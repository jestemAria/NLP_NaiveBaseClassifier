<?xml version="1.0" encoding="UTF-8" standalone="no"?>
<!DOCTYPE HAMSHAHRI2 SYSTEM "hamshahri.dtd">

<HAMSHAHRI2>
<COPYRIGHT>
<![CDATA[Hamshahri2 Corpus, Beta Release!
Copyright 2004-2008, Database Research Group (DBRG), Faculty of Engineering, University of Tehran
All the news content in the corpus is copyrighted by Hamshahri Newspaper (www.hamshahri.net)

Homepage:
http://ece.ut.ac.ir/dbrg/hamshahri/ham2

Contact:
darrudi@insf.org 

Please view the enclosed `Help.txt` file in the package for more information (tag description, etc).

IT IS A BETA RELEASE, PLEASE DON NOT REDISTRIBUTE IT!]]>
</COPYRIGHT>
<DOC>
<DOCID>HAM2-860211-001</DOCID>
<DOCNO>HAM2-860211-001</DOCNO>
<ORIGINALFILE>/1386/860211/news/_adabh.htm</ORIGINALFILE>
<ISSUE>سه شنبه 11 ارديبهشت 1386 - سال پانزدهم - شماره4256 - May 1, 2007</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
<![CDATA[بيست و يكمين جشنواره بين المللي فيلم كودك و نوجوان در همدان رسماً كار خود را آغاز كرد
پرواز پروانه ها، بر فراز شهر ابن سينا]]>
</TITLE>
<TEXT>
<IMAGE>/1386/860211/news/022179.jpg</IMAGE>
<![CDATA[
داوران بين المللي
مصطفي رحماندوست، فرشته طائرپور، ماركريتا نعيمووناقاسموا،( تاجيكستان)، رويوويچ دينكوويتس بوردو( كرواسي)و خوزه ماريا لارا فوناندس( اسپانيا)داوري بخش بين الملل جشنواره را بر عهده دارند.
گروه ادب و هنر بيست و يكمين جشنواره فيلم كودك و نوجوان، شامگاه يكشنبه 9 ارديبهشت در تالار ابن سيناي همدان، آغاز به كار كرد.
به گفته دبير جشنواره، در جشنواره امسال كه با وقفه اي چندين ماهه برگزار مي شود، 210 فيلم كوتاه و بلند از 30 كشور جهان حضور دارند كه بيش از 60 فيلم از اين مجموعه، سينمايي است.
عليرضا رضاداد، مديرعامل بنياد فارابي، دبير جشنواره فيلم فجر و دبير بيست و يكمين جشنواره فيلم كودك و نوجوان در مراسم افتتاحيه يكشنبه درباره اين تاخير گفت: جشنواره مهمترين مجال براي توليدات كودك است و دليل تاخير در برگزاري آن، مقدمات آماده سازي همدان، سالن  هاي نمايش و برپايي دبيرخانه ثابت جشنواره بوده است.
رضاداد، در اين مراسم كه با حضور معاون سينمايي وزارت ارشاد، استاندار همدان و چهره هاي هنري برگزار شد، يكي از نتايج مهم برگزاري جشنواره امسال را در همدان، آماده سازي 6 سالن نمايش در اين شهر دانست. اما علاوه بر اين در جشنواره امسال، از سينماگران همداني، 500 دقيقه فيلم به نمايش درمي آيد كه شامل 12 فيلم داستاني، 22 انيميشن و 5 مستند خواهد بود. حضور اين آثار در كنار نمايش 12 فيلم بلند خارجي و 10 فيلم بلند ايراني از كارگردانان شناخته شده كشور، شايد يكي از علت هاي اصلي استقبال فراوان مردم همدان از مراسم افتتاحيه جشنواره بيست و يكم بود. آنچنان كه عده زيادي از انبوه جمعيت حاضر در مراسم، پشت درهاي سالن ابن سينا ايستادند و بخشهاي مختلف مراسم را از ويديو پروجكشن تماشا كردند.
اما جشنواره امسال، قطعا براي همداني ها جذابيت هاي ديگري نيز خواهد داشت. دوبله همزمان 60 فيلم بلند، نيمه بلند و كوتاه خارجي به مديريت سه چهره كهنه كار و نام آشناي هنر دوبله كشور، يكي از اين جذابيت هاست.
خسرو شاهي، جلال مقامي و پرويز ربيعي حالا در همدان هستند تا با سه گروه مختلف، در حضور علاقمندان بي شمار سينما در اين شهر به هنرنمايي بپردازند.جالب آن كه علاوه بر داوران بزرگسال بخشهاي مختلف جشنواره امسال، 14 كودك و نوجوان از كشورهاي مختلف، فيلمها را داوري مي كنند. پروانه معصومي، رسول صدر عاملي، احمدرضا گرشاسب، فريدون حسن پور و اسدالله اعلايي داوران بخش مسابقه فيلم هاي ايراني اند. علاوه بر اين دو گروه داوري، سه داور نيز از انجمن بين المللي سينماگران كودك و نوجوان(سيفژ)در همدان حضور دارند: فريال بهزاد از ايران، لائورا دي نيتو از ايتاليا و گرتي غرتي از آلباني.مراسم اختتاميه بيست ويكمين جشنواره فيلم كودك و نوجوان همدان صبح روز جمعه 14 ارديبهشت در سينما فجر همدان برگزار مي شود.]]>
</TEXT>
</DOC>
<DOC>
<DOCID>HAM2-860211-002</DOCID>
<DOCNO>HAM2-860211-002</DOCNO>
<ORIGINALFILE>/1386/860211/news/_adabh.htm</ORIGINALFILE>
<ISSUE>سه شنبه 11 ارديبهشت 1386 - سال پانزدهم - شماره4256 - May 1, 2007</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
<![CDATA[تقدير از 3 نسل كارگردانان تئاتر]]>
</TITLE>
<TEXT>
<IMAGE>/1386/860211/news/022185.jpg</IMAGE>
<![CDATA[
گروه ادب و هنر در سومين جشن كارگردانان خانه تئاتر حسين كياني، محسن حسيني و اسماعيل خلج به عنوان نماينده 3 نسل جوان، ميانه و پيشكسوتان مورد تقدير قرار گرفتند. در اين مراسم كه با حضور بزرگان تئاتر كشور، در خانه هنرمندان ايران برگزارشد، سهراب سليمي مسئول انجمن كارگردانان خانه تئاتر گفت: جشن هفته تئاتر را در شرايطي برگزار مي كنيم كه بدون هيچ اغراقي دليل برگزاري مشخصي براي آن نداريم و شايد به اين نتيجه برسيم كه نسبت به سال گذشته تئاتر كشور و كارگردانان نه تنها به دستاوردي نرسيده اند بلكه از حداقل هاي ممكن نيز محروم شده اند. وي افزود: جشن كارگردانان را در حالي برگزار مي كنيم كه بسياري از كارگردانان پيشكسوت، ميانسال و جوان باز هم فرصت نيافتند تا تجربه جديدي داشته باشند. گروه هاي تئاتري بدون هيچ دليل فرو پاشيدند و يا در حال فروپاشي هستند. در ادامه مراسم رحمانيان از عزت الله انتظامي دعوت كرد روي صحنه حاضر شود تا جايزه مرتضي احمدي هنرمند پيشكوست تئاتر را به وي اعطاء كند. رحمانيان از رضا كرم رضايي هم دعوت كرد تا روي صحنه حاضر شود، كه او به دليل بيماري از اين كار عذرخواهي كرد و عزت الله انتظامي به همراه محمد رحمانيان از صحنه پايين آمدند و جايزه او را  به وي اهداء كردند.   دكتر علي رفيعي هم هديه اش را از بهزاد فراهاني دريافت كرد. پس از آن ايرج راد روي صحنه دعوت شد و هديه اش را گرفت. بهروز غريب پور نيز براي دريافت جايزه روي صحنه دعوت شد، اما  به دليل تمرين نمايش عروسكي مكبث در سالن حضور نداشت؛ بنابراين همسرش براي دريافت جايزه وي روي سن آمد.]]>
</TEXT>
</DOC>
<DOC>
<DOCID>HAM2-860211-003</DOCID>
<DOCNO>HAM2-860211-003</DOCNO>
<ORIGINALFILE>/1386/860211/news/_adabh.htm</ORIGINALFILE>
<ISSUE>سه شنبه 11 ارديبهشت 1386 - سال پانزدهم - شماره4256 - May 1, 2007</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
<![CDATA[مجموعه اي از تمام اشعار]]>
</TITLE>
<TEXT>
<IMAGE>/1386/860211/news/022194.jpg</IMAGE>
<![CDATA[
اشعار زنده ياد محمدرضا آقاسي در مراحل نهايي انتشارند. كليه  آثار او در قالب مجموعه اي به  چاپ مي رسند،  كه نظارت بر چاپ آنها را محمدزمان گلدسته و حميد كرمي از دوستان آقاسي برعهده دارند. محمدرضا آقاسي مثنوي سرا و شاعر اهل بيت عصمت و طهارت بامداد سوم خرداد 84 در سن 46سالگي به خاطر ايست قلبي و مشكل تنفسي در تهران درگذشت.]]>
</TEXT>
</DOC>
<DOC>
<DOCID>HAM2-860211-004</DOCID>
<DOCNO>HAM2-860211-004</DOCNO>
<ORIGINALFILE>/1386/860211/news/_adabh.htm</ORIGINALFILE>
<ISSUE>سه شنبه 11 ارديبهشت 1386 - سال پانزدهم - شماره4256 - May 1, 2007</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
<![CDATA[انتخاب شوراي عالي موسيقي]]>
</TITLE>
<TEXT>
<IMAGE>/1386/860211/news/022188.jpg</IMAGE>
<![CDATA[
محمدرضا شجريان به همراه 6 موسيقيدان برجسته كشورمان به عنوان اعضاي شوراي عالي خانه موسيقي انتخاب شدند. در مجمع عمومي فوق العاده نوبت دوم كه با حضور 20 نفر از نمايندگان كانون ها و به رياست تقي ضرابي رئيس كانون آهنگسازان، در خانه موسيقي تشكيل شد، با رأي گيري محمدرضا شجريان، كامبيز روشن روان، فرهاد فخرالديني، داود گنجه اي، هوشنگ ظريف، مصطفي كمال پورتراب و شاهين فرهت انتخاب شدند.]]>
</TEXT>
</DOC>
<DOC>
<DOCID>HAM2-860211-005</DOCID>
<DOCNO>HAM2-860211-005</DOCNO>
<ORIGINALFILE>/1386/860211/news/_adabh.htm</ORIGINALFILE>
<ISSUE>سه شنبه 11 ارديبهشت 1386 - سال پانزدهم - شماره4256 - May 1, 2007</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
<![CDATA[آقاي گيل به جاي دكتر نون]]>
</TITLE>
<TEXT>
<IMAGE>/1386/860211/news/022197.jpg</IMAGE>
<![CDATA[
هادي مرزبان نمايشنامه اي از اكبر رادي با عنوان لبخند باشكوه آقاي گيل را جايگزين نمايش دكتر نون كرد. بيشتر بازيگراني كه قرار بود در نمايش دكتر نون بازي كنند، در اجراي نمايش لبخند باشكوه آقاي گيل، او را همراهي خواهند كرد. بهزاد فراهاني، گوهر خيرانديش، فرزانه كابلي و الناز شاكردوست، از جمله هنرمنداني هستند كه در اين نمايش بازي خواهند كرد. ديگر بازيگران تا آخر اين هفته مشخص مي شوند.]]>
</TEXT>
</DOC>
<DOC>
<DOCID>HAM2-860211-006</DOCID>
<DOCNO>HAM2-860211-006</DOCNO>
<ORIGINALFILE>/1386/860211/news/_adabh.htm</ORIGINALFILE>
<ISSUE>سه شنبه 11 ارديبهشت 1386 - سال پانزدهم - شماره4256 - May 1, 2007</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
<![CDATA[ناظري و مولانا]]>
</TITLE>
<TEXT>
<IMAGE>/1386/860211/news/022191.jpg</IMAGE>
<![CDATA[
شهرام ناظري با اركستر سمفونيك تهران سمفوني مولانا را اجرا مي كند. نادر مشايخي در گفت و گو با فارس گفت: اشعار مولانا را همه نمي توانند بخوانند و از آنجايي كه شهرام ناظري توانمندي خاصي براي اجراي اشعار مولانا دارد و همچنين با توجه به علاقمندي او براي اين اثر، اين خواننده براي سمفوني مولانا انتخاب شد. رهبر اركستر سمفونيك تهران معتقد است كه مولانا يك سمفوني نيست بلكه اسم پروژه، سمفوني مولاناست و قطعاً با پايان مراحل كار اسمش تغيير خواهد كرد.]]>
</TEXT>
</DOC>
<DOC>
<DOCID>HAM2-860211-007</DOCID>
<DOCNO>HAM2-860211-007</DOCNO>
<ORIGINALFILE>/1386/860211/news/_adabh.htm</ORIGINALFILE>
<ISSUE>سه شنبه 11 ارديبهشت 1386 - سال پانزدهم - شماره4256 - May 1, 2007</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
<![CDATA[زندگي شهيد بابايي]]>
</TITLE>
<TEXT>
<IMAGE>/1386/860211/news/022182.jpg</IMAGE>
<![CDATA[
راضيه تجار با يك كتاب جديد و 2 كتاب تجديد چاپ، در نمايشگاه بيستم حضور دارد. كتاب آواز پرواز كه به سفارش بنياد شهيد نوشته شده است درباره شخصيت شهيد بابايي است. آرام شب بخير براي نخستين بار در سال 84 منتشر شد و جايزه بانوي فرهنگ را براي تجار به ارمغان آورد. كتاب كوچه اقاقيا نيز عنوان كتاب ديگري است كه براي نخستين بار در سال 80 منتشر شده و چاپ سوم آن به نمايشگاه امسال مي رسد.]]>
</TEXT>
</DOC>
<DOC>
<DOCID>HAM2-860211-008</DOCID>
<DOCNO>HAM2-860211-008</DOCNO>
<ORIGINALFILE>/1386/860211/news/_adabh.htm</ORIGINALFILE>
<ISSUE>سه شنبه 11 ارديبهشت 1386 - سال پانزدهم - شماره4256 - May 1, 2007</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
<![CDATA[2 پويانمايي ايرانيدر اشتوتگارت]]>
</TITLE>
<TEXT>
<![CDATA[گروه ادب و هنر فيلم پويانمايي ايراني ريشه در آسمان ساخته فرخنده ترابي به همراه فيلم آب ساخته روانبخش صادقي در بخش چشم انداز جشنواره بين المللي فيلم پويانمايي اشتوتگارت آلمان نمايش داده شد.در چهاردهمين جشنواره بين المللي فيلم پويانمايي اشتوتگارت حدود 500 فيلم در بخش هاي مختلف شركت دارند.]]>
</TEXT>
</DOC>
<DOC>
<DOCID>HAM2-860211-009</DOCID>
<DOCNO>HAM2-860211-009</DOCNO>
<ORIGINALFILE>/1386/860211/news/_adabh.htm</ORIGINALFILE>
<ISSUE>سه شنبه 11 ارديبهشت 1386 - سال پانزدهم - شماره4256 - May 1, 2007</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
<![CDATA[بحث درباره خليج فارس، شوخي نيست]]>
</TITLE>
<TEXT>
<![CDATA[ايسنا: مسئول دفتر ادبيات و هنر مقاومت حوزه  هنري گفت: نظام رسانه اي ما درباره  جنگ هنوز در مرحله  تبليغ است. مرتضي سرهنگي كه در نشست خبري رونمايي از 25 عنوان كتاب خرمشهر توليد دفتر ادبيات و هنر مقاومت حوزه  هنري، سخن مي گفت، با ياد آوري برخي از خاطرات دوران دفاع مقدس اظهار داشت: دستور زبان عصر جنگ، يك دستور زبان تبليغي است، كه بعد از پايان جنگ بايد به زبان تعقلي برسد؛ اما رسانه هاي ما هنوز در مرحله  تبليغند. او در ادامه تصريح كرد: ما بايد از تاريخ مان مراقبت كنيم، كه بخشي از آن ادبيات جنگ است. خيلي ها دوست دارند اين تكه هاي تاريخي را از ما بردارند. بحثي را كه در حال حاضر درباره  خليج فارس است، اصلا شوخي نگيريد. در دبي در مجتمع فيلم  سينمايي كه با رسول ملاقلي پور رفته بودم، او درباره  مميزي فيلم پرسيد و به ما گفتند كه تنها در 2 مورد مميزي وجود دارد؛ يكي صحنه  اروتيك خاص و ديگري آوردن عنوان خليج فارس. حتي براي ديدن فيلم 300 در يكي از كشورها در محل ورود به سالن، آثار ايران را در زير پا قرار داده اند؛ تا كسي كه به قصد ديدن فيلم آمده، از روي آنها رد شود.]]>
</TEXT>
</DOC>
<DOC>
<DOCID>HAM2-860211-010</DOCID>
<DOCNO>HAM2-860211-010</DOCNO>
<ORIGINALFILE>/1386/860211/news/_adabh.htm</ORIGINALFILE>
<ISSUE>سه شنبه 11 ارديبهشت 1386 - سال پانزدهم - شماره4256 - May 1, 2007</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
<![CDATA[فرش ايراني در كيش]]>
</TITLE>
<TEXT>
<![CDATA[گروه ادب و هنر 15 كارگردان سينماي ايران فيلم فرش ايراني را به كيش مي برند.همزمان با پنجمين نمايشگاه بين المللي فرش دستباف كه از امروز تا 14 ارديبهشت ماه جاري در جزيره كيش برپا مي شود، براي نخستين بار، فيلم فرش ايراني اكران عمومي مي شود.مجموعه مستند فرش ايراني به كارگرداني بهرام بيضايي، رخشان بني اعتماد، داريوش مهرجويي، رضا ميركريمي، جعفر پناهي، بهمن فرمان آرا، بهروز افخمي، نورالدين زرين كلك، مجيد مجيدي، عباس كيارستمي، خسرو سينايي، سيف الله داد، مجتبي راعي، كمال تبريزي و محمدرضا هنرمند است كه فردا به نمايش درمي آيد.مجموعه مستند فرش ايراني به سفارش مركز ملي فرش ايران و به تهيه كنندگي رضا ميركريمي و با مشاركت بنياد سينمايي فارابي ساخته شده است.اين فيلم در بهمن ماه سال گذشته در بيست وپنجمين جشنواره بين المللي فيلم فجر به نمايش درآمد.]]>
</TEXT>
</DOC>
<DOC>
<DOCID>HAM2-860211-011</DOCID>
<DOCNO>HAM2-860211-011</DOCNO>
<ORIGINALFILE>/1386/860211/news/_adabh.htm</ORIGINALFILE>
<ISSUE>سه شنبه 11 ارديبهشت 1386 - سال پانزدهم - شماره4256 - May 1, 2007</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
<![CDATA[عاشق در انتظار اكران]]>
</TITLE>
<TEXT>
<IMAGE>/1386/860211/news/022176.jpg</IMAGE>
<![CDATA[
گروه ادب و هنر - فيلم عاشق به كارگرداني افشين شركت كه اين روزها در جشنواره بين المللي فيلم كودك و نوجوان همدان در بخش مسابقه حضور دارد، به تازگي پروانه نمايش گرفته و در انتظار اكران است. آخرين ساخته افشين شركت، با بازي  هانيه توسلي و ايرج نوذري مضموني اجتماعي و ساختاري موزيكال و فانتزي دارد. عاشق به تهيه كنندگي حبيب اسماعيلي سال گذشته توسط تورج منصوري در تهران فيلمبرداري شد. ديگر بازيگران اين فيلم امير نوري، مهدي صباغي، شمسي فضل اللهي، مهري وداديان، مونا فرجاد، مژگان رباني، ترلان پروانه، روژان آريامنش، رضا صادقي و فريد آقاكثيري هستند.]]>
</TEXT>
</DOC>
<DOC>
<DOCID>HAM2-860211-012</DOCID>
<DOCNO>HAM2-860211-012</DOCNO>
<ORIGINALFILE>/1386/860211/news/_akhar.htm</ORIGINALFILE>
<ISSUE>سه شنبه 11 ارديبهشت 1386 - سال پانزدهم - شماره4256 - May 1, 2007</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[عكس:همشهري / محمد توكلي]]>
</TITLE>
<TEXT>
<IMAGE>/1386/860211/news/022218.jpg</IMAGE>
<![CDATA[
سال گذشته حدود 14 ميليون مترازمعابر پايتخت خط كشي شد.امسال هم خط كشي معابر بااولويت بزرگراه ها به محض پايداري شرايط جوي با سرعت بيشتري ادامه مي يابد.]]>
</TEXT>
</DOC>
<DOC>
<DOCID>HAM2-860211-013</DOCID>
<DOCNO>HAM2-860211-013</DOCNO>
<ORIGINALFILE>/1386/860211/news/_akhar.htm</ORIGINALFILE>
<ISSUE>سه شنبه 11 ارديبهشت 1386 - سال پانزدهم - شماره4256 - May 1, 2007</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[بازار]]>
</TITLE>
<TEXT>
<IMAGE>/1386/860211/news/022242.jpg</IMAGE>
<![CDATA[
طولاني شدن صف انتظار گوشي
درحالي كه بهاي خريد و فروش سيم كارت تلفن همراه نسبت به حدود يك ماه گذشته به  طور ميانگين 20 تا 25 هزار تومان كاهش داشته است، بازار گوشي تحولات جديدي را پشت سر گذاشت. براي نمونه با پر شدن بانك اطلاعات ثبت سريال گوشي و طولاني شدن صف انتظار گوشي ها براي ثبت سريال برخي فروشندگان، به شايعه احتمال قريب به يقين گراني گوشي، دامن زده شده كه اين احتمال را آگاهان بازار رد مي كنند. با اين وجود فقط 50 هزار گوشي تلفن همراه در انبار يك وارد كننده رسمي در انتظار ثبت شماره سريال براي عرضه در بازار به سر مي برد. از سوي ديگر با توجه به اينكه گوشي هاي يكي دو برند مطرح بازار( كه به صورت غير قانوني وارد كشور شده اند)، بدون هيچ مشكلي فعال مي شوند، فروش اين نوع گوشي ها در بازار افزايش يافته است. همچنين رئيس اتحاديه فروشندگان گوشي تلفن همراه و لوازم جانبي، برخورد با فعالان غيرقانوني بازار گوشي تلفن همراه و رديابي  شماره سريال گوشي ها را بسيار مثبت ارزيابي كرده و مي گويد: با تقويت اين روش و كاهش مدت زمان رديابي، فعاليت قانوني در بازار گوشي افزايش خواهد يافت و موجب عرضه و رواج واردات قانوني خواهد شد. از سوي ديگر برخي معتقدند: چنانچه دولت بخواهد گوشي هاي قاچاق را از بازار جمع آوري كند با توجه به ورود محدود گوشي به صورت رسمي و مشكل ثبت سريال، احتمالا مصرف كنندگان متضرر خواهند شد.]]>
</TEXT>
</DOC>
<DOC>
<DOCID>HAM2-860211-014</DOCID>
<DOCNO>HAM2-860211-014</DOCNO>
<ORIGINALFILE>/1386/860211/news/_akhar.htm</ORIGINALFILE>
<ISSUE>سه شنبه 11 ارديبهشت 1386 - سال پانزدهم - شماره4256 - May 1, 2007</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[ساماندهي تبليغات]]>
</TITLE>
<TEXT>
<![CDATA[سرپرست اداره اجراييات شهرداري قزوين گفت: طرح ساماندهي تابلوهاي تبليغاتي سطح اين شهر آغاز شد.
هدف از اجراي اين طرح حفظ زيبايي شهر و احترام نهادن به حق مالكيت شهروندان و نظم بخشيدن به جلوه بصري شهر عنوان شده است. وي ديوار نويسي را با هر عنوان ممنوع اعلام كرد و گفت: اين طرح شامل تابلوهاي ثابت تبليغاتي، داربست و پارچه نوشته نيز مي شود. تمامي اشخاص حقيقي يا حقوقي، نهادها، گروهها، مؤسسات و سازمانها و شركتهاي دولتي و خصوصي كه قصد تبليغ يا اطلاع رساني دارند بايد ضمن  اخذ مجوز از شهرداري، استانداردهاي لازم از جمله  ابعاد پارچه ها نوشته ها، داربست ها و جايگاه نصب را رعايت كنند.]]>
</TEXT>
</DOC>
<DOC>
<DOCID>HAM2-860211-015</DOCID>
<DOCNO>HAM2-860211-015</DOCNO>
<ORIGINALFILE>/1386/860211/news/_akhar.htm</ORIGINALFILE>
<ISSUE>سه شنبه 11 ارديبهشت 1386 - سال پانزدهم - شماره4256 - May 1, 2007</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[در شهر چه خبر]]>
</TITLE>
<TEXT>
<![CDATA[كارت نه چندان هوشمند
اگرچه براي ايجاد تناسب بين كارت هاي هوشمند توزيع شده و تعداد جايگاه هاي اختصاص داده شده به اين امر، طرح افزايش تعداد جايگاه هاي سوخت به كارت هوشمند فعلا متوقف شد اما نارضايتي هاي پيرامون ناهماهنگي هاي موجود در توزيع و نحوه عملكرد اين كارت ها ادامه دارد. برخي از شهرونداني كه خوش شانس بوده و كارت هوشمند سوخت خود را دريافت كرده اند با مشكل جديدي شامل منطبق نبودن شماره كارت نه چندان هوشمند خود با شماره خودرو مواجه شدند و با اين تصور كه با اين كارت نمي توانند سوخت گيري كنند در صف جايگاه هاي خارج از طرح كارت سوخت قرار گرفتند. اين در حالي است كه ستاد اطلاع رساني كارت هوشمند سوخت اعلام كرد مالكان خودروهايي كه به دلايلي شماره كارت هوشمند سوخت آن ها با شماره خودرويشان مطابقت ندارد، به صورت موقت، مشكلي براي سوخت گيري در جايگاه ها ندارند. همچنين براي آينده نيز با راه اندازي دفاتر ارائه خدمات كارت هوشمند سوخت، افرادي كه كارت سوخت آن ها داراي اشكال بوده يا اطلاعات قيد شده در آن با مشخصات خودرو يا مالك مطابقت نمي كند، مي توانند با مراجعه به دفاتر مربوطه نسبت به اصلاح كارت سوخت خود اقدام كنند.
مهلت كوتاه
اين اواخر و شايد با افزايش حجم كاري ماموران پست، قبض هاي آب، برق و گاز حدود دو سه روز مانده به اتمام مهلت پرداخت و يا قطع آن به دست مصرف كننده ها رسيده و مشكلاتي براي آن ها بوجود آورده است. از سوي ديگر ناهماهنگي مهلت پرداخت اين قبوض با دريافت حقوق سر برج نيز قصه امروز و ديروز نيست. اما جداي از اين شكوه وشكايت  ها مطابق آمار هاي منتشره، ميزان مصرف گاز خانگي در كشور كاهش يافته است كه علت اصلي اين كاهش به تعديل آب هوا و خاموشي وسايل حرارتي مربوط مي شود. البته انتشار اين آمار نبايد موجبات مصرف بي رويه را در روز هاي آينده رقم بزند. زيرا تجربه نشان داده است افت فشار گاز صرفاً به زمستان ختم نمي شود. فراموش نكنيم كه تا همين چند روز گذشته بحث احتمال سهميه بندي گاز در كشور در صورت متوقف نشدن روند مصرف مطرح بود.
بيلبورد تاريخ گذشته
پوستر ها و تراكت هاي تبليغاتي بسياري از نهادها و سازمان ها كه به مناسبت هاي گوناگون بر ديوار هاي شهر نقش مي بندد، پس از گذر روز ها و ماه ها همچنان جاي خود را حفظ كرده و خيال جايگزيني ندارند. اين درحالي است كه جمع آوري برخي از آن ها صرفاً وظيفه شهرداري نبوده و سازمان آگهي دهنده بايد خود، در زمان مقرر آن ها را جمع آوري كند. اين موضوع به شكلي ديگر در مورد بيلبورد هاي اجاره داده شده توسط بخش خصوصي نيز صدق مي كند زيرا پيمانكاران، تبليغات تاريخ گذشته اي را كه حتي ممكن است به رهگذران اطلاعات غير واقعي و مربوط به گذشته بدهد، تا زمان اجاره بعدي نگاه مي دارند. نمونه بارز آن آگهي برنامه هاي سينما ها است كه فيلم هاي اكران پيش از عيد با اعلام نام سينما ها هنوز روي آن  ها خود نمايي مي كند. اين موضوع علاوه بر ارائه اطلاعات غير واقعي، در درازمدت اعتماد رهگذران را سلب كرده و كارايي بهينه خود را از دست مي دهد.
موش هاي بزرگ
موشها،از نظر بهداشتي7، نوع بيماري مانند، طاعون و تيفوس به انسان منتقل مي كنند، اما ديدن انواع موشها در ساوه يكي از عادت هاي روزانه مردم اين شهر شده است. اين جوندگان در ميان جدول ها، كانال هاي آب و برخي محله هاي قديمي و مخروبه به جولان مي پردازند و تعداد آنها ازحد تخمين خارج شده است. برخي از مردم ساوه در گفت و گوهاي جداگانه با ايرنا گفتند: تقريبا در تمامي مواقع از شبانه روز مي توان اين موش هاي عظيم الجثه را در معابر و خيابان هاي اين شهر ديد. به گفته شهروندان ساوه اي، رعايت نكردن نكات بهداشتي از سوي شهروندان و وجود زباله هاي فراوان در خيابان ها، محيط را براي رشد و تكثير موش ها مناسب كرده است. اجراي طرح مبارزه بااين موش ها از 6 ماه پيش در ساوه آغاز شده است. دراين مرحله، شناسايي مناطق آلوده، ميزان آلودگي و نمونه برداري پشت سر گذاشته شده است. مرحله دوم اجراي اين طرح كه معدوم كردن اين جوندگان است نيازمند تامين اعتبار و عقد قرارداد مجدد با شهرداري ساوه است كه تاكنون محقق و با استقبال روبرو نشده است.
تحولات آرايشگاه ها
]]>
<IMAGE>/1386/860211/news/022224.jpg</IMAGE>
<![CDATA[
گويا علاوه بر افزايش رسمي نرخ اصلاح موي سر كه پيش از عيد براي رسميت بخشيدن به افزايش هاي خودسرانه برخي آرايشگاهها اعمال شد، تحولات ديگري نيز در آرايشگاه هاي مردانه روي داده است. براي نمونه هزينه اصلاح موي سر مشتريان در ماه اسفند كه توأم با پرداخت عيدي به آريشگرها بود در سال جديد تبديل به نرخ رسمي شده است. همچنين از آرايشگاهها خبر مي رسد كه پس از سپري شدن ماه فروردين كه ماه ركود آرايشگاهها به شمار مي آيد، مجددا تقاضا براي اصلاح موي سر به ويژه از سوي مشتريان جوان افزايش يافته است. با توجه به نزديك بودن فصل امتحانات پايان سال و سخت گيري هاي مدارس در مورد اصلاح موي سر دانش  آموزان، اين روزها بسياري از دانش  آموزان كه موي آنها بيش ازحد استاندارد افزايش يافته از سوي مدارس به سلماني ها ديپورت شده اند كه همين موضوع آرايشگاهها را هم به اندازه والدين اين دانش آموزان خوشحال كرده است.
ثبات قبض آب
نگاهي به قبض آب با توجه به اخبار مربوط به افزايش 10درصدي آب بها براي برخي شهروندان موجبات اين اشتباه را فراهم آورده كه مصرف آب آن ها نسبت به گذشته كمتر شده است. در حالي كه ثبات نسبي ميزان آب بها به دليل كاهش مصرف نبوده و به دليل اجرايي نشدن افزايش 10 درصدي آن است. مجلس افزايش 10درصدي قيمت آب بها را تصويب كرد، اما اين مسئله تاكنون براي اجرا ابلاغ نشده و لذا هم اكنون تعرفه آب با نرخ سال پيش محاسبه مي شود. اما به گفته مسئولان شركت آب و فاضلاب، قيمت آب مصرفي در سال جاري افزايش خواهد يافت.
مكانيزه شدن اصناف
استفاده از صندوق مكانيزه فروش و دستگاه توزين ديجيتالي توسط اصناف استان قم الزامي خواهد شد. اين اقدام در راستاي تسهيل در داد و ستد، ثبت و مستندسازي فعاليتهاي اقتصادي صورت مي گيرد. واحدهاي اغذيه فروشي، رستوران، فروشگاههاي بزرگ، تالارهاي پذيرايي، فروشندگان لوازم يدكي، خانگي و صوتي و تصويري، پوشاك و ديگر صنوف خدماتي بايد از صندوق مكانيزه فروش استفاده كنند.
همچنين واحدهاي صنفي با فعاليت در رسته ميوه و تره بار، قنادي، آجيل، سوپرماركت، طلا و جواهر و آهن آلات نيز مكلف به استفاده از دستگاه توزين ديجيتال هستند. اصناف مختلف تا?? ارديبهشت ماه مهلت دارند تا صندوق مكانيزه و توزين ديجيتال را تهيه كنند.]]>
</TEXT>
</DOC>
<DOC>
<DOCID>HAM2-860211-016</DOCID>
<DOCNO>HAM2-860211-016</DOCNO>
<ORIGINALFILE>/1386/860211/news/_akhar.htm</ORIGINALFILE>
<ISSUE>سه شنبه 11 ارديبهشت 1386 - سال پانزدهم - شماره4256 - May 1, 2007</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[ارابه نمايش هاي ايراني]]>
</TITLE>
<TEXT>
<![CDATA[مراكز فرهنگي هنري منطقه 4 به مناسبت هفته گراميداشت تئاتر و با هدف غني سازي اوقات فراغت جوانان و نوجوانان امروز ميزبان ارابه نمايش هاي ايراني است. اجراي نمايش خيمه شب بازي، پيش پرده، اجراي عروسكي،  نقالي و سياه بازي از بخش هاي اين برنامه است. علاقه مندان براي تماشاي اين برنامه  ها مي توانند امروز به فرهنگسراي طبيعت(77326777)، خانه فرهنگ صدف(22955566)و مجتمع فرهنگي هنري حكيميه(77007710)مراجعه كنند.]]>
</TEXT>
</DOC>
<DOC>
<DOCID>HAM2-860211-017</DOCID>
<DOCNO>HAM2-860211-017</DOCNO>
<ORIGINALFILE>/1386/860211/news/_akhar.htm</ORIGINALFILE>
<ISSUE>سه شنبه 11 ارديبهشت 1386 - سال پانزدهم - شماره4256 - May 1, 2007</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[فرهنگسرا]]>
</TITLE>
<TEXT>
<![CDATA[شغل پدرم را دوست دارم
فرهنگسراي كار به مناسبت گراميداشت هفته كارگر مسابقه نقاشي با عنوان شغل پدرم را دوست دارم را برگزار مي كند. اين مسابقه كه ويژه مقطع دبستان است به منظور آشنايي بيشتر دانش آموزان با شغل و حرفه پدرشان اجرا مي شود.علاقه مندان مي توانند آثار خود را تا تاريخ 15 ارديبهشت به فرهنگسراي كار واقع در خيابان قزوين، نرسيده به سه راه آذري، خيابان شهيد سبحاني، پلاك 264 ارسال كنند. به نفرات برتر از سوي هيأت داوران جوايزي اهدا مي شود.
آموزش مفاهيم قرآني ويژه بانوان خانه دار
به منظور آشنايي بانوان خانه دار با مباحث قرآني و سيره عترت،  طرح رحمت يك با همكاري دفتر امور بانوان استانداري تهران و فرهنگسراي دختران برگزار مي شود.در اين دوره آموزشي بانوان خانه دار با مفاهيم قرآني و سيره عترت آشنا مي شود.اين طرح كه در كل استان هاي كشور از بهمن ماه آغاز شده است هم اكنون در سطح شهر تهران برگزار مي شود.علاقه مندان مي توانند براي ثبت نام به فرهنگسراي دختران، خانه فرهنگ نور، خانه فرهنگ آيه، خانه فرهنگ با صفا، خانه فرهنگ محصل و كتابخانه علامه جعفري مراجعه كنند و يا براي كسب اطلاعات بيشتر با شماره تلفن هاي 39-44081038 تماس بگيرند.
آشنايي با دنياي ورزش
فرهنگسراي تفكر، كلاس هاي آشنايي با دنياي ورزش براي تمامي علاقه مندان برگزار مي كند.دوره هاي آموزش ورزشي شامل: يوگا،  كاراته، شطرنج،  بدنسازي ايروبيك، دفاع شخصي، ژيمناستيك، تايبو، ووشو، تكواندو، كوك سول وان، ورزش و بازي است.علاقه مندان براي ثبت نام و حضور در اين دوره ها مي توانند تا 20 ارديبهشت همه روزه به جز روزهاي تعطيل به نشاني: شهرزيبا، شهران، بلوار شهران، نرسيده به فلكه دوم، فرهنگسراي تفكر مراجعه كنند و يا با شماره تلفن هاي 9-44304978(واحد آموزش)تماس بگيرند.
معلم، چراغ هدايت
خانه فرهنگ نصر به مناسبت روز معلم و گراميداشت سالروز شهادت استاد مطهري مسابقه اي را با عنوان بهترين پيام كتبي كوتاه برگزار مي كند.اين مسابقه با هدف تشكر و قدرداني تمام دانش آموزان از معلمان برگزار مي شود.علاقه مندان و دانش آموزان مي توانند پيام ها و يا جمله هاي ادبي خود را حداكثر در سه سطر به شماره هاي 88271820 و 88278361 نمابر و يا به نشاني كوي نصر، خيابان چهارم، خانه فرهنگ نصر، طبقه دوم ارسال كنند.مهلت ارسال پيام ها تا پايان ارديبهشت است.]]>
</TEXT>
</DOC>
<DOC>
<DOCID>HAM2-860211-018</DOCID>
<DOCNO>HAM2-860211-018</DOCNO>
<ORIGINALFILE>/1386/860211/news/_akhar.htm</ORIGINALFILE>
<ISSUE>سه شنبه 11 ارديبهشت 1386 - سال پانزدهم - شماره4256 - May 1, 2007</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[مسابقه با جايزه]]>
</TITLE>
<TEXT>
<![CDATA[كدام معصوم؟
بوسيدن دست كارگر به كداميك از معصومين نسبت داده شده است؟
a)پيامبر اعظم(ص)b)امام علي(ع)
c)امام سجاد(ع)d)امام هادي(ع)
نحوه شركت در مسابقه:شركت كنندگان بايد يكي از گزينه هاي a ,b ,c ,d را حداكثر تا ساعت 19 امروز به شماره 3000251(بدون پيش شماره)و دارندگان تلفن هاي تاليا و ايرانسل به شماره 09122029165 اس ام اس كنند. به حساب 12 نفر از افرادي كه پاسخ صحيح داده باشند(5 نفر از تهران، 5 نفر از شهرستان ها و 2 نفر از مشتركان سرويس sms خبري)جايزه نقدي واريز مي شود. شماره تلفن همراه برندگان در شماره بعدي روزنامه چاپ مي شود و همكاران ما به منظور دريافت شماره حساب بانكي با آنها تماس مي گيرند.
2 جايزه ويژه براي مشتركان sms خبري: اين مشتركان بايد در صورت شركت در مسابقه پس از تايپ گزينه صحيح، عبارت sms را درج و سپس ارسال كنند. گفتني است شانس مشتركان sms خبري، 10 برابر بيش از ساير شركت كنندگان است.
شماره تلفن برندگان مسابقه 73
]]>
<IMAGE>/1386/860211/news/022248.jpg</IMAGE>
</TEXT>
</DOC>
<DOC>
<DOCID>HAM2-860211-019</DOCID>
<DOCNO>HAM2-860211-019</DOCNO>
<ORIGINALFILE>/1386/860211/news/_bourse.htm</ORIGINALFILE>
<ISSUE>سه شنبه 11 ارديبهشت 1386 - سال پانزدهم - شماره4256 - May 1, 2007</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
<![CDATA[در گفت وگو با همشهري تاكيد شد
اعلام آمادگي بانك ملي براي حضور در بازار سرمايه]]>
</TITLE>
<TEXT>
<IMAGE>/1386/860211/news/022116.jpg</IMAGE>
<![CDATA[
مدير عامل بانك ملي حضور در عرضه سهام دولتي را مشروط به افزايش سرمايه اين بانك دانست
افزايش سرمايه بانك ملي
مديرعامل بانك ملي: چنانچه بنيه هاي مالي بانك ملي تقويت شود با توجه به امكانات بالقوه اي كه در درون بانك ملي وجود دارد بيش از پيش در برنامه خصوصي سازي نقش ايفا خواهيم كرد.
**
گروه بورس بانك ملي آمادگي كامل خود را براي كمك به اجراي سياست هاي اصل 44 ورود به بازار سرمايه اعلام كرد.
علي صدقي، مدير عامل بانك ملي با اعلام اين خبر افزود: ما با ارائه پيشنهادهايي به وزارت امور اقتصادي و دارايي و مجلس شوراي اسلامي آمادگي كامل خود را براي حضور در عرضه سهام دولتي در بورس و اجراي سياست هاي اصل 44 اعلام كرده ايم.
وي افزود: براي اجراي سياست هاي اصل 44 به بانك ها و مؤسسات مالي قوي كه توان سرمايه گذاري بالايي دارند نياز است همچنين براي اجراي كامل برنامه هاي خصوصي سازي در كشور به غير از منابع داخلي به منابع خارجي نيز نياز است.
وي با تاكيد بر تصميم بانك ملي براي تأمين نقدينگي مورد نياز براي اجراي سياست هاي اصل 44 گفت: با توجه به اينكه سيستم بانكي كشور هنوز كمبودهايي دارد و با توجه به ويژگي هاي بانك ملي به عنوان بزرگترين بانك ايران تصميم گرفتيم تا در اين زمينه دولت را ياري كنيم.
صدقي تصريح كرد: البته براي اجراي بهينه اين موضوع ابتدا بايد با افزايش سرمايه بانك ملي موافقت شود و سپس شرايطي ايجاد شود تا بانك ملي بدهي هاي معوق خود را بپردازد.
به گفته مديرعامل بانك ملي براي حضور بانك ملي در عرضه سهام دولتي نياز به تقويت بنيه هاي مالي اين بانك دولتي است.
او خاطر نشان كرد: چنانچه بنيه هاي مالي بانك ملي تقويت شود با توجه به امكانات بالقوه اي كه در درون بانك ملي وجود دارد بيش از پيش در برنامه خصوصي سازي كشور نقش ايفا خواهيم كرد.
وي افزود: برنامه ما اين است تا هم در بحث بازار سرمايه و هم در بحث پولي و بانكي گام هاي بلندتري برداريم.
صدقي تاكيد كرد: بانك ملي با توجه به نقشي كه در اقتصاد ايران دارد قصد دارد تا با حضور خود در بازار سرمايه شرايطي را ايجاد كند تا ديگر مؤسسات مالي نيز در اين عرصه وارد شوند.
صدقي در ادامه درباره ميزان كنوني سرمايه بانك ملي گفت: در حال حاضر سرمايه بانك ملي 24 هزار ميليارد ريال است و قرار است براساس تصميمي كه در مجلس شوراي اسلامي و مجمع عمومي بانك اتخاذ خواهد شد سرمايه كنوني اين بانك افزايش يابد.
براساس اين گزارش در روزهاي گذشته داود دانش جعفري وزير اقتصاد در اظهارنظري خواستار ياري بانك ملي به دولت براي اجراي سياست هاي اصل 44 شده بود.]]>
</TEXT>
</DOC>
<DOC>
<DOCID>HAM2-860211-020</DOCID>
<DOCNO>HAM2-860211-020</DOCNO>
<ORIGINALFILE>/1386/860211/news/_bourse.htm</ORIGINALFILE>
<ISSUE>سه شنبه 11 ارديبهشت 1386 - سال پانزدهم - شماره4256 - May 1, 2007</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
<![CDATA[سود 10 درصدي براي سهامداران 4 شركت رسيد
كارنامه 10 روزه بازار سهام در ارديبهشت ماه]]>
</TITLE>
<TEXT>
<IMAGE>/1386/860211/news/022161.jpg</IMAGE>
<![CDATA[
گروه بورس- سهامداران 4 شركت بورس تهران در 10 روز نخست ارديبهشت ماه بيش از 10 درصد سود به خانه برده اند.
طبق تازه ترين آمار دريافتي، در دهه نخست ارديبهشت ماه جاري بالاترين سود از محل رشد قيمت سهام در بورس تهران، به سهامداران صنعتي بهشهر تعلق گرفته، قيمت سهام اين شركت ظرف 10 روز گذشته 14 درصد رشد كرده است. در اين مدت 25 نفر با پرداخت 1/1 ميليارد ريال 332 ميليون سهم صنعتي بهشهر را بر سبد دارايي  هايشان افزوده اند.
در اين دوره ارزش سهام 3 شركت پارس دارو، كابل البرز و كابل باختر هم 12 درصد افزايش يافته است.
در 10 روز اخير 100 نفر در صف خريد سهام توليد كنندگان كابل ايستاده اند و 700 هزار سهام كابل البرز و كابل باختر را در مجموع با پرداخت 900 ميليون ريال خريده اند.
در اين 10 روز، ارزش سهام 5 شركت بورس هم رشدهاي بالاتر از 5 درصد را تجربه كرده، در اين ميان نام شركت هاي ماشين آلات زراعي و عمراني، داروسازي اسوه، مس، دارويي لقمان، رايان سايپا و توس گستر ديده مي شود.
پرطرفدارها
آمارها نشان مي دهد، شركت مس پرطرفدارترين سهام بورس تهران در دهه نخست ارديبهشت ماه بوده، در اين مدت 5 هزار و 200 نفر 52 ميليون سهم شركت مس را خريده اند. ضمن اين كه تعداد خريداران بانك پارسيان هم به يك هزار و 600 نفر رسيده و اين شركت را در رتبه دوم جدول سهام پرطرفدار بورس نشانده است.
اما پس از فولاد مباركه كه با يك هزار و 100 خريدار سومين سهام پرطرفدار ارديبهشت، لقب گرفته ، نام دو شركت سايپا و پارس خودرو ديده مي شود. در اين مدت براي سهام هر يك از اين دو شركت خودروسازي 650 تا 700 نفر در صف خريد ايستادند.
كارنامه
كارنامه عملكرد بورس تهران در 10 روز گذشته نشان مي دهد: در مجموع 21 هزار نفر با مراجعه به كارگزاري ها براي خريد 350 ميليون سهم عرضه شده در بازار دستور خريد صادر كرده و براي افزودن اين سهم به سبد دارايي هايشان يك هزار و 270 ميليارد ريال پرداخته اند.]]>
</TEXT>
</DOC>
<DOC>
<DOCID>HAM2-860211-021</DOCID>
<DOCNO>HAM2-860211-021</DOCNO>
<ORIGINALFILE>/1386/860211/news/_bourse.htm</ORIGINALFILE>
<ISSUE>سه شنبه 11 ارديبهشت 1386 - سال پانزدهم - شماره4256 - May 1, 2007</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
<![CDATA[كاهش دورة استفاده از حق تقدم در پذيره نويسي هاي سهام]]>
</TITLE>
<TEXT>
<![CDATA[گروه بورس- معاون نظارت سازمان بورس كاهش دورة زماني استفاده از حق تقدم در پذيره نويسي سهام شركت هاي سهامي عام را قانوني اعلام كرد.
به گزارش اطلاع رساني بورس، سيد علي حسيني گفت: بر اساس تبصرة نخست مادة 23 قانون بازار اوراق بهادار، }عرضه عمومي} اوراق بهادار بايد ظرف مدتي انجام پذيرد كه سازمان بورس و اوراق بهادار تعيين مي كند. مدت مذكور از سي روز تجاوز نخواهد كرد. همچنين اين مدت }با تقاضاي ناشر و احراز ادلة موجه حداكثر به مدت سي روز ديگر قابل تمديد است. وي افزود: بر اين اساس، با اجرايي شدن مواد فصل سوم قانون بازار اوراق بهادار و تصويب دستورالعمل ثبت و عرضه عمومي اوراق بهادار در 25 دي 1385 در شوراي عالي بورس و اوراق بهادار، قوانين اين بخش براي ناشران اوراق بهادار به صورت كامل لازم الاجرا است و رعايت نكردن آن مستوجب جرايم و مجازات هاي تعيين  شده در اين قانون است.
عضو هيأت مديره سازمان بورس تصريح كرد: در اين خصوص و با توجه به ابهامات موجود درباره امكان مطابقت روي? موجود با قانون تجارت، نظر كارشناسان و عموم سرمايه گذاران را به اين نكته جلب مي  كنم كه از نظر حقوقي، قانون خاص لاحق(قانون بازار اوراق بهادار)، قانون عام سابق(قانون تجارت)را تخصيص زده است و بنابراين هم اكنون، پذيره نويسي و عرض? عمومي اوراق بهادار مطابق مقررات قانون بازار اوراق بهادار مصوب آذر 1384 انجام مي شود. وي با اشاره به اين كه دوره پذيره نويسي با  استناد به تبصرة نخست مادة 23 قانون بازار اوراق بهادار كاهش و با تقاضاي ناشر و احراز ادله موجه توسط سازمان حداكثر تا سي روز ديگر قابل تمديد است تاكيد كرد: با وجود كاهش دورة پذيره نويسي، رعايت مادة 170 قانون تجارت براي شركت هاي سهامي عام الزامي است.]]>
</TEXT>
</DOC>
<DOC>
<DOCID>HAM2-860211-022</DOCID>
<DOCNO>HAM2-860211-022</DOCNO>
<ORIGINALFILE>/1386/860211/news/_bourse.htm</ORIGINALFILE>
<ISSUE>سه شنبه 11 ارديبهشت 1386 - سال پانزدهم - شماره4256 - May 1, 2007</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
<![CDATA[شاخص، روي موج مس و فولاد]]>
</TITLE>
<TEXT>
<![CDATA[گروه بورس- شاخص كل بورس تهران ديروز در نتيجه افزايش ارزش سهام شركت ملي صنايع مس ايران صعود كرد.
ديروز شاخص كل بورس تهران با 7/2 واحد افزايش به 9 هزار و 758 رسيد. شاخص هاي بازده بازار و صنعت نيز هر كدام به ترتيب 5/8 و 6/4 واحد رشد كردند اما شاخص واسطه گري هاي مالي 64 واحد افت كرد. در دادوستدهاي ديروز شركت ملي صنايع مس ايران بيشترين سهم را در افزايش شاخص داشت به طوري كه عملكرد اين شركت منجر به رشد شاخص به ميزان 12 واحد شد. پس از مس شركت فولاد مباركه اصفهان با 3/4 واحد تأثير مثبت بر شاخص در جايگاه بعدي قرار گرفت. قرار است ظرف روزهاي آينده سازمان خصوصي سازي 10 درصد از سهام هر دو شركت را در قالب 2 بلوك 5 درصدي از هر شركت در بورس عرضه كند. در مبادلات ديروز شركت چادرملو بيشترين نقش را در كاهش شاخص داشت به طوري كه كاهش ارزش سهام اين شركت باعث افت شاخص تا 5 واحد شد. سايپا، بانك پارسيان و سرمايه گذاري توسعه معادن و فلزات نيز از ديگر سهامي بودند كه با معاملات خود زمينه هاي نزول شاخص را فراهم كردند.]]>
</TEXT>
</DOC>
<DOC>
<DOCID>HAM2-860211-023</DOCID>
<DOCNO>HAM2-860211-023</DOCNO>
<ORIGINALFILE>/1386/860211/news/_bourse.htm</ORIGINALFILE>
<ISSUE>سه شنبه 11 ارديبهشت 1386 - سال پانزدهم - شماره4256 - May 1, 2007</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
<![CDATA[روندها
مس، روي سكوي استراحت]]>
</TITLE>
<TEXT>
<![CDATA[ديروز بازار با ادامه عرضه هاي سنگين روي سهام ملي مس روند خود را آغاز كرد.
همانگونه كه پيش بيني مي شد با عرضه هاي صورت گرفته روي اين سهم شاهد از بين رفتن صف خريد 40 ميليوني و به تعادل رسيدن روند عرضه و تقاضاي اين سهم در بورس بوديم. عرضه هاي صورت گرفته روي اين سهم به صورتي شكل گرفت كه تا پايان معاملات علاوه بر عرضه هاي نسبتاً سنگين توسط سازمان خصوصي سازي شاهد عرضه حدود 10 ميليوني سهمي از سوي سهامداران جزء نيز بوديم و اين امر حجم معامله حدود 30 ميليون سهمي را براي ملي صنايع مس رقم زد.
البته اين اتفاق سهام ملي مس را پس از چند روز قرار گرفتن در صدر خريدني هاي سرمايه گذاران به يك سهم معمولي و با روند متعادل تري تبديل كرد اما از ديگر سو اين كاهش توجه، اقبال بازار به سوي برخي ديگر از شركت هاي مطرح را به همراه داشت.
ديروز برخي سرمايه گذاران اقدام به خريد سهام شركت هايي چون تولي پرس كه روز يكشنبه با افت شديد قيمتي بازگشايي شده بود، كردند. به طوري كه بيش از 120 هزار سهم اين شركت مورد معامله قرار گرفت. همچنين شركت هاي ديگري مانند سيمان فارس و خوزستان، كنتورسازي ايران، نفت پارس، سايپا، بانك پارسيان و... نيز از جمله سهام مورد توجه سهامداران بودند.
از جمله شركت هاي مطرح در اين روز همچنين شركت سرمايه گذاري توسعه معادن و فلزات با بيش از 400 هزار سهم حجم معاملات بود كه البته بيشترين نوسانات مثبت و منفي بازار را نيز به همراه داشت.
همچنين سهام فولاد مباركه عرضه بيش از 5ميليون سهمي را تجربه كرد و توانست توجه بسياري از سرمايه گذاران را به خود جلب كند. البته اكثر گروه ها(خودرو، دارو، بانك، ساختمان)با روند منفي مواجه بودند. عرضه و تقاضاي گروه هاي ذكر شده در روز گذشته نسبت به ابتداي هفته از تعادل بيشتري برخوردار بود و صف فروش اكثر آنها جمع آوري شد.
همچنين در معاملات ديروز سهام بانك كارآفرين با معامله عمده دو بلوك 100 هزار سهمي و 2/2 ميليون سهمي و سهام گالوانيزه فجر سپاهان نيزبا دو بلوك 300هزار و918 هزار سهمي همراه شدند. طي معاملات دوشنبه نماد شركت هاي معدني املاح ايران پس از تعديل سود و حق تقدم هاي شيشه و گاز، تولي پرس، تامين ماسه و ريخته گري بازگشايي شدند.
ديروز بيش از 136 ميليارد ريال دادوستد در بورس حاصل معامله بيش از 38ميليون سهم بود. جالب اين كه حدود 91 ميليارد ريال از ارزش كل معاملات مربوط به خريد و فروش بيش از 20ميليون سهم ملي مس بود.
iratahlil.com]]>
</TEXT>
</DOC>
<DOC>
<DOCID>HAM2-860211-024</DOCID>
<DOCNO>HAM2-860211-024</DOCNO>
<ORIGINALFILE>/1386/860211/news/_bourse.htm</ORIGINALFILE>
<ISSUE>سه شنبه 11 ارديبهشت 1386 - سال پانزدهم - شماره4256 - May 1, 2007</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
<![CDATA[تبديل وديعه ها به سهام مخابرات، قطعي نيست]]>
</TITLE>
<TEXT>
<IMAGE>/1386/860211/news/022119.jpg</IMAGE>
<![CDATA[
گروه بورس تبديل وديعه هاي مخابراتي به سهام اين روزها موج جالب توجهي را در بين مشتركين تلفن هاي ثابت و همراه به راه انداخته است.
در تازه ترين اظهار نظر، رئيس سازمان خصوصي سازي گفت: تبديل وديعه هاي مردم در مخابرات به سهام قطعي نيست.غلامرضا حيدري كردزنگنه در گفت وگو با فارس افزود: كميته اي تشكيل شده كه در مورد تبديل وديعه هاي مردم به سهام تصميم گيري كنند. بنابراين طرح مزبور تنها به عنوان يك گزينه در كميته مطرح است.
اين موضوع در حالي اعلام مي شود كه مسئولان مخابرات در هفته هاي اخير از قطعي بودن اين اقدام خبر داده بودند. معاون سازمان خصوصي سازي هم قبلاً گفته بود؛ شركت مخابرات هنوز به بورس وارد نشده تا قيمت گذاري شود. طبق برنامه قرار است تا شهريور مسئله پذيرش شركت مخابرات در بورس حل و بعد از آن سهام شركت قيمت گذاري شود. به گفته مسئولان سازمان خصوصي سازي در صورتي كه مردم بخواهند خط تلفن خود را به مخابرات واگذار كنند مي توانند وديعه هاي خود را پس گيرند. گزارش هاي دريافتي حاكي است،كارشناسان مخابرات در حال بررسي اين موضوع هستند كه آيا وديعه ها مي تواند به سهام تبديل شود يا خير؟ طبق آمار موجود 38 ميليون مشترك تلفن ثابت و همراه دولتي در سراسر ايران وجود دارد.
توصيه هاي بورس
اما از طرف ديگر، مديرعامل شركت بورس به مشتركان مخابرات توصيه كرد،از فرصت پيش آمده استفاده و وديعه هاي تلفن همراه و ثابت خود را به سهام تبديل كنند. علي رحماني در گفت وگو با ايسنا، با بيان اينكه در اين زمينه بايد از شركت مخابرات تقدير كرد، گفت: شركت مخابرات به انتخاب مشتركانش، اين وديعه ها را به سرمايه تبديل خواهد كرد.
اما بسياري مي گويند: وديعه هاي ثبت شده نزد مخابرات براساس سالي كه پول ها واريز شده متفاوت است و اين امر سهامداران مخابرات را متضرر مي كند. رحماني در پاسخ به اين موضوع گفت: در بسياري از كشور هاي دنيا اوراق بدهي قابل تبديل به سهامي  منتشر مي شود، بنابراين هر كسي به ميزان پولي كه داده در توسعه و موفقيت شركت مخابرات سهيم خواهد شد.
توضيحات مخابرات
شركت مخابرات هم اعلام كرد: وديعه  مشتركاني كه در آخرين ثبت نام سيم كارت دولتي در بهمن ماه سال 85 و با مبلغ 288 هزار تومان نسبت به نام نويسي اقدام كرده اند با كسر هزينه هاي مورد نظر از جمله ماليات و توسعه  روستايي180، هزار تومان براي تبديل به سهام و ارائه در بورس خواهد بود. داود زارعيان - مدير كل روابط عمومي  شركت مخابرات ايران - در گفت وگو با ايسنا، اعلام كرد: مشتركاني كه در مرحله  اول با مبلغ 600 هزار تومان نسبت به ثبت نام سيم كارت تلفن همراه اقدام كرده  و  از اين مبلغ 100 هزار تومان را بابت گوشي تلفن همراه پرداختند، چنانچه هزينه ها، از جمله ماليات و توسعه  روستايي را كسر كنيم، مبلغ 290 هزار تومان به عنوان وديعه نزد شركت مخابرات ايران دارند. او افزود: اما در مرحله  دوم ثبت نام هزينه  گوشي حذف شد و ثبت نام با مبلغ 500 هزار تومان انجام گرفت كه از اين مبلغ پس از كسر ماليات و هزينه هايي مانند توسعه  روستايي، وديعه  اين مشتركان براي تبديل به سهام در بورس نيز290 هزار تومان است. به گفته  او در مرحله  سوم كه ثبت نام با مبلغ 440 هزار تومان انجام شد، پس از كسر هزينه هاي مذكور، وديعه  اين مشتركان همان 290 هزار تومان است.
چگونگي توزيع سهام
صابر فيضي، مدير عامل شركت مخابرات ايران هم تاكيد كرد: در ترازنامه  حجم دارايي هاي مخابرات 13 هزار ميليارد تومان ثبت شده است كه 4 هزار ميليارد تومان آن مربوط به وديعه هاي مشتركان است، اين ميزان وديعه به شكل سهام بين 38 ميليون مشترك مخابرات - اعم از ثابت و همراه - و البته در صورت رضايت آن ها توزيع خواهد شد. هر مشتركي اگر بخواهد وضعيت فعلي وديعه خود را حفظ كند نيز مي تواند به مخابرات مراجعه  كند و با پر كردن فرم مربوطه وديعه  آن نزد مخابرات باقي بماند. او افزود: اگر اين وديعه ها وارد بورس شود، به طور سالانه به هر يك از مشتركان به تناسب وديعه  مورد نظر سود تعلق خواهد گرفت و در واقع مانند يك شركت سهامي  در بورس عمل خواهيم كرد.]]>
</TEXT>
</DOC>
<DOC>
<DOCID>HAM2-860211-025</DOCID>
<DOCNO>HAM2-860211-025</DOCNO>
<ORIGINALFILE>/1386/860211/news/_bourse.htm</ORIGINALFILE>
<ISSUE>سه شنبه 11 ارديبهشت 1386 - سال پانزدهم - شماره4256 - May 1, 2007</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
<![CDATA[صف هاي خريد مس جمع شد]]>
</TITLE>
<TEXT>
<IMAGE>/1386/860211/news/022113.jpg</IMAGE>
<![CDATA[
گروه بورس- در معاملات روز گذشته بازار سهام صف هاي خريد سهام شركت ملي صنايع مس ايران جمع آوري شد.
براساس اين گزارش، در پي عرضه 115 سهم شركت مس از 5 ارديبهشت ماه روز گذشته از ميزان صف هاي خريد سهام شركت مس كاسته شد و در نهايت در پايان معاملات ديروز تنها 24تقاضا براي خريد 240هزار سهم اين شركت روي ميز باقي ماند.
در روزهاي گذشته صف هاي خريد سهام اين شركت از مرز 68 ميليون سهم نيز فراتر رفته بود. سازمان خصوصي سازي در اجراي برنامه خصوصي سازي ظرف روزهاي گذشته 2درصد از سهام اين شركت را به صورت تدريجي در بورس عرضه كرد و همين موضوع منجر به كاهش عطش بازار و جمع آوري صف هاي خريد سهام اين شركت شد.
در معاملات ديروز جمعاً 455 نفر تعداد 30 ميليون و 900 هزار سهم مس را خريداري كردند. قيمت هر سهم اين شركت نيز ديروز با 64 ريال افزايش به 4 هزار و 555 ريال رسيد. به اين ترتيب اين شركت در معاملات ديروز رتبه اول جدول معاملات بورس را نيز تصاحب كرد.
پس از شركت مس، شركت فولاد مباركه اصفهان در مكان دوم جدول معاملات بورس را نيز تصاحب كرد. پس از شركت مس شركت فولاد مباركه اصفهان در مكان دوم جدول معاملات به لحاظ بيشترين حجم معاملات قرارگرفت.
ديروز در پايان معاملات 5ميليون و 600 هزار سهم فولاد نيز توسط سهامداران خريداري شد. قرار است سازمان خصوصي سازي ظرف روزهاي آينده 2 درصد از سهام فولاد را نيز به صورت تدريجي در بورس عرضه كند.
در معاملات ديروز شركت هاي معدني و صنعتي چادرملو و گروه دارويي سبحان نيز هر كدام به ترتيب با 76 و 50 خريدار از جمله سهام پرطرفدار بازار بودند. سهامداران بورس تهران ديروز يك ميليون سهم شركت دارويي سبحان را خريداري كردند، شركت سايپا نيز با 39 خريدار، همچنان در صدر جدول حضور دارد، اين تعداد سهامدار ديروز يك ميليون و 100 هزار سهم سايپا را خريدند.]]>
</TEXT>
</DOC>
<DOC>
<DOCID>HAM2-860211-026</DOCID>
<DOCNO>HAM2-860211-026</DOCNO>
<ORIGINALFILE>/1386/860211/news/_diet.htm</ORIGINALFILE>
<ISSUE>سه شنبه 11 ارديبهشت 1386 - سال پانزدهم - شماره4256 - May 1, 2007</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
<![CDATA[سرانه مصرف ميوه و سبزي در ميان ايرانيان، نصف ميزان توصيه شده است
سبد هاي رنگين،اما كم ارزش
صدف كوه كن]]>
</TITLE>
<TEXT>
<IMAGE>/1386/860211/news/022131.jpg</IMAGE>
<![CDATA[
 ايراني ها 4 برابر مردم جهان ميوه مصرف مي كنند! اين خبري بود كه چندي پيش در بخش اقتصادي يكي از خبرگزاري ها، منتشر شد. در متن خبر به آمار صادرات و واردات ميوه اشاره شده  بود و اين كه ايران با داشتن حدود يك درصد جمعيت جهان، بيش از 4 درصد ميوه و مركبات جهان را توليد مي كند و در حالي كه سرانه مصرف مركبات در جهان حدود 17 كيلوگرم است، اين رقم در ايران 53 كيلوگرم يعني 4 برابر است.
صرف نظر از اين كه ميزان توليد يا صادرات كالايي به خودي خود مي تواند معياري براي تخمين مصرف آن در جامعه باشد يا نه، كارشناسان مي گويند ترديدي نيست كه در فرهنگ تغذيه اي ايرانيان هنوز مصرف ميوه و سبزيجات جايگاه واقعي خود را پيدا نكرده است. چنان كه دكتر مرتضي صفوي، مدير دفتر بهبود تغذيه وزارت بهداشت، اين خبر را شوخي تلقي مي كند و مي گويد: مردم ايران نه تنها به ميزان توصيه شده روزانه كه مصرف 5 وعده ميوه و سبزي در روز است، از اين مواد غذايي مفيد استفاده نمي كنند، بلكه آمارها نشانگر مصرفي در حد نصف نياز روزانه و حدود 2 وعده است.
وي با اشاره به اين موضوع كه تحقيقات جديد همگي مصرف 5 وعده ميوه و سبزي در روز را براي حفظ سلامت افراد الزامي مي دانند، مي گويد: مصرف ميوه و سبزي در ايران بسيار كم است و با توجه به اين كه ايران كشوري حاصلخيز با اقليمي گوناگون است كه مي توان در هر فصل از سال تنوع مناسبي از ميوه ها و سبزي ها را در اختيار داشت، افزايش سرانه مصرف ميوه و سبزي به عنوان يك اولويت مطرح است چرا كه با اين كار از هزينه هاي درماني نيز كاسته مي شود.
معضل جهاني
كاهش مصرف ميوه، سبزي و به طور كلي مواد غذايي سالم و جايگزيني آنها با غذاهاي آماده و مواد غذايي كم ارزش از لحاظ تغذيه اي مشكلي نيست كه به مرزهاي ايران محدود شود، بلكه به شكل يك معضل جهاني تمام كشورها حتي كشورهاي توسعه يافته را در بر گرفته است. اتفاقاً در همين هفته گذشته دو مطالعه منتشر شد كه نشان مي داد 11 درصد از بزرگسالان آمريكايي كمتر از ميزان توصيه شده روزانه از گروه ميوه ها و سبزي ها استفاده مي كنند و تعجب آور اين كه 62 درصد از اين افراد هيچ ميوه اي و 25 درصد آنها هيچ نوع سبزي را در برنامه غذايي روزانه خود نداشتند. اين در حالي است كه بيشتر مردم مي دانستند كه رژيم غذايي سرشار از ميوه و سبزي با كاهش ابتلا به بيماري هاي قلبي عروقي و انواعي از سرطان ارتباط دارد.
كارشناسان تغذيه آمريكا معتقدند كه با وجود اين كه سبد مواد غذايي مصرفي مردم نسبت به گذشته، رنگين تر شده است اما هنوز هم ميوه و سبزي مقدار كمي از مواد غذايي را كه افراد در طول روز مصرف مي كنند، تشكيل مي دهد. اين در حالي است كه با توجه به تحقيقات انجام شده طي سال هاي 1988 تا 2002 در مركز تحقيقات تغذيه آمريكا، در حقيقت مردم آمريكا نسبت به 20 سال پيش سبزي كمتري مصرف مي كنند كه اين نشانگر تغيير در عادات غذايي افراد است، اما در طي اين بررسي ميزان ميوه مصرفي افراد در آن دوره زماني، تغيير چنداني را نشان نمي دهد.
راهي براي عشق سبزي شدن
اكثر متخصصان تغذيه بر اين باورند كه ما مواد غذايي را بر اساس طعم آنها و نه از روي خواص مفيدشان مصرف مي كنيم، بنابراين اگر مقدار ميوه و سبزي مصرفي مان در طول روز را افزايش دهيم، در واقع ذائقه مان را تربيت كرده ايم كه آنها را دوست داشته باشد و همين باعث مي شود از شر بيماري ها در امان بمانيم.
جالب است بدانيد كه تربيت پذيري ذائقه، امري اثبات شده است و محققان دريافته اند كه ذائقه ما پيش از اين كه به دنيا بياييم شروع به شكل گيري مي كند و جنين زماني كه در مايع آمنيوتيك در رحم مادر قرار دارد، طعم هاي مختلف را تجربه مي كند. چنانچه مثلاً اگر مادري در ماه هاي آخر بارداري 4 بار در هفته هر بار حدود 1 ليوان آب هويج بنوشد، نوزاد در زمان تغذيه تكميلي، مكمل هايي كه طعم هويج دارند را بيشتر مي پسندد. در همين راستا مشخص شده است كه علاقه به مواد غذايي خاص، در طول دوران شيردهي هم تاثير مشابهي بر ذائقه نوزاد دارد بنابراين اگر والدين دوست دارند كه بچه هايي عاشق سبزي بار بياورند بايد از زمان بارداري مادر به فكر ذائقه آنها باشند.از طرف ديگر بيشتر كارشناسان معتقدند كه اگر عادت غذايي ميوه و سبزي خواري در خانواده وجود داشته باشد، بچه ها هم تحت تاثير محيط اطراف به اين مواد غذايي مفيد علاقه مند مي شوند؛ چنان كه اگر پدر و مادري خودشان از خوردن ميوه و سبزي امتناع مي كنند ولي سعي مي كنند بچه هايشان را ميوه و سبزي خوار بار بياورند، تلاش شان نتيجه اي نخواهد داشت.
با همه اين اوصاف به نظر مي رسد براي قرار دادن ميوه و سبزيجات در سفره غذايي ايرانيان بايد به اقدامات مؤثرتري انديشيد؛ اقداماتي كه بخش مهمي از آن به حوزه اقتصاد بازمي گردد. چنان كه طرح اعطاي يارانه به لبنيات و ميوه به جاي قند و شكر، طرحي بود كه در پايان كار دولت قبلي در وزارت بهداشت مطرح شد، اما هنوز سرانجامي نيافته است.]]>
</TEXT>
</DOC>
<DOC>
<DOCID>HAM2-860211-027</DOCID>
<DOCNO>HAM2-860211-027</DOCNO>
<ORIGINALFILE>/1386/860211/news/_diet.htm</ORIGINALFILE>
<ISSUE>سه شنبه 11 ارديبهشت 1386 - سال پانزدهم - شماره4256 - May 1, 2007</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
<![CDATA[سلامت در ايران]]>
</TITLE>
<TEXT>
<![CDATA[افزايش آمار كودكان چاق در كشور
يك متخصص گوارش اطفال با بيان اينكه در سال هاي گذشته از هر سيزده كودك يك نفر دچار سوء تغذيه بوده، تعداد كودكان مبتلا به سوء تغذيه را درحال حاضر بسيار كمتر عنوان و اظهار كرد: در حال حاضر تعداد كودكان چاق در كشور روز به روز در حال افزايش است.
دكتر غلامرضا خالقي درحاشيه همايش روز جهاني ايمونولوژي در بيمارستان امام خميني(ره)تهران با بيان اينكه ميزان شيوع سوء تغذيه در شمال كشور نسبت به ساير مناطق بسيار كمتر و در سيستان و بلوچستان و مناطق جنوبي كشور بيشتر است، گفت: سوء تغذيه بيشتر در روستاها و مناطقي كه از نظر بهداشتي در وضعيت مناسبي قرار ندارد، شيوع دارد.
توليد سالانه 85 هزار دوز سرم
از سم مار و عقرب
عباس زارع ميرك آبادي، رييس بخش جانوران سمي و تهيه پادزهر موسسه تحقيقات واكسن و سرم سازي رازي گفت: در اين بخش سالانه در حدود 85 هزار دوز سرم تحويل وزارت بهداشت مي شود كه از اين ميان 35 هزار دوز سرم مار و 50 هزار دوز سرم عقرب است.
طرح كنترل آسم از طريق آموزش
رييس انجمن آسم و آلرژي ايران از ارائه طرح كنترل آسم از طريق آموزش به كميته كشوري آسم خبر داد و گفت: كنترل از طريق آموزش باعث افزايش شاخص بهداشتي و كاهش هزينه هاي اجتماعي و اقتصادي در كشور ثروتمندي نظير سوئد شده است.
دكتر مصطفي معين در دهمين همايش روز جهاني آسم با بيان اين كه عدالت در سلامت از راهبردهاي كنترل آسم در سطح ملي و جهاني است، گفت: كاهش خس خس روزانه به كمتر از دو بار در هفته، عدم وجود محدوديت حركت و فقدان علايم شبانه، مصرف سالبوتامول(باز كننده ريه)دوبار يا كمتر، نتايج طبيعي و يا در حد طبيعي اسپيرومتري(ارزيابي عملكرد ريه)و عدم وجود حملات آسماتيك از معيارهاي كنترل باليني آسم به شمار مي روند.]]>
</TEXT>
</DOC>
<DOC>
<DOCID>HAM2-860211-028</DOCID>
<DOCNO>HAM2-860211-028</DOCNO>
<ORIGINALFILE>/1386/860211/news/_diet.htm</ORIGINALFILE>
<ISSUE>سه شنبه 11 ارديبهشت 1386 - سال پانزدهم - شماره4256 - May 1, 2007</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
<![CDATA[محققان مي گويند]]>
</TITLE>
<TEXT>
<![CDATA[نقشه آلرژي كشف شد
محققان مي گويند توانسته اند آنزيم مسئول شروع واكنش هاي آلرژي را كشف كنند. يافته هاي اين محققان در دانشگاه ويرجينيا مي تواند راه حل و هدف درماني جديدي براي كنترل بيماري هاي آلرژيك ارائه كند.
نتايج اين تحقيق نشان داد نوعي آنزيم به نام adam?? با آزادسازي cd?? از سطح سلول سبب افزايش شديد سطح پاسخ هاي آلرژيك مي شود. به اين ترتيب با ساخت مهاركننده هاي آنزيم فوق شايد بتوان درماني براي آسم و بيمارهاي آلرژيك پيدا كرد.ضمن آن كه پيش از اين، نقش ساير پروتئين هاي خانواده adam در بيماري هاي سرطان و آرتريت روماتوئيد كشف شده و بنابراين مي توان آنها را به عنوان هدفي در درمان اين بيماري ها هم در نظر گرفت.
گفتاردرماني وسواس را درمان مي كند
بررسي مطالعات انجام شده نشان مي دهد روش هايي مانند گفتاردرماني و رفتاردرماني، بيش از روش هاي درماني معمول مي تواند به درمان اختلال موسوم به اختلال وسواسي- جبري كمك كند.
رويترز گزارش كرده محققان دانشگاه ماندالا در نيوساوث ولز با بررسي 8 مقاله علمي، به اين نتيجه رسيده اند كه گفتار درماني و رفتاردرماني مي توانند روشهاي مكمل خوبي براي درمان هاي دارويي باشند و مي توانند به طرز قابل ملاحظه اي علائم بيماران را كاهش دهند.
علائمي مانند اضطراب، افسردگي و كاهش اشتغال ذهني و وسواسي به يك موضوع خاص با استفاده از اين روش ها بهبود پيدا مي كند. عود بيماري پس از درمان هم كه يكي از مشكلات شايع اين بيماران است، با استفاده از اين روش ها كمتر خواهد بود. محققان توصيه مي كنند از اين روش ها و ساير روش هاي شناختي و روان درماني، علاوه بر روش هاي معمول و دارويي هم استفاده شود.
اين مطالعه در the cochrae library چاپ شده است.
امگا 3، آلزايمر موش ها را شكست داد
]]>
<IMAGE>/1386/860211/news/022134.jpg</IMAGE>
<![CDATA[
محققان دانشگاه كاليفرنيا مي گويند آزمايش هاي آنها نشان داده است رژيم غني از چربي هاي امگا 3، مي تواند جلوي بروز بيماري آلزايمر را بگيرد.
البته رويترز گزارش داده كه اين نتيجه فعلاً در موش ها نشان داده شده و هنوز نمي توان درباره تعميم آن به انسان ها، نظر قطعي داد. چيزي كه مشخص است، نوعي چربي امگا،3 به نام dha، كه مخفف docosahexaeoic acid است، مي تواند جلوي شكل گيري آلزايمر را بگيرد.
محققان پيش از اين پروتئين هايي را يافته بودند كه در اثر افزايش سن چسبندگي غيرعادي پيدا مي كنند و به اين ترتيب پلاك  هايي مي سازند كه عملكرد سلول هاي مغز را از بين مي برد. در مغز موش هايي كه امگا3 بيشتر مصرف كرده بودند، نسبت به بقيه موش ها، از اين نوع پلاك ها كمتر ساخته شده بود.امگا3 در خوراكي هايي مانند ماهي، به ويژه ماهي سالمون، يافت مي شود.
يافته هاي اين پژوهش در شماره 18 آوريل نشريه نوروساينس منتشر شده است.]]>
</TEXT>
</DOC>
<DOC>
<DOCID>HAM2-860211-029</DOCID>
<DOCNO>HAM2-860211-029</DOCNO>
<ORIGINALFILE>/1386/860211/news/_diet.htm</ORIGINALFILE>
<ISSUE>سه شنبه 11 ارديبهشت 1386 - سال پانزدهم - شماره4256 - May 1, 2007</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
<![CDATA[هشدار رئيس جامعه جراحان كشور:
فريب تبليغات جراحي با ليزر را نخوريد]]>
</TITLE>
<TEXT>
<![CDATA[رئيس جامعه جراحان ايران گفت: هر فردي تبليغ كند كه با ليزر خدمات پزشكي و اعمال جراحي را به صورت ويژه انجام مي دهد شياد است و عوام فريبي مي كند.
به گزارش فارس، ايرج فاضل  ديروز در نشست خبري در جمع خبرنگاران  افزود:  ليزر نيز مانند نخ جراحي يكي از ابزار پزشكي است كه بيشتر در چشم پزشكي كاربرد دارد اما متأسفانه برخي پزشكان با تبليغ اين كه خدمات پزشكي و اعمال جراحي را با ليزر انجام مي دهند درصدد القاي اين پيام هستند كه خدمات بهتري ارائه مي كنند
و اين عوام فريبي مثل اين است كه فردي نخ جراحي خارجي خود را به رخ مريض بكشد و پول بيشتري بگيرد.
وي ادامه داد:  به طور كلي تبليغات در پزشكي ممنوع است مگر اين كه پزشكي بخواهد براي نخستين بار محل مطب خود را اعلام كند اما متأسفانه عده اي از پزشكان با تبليغات گمراه كننده مردم را فريب مي دهند كه البته حل اين موضوع با بگير و ببند و چوب و چماق امكان پذير نيست.
فاضل همچنين درباره اختلاف نظر پزشكان در زمينه جراحي پلاستيك بيني توضيح داد: فقط جراحان دوره ديده كه برد تخصصي داشته باشند مي توانند عمل جراحي پلاستيك زيبايي بيني را انجام دهند و اين امر در صلاحيت جراحان فك و صورت نيست زيرا اين پزشكان فقط در ناحيه فك و دهان بايد كار كنند مگر يك يا دو نفر جراح فك و صورت دوره ديده كه استثناء هستند.
وي گفت: جامعه جراحان ايران مي تواند مرجع مشاوره مردم در تعيين پزشكان صاحب صلاحيت باشد و اگر نياز باشد تشكيلات سازماني لازم را براي اين كار فراهم مي كنيم اما تاكنون چنين مراجعه اي به جامعه جراحان ايران نبوده است به همين علت هنوز بانك اطلاعاتي كاملي نداريم ولي امكان ايجاد چنين بانكي وجود دارد.]]>
</TEXT>
</DOC>
<DOC>
<DOCID>HAM2-860211-030</DOCID>
<DOCNO>HAM2-860211-030</DOCNO>
<ORIGINALFILE>/1386/860211/news/_ejtem.htm</ORIGINALFILE>
<ISSUE>سه شنبه 11 ارديبهشت 1386 - سال پانزدهم - شماره4256 - May 1, 2007</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[جزئيات ساماندهي معتادان خياباني اعلام شد]]>
</TITLE>
<TEXT>
<IMAGE>/1386/860211/news/022146.jpg</IMAGE>
<![CDATA[
گروه اجتماعي- جزئيات و نحوه اجراي طرح ساماندهي معتادان خياباني، تحت عنوان درمان پليس مدار، اعلام شد.
از 7 ماه گذشته، يعني مهرماه سال 85، مرحله اول طرح ساماندهي معتادان خياباني آغاز و از آن زمان به معتادان اعلام شد براي جلوگيري از دستگيري و جهت درمان به مراكز درماني مراجعه كرده و شناسنامه دريافت كنند.
اين مهلت يا به عبارتي اولتيماتوم ستاد مبارزه با مواد مخدر به معتادان كه قرار بود ابتدا يك ماهه باشد، به جهت جذب تعداد بيشتري از معتادان و افزايش مراكز درماني، تمديد شد و هم اكنون بر اساس مصوبه جلسه اخير ستاد مبارزه با مواد مخدر، در 21 فروردين ماه سال جاري، مقرر شده است طرح ساماندهي معتادان خياباني با عنوان درمان پليس مدار از ابتداي خرداد ماه در تهران و از اول تير در ساير شهرهاي كشور آغاز شده و به همين منظور تعداد مراكز درماني نيز افزايش يابد.
سعيد صفاتيان، مديركل درمان و بازتواني ستاد مبارزه با مواد مخدر در اين زمينه با تشريح جزئيات نحوه اجراي طرح درمان پليس مدار گفت: از ابتداي خرداد ماه امسال، درمان پليس مدار در سه فاز 3 ماهه، اجرا و در هر مرحله 500 تا 700 معتاد تزريقي فاقد شناسنامه درماني كه به هيچ وجه حاضر به مراجعه به مراكز درماني نشده اند، جمع آوري و در تهران، به اردوگاه شفق منتقل مي شوند.
وي با اشاره به اين كه در مرحله دوم طرح، نيروي انتظامي، وزارت بهداشت و سازمان بهزيستي به عنوان دستگاه هاي محور وارد عمل مي شوند، تصريح كرد: نيروي انتظامي موظف شده است معتادان فاقد شناسنامه درماني يا معتاداني را كه با توجه به شناسنامه، دوره درمان خود را ادامه نداده اند، در سن 20 تا 50 سالگي بوده و تزريقي هستند - با توجه به رؤيت علائم تزريق روي بدن- دستگير كند.
مديركل درمان و بازتواني ستاد مبارزه با مواد مخدر با بيان اين كه معتادان دستگير شده ابتدا به قرنطينه  منتقل مي شوند، اذعان كرد: در قرنطينه، تيم هاي روانپزشك، روانشناس، متخصص عفوني و مددكار به وضعيت معتادان رسيدگي مي كنند.
به گفته وي در اين هنگام، با هدف گسترش درمان معتادان، چنانچه معتادي در هنگام دستگيري تمايل به درمان داشته باشد، به مراكز درمان سرپايي ارجاع داده شده و كساني كه به هيچ وجه تمايل به درمان نداشته و بي خانمان هستند، به اردوگاه شفق منتقل مي شوند.
صفاتيان در گفت وگو با ايسنا توضيح داد: آن دسته از معتاداني كه پس از قرنطينه به مراكز درمان سرپايي ارجاع داده مي شوند، كارت هايي را دريافت كرده و موظف مي شوند روزانه براي درمان مراجعه كنند و لذا به محض عدم مراجعه معتاداني كه نام آنها اعلام شد، در مركز ثبت شده است، مراكز درماني مراتب را به نيروي انتظامي اطلاع داده و اين عده از معتادان پس از دستگيري مجدد، تنها راهشان رفتن به شفق است.
وي با اشاره به اين كه پس از اتمام مهلت درمان سه ماهه معتادان منتقل شده به شفق، اين عده در قالب سه گروه تقسيم بندي و از مركز اقامتي خارج مي شوند، خاطرنشان كرد: گروه اول عده اي هستند كه بر اساس ارزيابي ها به حد مطلوب درمان رسيده و به لحاظ پاكي و بهبودي كامل، وارد جامعه مي شوند.
مديركل درمان و بازتواني ستاد مبارزه با مواد مخدر ادامه داد: عده اي از اين معتادان نيز كه نياز به ادامه درمان دارند، به مراكز mmt(متادون درماني)و عده اي ديگر نيز كه مراحل درمان آنها به خوبي سپري شده، اما نياز به مشاوره دارند به سازمان هاي غيردولتي، خانه هاي بهبودي و كمپ هاي غيردولتي ارجاع مي شوند.
وي در خصوص تدابير انديشيده شده براي ساماندهي بهتر معتادان ترخيصي از شفق و جلوگيري از تراكم مراجعه يكباره معتادان به مراكز درماني، توضيح داد: از آنجا كه پروسه دستگيري و مدت درمان معتادان تدريجي است، لذا خروج و مراجعه آنها به مراكز درماني نيز تدريجي بوده و در نتيجه از اين جهت هجمه و فشاري متحمل مراكز درماني نمي شود.]]>
</TEXT>
</DOC>
<DOC>
<DOCID>HAM2-860211-031</DOCID>
<DOCNO>HAM2-860211-031</DOCNO>
<ORIGINALFILE>/1386/860211/news/_ejtem.htm</ORIGINALFILE>
<ISSUE>سه شنبه 11 ارديبهشت 1386 - سال پانزدهم - شماره4256 - May 1, 2007</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[شروع كلاس هاي دانش پذيران پيام  نور]]>
</TITLE>
<TEXT>
<![CDATA[فارس: كلاس هاي رفع اشكال دانش پذيران كارشناسي و كارشناسي ارشد دانشگاه پيام  نور از نيمه دوم ارديبهشت آغاز مي شود. معاون آموزشي دانشگاه پيام    نور با اشاره به اين كه ثبت نام آزمون فراگير دانشگاه پيام  نور تا 20 فروردين بود، افزود: كلاس هاي رفع اشكال دانش پذيران دانشگاه پيام  نور در مراكز دانشگاه پيام  نور برگزار مي شود. اصغر ابوالحسني تأكيد كرد: دانشگاه پيام  نور براي هيچ مؤسسه اي مجوز آموزش صادر نكرده است و مؤسساتي كه تحت نام اين دانشگاه فعاليت و اقدام به برگزاري كلاس هاي دوره فراگير مي كنند، فاقد اعتبار  ند.
مراسم گراميداشت روز جهاني مالكيت فكري برگزار شد
گروه اجتماعي - مراسم گراميداشت روز جهاني مالكيت فكري، با مشاركت سازمان ثبت اسناد و املاك كشور و جهاد دانشگاهي دانشگاه تهران در تالار علامه اميني اين دانشگاه برگزار شد. به گزارش روابط عمومي سازمان ثبت اسناد و املاك كشور در اين مراسم كه با قرائت پيام دبير كل سازمان جهاني مالكيت فكري wipo آغاز به كار كرد، مسئولين و كارشناسان به ارائه ديدگاه هاي خود در زمينه مالكيت فكري و لزوم برنامه ريزي هر چه بيشتر در اين زمينه پرداختند.]]>
</TEXT>
</DOC>
<DOC>
<DOCID>HAM2-860211-032</DOCID>
<DOCNO>HAM2-860211-032</DOCNO>
<ORIGINALFILE>/1386/860211/news/_ejtem.htm</ORIGINALFILE>
<ISSUE>سه شنبه 11 ارديبهشت 1386 - سال پانزدهم - شماره4256 - May 1, 2007</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[ستاد مبارزه با مواد مخدر خواستار شد:
شوراهاي شهر و روستا به ريشه كني اعتياد كمك كنند]]>
</TITLE>
<TEXT>
<![CDATA[گروه اجتماعي- ستاد مبارزه با مواد مخدر؛ به مناسبت آغاز سومين دوره فعاليت شوراهاي شهر و روستا در بيانيه اي آورده است، يكي از عوامل مهم در تحقق مشاركت مردم در پيشگيري از آسيب هاي اجتماعي و بويژه مبارزه با معضل اعتياد، بهره گيري از ظرفيت شوراهاي شهر و روستا است و همگان بر اين نكته اذعان دارند كه شوراها به عنوان حلقه پيوند بين مردم و مسئولان براي پيشبرد هر چه بهتر امور و برخورداري شهروندان از رفاه اجتماعي پنداشته مي شوند. ستاد مبارزه با مواد مخدر در بخش ديگري از بيانيه خود آورده است بر خود وظيفه مي دانيم با تبريك به منتخبين مردم در سومين دوره فعاليت شوراهاي شهر و روستا در سراسر كشور، توجه اين عزيزان را به اين مهم جلب كنيم كه پيشگيري از اعتياد و مبارزه با اين بلاي خانمانسوز نيازمند يك حركت جدي مردمي است و ما نيز اميدواريم در اين عرصه، پشتيباني فكري و اجرايي شما را شاهد باشيم.درادامه اين بيانيه آمده است، همجواري با افغانستان و پاكستان كه از كشورهاي بزرگ توليد كننده موادمخدر در دنيا محسوب مي شوند، با مرز مشترك طولاني در شرق كشور سبب شده ورود موادمخدر معضلي براي كشور شود.
نيم نگاهي به پيامدهاي شوك عظيم موادمخدر به عنوان زلزله خاموش، جنگ بدون مرز و بزرگترين منكر عصر حاضر بيانگر آن است كه از لحاظ بهداشتي سوء مصرف موادمخدر و عوارض اعتياد، هزينه هاي درماني هنگفتي را بر جامعه تحميل كرده است. بر اساس اعلام مركز پژوهش هاي مجلس ساليانه ده هزار ميليارد تومان هزينه و خسارت براي امر مبارزه با موادمخدر بر اقتصاد كشورمان تحميل مي شود. اين بيانيه مي افزايد مشاركت عظيم بخش مردمي در قالب نهاد شوراي شهر و روستا در كشور با انگيزه تصميم گيري و تصميم سازي در قالب شوراها، تمركز زدايي و توزيع قدرت و واگذاري برخي مسئوليت ها به مردم و نهادهاي مدني بيانگر اين مهم است كه شوراها به سبب اينكه از جنس مردم هستند مي توانند با اولويت بندي در رفع مشكلات هم ابزار كشف منابع جديد را فراهم نمايند و هم در جهت سازندگي عمراني و رفاهي و فرهنگي شهرها و روستاها گامهاي جدي  بردارند.]]>
</TEXT>
</DOC>
<DOC>
<DOCID>HAM2-860211-033</DOCID>
<DOCNO>HAM2-860211-033</DOCNO>
<ORIGINALFILE>/1386/860211/news/_ejtem.htm</ORIGINALFILE>
<ISSUE>سه شنبه 11 ارديبهشت 1386 - سال پانزدهم - شماره4256 - May 1, 2007</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[تنديس هاي صلح ايران در اروپاو آمريكا]]>
</TITLE>
<TEXT>
<![CDATA[بنيامين صدر-14 تن از دانشگاهيان ايراني با هدف رساندن پيام صلح و دوستي ايرانيان به گوش مردم جهان به 4كشور اروپايي و آمريكا سفر مي كنند.
گروه 14نفري فرسنگ ها براي صلح در حركتي صلح خواهانه و در پاسخ به فيلم توهين آميز 300،بيستم ارديبهشت ماه جاري سفر خود را با دوچرخه به 4كشور اروپايي ايتاليا، فرانسه، آلمان، انگليس وسپس با كشتي به ايالات متحده آمريكا آغاز خواهند كرد.
سرپرست گروه فرسنگ ها براي صلح كه وابسته به سازمان مردم نهاد رحمت است،خانم پوپه مهدوي،زن جهانگرد ايراني است كه دو سال پيش با پيام همزيستي صلح آميز جهانيان به دور دنيا سفر كرد.
اميد عليزاده،سخنگوي گروه فرسنگ ها براي صلح، سه هدف اصلي اين گروه را صلح،دوست داشتن و همبستگي تمام مردم جهان عنوان مي كند و مي گويد: مسئله صلح جهاني مهمترين چالش انساني در هزاره سوم است و اين حركت ما به هيچ عنوان جنبه سياسي ندارد.به گفته او، گفتگو تنها راه حل پايان بخشيدن به منازعه هاي بين المللي است كه بايد از سوي جهانيان به عنوان مهمترين راه حل پذيرفته شود. عليزاده مي افزايد،اين گروه چهار نفري قرار است در ديدار از ايتاليا به منطقه واتيكان نيز سفر كنند و در ديدار با پاپ يا كاردينال هاي واتيكان پيام صلح ملت ايران را تقديم او كنند.
اين گروه چهارده نفري در حركت شهر به شهر خود تنديس هايي را با نام تنديس صلح كه ساخته مجسمه ساز ايراني رضا لواساني است،به عنوان هديه ملت ايران به شهروندان اروپايي و آمريكايي تقديم مي كنند.
گروه 14نفري فرسنگ ها براي صلح را 10مرد و 4زن ايراني تشكيل مي دهند. اين سفر به طور رسمي از رم -پايتخت ايتاليا- آغاز مي شود و پس از رسيدن به خاك آمريكا پايان مي يابد.]]>
</TEXT>
</DOC>
<DOC>
<DOCID>HAM2-860211-034</DOCID>
<DOCNO>HAM2-860211-034</DOCNO>
<ORIGINALFILE>/1386/860211/news/_ejtem.htm</ORIGINALFILE>
<ISSUE>سه شنبه 11 ارديبهشت 1386 - سال پانزدهم - شماره4256 - May 1, 2007</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[با مردم
9 تا 12 به استثناءروزهاي تعطيل23023337 bamardom @ hamshahri.org]]>
</TITLE>
<TEXT>
<![CDATA[شأن معلمان
با داشتن 19 سال سابقه كار، مدرك فوق  ليسانس در گروه شغلي دوازده، حقوق دريافتي يك معلم 260 هزار تومان در ماه است كه با رشد قيمت ها و تورم اقتصادي، هيچ گونه همخواني ندارد. در كنار همه وعده ها يي كه مبني بر افزايش حقوق، پرداخت وام و... به معلمان داده مي شود، اميدوارم حقوق معلمان مطابق سابقه كار و تحصيلات به گونه اي افزايش يابد كه شأن و حرمت آنها محفوظ بماند و بتوانند پاسخگوي هزينه هاي روزافزون زندگي باشند.
خانم معلم از تهران
به پاس باران هاي بهاري
وفور باران و سيراب شدن زمين هاي كشاورزي را به نشانه لطف بزرگ پروردگار پاس داريم و به گونه اي عمل كنيم كه ميوه و محصولات كشاورزي فارغ از هزينه هاي سنگين احتكار و دست به دست گشتن ها، ارزان تر به دست مردم برسد.
غلامعلي لهراسبي- شهريار
راه و رسم بازاريابي
بازاريابي براي پيدا كردن مشتري و فروش محصول راه و رسمي دارد كه بايد مراعات شود. يكي از شركت هاي توليد كننده محصولات آتش نشاني، تا حريم خلوت خانه ها هم پيش رفته و از طريق تماس تلفني به بازاريابي روي آورده است كه مغاير با قوانين جاري كشور مبني بر حفظ حريم خصوصي اشخاص و خانواده هاست.
رضا هژبري- تهران
انتظار هشت ساله
@ هنگام خريد آپارتمان در مجتمع مسكوني فرديس كرج قرار بود، اسناد مالكيت نيز به مالكان تحويل شود، اما پس از گذشت 8 سال هنوز موفق به دريافت سند نشده ايم.
جمعي از مالكان مجتمع شفق
سرگرداني بازنشستگان
بازنشستگان شركت مخابرات براي دريافت حقوقشان ميان سازمان بازنشستگي و شركت مخابرات سرگردان مانده اند و هيچ كدام از اين سازمان ها صدور گواهي پرداخت حقوق بازنشستگان را برعهده نمي گيرند. اميدواريم، دولت محترم اين مسئله را فيصله دهد.
حسين سميعي- تهران
بنزين براي 3 چرخه ها
@ بيشتر معلولان از موتورسيكلت هاي 3 چرخ براي رفت وآمد استفاده مي كنند، اما اداره راهنمايي و رانندگي، لابد به دلايل فني براي اين وسايل نقليه پلاك صادر نمي كند. به اين ترتيب با اجراي طرح كارت هوشمند سوخت، معلولان قادر به تهيه بنزين نخواهند بود. اين مسئله نيازمند رسيدگي است.
ايرج حسيني- كرج
در باغ سبز آژانس ها!
در اعلانات تبليغاتي آژانس هاي مسافرتي، فهرست بلند بالايي از خدمات گوناگون در كشور مقصد جلب توجه مي كند اما در بعضي از اين آژانس ها، به قول معروف در باغ سبزي به مسافران نشان مي دهند اما در كشور مقصد آنها را بي پناه رها مي سازند. من از جمله مسافران زيان ديده هستم كه پس از مراجعه به آژانس براي دريافت خسارت با پاسخ منفي روبه رو شدم. سازمان ميراث فرهنگي و گردشگري بايد بر كار اين آژانس ها نظارت داشته باشد.
داوري- تهران
هديه اي براي كارگران
اميد داشتيم، طبق ماده 10 قانون نوسازي صنايع كه به تصويب مجلس و شوراي نگهبان رسيده، از حق بازنشستگي برخوردار شويم تا فضا براي جذب نيروهاي جوان كار آماده گردد. اجراي اين مصوبه همزمان با روز جهاني كارگر، هديه خوبي به كارگران ميهن ما خواهد بود.
آفتابي- رشت]]>
</TEXT>
</DOC>
<DOC>
<DOCID>HAM2-860211-035</DOCID>
<DOCNO>HAM2-860211-035</DOCNO>
<ORIGINALFILE>/1386/860211/news/_ejtem.htm</ORIGINALFILE>
<ISSUE>سه شنبه 11 ارديبهشت 1386 - سال پانزدهم - شماره4256 - May 1, 2007</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[هيات دولت در مورد مشاغل سخت و زيان آور اعلام كرد
شرايط جديد بازنشستگي با 20 سال خدمت
عكس:مسعود خامسي پور]]>
</TITLE>
<TEXT>
<IMAGE>/1386/860211/news/022122.jpg</IMAGE>
<![CDATA[
گروه اجتماعي- با تصويب هيأت وزيران، آيين نامه اجرايي قانون بازنشستگي در مشاغل سخت و زيان آور با 20 سال سابقه كار ابلاغ شد.
به گزارش دبيرخانه شوراي اطلاع رساني دولت، هيأت وزيران بخش هايي از آيين نامه اجرايي مشاغل سخت و زيان آور را اصلاح كرد كه بر اساس اين مصوبه كار هاي سخت و زيان آور، كار هايي است كه در اثر اشتغال بيمه شده تنشي به مراتب بالاتر از ظرفيت هاي طبيعي(جسمي و رواني)در وي ايجاد مي شود و نتيجه آن بيماري شغلي و عوارض ناشي از آن باشد.
بر اساس اين مصوبه مشمولين قانون نحوه بازنشستگي جانبازان انقلاب اسلامي ايران و جنگ تحميلي و معلولين عادي و شاغلين مشاغل سخت و زيان آور مصوب 1367- و اصلاحات بعدي آن و همچنين مشمولين قانون حفاظت در برابر اشعه مصوب 1368 و اصلاحات بعدي آن تابع قوانين و مقررات مربوط خواهند بود.
اين مصوبه مي افزايد: تعيين سخت و زيان آور بودن مشاغل حسب درخواست كارگر، كارفرما، تشكل ها، وزارت بهداشت و درمان و آموزش پزشكي، وزارت كار و امور اجتماعي و سازمان تأمين اجتماعي در هر كارگاه با بررسي سوابق،انجام بازديد و بررسي شرايط كار توسط كارشناسان بهداشت حرفه اي وزارت بهداشت،  درمان و آموزش پزشكي و بازرسان كار وزارت كار و امور اجتماعي و با تاييد توسط كميته هاي بدوي و تجديد نظر استاني موضوع اين آيين نامه انجام مي گيرد.
همچنين كارفرمايان مكلفند شاغلين در كار هاي سخت و زيان آور را حداقل سالي يكبار به منظور آگاهي از روند سلامتي و تشخيص بهنگام بيماري و پيشگيري از فرسايش جسمي و روحي آنان توسط مراكز بهداشتي و درماني مورد معاينه قرار داده و نتيجه را در پرونده هاي مربوط ضبط و يك نسخه از آن را به سازمان تأمين اجتماعي ارائه نمايند.
بر اين اساس سياست گذاري كشوري، كار هاي سخت و زيان آور موضوع اين آيين نامه و رسيدگي به در خواست كميته هاي بدوي و تجديد نظر استاني و همچنين نظارت و هماهنگي بر فعاليت كميته هاي مذكور در اين آيين نامه به عهده شوراي عالي حفاظت فني است.
بر اساس اين مصوبه، به منظور تطبيق و تشخيص مشاغل سخت و زيان آور براساس ضوابط و سياست گذاري هاي شوراي عالي حفاظت فني و مقررات مربوط، كميته هاي بدوي و تجديد نظر استاني هر كدام با پنج عضو اصلي و پنج عضو علي البدل براي مدت سه سال منصوب مي شوند.
اين مصوبه مي افزايد، علاوه بر كارهاي سخت و زيان آور مشخص شده طبق مصوبات شوراي عالي حفاظت فني و موارد تأييد شده توسط كميته هاي استاني، مشاغلي كه در ندامتگاه ها و زندان ها مستقيماً با زنداني ارتباط دارند و مشاغلي كه مستقيماً در مراكز روان درماني با بيماران رواني مرتبط هستند و خبرنگاري نيز سخت و زيان آور شناخته مي شوند.
بر اين اساس ايام تعطيلات هفتگي و رسمي،مرخصي استحقاقي، مرخصي استعلاجي و تمام يا قسمتي از خدمت نظام وظيفه در جبهه هاي نبرد حق عليه باطل يا حضور داوطلبانه در جبهه، دوران اسارت يا محكوميت سياسي كه بيمه شده بر اساس آن به عنوان آزاده شناخته شده باشد به عنوان سابقه اشتغال در كارهاي سخت و زيان آور محسوب مي گردد.
اين مصوبه مي افزايد چنانچه بيمه شده بيش از دو ماه به هر منظور از مرخصي بدون حقوق استفاده كرده يا اخراج، استعفا، انفصال و بازخريدي تا دو ماه در فواصل اشتغال به كار هاي سخت و زيان آور داشته باشد توالي اشتغال او را از بين برده و موجب تناوب اشتغال وي مي گردد.
همچنين افرادي كه حداقل بيست(20)سال متوالي يا بيست و پنج(25)سال متناوب سابقه پرداخت حق بيمه در مشاغل سخت و زيان آور مربوط به قبل از تاريخ تصويب قانون را داشته باشند و يا در آينده شرايط مذكور را احراز نمايند يا  چنانچه كميسيون هاي پزشكي قبل از رسيدن بيمه شده شاغل در كارهاي سخت و زيان آور به سابقه مقرر، فرسايش جسمي و روحي وي را ناشي از اشتغال به كارهاي سخت و زيان آور تشخيص و تأييد نمايند، بيمه شده مي تواند درخواست بازنشستگي خود را به سازمان تأمين اجتماعي تسليم نمايد.
بر اساس اين مصوبه كارفرما مكلف است پس از احراز شرايط بازنشستگي بيمه شده شاغل در كارگاه وي، طبق اين آيين نامه معادل چهار درصد ميزان مستمري برقراري بيمه شده نسبت به سنوات اشتغال او در مشاغل سخت و زيان آور را كه توسط سازمان تأمين اجتماعي محاسبه و مطالبه مي گردد به طور يكجا به سازمان ياد شده پرداخت نمايد.]]>
</TEXT>
</DOC>
<DOC>
<DOCID>HAM2-860211-036</DOCID>
<DOCNO>HAM2-860211-036</DOCNO>
<ORIGINALFILE>/1386/860211/news/_ejtem.htm</ORIGINALFILE>
<ISSUE>سه شنبه 11 ارديبهشت 1386 - سال پانزدهم - شماره4256 - May 1, 2007</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[طرح توانمندسازي جوانان با همكاري سازمان ملل متحد]]>
</TITLE>
<TEXT>
<![CDATA[گروه اجتماعي- در ديدار معاون رئيس جمهور و رئيس سازمان ملي جوانان با نمايندگان سازمان ملل متحد در ايران، طرح توانمندسازي جوانان و نهادهاي مدني كشور با مشاركت سازمان ملل متحد بررسي شد.
حجت الاسلام محمد جواد حاج علي اكبري در ديدار با هماهنگ كننده مقيم سازمان ملل متحد در ايران و نماينده صندوق كودكان سازمان ملل متحد(يونسف)، اظهار داشت: در حال حاضر موضوعات و مسائل مرتبط با جوانان به عنوان مهمترين بحث در سطح بين المللي، نيازمند توجه ويژه افكار عمومي و دولت ها است.
وي بر سهم ويژه سازمان ملل به عنوان مركز عمومي بررسي مسائل جهاني در جهت ساماندهي امور جوانان تاكيد كرد و گفت: ايران، كشوري جوان است و از اين رو موضوع جوانان از موضوعات مورد توجه مردم، نهادهاي مدني و مسئولان قرار مي گيرد كه در اين راستا از تجربيات و مطالعات مراكز بين المللي استفاده خواهيم كرد.
رئيس سازمان ملي جوانان، سهم مشاركت مدني جوانان در كشور را قابل توجه عنوان كرد و گفت: در حاشيه سند چشم انداز 20 ساله كشور، برنامه ملي جوانان تدوين شده است. علاوه بر اين برنامه هاي كلاني در جهت ساماندهي امور جوانان با موضوعاتي نظير، اشتغال، مسكن، ازدواج، اوقات فراغت، مشاركت هاي اجتماعي، it، رفاه جوانان و هويت تهيه و تدوين شده است كه بخشي از اين برنامه ها در مرحله اجرا قرار دارند و سازمان ملي جوانان ستاد هماهنگ كننده دستگاهها در راستاي اجرايي شدن اين برنامه ها است.
در اين ديدار، هماهنگ كننده مقيم سازمان ملل متحد در ايران با اشاره به فعاليت آژانس هاي بين المللي در ايران گفت: قابليت هاي بسياري براي همكاري دو سازمان وجود دارد از اين رو مي توان زمينه هاي موجود را بررسي كرد.
وي در ادامه بر اهميت جامعه مدني، تعدد سازمان هاي مردم نهاد و مشاركت جوانان در امر توسعه تاكيد كرد و با اشاره به همكاري هاي پيشين ايران در اين راستا اظهار داشت: اميدواريم كه همكاري سازمان ملل متحد و سازمان ملي جوانان در راستاي توانمندسازي جوانان ايراني بيش از گذشته گسترش يابد.]]>
</TEXT>
</DOC>
<DOC>
<DOCID>HAM2-860211-037</DOCID>
<DOCNO>HAM2-860211-037</DOCNO>
<ORIGINALFILE>/1386/860211/news/_ejtem.htm</ORIGINALFILE>
<ISSUE>سه شنبه 11 ارديبهشت 1386 - سال پانزدهم - شماره4256 - May 1, 2007</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[كارت آزمون كارشناسي ارشد دانشگاه آزاد 18 و 19 ارديبهشت توزيع مي شود]]>
</TITLE>
<TEXT>
<![CDATA[گروه اجتماعي- كارت ورود به جلسه آزمون كارشناسي ارشد دانشگاه آزاد اسلامي در دو نوبت صبح و عصر روزهاي سه ژشنبه و چهارشنبه 18 و 19 ارديبهشت ماه توزيع مي ژشود.
ناصر اقبالي، رئيس مركز آزمون دانشگاه آزاد اسلامي، افزود: داوطلبان بايد براي دريافت كارت ورود به جلسه، براساس جدول توزيع كارت، در نوبت صبح از ساعت 8 تا 12 و در نوبت عصر از ساعت 13 تا 18 به محل ژهايي كه در اطلاعيه توزيع كارت مشخص شده است، مراجعه كنند.
وي تصريح كرد: جدول توزيع كارت ورود به جلسه آزمون كارشناسي ارشد دانشگاه آزاد اسلامي در روزهاي سه ژشنبه 11/2/86 و 18/2/86 در هفته ژنامه فرهيختگان و در روزهاي پنج شنبه 13/2/86 و شنبه 15/2/86 در روزنامه آفرينش منتشر مي ژشود.
رئيس مركز آزمون دانشگاه آزاد اسلامي به داوطلبان توصيه كرد؛ شخصاً و با به همراه داشتن شناسنامه و فقط در نوبت ژهاي مندرج در اطلاعيه توزيع كارت، براي دريافت كارت خود مراجعه كنند.
اقبالي افزود: داوطلبان براي دريافت كارت ورود به جلسه، لازم است رسيد پست سفارشي و شناسنامه و يا كارت شناسايي معتبر عكس ژدار به همراه داشته باشند.
وي تصريح كرد: علاوه بر كارت ورود به جلسه، يك برگ راهنماي آزمون نيز در اختيار داوطلبان قرار مي ژگيرد كه لازم است داوطلبان به دقت آن را مطالعه كرده و موارد ذكر شده در آن را مورد توجه قرار دهند.
رئيس مركز آزمون دانشگاه آزاد اسلامي گفت: چنانچه داوطلبان پس از دريافت كارت ورود به جلسه، مغايرتي در مندرجات آن از نظر مشخصات فردي، رشته‎/ شهر انتخابي، زبان خارجه و... ملاحظه كردند، بايد به باجه ژهاي رفع نقص كه در حوزه ژهاي توزيع كارت مستقر شده ژاند، مراجعه و پس از دريافت فرم رفع نقص، نسبت به تكميل آن اقدام كرده و فرم تكميل شده را به باجه رفع نقص تحويل دهند.
اقبالي در پايان خاطرنشان كرد: آزمون كارشناسي ارشد دانشگاه آزاد اسلامي در روزهاي پنج ژشنبه 20/2/86 و جمعه 21/2/86 برگزار مي ژشود.]]>
</TEXT>
</DOC>
<DOC>
<DOCID>HAM2-860211-038</DOCID>
<DOCNO>HAM2-860211-038</DOCNO>
<ORIGINALFILE>/1386/860211/news/_ejtem.htm</ORIGINALFILE>
<ISSUE>سه شنبه 11 ارديبهشت 1386 - سال پانزدهم - شماره4256 - May 1, 2007</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[اعلام سه مركز براي افرادي كه كارت سوخت دريافت نكرده اند]]>
</TITLE>
<TEXT>
<![CDATA[گروه اجتماعي- نيروي انتظامي با اعلام سه مركز، از آن دسته دارندگان خودرو كه تا كنون كارت سوخت دريافت نكرده اند، خواسته است هرچه سريع تر نسبت به اصلاح آدرس خود در بانك اطلاعات ناجا اقدام كنند.
در اطلاعيه نيروي انتظامي آمده است: كارت سوخت همه خودروهاي بنزين سوز كشور صادر شده و بخش گسترده اي از آن به آدرس ذي ربط به شركت پست تحويل شده است.
اين اطلاعيه مي افزايد: تعدادي از كارت هاي سوخت صادر شده(بيشتر خودروهاي قديمي)به علت نبود و يا نقص در آدرس محل سكونت مالكان خودروها تا 19 ارديبهشت ماه جاري به پست تحويل نشده است.
ناجا متذكر شده است: مالكان خودروهايي كه تا كنون كارت سوخت خودرو دريافت نكرده اند، نسبت به اصلاح آدرس خود در بانك اطلاعات ناجا اقدام كنند.
در بخش ديگري از اين اطلاعيه پيرامون نحوه تكميل اطلاعات دارندگان خودرو فاقد كارت سوخت و چگونگي تكميل آن، آمده است: مراجعه به سايت اينترنتي www.epolice.com از هر نقطه كشور؛ مراجعه به دفترهاي پليس + 10 در سطح كشور(اصلاح رايگان آدرس)؛ مراجعه به دواير راهنمايي و رانندگي ناجا در تمام شهرستان هايي كه داراي مركزهاي شماره گذاري هستند.
نيروي انتظامي تصريح كرده است: بديهي است، اقدام هرچه سريع تر از سوي مردم، موجب تسريع در تحويل كارت سوخت مالكان خودرو توسط پست خواهد شد.
رئيس مركز شماره گذاري پليس راهور ناجا نيز عنوان كرد؛ طولاني شدن زمان تحويل كارت هوشمند سوخت ارتباطي به پليس راهور ندارد.
سرهنگ محمدرضا غلامي گفت: با توجه به اينكه اطلاعات مربوط به وسايل نقليه افراد از طريق مركز توسعه تحقيقات ناجا به طور كامل و دقيق به شركت فرآورده هاي نفتي ايران و پست پيشتاز ارايه شده، بنابراين طولاني شدن زمان صدور و تحويل كارت هوشمند سوخت ارتباطي به پليس ندارد.
وي پيرامون دو بار صادر شدن كارت هوشمند سوخت براي برخي افراد اظهار كرد: دوبار صادر شدن كارت هوشمند مربوط به اشكالاتي است كه در سيستم هاي صدور اين كارت در شركت پالايش و پخش فرآورده}هاي نفتي ايران وجود داشته بنابراين نقصي به سيستم هاي بانك اطلاعات مركز توسعه و تحقيقات ناجا وارد نيست چراكه اطلاعات افراد دوبار در اين سيستم ثبت نمي شود.
وي، در رابطه با طولاني شدن زمان تحويل اين كارت ها تصريح كرد: شركت پالايش و پخش فرآورده}هاي نفتي ايران و پست پيشتاز بايد در اين موارد پاسخگو باشند، زيرا استمرار اين روند مردم را در سوختگيري وسايل نقليه با مشكل مواجه مي سازد.]]>
</TEXT>
</DOC>
<DOC>
<DOCID>HAM2-860211-039</DOCID>
<DOCNO>HAM2-860211-039</DOCNO>
<ORIGINALFILE>/1386/860211/news/_ejtem.htm</ORIGINALFILE>
<ISSUE>سه شنبه 11 ارديبهشت 1386 - سال پانزدهم - شماره4256 - May 1, 2007</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[توقف رسيدگي به معافيت هاي قبلي چاقي و لاغري]]>
</TITLE>
<TEXT>
<![CDATA[گروه اجتماعي- به دنبال ابلاغيه ناجا و احضار معاف شدگان چاقي و لاغري جهت بررسي مجدد وضعيت جسمي اين دسته از معاف شدگان، رئيس سازمان وظيفه عمومي ناجا از توقف رسيدگي به معافيت هاي قبلي چاقي و لاغري مفرط خبر داد.
سردار بهمن كارگر اعلام كرد: با توجه به مصاحبه حجت الاسلام والمسلمين رازيني، رئيس محترم ديوان عدالت اداري در 8 ارديبهشت ماه جاري و براي جلوگيري از مراجعات مكرر اين دسته از افراد به مراكز وظيفه عمومي و همچنين با توجه به رسيدگي اين موضوع در ستاد كل نيروهاي مسلح، احضار و معاينه آن دسته از افرادي كه از سال 82 تا 85 كارت معافيت چاقي و لاغري بر مبناي قد و وزن دريافت كرده بودند، متوقف شد.
گفتني است در چند روز گذشته تعدادي از دارندگان معافيت هاي چاقي و لاغري در اعتراض به لغو معافيت خود از سوي سازمان وظيفه عمومي نيروي انتظامي، در مقابل ساختمان مجلس شوراي اسلامي و ديوان عدالت اداري تجمع كردند.]]>
</TEXT>
</DOC>
<DOC>
<DOCID>HAM2-860211-040</DOCID>
<DOCNO>HAM2-860211-040</DOCNO>
<ORIGINALFILE>/1386/860211/news/_ejtem.htm</ORIGINALFILE>
<ISSUE>سه شنبه 11 ارديبهشت 1386 - سال پانزدهم - شماره4256 - May 1, 2007</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[جابجايي ساختمان هايي كه در مسير سيل قرار دارند]]>
</TITLE>
<TEXT>
<![CDATA[فارس: كليه واحدهاي مسكوني و غيرمسكوني كه در مسير سيل قرار دارند، جابجا مي شوند.
دبير ستاد حوادث غيرمترقبه كشور با بيان اين كه طرح مذكور بر اساس طرح هاي هادي و تفصيلي در شهرها و روستاهايي كه با مشكل سيل مواجه هستند اجرا مي شود، تصريح كرد: هرگونه ساخت و سازي كه در مسير سيل انجام گرفته بدون مجوز بوده است.
حسين باقري با بيان اين كه شوراياري ها و دهياري ها در حال پيگيري براي رفع اين مشكل هستند، افزود: در برخي نقاط همچون تعدادي از روستاهاي استان گلستان، كل روستا در مسير سيل قرار دارد كه با اعتبارات استاني و ستاد حوادث غيرمترقبه كشور از مسير سيل جابجا شوند.]]>
</TEXT>
</DOC>
<DOC>
<DOCID>HAM2-860211-041</DOCID>
<DOCNO>HAM2-860211-041</DOCNO>
<ORIGINALFILE>/1386/860211/news/_ejtem.htm</ORIGINALFILE>
<ISSUE>سه شنبه 11 ارديبهشت 1386 - سال پانزدهم - شماره4256 - May 1, 2007</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[تمرين زلزله و ايمني در مهدكودك ها]]>
</TITLE>
<TEXT>
<IMAGE>/1386/860211/news/022125.jpg</IMAGE>
<![CDATA[
فارس: مهد كودك هاي استان تهران، هفتمين تمرين زلزله و ايمني را در 18 ارديبهشت اجرا مي كنند.
فرخي پارسي زاده، مدير آموزش همگاني پژوهشگاه زلزله و مهندسي زلزله گفت: در چارچوب وظايف محوله در جهت ارتقاي سطح آگاهي عموم مردم از جمله كودكان و نوجوانان در مقابله با پديده زلزله، پژوهشگاه اقدام به برپايي و اجراي تمرين زلزله و ايمني در سطح تمامي مهدكودك هاي استان تهران نموده است.
وي ادامه داد: در اين تمرين كودكان به كمك مربيان خود كه از پيش آموزش هاي لازم براي مواجه شدن با پديده زلزله را فراگرفته اند، اقدامات صحيح را در قالب بازي، شعر و تئاتر براي مقابله با زلزله فرامي گيرند.
اين تمرين در تاريخ 18 ارديبهشت در مهدكودك هاي استان تهران و با راهپيمايي نمادين كودكان 12 مهدكودك در محوطه پارك ملت تهران از ساعت 30/ 9 شروع مي شود.]]>
</TEXT>
</DOC>
<DOC>
<DOCID>HAM2-860211-042</DOCID>
<DOCNO>HAM2-860211-042</DOCNO>
<ORIGINALFILE>/1386/860211/news/_ejtem.htm</ORIGINALFILE>
<ISSUE>سه شنبه 11 ارديبهشت 1386 - سال پانزدهم - شماره4256 - May 1, 2007</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[سلامت]]>
</TITLE>
<TEXT>
<![CDATA[15 درصد نوجوانان كشيدن قليان را
تجربه كرده اند
كارشناس مسئول دخانيات وزارت بهداشت با اعلام ارسال آئين نامه قانون جامع كنترل دخانيات به دولت براي تصويب نهايي، گفت: 15 درصد نوجوانان 13 تا 15 سال در ايران كشيدن قليان را تجربه كرده اند.
خديجه محصلي در گفت وگو با خبرگزاري فارس  افزود: آئين نامه قانون جامع كنترل دخانيات در ستاد اجرايي اين قانون مستقر در وزارت بهداشت با همكاري سازمان ها و وزارتخانه هاي مرتبط ديگر و شركت دخانيات كشور تدوين شده و براي تصويب نهايي از طرف وزارت بهداشت به هيأت دولت ارسال شده است.
وي گفت: بر اساس آخرين اطلاعات موجود در زمان حاضر حدود12درصد جمعيت بالاي 15 سال كشور محصولات دخاني را مصرف مي كنند و 15درصد نوجوانان بين 13 تا 15 سال نيز كشيدن قليان را تجربه كرده اند البته ميزان مصرف سيگار در اين گروه سني حدود 3 درصد است اما با توجه به اين كه مضرات قليان بيش از سيگار است و نيز با توجه به اين كه قليان دروازه ورود نوجوان به مصرف ساير مواد دخاني است اين آمار هشدار دهنده است.
اعمال تعرفه هاي جديد در داروخانه ها
رييس انجمن داروسازان ايران با بيان اين كه امسال به نظر مي رسد اختلاف نظر بين وزارت بهداشت و سازمان نظام پزشكي در تعيين تعرفه هاي خدمات پزشكي از بين رفته است، ابراز اميدواري كرد و گفت: امسال داروخانه ها در اعمال تعرفه ها دچار سردرگمي نمي شوند.
دكترمرتضي آذرنوش به ايسنا گفت: تعرفه خدمات داروخانه ها براي نسخه هاي 400 تا هزار و250 تومان، 400 تومان و براي نسخه هاي بالاي هزار و250 تومان، 600 تومان مقرر شده و از امروز تمام داروخانه هاي كشور تعرفه هاي جديد را اعمال مي كنند.
هشدار درباره فروش مكمل هاي غذايي غيرمجاز
]]>
<IMAGE>/1386/860211/news/022128.jpg</IMAGE>
<![CDATA[
رييس جامعه پزشكان متخصص داخلي ايران گفت: برخي مكمل هاي غذايي غير مجاز كه از طريق قاچاق به كشور وارد و از طريق ماهواره ها تبليغ مي شود،حتي در داروخانه ها نيز به فروش مي رسد. ايرج خسرونيا به فارس، افزود: اكنون مكمل هاي غذايي و داروهاي كمكي به وفور در كشور وجود دارند اما در كنار اين داروها و مكمل هاي مجاز برخي مكمل هاي غذايي بدون نسخه پزشك نيز توزيع مي شوند برخي آنها غير قابل قبول و بدون تائيديه سازمان هاي غذا و داروي معتبر دنيا و حتي وزارت بهداشت و درمان ايران است.
وي اضافه كرد: اين مكمل هاي غذايي به صورت قاچاق وارد كشور مي شوند و در ماهواره ها نيز تبليغ مي شوند و متاسفانه شاهد اين هستيم كه اين مواد مضر سلامت نه تنها در فروشگاه هاي خصوصي، سوپرماركت ها و به صورت خانه به خانه به فروش مي رسند بلكه حتي در داروخانه ها نيز توزيع مي شوند.]]>
</TEXT>
</DOC>
<DOC>
<DOCID>HAM2-860211-043</DOCID>
<DOCNO>HAM2-860211-043</DOCNO>
<ORIGINALFILE>/1386/860211/news/_ejtem.htm</ORIGINALFILE>
<ISSUE>سه شنبه 11 ارديبهشت 1386 - سال پانزدهم - شماره4256 - May 1, 2007</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[خبر]]>
</TITLE>
<TEXT>
<![CDATA[آمار 8 روز اول طرح مبارزه با مفاسد اجتماعي اعلام شد
دستگيري 970 بدحجاب
گروه اجتماعي- طي 8 روز اول اجراي طرح مبارزه با مفاسد اجتماعي، 970 تن دستگير شدند كه از اين تعداد 84 تن به مراجع قضايي معرفي شدند. همچنين 700 دستگاه خودرو نيز به اتهام ايجاد مزاحمت براي نواميس توقيف شدند.
سردار احمدي مقدم كه به قم سفر كرده است، در خصوص طرح مبارزه با مفاسد اجتماعي و اخلاقي گفت: در اين طرح چند گروه هدف قرار گرفتند: اول متجاوزان به اخلاق، دوم ناامن كنندگان معابر، سوم اراذل و اوباش، چهارم مظاهر علني فساد و ناهنجاري رفتاري كه در حال حاضر در مرحله اول اين طرح قرار داريم.
وي با اشاره به اعتراض برخي در رابطه با اين طرح اظهار كرد: معترضان از زواياي گوناگون، طرح را مورد نقد قرار داده اند و عمدتاً روي شيوه ها و رويكرد و نحوه اجرا بحث دارند. سردار احمدي مقدم در عين حال با اشاره به اين كه صرفاً كار فرهنگي در اين زمينه انجام دادن، جوابگو نيست، گفت: طرح امنيت اجتماعي در شوراي انقلاب فرهنگي مطرح شد و به تصويب رسيد و در حال حاضر تمام دستگاه ها همكاري خوبي دارند و در اين ميان همكاري همگان مانع از ترديد برخي مي شود كه گمان مي كنند اين طرح مقطعي است.
سردار احمدي مقدم در ادامه با اشاره به وجود معتادان، مظاهر فساد در جامعه از جمله توزيع و تكثير فيلم هاي عروسي و نيز باج خواهي جنسي تأكيد كرد: متأسفانه در زمينه مفاسد اجتماعي، اوضاع حاكي از آن است كه مسئله به صورت سازمان يافته هدايت شده است كه تشكيل گروههاي اينترنتي، خانواده هاي ضربدري و روابط نامشروع از آن جمله هستند.
فرمانده ناجا به بيان چهار ويژگي لباس پرداخت و گفت: لباسها نبايد بدن نما و كوتاه بوده و نيز رنگهاي تند و محرك نداشته باشد. همچنين پوشش سر بايد كامل باشد و آرايش ها هم نبايد تند و محرك باشد. وي به كاهش جرايم و افزايش كشفيات اشاره كرد و گفت: در سال گذشته با كاهش 13 درصدي سرقت و افزايش 9 درصدي كشفيات در اين بخش مواجه بوديم. همچنين 43 درصد كاهش سرقت بانك و 45 درصد افزايش كشف اين جرم را داشتيم و در جرايم امنيتي نيز با كاهش 14 درصدي سرقت مسلحانه و 28 درصدي آدم ربايي مواجه بوديم. سردار احمدي مقدم به جرايم اخلاقي در جامعه اشاره كرد و با ارايه آماري از كشف 10 ميليون ليتر مشروبات الكلي در سال گذشته خبر داد و گفت: در سال 85، سه ميليون سي دي مبتذل كشف شد و در زمينه كشف تجهيزات ماهواره نيز با رشد 45 درصدي مواجه بوديم.
فرمانده ناجا با بيان اين كه مصرف مواد مخدر در كشور به سمت مواد مخدر سبك پيش مي رود، گفت: در سال گذشته با افزايش 40 درصدي كشفيات مواد مخدر مواجه بوديم و به نظر مي رسد حركت مواد مخدر به سمت مواد مخدر سبك، كار را از نظر كشف و دستگيري توزيع كنندگان براي ما سخت تر كند.
حذف بخاري غيراستاندارد از مدارس
فارس: آموزش و پرورش وعده داد تمام بخاري هاي غيراستاندارد سال آينده از مدارس جمع آوري مي شود.
مشاور وزير و مدير كل دفتر ارزيابي عملكرد و پاسخگويي به شكايات آموزش و پرورش گفت: در حال حاضر بررسي بخاري هاي مدارس و جمع آوري بخاري هاي غيراستاندارد در دست اقدام است. عباس رهي اضافه كرد: طي بخشنامه اي از سوي وزير آموزش و پرورش به ادارات كل نوسازي مدارس استان ها، مقرر شده است كه در اين جهت اقدام شود.
وي اظهار داشت: اعتبارات اين طرح و خريد بخاري هاي هاي استاندارد توسط سازمان آموزش و پرورش استان ها و ادارات كل نوسازي مدارس تأمين مي شود.]]>
</TEXT>
</DOC>
<DOC>
<DOCID>HAM2-860211-044</DOCID>
<DOCNO>HAM2-860211-044</DOCNO>
<ORIGINALFILE>/1386/860211/news/_eqtes.htm</ORIGINALFILE>
<ISSUE>سه شنبه 11 ارديبهشت 1386 - سال پانزدهم - شماره4256 - May 1, 2007</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[15 درصد درآمد مالياتي سال 85،محقق نشد]]>
</TITLE>
<TEXT>
<IMAGE>/1386/860211/news/022236.jpg</IMAGE>
<![CDATA[
درآمد مالياتي دولت در سال 85 به بيش از 8/16 ميليارد دلار رسيد
گروه اقتصادي- سازمان امور مالياتي اعلام كرد: درآمد مالياتي دولت در سال 85 به بيش از 151 هزار و 621 ميليارد ريال(8/16 ميليارد دلار )رسيد.
براساس رقم مصوب بودجه اي، قرار بود درآمد مالياتي دولت در سال گذشته به 177 هزار و 617 ميليارد ريال برسد كه آمار عملكرد از تحقق به بيش از 151 هزار و 621 ميليارد ريال آن حكايت دارد. بدين ترتيب، حدود 15 درصد از درآمد مالياتي مصوب بودجه  سال 85 تحقق نيافت.
براي سال 86، دولت در لايحه بودجه پيشنهادي به مجلس، 188 هزار و 136 ميليارد ريال درآمد مالياتي پيشنهاد كرده بود كه مجلس اين رقم را حدود 9 هزار و 159 ميليارد ريال افزايش داد و 197 هزار و 295 ميليارد ريال تعيين كرد.
ماليات بر شركت ها براي سال جاري 4 هزار ميليارد ريال نسبت به پيشنهاد دولت در اين باره در مجلس افزايش يافت كه از اين رقم، يك هزار ميليارد ريال مربوط به شركت هاي وابسته به شركت ملي صنايع پتروشيمي( موضوع بند ح تبصره 11)و3 هزار ميليارد ريال مربوط به ساير شركت هاي دولتي مي شود.
از سوي ديگر، 29 هزار و 236 ميليارد ريال ماليات عملكرد نفت كه به مهمترين چالش دولت و مجلس بر سر محاسبه اين نوع درآمد در بخش نفت و يا درآمدهاي مالياتي تبديل شده بود، در قانون بودجه سال جاري گنجانده شد. پيشنهاد دولت براي ماليات عملكرد نفت در سال 86 بدون تغيير در مجلس به تصويب رسيد و در قانون بودجه 86 گنجانده شد.]]>
</TEXT>
</DOC>
<DOC>
<DOCID>HAM2-860211-045</DOCID>
<DOCNO>HAM2-860211-045</DOCNO>
<ORIGINALFILE>/1386/860211/news/_eqtes.htm</ORIGINALFILE>
<ISSUE>سه شنبه 11 ارديبهشت 1386 - سال پانزدهم - شماره4256 - May 1, 2007</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[در مدت كمتر از 2سال امضاء شد
100 ميليارد دلار قرارداد و تفاهم نامه نفتي]]>
</TITLE>
<TEXT>
<IMAGE>/1386/860211/news/022233.jpg</IMAGE>
<![CDATA[
گروه اقتصادي- سال گذشته براي نخستين بار صادرات نفت كشور پس از انقلاب به بيش از 2 ميليون و 400 هزار بشكه و درآمد نفتي به 3/51 ميليارد دلار رسيد كه اين ميزان در سال 84، حدود 9/43 ميليارد دلار بود.
در همايش سراسري مديران صنعت نفت كه در باشگاه شركت ملي نفت در حاشيه پارك شريعتي تهران و در غياب خبرنگاران برگزار شد مهندس سيد كاظم وزيري هامانه وزير نفت همچنين بارديگر به قراردادهاي به امضا رسيده در دولت نهم در بخش صنعت نفت اشاره كرد و افزود: 9/37 ميليارد دلار قرارداد قطعي جديد براي طرح ها و پروژه هاي صنعت نفت به امضا رسيده است كه نشان از قدرت تصميم گيري، بينش و درايت مديران صنعت نفت دارد.
وي افزود: تمام اين موارد، قراردادهاي قطعي امضا شده اند و اگر توافق ها و تفاهم نامه هاي امضا شده را نيز به اين رقم اضافه كنيم اين رقم به طور قطع به بالاي 100 ميليارد دلار مي رسد.
وزير نفت همچنين به سرمايه گذاري 3/7 ميليارد دلاري در بخش بالادستي نفت اشاره كرد و تصريح كرد: در پارس جنوبي نيز كه قلب صنعت نفت كشور است در سال گذشته، 38 درصد افزايش سرمايه گذاري داشتيم كه با وجود همه تحريم ها و فشارهاي بين المللي عليه كشور انجام شده است.]]>
</TEXT>
</DOC>
<DOC>
<DOCID>HAM2-860211-046</DOCID>
<DOCNO>HAM2-860211-046</DOCNO>
<ORIGINALFILE>/1386/860211/news/_eqtes.htm</ORIGINALFILE>
<ISSUE>سه شنبه 11 ارديبهشت 1386 - سال پانزدهم - شماره4256 - May 1, 2007</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[امروز صورت مي گيرد
انتخاب 5 عضو هيأت رئيسه اتاق بازرگاني تهران]]>
</TITLE>
<TEXT>
<![CDATA[اكثر 19 نماينده معرفي شده از سوي وزراي بازرگاني و صنايع براي عضويت در هيأت نمايندگان اتاق بازرگاني تهران، معاونان يا مشاوران اين دو وزير هستند و به احتمال قريب به يقين آراء تمامي نمايندگان دولت، يكسان خواهد بود.
گروه اقتصادي- اعضاي جديد هيأت رئيسه اتاق بازرگاني و صنايع و معادن تهران، امروز با برگزاري انتخابات توسط اعضاي هيأت نمايندگان اتاق تهران مشخص خواهند شد.
با برگزاري انتخابات امروز و مشخص شدن رئيس و 4 عضو ديگر هيأت رئيسه، ششمين دوره فعاليت 40 نماينده بخش خصوصي در كنار 20 نماينده دولتي در اتاق تهران در فضاي جديد خصوصي محور اقتصاد كشور آغاز خواهد شد.
با توجه به سرعت يافتن اجراي سياست هاي اصل 44 در ماه هاي اخير و ضرورت تقويت و همكاري بخش خصوصي براي اجراي اين سياست ها، انتخابات اين دوره از هيأت رئيسه اتاق بازرگاني تهران اهميت دوچندان يافته است.
در حالي كه گروه هاي مختلف راه يافته به اتاق تهران همچنان در حال رايزني، لابي هاي درون گروهي و حتي ديدار هاي سياسي براي كسب آراء منتخبان هستند، اخبار غيررسمي از توافق هاي 3 گروه اصلي اعضاي هيأت نمايندگان اتاق تهران براي تقسيم مناصب اتاق بازرگاني تهران و ايران حكايت دارد.
به گزارش همشهري، دكتر محمد نهاونديان رئيس اتاق بازرگاني تهران در دوره اخير، از نامزدي در انتخابات رياست اتاق تهران  انصراف داده است تا يحيي آل اسحاق وزير بازرگاني دولت سازندگي بيشترين شانس را براي كسب رياست اتاق بازرگاني تهران داشته باشد. شجاع الدين بازرگاني(نماينده دولت)، محسن بهرامي(عضو گروه تحول خواهان)، علاء ميرمحمد صادقي(يار ديرينه علينقي خاموشي)و شاهرخ ظهيري(دبيركل اتاق بازرگاني ايران)ديگر اعضاي احتمالي هيأت رئيسه اتاق بازرگاني تهران هستند. از سوي ديگر، در انتخابات هيأت رئيسه اتاق بازرگاني و صنايع و معادن ايران كه احتمالا خردادماه برگزار خواهد شد، محمد نهاونديان، مهدي مفيدي، محسن مهرعليزاده، محسن خليلي و علينقي خاموشي داراي بيشترين شانس خواهند بود.
در انتخابات هيأت رييسه اتاق تهران كه امروز برگزار مي شود، با معرفي 19 نماينده دولتي و نيز غيبت محمدرضا بهزاديان كه بيشترين آراء را كسب كرده بود، در صورت غايب نبودن ساير اعضا، 58 نفر حضور خواهند داشت اما جلسه با حضور دو سوم اعضا يعني 40 نفر رسميت مي يابد. دو روز پيش وزراي بازرگاني و صنايع و معادن، فهرست نمايندگان خود در ششمين دوره هيأت نمايندگان اتاق تهران را مشخص كردند.
محمدرضا بهزاديان، كه در انتخابات هيأت نمايندگان اتاق تهران بالاترين رأي را كسب كرد، مهمترين غايب انتخابات هيأت رئيسه اتاق تهران است. كميته انضباطي اتاق بازرگاني تهران كارت بازرگاني وي را ابطال كرده و بدين ترتيب، وي از عضويت در اتاق تهران محروم است.]]>
</TEXT>
</DOC>
<DOC>
<DOCID>HAM2-860211-047</DOCID>
<DOCNO>HAM2-860211-047</DOCNO>
<ORIGINALFILE>/1386/860211/news/_eqtes.htm</ORIGINALFILE>
<ISSUE>سه شنبه 11 ارديبهشت 1386 - سال پانزدهم - شماره4256 - May 1, 2007</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[افزايش تسهيلات مسكن به 20 ميليون تومان]]>
</TITLE>
<TEXT>
<![CDATA[گروه اقتصادي: سقف پرداخت وام هاي مشاركت مدني در تهران براي هر واحد مسكوني به 20 ميليون تومان رسيد.
به گزارش همشهري، اين وام تا اواخر سال گذشته تا سقف 10 ميليون تومان به متقاضيان پرداخت مي شد كه به دليل كمبود نقدينگي از 2 ماه گذشته عملا پرداخت آن متوقف شده بود.
اين در حالي است كه با تامين اعتبار لازم از سوي بانك مركزي هم اكنون پرداخت اين وام در شعب بانك مسكن آغاز شده است. مبلغ اين وام 20 ميليون تومان است كه 10 ميليون تومان آن قسط بندي و 10 ميليون تومان آن يكجا پرداخت مي شود. شرط دريافت اين وام از سوي متقاضيان 20 درصد پيشرفت فيزيكي در احداث مسكن، است.
در واقع در اين وام، بانك مسكن در ساخت خانه با متقاضيان مشاركت مي كند، لذا سند خانه تا پايان زمان بازپرداخت 7 ساله وام بايد در اختيار بانك مسكن باقي بماند.
نرخ سود اقساط وام مشاركت مدني 14 درصد است. در دوره جديد اعطاي اين وام، تاييد پروژه ساخت از سوي سازمان ملي زمين شهري از الزامات است.]]>
</TEXT>
</DOC>
<DOC>
<DOCID>HAM2-860211-048</DOCID>
<DOCNO>HAM2-860211-048</DOCNO>
<ORIGINALFILE>/1386/860211/news/_eqtes.htm</ORIGINALFILE>
<ISSUE>سه شنبه 11 ارديبهشت 1386 - سال پانزدهم - شماره4256 - May 1, 2007</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[واگذار ي40 درصد تصدي ژهاي سازمان بنادر]]>
</TITLE>
<TEXT>
<![CDATA[گروه اقتصادي- معاون امور دريايي سازمان بنادر و كشتيراني گفت: با وجود روند بسيار مطلوب خصوصي سازي در سازمان بنادر و كشتيراني 35 تا 40 درصد تصدي هاي كنوني اين سازمان قابل واگذاري است كه واگذاري عمليات راهنمايي در اولويت قرار دارد.
مسيح مومني با بيان اين كه نظام اجرايي كشور اجازه حذف برخي تصدي گري ها را به اين سازمان نمي دهد، افزود: واگذاري برخي فعاليت هاي ديگر مانند صنايع دريايي در حوزه وزارت صنايع و معادن و سازمان گسترش و نوسازي است و بايد زيرمجموعه هاي اين وزارتخانه بر اساس برنامه براي اجراي اين راهبردها هدايت شود و تصميم گيري در اين زمينه بر عهده دولت و هماهنگي دستگاههاي ذي ربط است.]]>
</TEXT>
</DOC>
<DOC>
<DOCID>HAM2-860211-049</DOCID>
<DOCNO>HAM2-860211-049</DOCNO>
<ORIGINALFILE>/1386/860211/news/_eqtes.htm</ORIGINALFILE>
<ISSUE>سه شنبه 11 ارديبهشت 1386 - سال پانزدهم - شماره4256 - May 1, 2007</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[يادداشتدكتر محمد نهاونديان
الگوي اتحاد ملي در عرصه اقتصاد كشور]]>
</TITLE>
<TEXT>
<![CDATA[هم اكنون مهمترين آزمون پيش روي بخش خصوصي، انتخاب اعضاي جديد هيأت رئيسه اتاق بازرگاني است. اين انتخابات، تحت تاثير فضاي كلي اقتصادي و سياسي كشور قرار دارد.
مقام معظم رهبري، امسال را سال اتحاد ملي نام نهاده اند. معمولا ضرورت وحدت خودش را در دو حالت، بيشتر نشان مي دهد كه در حال حاضر كشورمان با هر دو حالت مواجه است. اول اگر تهديد خارجي وجود داشته باشد، هر گروه انساني خودش را ناگزير و علاقه مند به يگانگي مي بيند. دوم هر وقت كه هر گروه انساني تصميم به پيشرفت و دستيابي به هدفي داشته باشد و بخواهد قله اي را فتح كند و بخواهد از سكون به حركتي هدفمند گام بگذارد، باز اتحاد حاصل مي شود. هر دو دليل وحدت الان در بالاترين درجه براي كشور ما و جامعه ما وجود دارد: هم تهديد خارجي به توقف،  هم عزم داخلي به پيشرفت؛ اين را بايد تبديل به فرصت كرد: فرصتي براي توان افزايي.
در اهداف خرد اقتصادي گاهي تضاد منافع وجود دارد، اما در اهداف كلان اقتصادي مي توان اشتراك داشت. اگر همه تصميم بگيرند در فعاليت هاي اجتماعي، نه منافع شخصي بلكه منافع جمعي و ملي را هدف قرار دهند، حتما مي شود اشتراك هدف داشت. اگر دور هم جمع شويم، شناخت هاي ما نزديك مي شود و به وحدت عملي نزديك تر مي شويم. براي رسيدن به اشتراك و اتحاد معمولا سه راه استراتژي، سازمان و تاكتيك وجود دارد: در استراتژي حتما مي شود به وحدت ملي رسيد؛ در تاكتيك اختلاف سليقه ها رخ مي دهد كه مانع وحدت در عمل نيست؛ اما اشتراك در استراتژي و سازمان، سرمايه كافي براي رسيدن وحدت است.
نتيجه آنكه طراحي اتحاد عملي در حوزه اقتصاد كشور امروز بيش از هر زمان ديگري ميسر و بلكه واجب است. از سال هاي بعد از انقلاب تاكنون، زمان هايي بود كه در مسائل اقتصادي اختلاف نظر ايدئولوژيك و استراتژيك در كشور وجود داشت كه اكنون ديگر وجود ندارد كه اين يك موهبت خداداد است. در سال هاي قبل، دسته بندي هاي راست و چپ در كشور در ديدگاه هاي اقتصادي وجود داشت اما اكنون به بلوغ اقتصادي رسيده ايم كه مايه شكر است خصوصا آنكه در بسياري ازنقاط استراتژيك حركت اقتصادي كشور، وحدت عمل حاصل شده است.
در فضاي جديد اقتصاد كشور واقعا مي شود الگوي وحدت عملي را ارائه كرد. ما در اتاق بازرگاني، حتما مي توانيم به عنوان الگويي اثرگذار در ديگر عرصه هاي اجتماعي وحدت عملي، نه شعاري و لفاظي، را به منصه ظهور بگذاريم. به جهت اين موهبت مضاعف، بايد اذعان داشت كه براي اقتصاد كشور آنقدر كار زمين مانده وجود دارد كه همگان سهمي در اين نفع بزرگ اجتماعي داشته باشند؛ جا براي هيچ كس تنگ نيست. اگر فقط يك كار بكنيم و آن اينكه از ورود سياست زدگي به اقتصاد بيش از آنچه كه هست جلوگيري كنيم، به پيشرفت بزرگي خواهيم رسيد. يكي از عوامل اصلي عقب ماندگي در همه عرصه هاي اجتماعي و اقتصادي و فرهنگي و حتي سياسي كشور، سياست زدگي مفرط است. اما در اقتصاد بيش از هرچيز، اين عامل سياست زدگي، به اقتصاد ما لطمه وارد آورده است. اگر جلوي سياست زدگي مفرط را بگيريم، الگوي جديدي براي اتحاد در عمل معرفي خواهيم كرد. بنابراين لازم است، راهبرد همدلي، هم فضايي و هم گرايي را در بخش خصوصي اتخاذ كنيم. اگر شعار ما شعار هم گرايي باشد، در اتاق هاي بازرگاني چه تهران و چه ديگر اتاق ها حتما مي توانيم به تحقق اين اتحاد عملي كمك كنيم و الگويي براي اتحاد ملي در عرصه اقتصادي كشور باشيم.]]>
</TEXT>
</DOC>
<DOC>
<DOCID>HAM2-860211-050</DOCID>
<DOCNO>HAM2-860211-050</DOCNO>
<ORIGINALFILE>/1386/860211/news/_eqtes.htm</ORIGINALFILE>
<ISSUE>سه شنبه 11 ارديبهشت 1386 - سال پانزدهم - شماره4256 - May 1, 2007</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[سيمان، همچنان در سبد حمايتي دولت]]>
</TITLE>
<TEXT>
<![CDATA[گروه اقتصادي- هنوز تصميمي در خصوص خروج سيمان از سبد حمايتي، در شوراي اقتصاداتخاذ نشده و سيمان همچنان در سبد حمايتي قرار دارد.
معاون بازرگاني داخلي وزير بازرگاني در جمع خبرنگاران با بيان اين مطلب، گفت: بحث خروج سيمان از سبد حمايتي دولت در شوراي اقتصاد بايد بررسي شود كه هنوز تصميم نهايي در اين باره اتخاذ نشده است.
محمد صادق مفتح افزود: اگر نگراني هاي وزارت بازرگاني از تنظيم بازار داخلي رفع شود، با خروج سيمان از سبد حمايتي دولت موافقت خواهيم كرد. كميته ويژه اي متشكل از وزير صنايع و معادن، وزير بازرگاني و نماينده انجمن صنفي مرتبط با موضوع سيمان كه براي خروج سيمان از سبد حمايتي دولت تشكيل شده است، تاكنون دو جلسه در اين راستا برگزار كرده است.
وي، افزود: بر اساس تصميم شوراي اقتصاد قرار است اين كميته موضوع خروج سيمان از سبد حمايتي را بررسي كرده و نتيجه آن را به دولت در قالب يك گزارش ارائه دهد. اما گزارش اين كميته هنوز آماده نيست، و پس از آماده شدن و جمع بندي قرار است گزارش مربوط براي تصميم گيري نهايي به هيات دولت ارائه شود. مفتح،افزود: وزارت بازرگاني تنها تصميم گيرنده براي خروج سيمان از سبد حمايتي نبوده و اين وزارتخانه فقط يكي از اعضاي تصميم گيرنده است.]]>
</TEXT>
</DOC>
<DOC>
<DOCID>HAM2-860211-051</DOCID>
<DOCNO>HAM2-860211-051</DOCNO>
<ORIGINALFILE>/1386/860211/news/_eqtes.htm</ORIGINALFILE>
<ISSUE>سه شنبه 11 ارديبهشت 1386 - سال پانزدهم - شماره4256 - May 1, 2007</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[11 ارديبهشت روز جهاني كارگر
توجه به كارگران، ارتقاي بهره وري]]>
</TITLE>
<TEXT>
<IMAGE>/1386/860211/news/022110.jpg</IMAGE>
<![CDATA[
افروز پورهاشمي
تعداد جمعيت بيكار كشور از 159هزار در سال 1335 اكنون به بيش از 3 ميليون نفر رسيده است
سازمان بين المللي كار در سال 1919???? ميلادي به منظور حفظ صلح و عدالت در روابط كار تشكيل و دولت ايران هم از همان زمان به اين سازمان پيوست. كارگران ايراني نيز در روز 11 ارديبهشت ماه هر سال همسو با كارگران در كل جهان اين روز را گرامي مي دارند و مسئولان وزارت كار هم از چندين سال گذشته با معرفي كارگران نمونه و اعطاي تسهيلاتي، از جمله فراهم شدن امكان ادامه تحصيل براي كارگران ديپلم موفق بدون كنكور براساس مصوبه شوراي انقلاب فرهنگي كه تعداد آنها از يك نفر به 25 نفر افزايش يافته است، براي اعتلاي فكري و آموزشي اين قشر و تشويق آنان گام هايي بر داشته  اند، هر چند كه هنوز فاصله زيادي با نيل به سطح زندگي مطلوب و رفاه نسبي براي قشر كارگري داريم.
**
روز جهاني كارگر، فرصتي است كه بار ديگر موضوع حقوق بنيادين كار از سوي مسئولان حوزه كار مورد توجه قرار گيرد. در اين راستا مسئولان سازمان بين المللي كار تاكنون 185 مقاوله نامه و 180 توصيه نامه را در خصوص روابط كار تنظيم كرده اند كه نخستين و آخرين آنها در خصوص كار كودكان بوده است. ايران هم تاكنون 17 مقاوله نامه در زمينه روابط كار را از سوي سازمان بين المللي كار پذيرفته است. اين مقاوله نامه ها در بخش هاي مختلف اقتصادي است كه حقوق كارگران و كارفرمايان را مشخص مي كنند. اين در حاليست كه با وجود اين مقاوله نامه ها و پذيرش  آنها از سوي كشورها، عدم برخورداري كارگران از حقوق قانوني در بسياري از كشورهاي جهان، همواره موضوع درخواست هاي صنفي آنها شده است. بي ترديد اقتصاد ايران در سال هاي گذشته فراز و نشيب هاي زيادي را در راستاي كاهش بيكاري و افزايش اشتغال پشت سر گذاشته است. اما در اين ميان رشد جمعيت جوان، بازار كار كشور را با مشكلات عديده اي مواجه كرده است. چنانچه تعداد جمعيت بيكار كشوردر 50سال گذشته از??? هزار در سال???? به بيش از 3 ميليون نفر در شرايط كنوني رسيده است. بسياري از كارشناسان اقتصادي معتقدند نيروي انساني جوان خود مي تواند عاملي در جهت پويايي اقتصادي محسوب شود، اما در شرايطي كه اين نيروها به درستي در اقتصاد كشور به كار گرفته شوند. مسئولان وزارت كار در سال هاي اخير همواره در جهت كاهش نرخ بيكاري تلاش كرده اند، به طوري كه اين رقم در كشور كه در پايان سال?? حدود 3/12 درصد اعلام شده بود، در ماه هاي پاياني سال گذشته 3/11 درصد اعلام گرديد و بر اساس برنامه چهارم توسعه نيز با هدف ايجاد سالانه 900 تا يك ميليون فرصت شغلي، كاهش اين نرخ به 4/8 درصد هدف گذاري شده است. در اين ميان نيز گام هاي ارزشمندي طي سال گذشته در قالب راه اندازي بنگاه هاي بزرگ، متوسط و كوچك اقتصادي برداشته شده است كه به نوعي منجر به ايجاد 900 هزار فرصت شغلي طي سال قبل شد. وقتي از وزير كار و امور اجتماعي در خصوص اينكه چه اقدامات اساسي از سوي اين وزارتخانه در دولت نهم براي حل مشكلات معيشتي و امنيت شغلي كارگران برداشته شده است مي پرسيم، وي مي گويد: براي توسعه امنيت كاري كارگران قرارداد موقت ساماندهي اين قراردادها را از سال گذشته مد نظر قرار داده ايم.به گفته سيد محمد جهرمي، مسئولان وزارت كار به دنبال اين نيستند كه نوع قراردادهايي كه واحدهاي توليدي براي خود تنظيم كرده اند را تغيير دهند، اما براي تنظيم روابط كار، سياست هاي اقتصادي اجتماعي و روابط كار، در محيط هاي كاري بايد طوري تنظيم شوند كه به ساماندهي قراردادهاي موقت بينجامند. وزير كار با اشاره به اينكه مشكل قراردادهاي موقت ريشه اي است، اظهار مي كند: تنها راه حل رفع اين مشكل اصلاح قانون كار براي حمايت از كارگران و توسعه اشتغال و به دنبال آن ارتقاي بهره وري در جامعه است. وي درباره اصلاح قانون كار بر اين باور است كه بخشي از اصلاح قانون كار در مصوبه مجلس ديده شده است. جهرمي اجراي اين تصميم را سبب افزايش امنيت شغلي كارگران دانسته و مي افزايد: اين اقدام ضمن افزايش بهره وري نيروي انساني، نشاطي را براي كارگر، توليد و خانواده كارگر به همراه خواهد آورد.
جهرمي، افزايش بهره وري و رفع مشكلات معيشتي و شغلي كارگران را از برنامه هاي مهم مد نظر مسئولان در دولت نهم عنوان مي كند و به همشهري مي گويد: مسئولان وزارت كار در راستاي وظايف خود خواستار افزايش مهارت هاي كسب كار ، آموزش كار آفريني در دانشگاه ها، سطح جامعه و واحدهاي موجود و ارتقاي سطح مديريت كشور هستند چنانچه در سال گذشته ارتقاي  مهارت هاي كارگران در بخش دولتي به 108 درصد و در بخش غير دولتي به 98 درصد رسيد.
احداث 200 هزار واحد مسكوني
يكي از مشكلات اساسي قشر كارگري كشور تامين مسكن با توجه به افزايش بي رويه بهاي مسكن است. در اين راستا نيز تلاش هايي از سوي مسئولان وزارت كار صورت گرفته است به نحوي كه اخيرا تفاهم نامه  اي ميان مسئولان وزارت كار و مسكن براي احداث مسكن كارگران منعقد شده است. به گفته جهرمي، با اجرايي شدن اين تفاهم نامه اميدواريم مشكل مسكن كارگران در سال جاري تا حدودي رفع شود.
معاون امور فرهنگي وزارت كار و امور اجتماعي نيز در مورد تامين مسكن كارگران مي گويد:در حال شناسايي زمين هاي مناسب براي واگذاري به تعاوني هاي مسكن كارگران هستيم. به گفته محمد طاهايي، مقرر شده است بخشي از تسهيلات بنگاه هاي زود بازده به تعاوني هاي مسكن كارگران اختصاص پيدا كند كه بر اساس برنامه هاي وزير كار پيش بيني مي شود امسال 100 تا 200 هزار واحد مسكوني كارگري نيز ساخته شود.
معاون وزير كار با اشاره به ابلاغ آيين نامه سهام ترجيحي هم اعلام مي كند: بر اساس اين آيين نامه ميزان سهام كارگران از يك ميليون تومان به 5ميليون تومان افزايش مي يابد كه اقساط اين ميزان سهام در 10سال و بدون هيچ پيش پرداختي قابل استهلاك است.
آموزش كار آفريني
همان اندازه كه حمايت از قشر كارگري براي ارتقاي توليد و افزايش بهره وري لازم است به همان اندازه هم توجه به مشكلات كارفرمايان و حمايت از آنان براي استفاده بيشتر از نيروهاي كارگري مهم به نظر مي رسد.در اين زمينه نيز وزير كار مي گويد: طرحي را در اين راستا مد نظر قرار داده ايم كه به موجب آن در صورت بكارگيري كارگران مازاد هر واحد توليدي، به ازاي هر يك نفر مبلغ 10ميليون تومان وام قرض الحسنه به صاحبان واحدهاي توليدي و كارفرمايان پرداخت مي شود.به گفته جهرمي، از ديگر اقدامات وزارت كار، آموزش كار آفريني است، به طوري كه با تعاملات انجام شده با وزارت علوم، تحقيقات و فناوري، آموزش كار آفريني در برنامه هاي دانشگاهي گنجانده شده است.]]>
</TEXT>
</DOC>
<DOC>
<DOCID>HAM2-860211-052</DOCID>
<DOCNO>HAM2-860211-052</DOCNO>
<ORIGINALFILE>/1386/860211/news/_eqtes.htm</ORIGINALFILE>
<ISSUE>سه شنبه 11 ارديبهشت 1386 - سال پانزدهم - شماره4256 - May 1, 2007</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[خبر
وزير جهاد كشاورزي خبر داد:خودكفايي در توليد محصولات كشاورزي تا3 سال آينده]]>
</TITLE>
<TEXT>
<IMAGE>/1386/860211/news/022107.jpg</IMAGE>
<![CDATA[
گروه اقتصادي: ميزان توليد انواع محصولات زراعي، باغي، دامي و شيلاتي كشور در سال زراعي گذشته به 100 ميليون تن رسيد كه اين امر خود نشانگر تحقق 92 درصدي خودكفايي كشاورزي در داخل است.وزير جهاد كشاورزي در اين باره به همشهري گفت: براي رسيدن به خودكفايي كامل تنها 7 ميليون تن براي رسيدن به توليدات كامل كشاورزي كسر داريم.محمدرضا اسكندري با اشاره به اين كه ظرف 2 تا 3 سال آينده به خودكفايي كامل در عرصه توليد محصولات كشاورزي خواهيم رسيد، اظهار كرد: در صورتي كه از علم و فناوري درست  استفاده مي كرديم، از خيلي اتفاقات امروز در بخش كشاورزي كشور، جلوگيري مي شد.وي افزود: متاسفانه دانش مدرن مناسب با زمان، وارد بخش كشاورزي نشده است. وي در پاسخ به اين پرسش كه براي حل مشكل توسعه بيماري جاروك در مزارع ليموترش كشور چه تلاش هايي از سوي وزارت جهاد كشاورزي صورت گرفته است، گفت: تاكيد جدي براي حل اين بيماري در مزارع كشور داريم به ويژه آن كه در مزارع جنوب بخش اعظمي از كشاورزان با كشت ليموترش امرار معاش مي كنند.اسكندري تاكيد كرد: اعطاي اعتبارات تحقيقاتي در اين راستا مي تواند بسيار مشكل گشا باشد.
كاهش 20 هزار تني توليد ليمو ترش
جلوگيري از توسعه بيماري جاروك در مزارع ليموترش كشور نيازمند حمايت دولت و اختصاص اعتبارات تحقيقاتي است.
در همين زمينه رئيس سازمان جهاد كشاورزي استان هرمزگان اعلام كرد: اواخر سال گذشته طرحي براي رفع بيماري جاروك مزارع ليموترش به مسئولان ارائه شده است كه بر اساس آن از سوي سازمان مديريت و برنامه ريزي لازم است اعتباراتي معادل 7 ميليارد تومان به مؤسسه بيوتكنولوژي مركز تحقيقات وزارت جهاد اختصاص يابد. محمد نصوري تاكيد كرد: هنوز در اين زمينه اعتباراتي اختصاص داده نشده است، حال آن كه ميزان توليد ليموترش از 250 هزار تن سال زراعي 85-84 هم اكنون معادل 20 هزار تن به دنبال شيوع اين بيماري كاهش يافته است.
صدور مجوز 3 ميليارد دلار سرمايه گذاري خارجي
گروه اقتصادي- سازمان سرمايه گذاري و كمك هاي اقتصادي و فني ايران اعلام كرد: پنج طرح سرمايه گذاري از كشورهاي فرانسه، جمهوري آذربايجان، هلند و اسپانيا مجوز سرمايه گذاري سه ميليارد و 19 ميليون دلاري از اين سازمان در فروردين امسال دريافت كردند. به گزارش سايت اطلاع رساني سازمان سرمايه گذاري و كمك هاي اقتصادي و فني ايران، در فروردين ماه سال جاري 5 طرح مصوب هيأت سرمايه گذاري خارجي با مبلغ سه ميليارد و 19 ميليون دلار مجوز سرمايه گذاري دريافت كرد.
اين طرح ها كه با سرمايه گذاري، سرمايه گذاراني از كشورهاي فرانسه، جمهوري آذربايجان، هلند، اسپانيا و فرانسه مي باشند، به ترتيب عبارتند از: توليد انواع صندلي خودرو، توليد كيسه پلي اتيلن و گوني پلي پروپيلن، ساخت، توسعه و بهره برداري واحد lg و توليد انواع پنير.همچنين هيأت سرمايه گذاري خارجي در تاريخ چهارم ارديبهشت ماه جاري، 8 طرح سرمايه گذاري را با مجموع مبلغ 372 ميليون دلار به تصويب رساند.]]>
</TEXT>
</DOC>
<DOC>
<DOCID>HAM2-860211-053</DOCID>
<DOCNO>HAM2-860211-053</DOCNO>
<ORIGINALFILE>/1386/860211/news/_havad.htm</ORIGINALFILE>
<ISSUE>سه شنبه 11 ارديبهشت 1386 - سال پانزدهم - شماره4256 - May 1, 2007</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
<![CDATA[باند مخوفخودروهاي دزدي را به عراق مي برد
اعضاي 6 نفره باند،بسيار خشن و مخوف بودند و در برخي سرقت ها،رانندگان را با ضربات چاقو مجروح كرده اند]]>
</TITLE>
<TEXT>
<IMAGE>/1386/860211/news/022167.jpg</IMAGE>
<IMAGE>/1386/860211/news/022173.jpg</IMAGE>
<![CDATA[
هشدار
سرهنگ حسين خوئيني با اشاره به اين كه اعضاي باند معمولا مبلغ زيادي را براي كرايه خودرو به راننده پيشنهاد مي كرده اند، هشدار داد: رانندگان از سوار كردن افراد مشكوك و مسافراني كه مبالغ زيادي را در شب پيشنهاد مي كنند، خودداري كرده و در صورت مشاهده چنين مواردي موضوع را به مركز فوريتهاي پليسي 110 اعلام كنند.
گروه حوداث- با دستگيري يك باند مخوف سرقت خودروهاي پرايد كه پس از اوراق كردن خودروهاي مسروقه، اجناس آنها را در بازارهاي عراق به فروش مي رساندند، تحقيق درباره 200 پرونده سرقت پرايد در سراسر كشور و وقوع قتلهاي احتمالي توسط اعضاي اين باند آغاز شده است.
11 فروردين ماه پليس با دستگيري راننده و 3 سرنشين خودروي پرايدي كه با سرعتي مرگبار در اتوبان تهران ساوه به صورت مارپيچ درحركت بود اقدام به بازرسي از داخل خودرو كرد با پيدا شدن 3قبضه چاقو در خودرو، سرنشينان جوان پرايد به پايگاه 5 آگاهي انتقال يافته و در حالي كه با استعلام پلاك خودرو مشخص شده بود خودرو سرقتي است، مردان جوان تحت بازجويي هاي فني و تخصصي قرار گرفتند. در اين بازجويي ها بود كه يكي از اعضاي باند كه به تازگي وارد اين باند مخوف شده بود لب به اعتراف گشود و پرده از راز باندي كه سردسته آن مردي به نام سينا بود برداشت.
مغز متفكر در مرز
مرد جوان در بازجويي هاي پليسي گفت: چندي پيش در ترمينال جنوب با اعضاي اين باند آشنا شدم، و به خاطر نياز مالي پذيرفتم در اجراي سرقت ها كه بيشتر زورگيري مسلحانه از رانندگان خودروهاي مسافركش بود با آنها همراه شوم.
وي در ادامه گفت: از حرفهاي اعضاي باند فهميدم كه همگي آنها اهل ساوه هستند و نقشه  سرقتها توسط مردي به نام سينا طراحي شده است كه خودش در مرز ايران و عراق به اوراق كردن خودروهاي سرقتي دست مي زند.
كار ما اين بود كه ساعت 21 هرشب از ساوه به تهران مي آمديم و بعد از شناسايي رانندگان خودروهاي مسافركش،با پيشنهاد كرايه اي وسوسه كننده از او مي خواستيم ما را به صورت دربست به ساوه برساند و سپس در زير پل ساوه به وي حمله ور شده و بعد از بستن دست و پايش با خودروي او فرار مي كرديم.
بعد از هر سرقت، ساير اعضاي باند خودرو را به اسلام آباد غرب در مرز ايران و عراق برده و تحويل سينا و معاون او به نام حديد مي دادند، و آنها هم پس از اوراق كردن، اجناس خودرو را در بازار عراق به فروش مي رساندند.با مشخص شدن اين موضوع، كارآگاهان پايگاه پنجم آگاهي تهران با دستور توكلي بازپرس شعبه پنجم دادسراي جنايي تهران پس از شناسايي مخفيگاه دو سردسته باند در  اسلام آباد غرب،آنها را در محاصره قرار داده و در پارك ملت آن شهر دستگير كردند.
وقتي كارآگاهان به بررسي سوابق سينا و حديد دست زدند دريافتند آنها و چندعضو ديگر باند از مدتي قبل به اتهام سرقت منزل و مغازه در رامسر و شهرهاي اطراف آن تحت تعقيب پليس قرار داشته اند.
سرهنگ حسين خوئيني معاون پليس آگاهي تهران بزرگ روز گذشته با اعلام خبر دستگيري اين باند خشن گفت: در حال حاضر در بازجويي از متهمان راز 3 سرقت خودرو با اين شيوه در جاده تهران ساوه فاش شده است اما با توجه به روش متهمان بررسي درباره 200 شكايت ديگر كه با همين روش خودروهاي پرايد در سراسر كشور سرقت شده اند ادامه دارد.سرهنگ خوئيني تصريح كرد: اعضاي 6 نفره اين باند،بسيار خشن و مخوف بوده و در بيشتر سرقتها ربايندگان را با ضربات چاقو مجروح كرده اند و حتي در سرقتي در همدان به سوي راننده آتش گشوده اند.
وي افزود:آخرين عضو اين باندكه به تازگي وارد اين گروه مخوف شده بود مدعي است اعضاي باند مرتكب قتلهايي نيز در شهرستانهاي مختلف شدند كه اين ادعاي وي تحت بررسي تخصصي و دقيق كارآگاهان آگاهي تهران بزرگ قراردارد.]]>
</TEXT>
</DOC>
<DOC>
<DOCID>HAM2-860211-054</DOCID>
<DOCNO>HAM2-860211-054</DOCNO>
<ORIGINALFILE>/1386/860211/news/_havad.htm</ORIGINALFILE>
<ISSUE>سه شنبه 11 ارديبهشت 1386 - سال پانزدهم - شماره4256 - May 1, 2007</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
<![CDATA[تسويه حساب خونين در اندرزگاه شماره يك]]>
</TITLE>
<TEXT>
<IMAGE>/1386/860211/news/022170.jpg</IMAGE>
<![CDATA[
متهم در سال 63 هنگام سرقت از يك منزل صاحبخانه را به دليل مصرف بيش از حد ماده بيهوش كننده به قتل رسانده بود
گروه حوادث- مردي كه در روز آزادي اش از زندان بر سر اختلافات مالي، هم بند خود را در اندرزگاه شماره يك رجايي شهر به قتل رسانده بود، پاي ميز محاكمه قرار گرفت. اين مرد 49 ساله 22 سال قبل از اين جنايت در ماجراي سرقتي مسلحانه بر اثر استفاده بيش از حد از ماده بي هوشي اتر باعث قتل يك مرد شده و از همان زمان در زندان به سر مي برد.
صبح روز 5 تيرماه 85 در حالي كه صداي فرياد زندانيان اندرزگاه شماره 1 زندان رجايي شهر خبر از وقوع حادثه اي تلخ مي داد، ماموران زندان پا به حياط اندرزگاه گذاشتند و با جسد غرق به خون يكي از زندانيان به نام احمد مواجه شدند. اگرچه احمد پيش از آن كه بتواند نقاب از چهره قاتل خود بردارد جانش را از دست داد، ولي بازجويي از زندانيان نشان مي داد او پيش از مرگ با يكي از هم بندهاي خود به نام صلاح  درگير شده بود.
وقتي ماموران در بازبيني فيلم ضبط شده توسط دوربين مداربسته زندان صحنه هاي درگيري اين 2 زنداني را مرور كردند، صلاح  را به اتهام قتل دستگير و در اختيار دادسراي ناحيه 4 كرج قرار دادند. متهم در بازجويي ها به درگيري با مقتول و وارد كردن ضربات مرگ  آور بر پيكر او اعتراف كرد و به اين ترتيب پرونده با صدور كيفرخواست براي محاكمه به شعبه 74 دادگاه كيفري استان تهران ارسال شد.
صبح ديروز جلسه محاكمه مرد متهم به قتل در شعبه 74 دادگاه كيفري و در حضور 5 قاضي(تردست، سالاري، شهرابي فراهاني، رحيمي و باقري)برگزار شد.
پس از بيان كيفرخواست از سوي قاضي رضوانفرنماينده دادستان تهران- مادر مقتول با حضور در جايگاه براي متهم درخواست قصاص كرد، پس از  آن هنگامي كه متهم در جايگاه دفاع ايستاد درباره روز حادثه گفت: سال 63 در حالي كه با چند نفر از همدستانم قصد سرقت مسلحانه از خانه اي در كرج را داشتيم، تصميم گرفتم صاحب خانه را با اتر بي هوش كنم اما چون مقدار اتري كه روي دستمال ريخته بودم زياد بود، او بي هوش شد و ديگر به هوش نيامد. پس از آن بود كه به اتهام قتل و سرقت مسلحانه دستگير و روانه زندان شدم.
مدتي قبل با مقتول كه به اتهام درگيري به زندان محكوم شده بود هم بند بودم. من و او رابطه خوبي با هم داشتيم ولي من به خاطر خريد از فروشگاه به او بدهكار بودم. روز حادثه در حالي كه توانسته بودم رضايت خانواده مردي كه وي را به قتل رسانده بودم جلب كنم و قرار بود همان روز از زندان آزاد شوم،مقتول چند بار به سراغم آمد و بر سر اختلافات مالي با من درگير شد، از او خواستم با هم به حياط اندرزگاه برويم و آنجا بود كه به شدت درگير شديم.
در اين درگيري با چيزي شبيه چاقو 2 ضربه به قلب و پهلوي وي زدم و پس از آن بلافاصله به سلولم برگشتم.
پس از اظهارات متهم به قتل از آنجا كه فيلم ضبط شده توسط دوربين مداربسته زندان از درگيري به دادگاه ارسال نشده بود، قضات دادگاه جلسه محاكمه را تجديد كردند.]]>
</TEXT>
</DOC>
<DOC>
<DOCID>HAM2-860211-055</DOCID>
<DOCNO>HAM2-860211-055</DOCNO>
<ORIGINALFILE>/1386/860211/news/_havad.htm</ORIGINALFILE>
<ISSUE>سه شنبه 11 ارديبهشت 1386 - سال پانزدهم - شماره4256 - May 1, 2007</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
<![CDATA[دستور شناسايي سارق كيف در بانك
عكس بدون پوشش با دستورقضايي منتشر مي شود]]>
</TITLE>
<TEXT>
<IMAGE>/1386/860211/news/022164.jpg</IMAGE>
<![CDATA[
گروه حوادث- سارقي كه با پرسه زدن در بانكها كيف مشتريان بانكها را سرقت  مي كرد، در بازجويي هاي پليسي به 8 فقره سرقت به اين روش اعتراف كرد.
راز سرقت هاي اين مرد وقتي فاش شد كه ماموران پايگاه 2 آگاهي از داخل كيف اين مرد مداركي كه متعلق به او نبود كشف كردند.در بازجويي از اين مرد مشخص شد وي كيف را از يكي از مشتريان بانكها و زماني كه او در حال پر كردن فيش بانكي بوده به سرقت برده است.
سرهنگ سلطاني معاون پليس آگاهي تهران روز گذشته با اعلام اين خبر گفت: با اعتراف اين متهم به 8 سرقت مشابه، بازپرس 6 دادسراي ناحيه 2 با صدور دستور چاپ عكس اين متهم بدون چشم بند، از كساني كه كيف آنها هنگام پر كردن فيش بانكي يا شمردن پول در بانكها سرقت شده است خواست جهت شناسايي متهم و شكايت به اين دادسرا مراجعه كنند.]]>
</TEXT>
</DOC>
<DOC>
<DOCID>HAM2-860211-056</DOCID>
<DOCNO>HAM2-860211-056</DOCNO>
<ORIGINALFILE>/1386/860211/news/_havad.htm</ORIGINALFILE>
<ISSUE>سه شنبه 11 ارديبهشت 1386 - سال پانزدهم - شماره4256 - May 1, 2007</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
<![CDATA[جدال پسر جوان با 2شيطان صفت]]>
</TITLE>
<TEXT>
<![CDATA[گروه حوادث- به دستور دادستان ورامين، 2 جوان شيطان صفت كه بعد از ربودن يك پسر جوان قصد آزار و اذيت وي را داشتند، بعد از دستگيري در شهر گردانده شدند.
عصر ششم ارديبهشت پسر جواني به نام امير در حالي كه لباسهايش پاره شده بود،وحشتزده به اداره آگاهي ورامين رفت.
مرد جوان لحظاتي بعد راز سياهي را براي ماموران بيان كرد و گفت: امروز ظهر وقتي در حال رفتن به دبيرستان بودم،در ميدان اصلي ورامين سوار خودروي پيكان زردرنگي شدم كه 2 سرنشين داشت، پس از طي مسافتي ناگهان اين 2 مرد مرا با تهديد چاقو به بيابانهاي اطراف شهر كشاندند و در آنجا با سرقت 40 هزار تومان پول نقدي كه همراه داشتم قصد آزار و اذيت مرا داشتند اما با آنها درگير شده و سرانجام بعد از نيم ساعت توانستم از دست آنها فرار كنم.
دستگيري 2 مرد شيطان صفت
با ادعاي اين مرد جوان، تيم ويژه اي از كارآگاهان پليس آگاهي ورامين به دستور سرهنگ احمد قاسم خاني- فرمانده پليس ورامين-، پس از چهره نگاري متهمان عمليات مهار گسترده اي را براي شناسايي و دستگيري 2جوان شيطان صفت آغاز كردند.
در حالي كه 3 روز از شكايت اين مرد جوان مي گذشت، ماموران پليس متهمان را در ميدان راه آهن ورامين شناسايي كرده و با تعقيب نامحسوس آنها را هنگامي كه وارد خانه اي در ورامين شده بودند به محاصره درآورده و دستگير كردند.
2 مرد جوان كه حمزه و حسين نام داشتند پس از دستگيري در ابتدا منكر ربودن پسر جوان و سرقت شدند، اما زماني كه با پسر 19 ساله مواجهه حضوري داده شدند با اعتراف به ربودن وي از نيت شوم خود پرده برداشتند.
سرهنگ قاسم خاني- فرمانده انتظامي شهرستان ورامين- با اعلام اين خبر گفت: با دستور دادستان ورامين متهمان جهت شناسايي از سوي مردم و كشف جرايم احتمالي در سطح شهر گردانده شدند.]]>
</TEXT>
</DOC>
<DOC>
<DOCID>HAM2-860211-057</DOCID>
<DOCNO>HAM2-860211-057</DOCNO>
<ORIGINALFILE>/1386/860211/news/_informatic.htm</ORIGINALFILE>
<ISSUE>سه شنبه 11 ارديبهشت 1386 - سال پانزدهم - شماره4256 - May 1, 2007</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
<![CDATA[كشمكش زير دكل هاي برق]]>
</TITLE>
<TEXT>
<IMAGE>/1386/860211/news/022140.jpg</IMAGE>
<![CDATA[
گروه دانش- آيا خطر دارد؟ آيا باعث بروز سرطان خون مي شود؟ آيا مطلقا بي ضرر است؟
اين سوال ها درباره خوراكي خاصي نيست، سوالي است كه از چندي قبل در محافل بهداشتي دنيا، درباره خطوط انتقال برق فشار قوي پرسيده مي شود و هنوز هم جوابي قطعي براي آن نيست. برخي از كارشناسان مي گويند عبور اين خطوط از نزديك مدرسه ها و منازل، باعث بالا رفتن احتمال بروز سرطان خون و برخي بيماري هاي ديگر مي شود و عده اي ديگر تاكيد مي كنند كه دكل هاي برق، هيچ زياني براي شهروندان و به ويژه كودكان ندارد.
به گزارش بي بي سي، به تازگي دولت انگلستان كميته اي 40 نفره شامل نمايندگان كارخانه هاي برق و نيز كارشناسان بهداشتي را مامور بررسي خطرها و زيان هاي احتمالي اين دكل ها و امواج الكترومغناطيس ناشي از آن كرده است.
هم اكنون نزديك به يك درصد منازل بريتانيايي ها در فاصله 200 متري دكل هاي فشار قوي ساخته شده اند و تخمين زده مي شود كه حدود 25 هزار خانه هم در فاصله 60 متري، يعني بسيار نزديك به آن، قرار گرفته باشد.
براي اولين بار در سال 2005، اداره بهداشت محيط انگلستان در گزارشي اعلام كرد كساني كه در فاصله 200 متري از اين دكل ها زندگي مي كنند، 70 درصد بيشتر از بقيه احتمال دارد كه به لوكمي وسرطان خون، مبتلا شوند.
برخي كارشناسان پا را از اين فراتر مي گذارند و مي گويند در يك درصد از 400 مورد بيمار مبتلا به لوكمي، علت اصلي بيماري همين موضوع بوده است. محققان ديگر عقيده دارند ممكن است اين دكل ها، متهم اصلي در بيماري هاي ديگر هم باشند. بيماري هايي مانند تومورهاي بدخيم مغزي و اختلال سيستم عصبي حركتي. البته هنوز هستند كارشناساني كه مي گويند نزديكي دكل هاي برق فشار قوي به خانه ها، هيچ زياني براي مردم ندارد.
فعلا اين كميته 40 نفره مشغول بررسي گزينه هاي حل اين موضوع و به حداقل رساندن زيان هاي احتمالي ناشي از اين دكل هاست. يكي از اين گزينه ها اين است كه يك محدوده به شعاع 60 متر اطراف اين دكل ها در نظر گرفته شود و در اين محدوده ساخت و ساز منازل ممنوع شود. به اين ترتيب يك راهروي ايمن به وجود مي آيد. پيشنهاد ديگر اين است كه خطوط انتقال برق، به جاي اين كه روي زمين كاشته شوند، زير زمين دفن شوند كه البته عملي بودن چنين ايده اي بسيار بحث انگيز است.
از ايده هاي ديگر، ارائه مجموعه اي از دستورالعمل ها براي خانواده هاست، چيزهايي شبيه به اين كه تختخواب خود را جايي دور از كنتور برق خانگي، جعبه فيوزها و مبدل ها، قرار دهيد. توصيه هايي كه مي تواند مواجهه با امواج الكترومغناطيس را به حداقل برساند.
ايده راديكال تر اين است كه ساخت و ساز در محدوده وسيع تري از اطراف خطوط انتقال برق، بلافاصله ممنوع شود. اين ايده، پيشنهاد نمايندگان مركز كودكان سرطاني است و البته اداره انرژي انگلستان با آن مخالفت كرده است. اين اداره اعلام كرده است احترام ويژه براي شواهد علمي و استدلال هاي دانشمندان قائل است، اما هنوز دليل قانع كننده اي براي دفن خطوط انتقال برق يا دور كردن آنها از خانه ها و مدرسه ها، يافت نشده است.
اگرچه در كشور ما هم مناطق مسكوني زيادي هستند كه در مجاورت عبور كابل هاي برق فشار قوي قرار دارند، اما مطالعات جدي در اين موضوع در كشور ما محدود است و مي توان گفت اين مسئله در كشور ما هم هنوز حل نشده است؛ مسئله اي كه در مورد امواج آنتن هاي موبايل كه بالاي بام منازل نصب مي شود نيز مورد مناقشه است.
البته گروهي معتقدند اثر سوء امواج الكترومغناطيسي همچون امواج گوشي همراه به تنهايي در بدن بروز نمي كند بلكه هرگاه اين امواج توأم با فاكتورهاي نامناسب محيطي مانند آلودگي هوا و استرس باشد، تهديد كننده سلامت افراد خواهد بود. چنانكه دكتر بهرام بلوري، متخصص بيوفيزيك پزشكي و عضو هيات علمي دانشگاه علوم پزشكي ايران، مي گويد: تاكنون تحقيقات متعددي روي آثار سوء  امواج الكترومغناطيسي انجام  شده و نتايج متنوع و متفاوتي نيز ارائه شده است، اما آنچه از تمام اين نتايج به  دست آمده، بروز اثرات سوء امواج درصورت توأم بودن آنها با شرايط نامناسب محيطي است.
او در اين باره توضيح مي دهد: مجاورت با كابل هاي برق شهري، استفاده از گوشي همراه و ماكرويو به تنهايي خطري براي سلامت نيست، اما درصورتي كه افراد دركنار اين امواج در محيط آلوده صوتي، هوايي و شيميايي نيز قرار گيرند و از فشارهاي روحي هم رنج ببرند، قطعا در خطر ابتلا به بيماري هايي مانند سرطان و ضعف سيستم ايمني قرارخواهند داشت.]]>
</TEXT>
</DOC>
<DOC>
<DOCID>HAM2-860211-058</DOCID>
<DOCNO>HAM2-860211-058</DOCNO>
<ORIGINALFILE>/1386/860211/news/_informatic.htm</ORIGINALFILE>
<ISSUE>سه شنبه 11 ارديبهشت 1386 - سال پانزدهم - شماره4256 - May 1, 2007</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
<![CDATA[جاده چالوس بايد پايدار سازي شود]]>
</TITLE>
<TEXT>
<![CDATA[ايسنا: در پي بروز مشكلات اخير در حوالي شمال پل زنگوله در محور چالوس كه به ممنوعيت مجدد تردد در اين جاده منجر شد، مسئول گروه بلاياي طبيعي پايگاه ملي داده هاي علوم زمين هشدار داد، اين رويداد نه يك نشست بلكه يك زمين لغزش بزرگ با ابعاد 200 متر در بالا دست و 300 متر در پايين دست است و زمين لغزشي قديمي حوالي پل زنگوله در جاده چالوس كه به دليل بارندگي هاي اخير فعال شده جاده را در معرض خطر زمين لغزشي بزرگ قرار داده است.
مهندس شهرام نصيري گفت: در بررسي پروژه هاي عمراني هنگام عبور سازه هاي خطي از مكان مورد نظر بايد محدوده زمين لغزش هاي قديمي شناسايي شود، زيرا زمين لغزش قديمي با تحريك عواملي نظير زلزله و بارندگي يا تحريكات انساني دوباره شروع به حركت مي كند.
وي ادامه داد: زمان احداث جاده چالوس يك سري ديواره هاي محافظ نصب شده است اما چون عمق لغزش به خوبي محاسبه نشده، ديوار در داخل توده حركت كرده قرار دارد كه بايد صفحه گسيختگي را به سطح محكمي متصل كنند. وي افزود: در آن زمان احتمال مي رفت زمين لغزش سطحي است در حالي كه 120 متر از جاده درگير اين زمين لغزش بوده و طول آن حدود 500 متر است كه حاكي از حجم زياد خاك در حال جابه جايي است. وي در پايان با هشدار آستانه رخداد زمين لغزش بزرگ اظهار كرد: ابتدا بايد اين محدوده از جاده بسته شود و با برآورد عمق گسيختگي آن، از راه حل هاي مختلف پايدارسازي استفاده كرد.]]>
</TEXT>
</DOC>
<DOC>
<DOCID>HAM2-860211-059</DOCID>
<DOCNO>HAM2-860211-059</DOCNO>
<ORIGINALFILE>/1386/860211/news/_informatic.htm</ORIGINALFILE>
<ISSUE>سه شنبه 11 ارديبهشت 1386 - سال پانزدهم - شماره4256 - May 1, 2007</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
<![CDATA[دنياي علم]]>
</TITLE>
<TEXT>
<![CDATA[دانمارك رده اول
در استفاده از فناوري هاي الكترونيكي
در تازه ترين گزارش منتشرشده در خصوص به كارگيري فناوري هاي الكترونيكي در توسعه اقتصادي، دانمارك به عنوان پيشروترين كشور معرفي شد. پس از دانمارك، آمريكا و سوئد قرار دارند. در ميان كشورهاي آسيايي هم هنگ كنگ رتبه چهارم، كره جنوبي رتبه شانزدهم، تايوان رتبه هفدهم و ژاپن جايگاه هجدهم را به خود اختصاص داده است و ايران در رده هاي پائين است.
مراقب فوتوشاپ باشيد
با كشف يك نقص امنيتي مهم، فوتوشاپ هم در معرض حملات مخرب و نفوذ غيرمجاز خرابكاران اينترنتي، قرار گرفت. بنا به گزارش پاندا،  اين حفره مهم امنيتي كه در نسخه هاي cs2 و cs3، رديابي شده، به علت سرريز شدن بافر در هنگام پردازش فايل هاي مخرب با پسوند .bmp،.dib و يا.rle ايجاد مي شود. با اجراي اين فايل ها كه توسط خرابكاران اينترني، طراحي شده و در دسترس كاربران اينترنت قرار مي گيرد و در نتيجه با ايجاد نقص امنيتي فوق، شرايط مناسبي براي نفوذ به سيستم،  ارتقاي سطح دسترسي و نيز انجام عمليات هاي تخريبي فراهم مي گردد. هنوز اصلاحيه اي از طرف آدوبي براي اين آسيب پذيري مهم منتشر نشده، است. پس از اجراي فايل هايي با پسوندهاي.bmp،.dib و يا.rle آنلاين خودداري كنيد.
كاهش يخ هاي اورست
گروهي از دانشمندان ايتاليايي در گزارش خود نسبت به آب شدن يخ هاي اورست به دليل گرم شدن بيش از حد زمين هشدار دادند. نتايج تحقيقات محققان كميته v-k2 از مركز ملي تحقيقات ايتاليا نشان مي دهد كه دماي زمين در سال 2007 بيش از گذشته گرم شده و اين مسئله منجر به كاهش يخ ها و افزايش آب درياچه ها مي شود. بين نيمه قرن بيستم و 1992 ميزان يخ هاي اورست مرتفع ترين كوه دنيا، 4/6 درصد كاهش يافته كه اين مسئله موجب طغيان آب درياچه هاي كوچك منطقه شده و ساكنان كوهپايه را با مشكلات جدي مواجه كرده است.]]>
</TEXT>
</DOC>
<DOC>
<DOCID>HAM2-860211-060</DOCID>
<DOCNO>HAM2-860211-060</DOCNO>
<ORIGINALFILE>/1386/860211/news/_informatic.htm</ORIGINALFILE>
<ISSUE>سه شنبه 11 ارديبهشت 1386 - سال پانزدهم - شماره4256 - May 1, 2007</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
<![CDATA[يك ايراني؛ نامزد جايزه بزرگ تكنولوژي آموزشي آمريكا]]>
</TITLE>
<TEXT>
<![CDATA[گروه دانش- به گفته مدير گروه داوري جايزه بزرگ تكنولوژي آموزشي آمريكا، امسال افرادي كه نامزد اين جايزه شده اند، از شايستگي زيادي براي كسب اين جايزه برخوردارند و اين امر انتخاب را با مشكل روبه رو كرده است. در ميان 4 نفري كه امسال نامزد اين جايزه شده اند نام دكتر بهرام گلشن، استاد دانشگاه پنسيلوانيا در رشته علوم كامپيوتر به چشم مي خورد كه به خاطر پروژه استفاده از نرم افزارهاي 3 بعدي براي كسب اين جايزه انتخاب شده است.رون اي كاديش- استاد دانشگاه در رشته تناسب اندام(fitess ad lifetime sports)به دليل تدوين برنامه سلامت و ورزش700 كالج به صورت هماهنگ، جف ال رنكينن، استاد دانشگاه در رشته الكترونيك به دليل تحقق ديجيتالي كردن نوت بوك هاي تبلت با نرم افزار مايكروسافت وان نوت 2007 و آن موريسون، آموزشيار پرستاري به خاطر فعاليت هايش در زمينه گسترش مهارت هاي مديريت بحران، ديگر نامزدهاي اين جايزه هستند.]]>
</TEXT>
</DOC>
<DOC>
<DOCID>HAM2-860211-061</DOCID>
<DOCNO>HAM2-860211-061</DOCNO>
<ORIGINALFILE>/1386/860211/news/_informatic.htm</ORIGINALFILE>
<ISSUE>سه شنبه 11 ارديبهشت 1386 - سال پانزدهم - شماره4256 - May 1, 2007</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
<![CDATA[كفش هاي كامپيوتري دوندگان ماراتن
نسرين خسروشاهي]]>
</TITLE>
<TEXT>
<IMAGE>/1386/860211/news/022137.jpg</IMAGE>
<![CDATA[
ديدن آدم هايي كه كنار جاده به تماشاي مسابقه رالي و يا دوي ماراتن ايستادند اين سوال را به ذهن مي آورد كه آيا آنها از نتيجه نهايي مسابقه آگاه مي شوند؟ شور و هيجان چنين مسابقاتي زماني زايدالوصف مي شود كه هر لحظه بتوان از چگونگي آن اطلاع داشت؛ به اين ترتيب تماشاي لحظه به لحظه مسابقات جذاب تر و هيجان انگيزتر خواهدبود.
چند دقيقه بيشتر از شروع مسابقه ماراتن همسر برندن بورك در سانتياگو نگذشته بود كه تلفن همراهش زنگ خورد و او پيام كوتاهي از آخرين وضعيت همسرش وقتي كه او ششمين دور مسابقه را پشت سر گذاشته بود، دريافت كرد. بروك كه همسرش در سال 2005 ماراتن را شروع كرد، مي گويد: من در هر نقطه مي توانستم ببينم زمان او چقدر بود. به اين ترتيب من احساس مي كردم كه آنجا و در حال دويدن با او هستم.
در واقع با پيشرفت فن آوري، امروزه دونده ها با تراشه هاي شناسايي راديو فركانسي كه در بند كفششان قرار داده شده، تجهيز مي شوند. با عبور دونده ها از كفپوش هاي مخصوص كه در طول مسير مسابقه گسترده شده، فرستنده راديويي داخل تراشه، شماره شناسايي فرد را روي آنتني كه مسير اطلاعات را به پايگاه اطلاعاتي مركزي تعيين مي كند، مي فرستد. بسته به انتخاب دونده، اطلاعات در عرض 2 تا 4 ثانيه از اين مراكز به تلفن همراه يا پست الكترونيكي او فرستاده مي شود.
هر چند اين سيستم ها بي عيب نيستند اما به تماشاچيان كمك مي كنند دونده ها را از طريق وب سايت، پيام كوتاه تلفن همراه و يا پست الكترونيكي تماشا كنند.
به عنوان مثال در طول ماراتن بوستون، كه 16 آوريل برگزار شد، طرفداران اين مسابقه مي توانستند از كامپيوتر هايشان براي بررسي پيشرفت 5 دونده در يك زمان استفاده كنند. ضمن آنكه در شيكاگو هواداران مي توانستند بايستند و در طول مسابقه از قهوه خانه هاي استاربوك استفاده كنند و به كمك لپ تاپ، دونده هايشان را دنبال  كنند.
ريچارد فين، سخنگوي ماراتن نيويورك مي گويد: ما بايد رخدادهايمان را جذاب و هيجان انگيز كنيم. به اين ترتيب رخدادها هميشه تازه نگه  داشته  مي شوند و هواداران افرادي همچون نادين والكو مي توانند او را در حالي كه در خيابان هاي نيويورك مي دود، دنبال  كنند. او كه در 7 ماراتن دويده مي گويد: دوستان، خانواده و همكاران من واقعا مشوق من در يادگيري بودند، اما به خاطر كمبود وقت و هزينه هاي بالا نتوانستند به نيويورك بيايند. اما با كمك اين سيستم وضعيت مرا پيگيري مي كردند.
7 سال پيش در مسابقات نيويورك استفاده از اين تراشه ها به منظور پيگيري دونده ها براي تنظيم زمان و بازديد آنلاين آنها آغاز كرد. امروز فرستنده ها از 11 نقطه در طول مسابقه به صورت خودكار اطلاعات مربوط به دونده ها را به آدرس هاي انتخاب شده مي فرستند.
يكي از تكنيكي ترين مسابقات ماراتن با سيستم نشانه سال 2001 در هوستون شروع شد و تاكنون نقشه آنلاين پيشرفت دونده ها با شرح مختصري از نتايج و تصاويرشان به آن اضافه شده است.
همان طور كه گفته شد اين سيستم خالي از خطا و اشتباه نيست. يكي از اين اشتباهات براي لارا كيل در اولين ماراتنش در نيويورك اتفاق افتاد. او آدرس ايميل خودش، شماره تلفن همراه برادرش و ايميل برخي از بستگانش را ثبت كرده بود. اما برادرش فقط يك نوشته سفيد دريافت كرد و بقيه هيچ چيز.فروشندگان اصلي شامل شركت تراشه champiochip هلند و شركت هاي تنظيم وقت active.com سانتياگو و mika timig آلمان هستند.
ميكا موسس شركت ميكا مي گويد: بيشترين درگيري، مديريت يك سيستم پيچيده الكترونيكي با مقداري زمان است.
بد نيست بدانيد رديابي دونده مي تواند هزينه بر باشد و همين عاملي است كه باعث مي شود ورودي بعضي ماراتن ها تا 100 دلار برسد. اين سيستم ها براي هر دونده بين 1 تا 2 دلار مي تواند هزينه داشته باشد.
بعد از معرفي پيام هاي متني در سال 2005 ماراتن هاي نشويل و سانتياگو به دليل هزينه بالا، چنين سيستم پيگيري را ارائه نكردند. اما امسال هر دوي اين مسابقه ها، آزمايشي را با پيگيري زمان واقعي دونده هاي حمل كننده تلفن از طريق تكنولوژي ماهواره global positioig طرح كردند. آنها ممكن است بعد از تغيير اسپانسرها دوباره نشانه هاي قديمي و پيگيري هاي آنلاين را معرفي  كنند.
مسابقات سال 1896 در المپيك آتن با ماراتني آغاز شد كه كمتر از 12 دونده داشت. امروز مسابقات بزرگ بيشتر از 30 هزار ورزشكار دارد كه همه هواداراني دارند كه مي خواهند نتايج را هر چند نه فوري اما خيلي سريع بدانند.
نكته ديگري كه استفاده از تراشه هاي كامپيوتر را در اواسط 1990 ضروري كرد، اتفاقي بود كه در ماراتن 1980 بوستون افتاد.
در اين مسابقات رزي رويز در حالي كه تنها يك مايل به پايان مسابقه مانده بود، به طور ناگهاني وارد زمين مسابقه شد و همان يك مايل را دويد و جالب اينجاست كه عنوان قهرمان زن آن دوره را به دست آورد. چراكه تا پيش از اين براي اعلام نتايج مسابقات ماراتن، از روش هاي دستي و يا از طريق شماره هاي ورزشكاران به خط پايان رسيده استفاده مي شد.
در بعضي موارد كفپوش ها در جاي مناسب قرار نمي گيرند يا شركت تنظيم كننده زمان، اطلاعات را به موقع نمي فرستد. بعضي وقت ها هم يك شركت تلفن يا سرويس ايميل پيام ها را به عنوان اسپم(هرزنامه)مسدود مي كند. گر چه برگزاركنندگان مسابقات به شركت ها اخطار مي دهند، با اين وجود ممكن است در روز مسابقه فقط 10 ايميل از هزار تا به مقصد برسد. سال گذشته 10 هزار و 232 دونده ماراتن بوستون براي استفاده از اين سيستم ها ثبت نام كرده بودند.
منبع: رويترز]]>
</TEXT>
</DOC>
<DOC>
<DOCID>HAM2-860211-062</DOCID>
<DOCNO>HAM2-860211-062</DOCNO>
<ORIGINALFILE>/1386/860211/news/_informatic.htm</ORIGINALFILE>
<ISSUE>سه شنبه 11 ارديبهشت 1386 - سال پانزدهم - شماره4256 - May 1, 2007</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
<![CDATA[سوژه روز
بفروش، مردم كه نمي دانند!]]>
</TITLE>
<TEXT>
<IMAGE>/1386/860211/news/022143.jpg</IMAGE>
<![CDATA[
گروه دانش- تلويزيون هاي ديجيتال(hdtv)از اواخر دهه90ميلادي به بازار عرضه شدند، اما با توجه به همه گيرشدن دوربين هاي فيلمبرداري hd، فايل هاي اينترنتي hd و نيز مفاهيم قابل انتقال hdtv مثل ويدئوي نرم افزاري ويندوز hd و دستگاه هاي پخش hd-dvd، اين تلويزيون ها آينده دنياي تصوير را رقم خواهند زد. تحول عظيمي كه فناوري hd(وضوح بالا)در برنامه سازي در سال هاي آينده ايجاد كند، خبري خوشايند در اين زمينه است. كانال هاي تلويزيوني مهم دنيا هم دارند آرام آرام به سمت استفاده از اين فناوري، حركت مي كنند.همين الان هم خيلي از برنامه هاي درحال پخش از اين فناوري استفاده مي كنند. همزمان با افزايش فروش تلويزيون هاي ديجيتال در اروپا و آمريكا از سال 2003، در كشورمان نيز تمايل به خريد hdtv بالا رفته است. البته هنوز قيمت انواع تلويزيون هاي hd، اعم از لامپ تصوير، ال سي دي و پلاسما بالاست، اما به نظر مي رسد در درازمدت، hdtv با پايين آمدن قيمتش در بازار، آينده روشني داشته باشد. نكته مهم اين است كه با كاهش يافتن قيمت ها و ورود اين تلويزيون ها به بازار، احتمالاً صدا و سيما بايد تجهيزات سخت افزاري خود را هر چه زودتر به روز كند تا بتواند ضمن ارائه كيفيت برتر تصوير و صدا، مردم را راضي كند. پس از ارائه hd-dvd و br-dvd كه كيفيتي به مراتب بيشتر از dvdهاي امروزي دارند، اين تلويزيون ها قطعا بيشتر مورد استقبال قرار خواهد گرفت.
يكي از مهم ترين تفاوت هاي تلويزيون هاي ديجيتال با تلويزيون هاي آنالوگ، ارائه تصويري با كيفيت بالا و بدون برفك و ايرادهاي اينچنيني، بدون استفاده از آنتن است. با تلويزيون هاي ديجيتال ديگر احتياجي به رفتن به بالاي پشت بام و چرخاندن آنتن و دادزدن از پايين و... نداريد؛ البته به شرطي كه سيگنال ها هم به صورت ديجيتال فرستاده شود. در ايران كه فعلا سيگنال هاي تلويزيوني، ديجيتال نيستند اما در اروپا و آمريكا بسياري از تلويزيون هاي محلي ديجيتال شده اند. درحالي كه در اين كشورها بقيه برنامه هاي تلويزيوني هم كه معمولاً ديجيتالي هستند، يا با كابل دريافت مي شوند يا با ديش ماهواره، اما هنوز هم آنتن هاي شاخكي قديمي كه روزگاري پدربزرگ ها و مادربزرگ ها با آنها تصاوير تلويزيون هاي سياه وسفيد را مي ديدند، هنوز هم روي سقف خيلي از اين خانه ها ديده مي شود. براي همين جو ميليكا خبرنگار آسوشيتدپرس، مشتاق شد ببيند كه علت چيست و بالاخره فهميد. مردمي كه چندين هزاردلار براي خريدن يك تلويزيون ديجيتال هزينه مي كنند، براي 50 دلار اضافه كه بابت يك آنتن مي دهند، اصلا ككشان هم نمي گزد. اين آنتن ها كه روزگاري نماد تلويزيون داشتن در خانه هاي آمريكايي ها بوده، هنوز هم نقش نوستالژيك شان را ايفا مي كنند!
ديروز خبر جالبي در بين اخبارآسوشيدپرس ديده مي شد. شخصي به اسم ريچارد اشنايدر كه زماني با وانت اش آنتن دم در خانه مردم مي برد، از اين علاقه مردم آمريكا با خبر بود. براي همين وقتي تلويزيون هاي ديجيتال آمدند و شركت هاي الكترونيكي ديگر دست از ساختن آنتن برداشتند، او به موقع يك شركت آنتن سازي تاسيس كرد. خودش مي گويد: اوايل دوستانم، اين كارم را مسخره مي كردند. اما به لطف همين عدم آگاهي مردم از قابليت هاي تلويزيون هاي ديجيتال، او حالا يك ميليونر شده است. اين هم از عوارض عدم آشنايي عامه با فناوري هاي جديد است!
در عصر جديد علم و تكنولوژي، زندگي بدون تلويزيون هاي ديجيتالي بي معني خواهد بود. تلويزيون هاي hd نقطه اوج و قله پيروزي در صنعت تلويزيون است و نداشتن اين تلويزيون ها در عصر جديد فناوري، مانند اين است كه شما هنوز از تلويزيون هاي سياه وسفيد استفاده مي كنيد.]]>
</TEXT>
</DOC>
<DOC>
<DOCID>HAM2-860211-063</DOCID>
<DOCNO>HAM2-860211-063</DOCNO>
<ORIGINALFILE>/1386/860211/news/_kharj.htm</ORIGINALFILE>
<ISSUE>سه شنبه 11 ارديبهشت 1386 - سال پانزدهم - شماره4256 - May 1, 2007</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
<![CDATA[گزارش گروه بازرسان سرمايه گذاري هاي ايالات متحده در عراق
سرمايه گذاري آمريكا در عراق به هدر مي رود
تاكيد بر ناكامي آمريكا]]>
</TITLE>
<TEXT>
<IMAGE>/1386/860211/news/022206.jpg</IMAGE>
<![CDATA[
 آمريكا با وجود خرج هاي ميلياردي در عراق هنوز نتوانسته است حداقلي از امنيت را براي مردم عراق به ارمغان بياورد و هر روز بر تعداد كشته شدگان و قربانيان حمله هاي انتحاري افزوده مي شود.
گروه بين الملل باز سازي عراق در آينده نزديك امكان پذير نيست.
گروه مسئول بررسي سرمايه گذاريهاي آمريكا در عراق در گزارشي 210 صفحه اي كه ديروز در واشنگتن دراختيار محافل خبري قرارگرفت يادآور شده است كه سرمايه گذاري 400 ميلياردي آمريكا از زمان اشغال عراق تاكنون نه فقط بازده پيش بيني شده را نداشته بلكه كمترين بهبود را براي مردم عادي عراق نيز در پي نداشته است.
در اين گزارش آمده است كه رشوه خواري ودزدي در عراق هر روز ابعاد بيشتري مي يابد وحدود 5 ميليارد به همين طريق از سرمايه گذاريهاي خارجي در عراق حيف وميل شده است.
بيشترين سرمايه هاي هدر رفته مربوط در بخش صادرات نفت و امنيت داخلي است.
اين گزارش مي افزايد كه آمريكا با وجود خرجهاي ميلياردي در عراق هنوز نتوانسته است حداقلي از امنيت را براي مردم عراق به ارمغان بياورد و هر روز بر تعداد كشته شدگان و قربانيان حمله هاي انتحاري افزوده مي شود.در آخرين مورد از اين ناآرامي ها روز دوشنبه بارديگر انفجاري انتحاري جان تعدادي را در بغداد گرفت.پيشتر نيز 4 سرباز آمريكايي جان خود را از دست دادند.در كنار بمب گذاري ها در بغداد،شهرهاي ديگر عراق نيز همچنان شاهد حمله هاي گوناگون است و در موصل نيز در حمله اي انتحاري يك پست پليس عراق نابود شد.
ارتش آمريكا در عراق در تازه ترين گزارش خود اعلام كرد كه در ماه آوريل 103 سرباز آمريكايي در عراق كشته شده اند كه اين بالاترين رقم كشته شدگان آمريكايي در سال جاري ميلادي است.
در ماه دسامبرسال ميلادي گذشته ارتش آمريكا در يك ماه 113 كشته داد و مقامهاي نظامي آمريكا در آن هنگام اعلام كرده بودند كه با طرح امنيتي تازه اي كه براي بغداد تدارك ديده اند از حملات انتحاري كاسته خواهد شد.
به گزارش منابع خبري اين پيشبيني آمريكايي ها تاكنون به حقيقت نپيوسته و همين موضوع در كنار گزارش اخير گروه بازرسي بار ديگر دولت بوش را به چالش كشانده است.]]>
</TEXT>
</DOC>
<DOC>
<DOCID>HAM2-860211-064</DOCID>
<DOCNO>HAM2-860211-064</DOCNO>
<ORIGINALFILE>/1386/860211/news/_kharj.htm</ORIGINALFILE>
<ISSUE>سه شنبه 11 ارديبهشت 1386 - سال پانزدهم - شماره4256 - May 1, 2007</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
<![CDATA[مشعل و پيش بيني انفجار بزرگ]]>
</TITLE>
<TEXT>
<IMAGE>/1386/860211/news/022209.jpg</IMAGE>
<![CDATA[
الايام: خالد مشعل، رئيس دفتر سياسي جنبش مقاومت اسلامي فلسطين(حماس)روز گذشته در اظهاراتي تاكيد كرد ادامه  تحريم جامعه بين المللي و حملات اسرائيل به سرزمين هاي فلسطيني منجر به انفجاري بزرگ خواهد شد كه آتش آن گريبانگير همه از جمله دشمن صهيونيست خواهد  شد.
مشعل گفت: اگر اوضاع غزه و كرانه  باختري بهبود نيابد، اسرائيل ممكن است با انتفاضه ديگري مواجه شود. وي افزود: هشدار مي دهم كه اوضاع كنوني در حال حركت به سمت شرايط دهه  1990 و دوراني است كه زمينه ساز انتفاضه الاقصي شد.
وي تصريح كرد هيچ توجيهي براي ادامه تحريم هاي جامعه بين المللي عليه مردم فلسطين وجود ندارد.]]>
</TEXT>
</DOC>
<DOC>
<DOCID>HAM2-860211-065</DOCID>
<DOCNO>HAM2-860211-065</DOCNO>
<ORIGINALFILE>/1386/860211/news/_kharj.htm</ORIGINALFILE>
<ISSUE>سه شنبه 11 ارديبهشت 1386 - سال پانزدهم - شماره4256 - May 1, 2007</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
<![CDATA[نخست وزير امروز، مبلغ مذهبي فردا]]>
</TITLE>
<TEXT>
<IMAGE>/1386/860211/news/022203.jpg</IMAGE>
<![CDATA[
يونايتدپرس: توني بلر، نخست وزير انگليس قصد دارد بعد از استعفا از نخست وزيري جهت ايجاد همكاري و تفاهم بين اديان آسماني مبلغ مذهبي شود.
سر زيگموند شرينبرگ، از رهبران گروه موسوم به همكاري بين اديان آسماني تاكيد كرد بلر موافقت خود را با پيوستن به مبلغان مذهبي اعلام كرده است. وي افزود: بلر يك مسيحي متدين و معتقد است كه به ديگر اديان آسماني از جمله يهوديت و اسلام توجه خاصي دارد.معاونان بلر نيز تاكيد دارند وي همواره علاقمند به ديدار با رهبران ديني مسلمان بوده و در اين راستا با محمد سيد طنطاوي، شيخ الازهر ديدار كرده است. اين خبر واكنش احزاب اپوزوسيون دولت انگليس را به دنبال داشته است.]]>
</TEXT>
</DOC>
<DOC>
<DOCID>HAM2-860211-066</DOCID>
<DOCNO>HAM2-860211-066</DOCNO>
<ORIGINALFILE>/1386/860211/news/_kharj.htm</ORIGINALFILE>
<ISSUE>سه شنبه 11 ارديبهشت 1386 - سال پانزدهم - شماره4256 - May 1, 2007</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
<![CDATA[متحد استراتژيك جديد آمريكا]]>
</TITLE>
<TEXT>
<IMAGE>/1386/860211/news/022200.jpg</IMAGE>
<![CDATA[
رويترز:نيكلاس برنز، معاون وزير امور خارجه  ايالات متحده خواستار همكاري هاي بيشتر دهلي نو و واشنگتن در امور نظامي و سياسي شده است و پيش بيني كرده دهلي نو در نسل آينده به شريكي استراتژيك براي آمريكا تبديل شود.
برنز در آستانه ديدار شيوشانكار منون، معاون وزير امور خارجه  هند كه ديروز وارد واشنگتن شد روابط فعلي آمريكا - هند را قوي ترين رابطه  دو كشور از زمان استقلال دهلي نو در سال 1947 خواند. آمريكا در تلاش است تا براي مقابله با استيلاي اقتصادي و نظامي چين در آسيا با هند پيمان هايي را به امضاء برساند.]]>
</TEXT>
</DOC>
<DOC>
<DOCID>HAM2-860211-067</DOCID>
<DOCNO>HAM2-860211-067</DOCNO>
<ORIGINALFILE>/1386/860211/news/_kharj.htm</ORIGINALFILE>
<ISSUE>سه شنبه 11 ارديبهشت 1386 - سال پانزدهم - شماره4256 - May 1, 2007</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
<![CDATA[تأكيد گل بر خودداري از كناره گيري]]>
</TITLE>
<TEXT>
<![CDATA[گروه بين الملل: عبدالله گل، وزير امورخارجه تركيه و نامزد احراز پست رياست جمهوري اين كشور روز گذشته در واكنش به فشار احزاب اپوزيسيون و ارتش اعلام كرد قصد انصراف از نامزدي اش را ندارد.
به گزارش روزنامه زمان چاپ تركيه، گل با تاكيد بر اين كه نامزدي او براي انتخابات رياست جمهوري تصميمي يك شبه نبوده كه اكنون از آن چشم پوشي شود از تلاش احزاب سكولار و ارتش براي اعمال فشار به حزب حاكم عدالت و توسعه(ak)با اخلال در روند برگزاري انتخابات و ايجاد ناآرامي هاي مدني انتقاد كرد.
اظهارات گل با مصاحبه رسانه اي توليا توغچو، رئيس دادگاه قانون اساسي تركيه مقارن شد كه اعلام كرده راي اين دادگاه در مورد شكايت حزب اپوزيسيون جمهوري خواه خلق كه اعتقاد دارد رأي گيري دور اول انتخابات رياست جمهوري به علت به حد نصاب نرسيدن تعداد نمايندگان در روز رأي گيري فاقد وجاهت قانوني است، حداكثر طي 24 ساعت آينده صادر خواهد شد.
اين رأي در حالي قرار است طي امروز يا فردا اعلام شود كه دور دوم انتخابات پارلماني براي تعيين رئيس جمهور تركيه فردا برگزار مي شود. حزب حاكم تركيه از برگزاري تظاهراتي گسترده در آنكارا و استانبول در اعتراض به نامزدي گل براي رياست جمهوري و دفاع از ارزش هاي سكولار به عنوان اخلال در نظام مدني كشور ياد كرده و خواستار توقف اين گونه اقدامات شده است.
در صورت ادامه بن بست جاري احتمال مي رود حزب حاكم خواستار برگزاري انتخابات زودهنگام پارلماني شود اگر چه عبداللطيف نسر، معاون نخست وزير تركيه ديروز تاكيد كرد دولت هيچ تصميمي براي برگزاري انتخابات زودهنگام پارلماني ندارد.]]>
</TEXT>
</DOC>
<DOC>
<DOCID>HAM2-860211-068</DOCID>
<DOCNO>HAM2-860211-068</DOCNO>
<ORIGINALFILE>/1386/860211/news/_kharj.htm</ORIGINALFILE>
<ISSUE>سه شنبه 11 ارديبهشت 1386 - سال پانزدهم - شماره4256 - May 1, 2007</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
<![CDATA[تلاش طالبان براي بهبود وجهه اين گروه]]>
</TITLE>
<TEXT>
<![CDATA[گروه بين الملل- طالبان در تلاشي نوظهور مي كوشد در مناطقي كه تحت سيطره دارد چهره اي خوب از خود به نمايش بگذارد.
به گزارش شبكه تلويزيوني الجزيره عناصر طالبان مي كوشند از دخالت در زندگي روزمره شهروندان خودداري كنند تا در جنگ با نيروهاي آمريكايي و خارجي حمايت آنها را جلب كنند.يكي از كسبه افغان مي گويد: افراد طالبان رفتار خوبي دارند و در كار ما دخالت نمي كنند. وي افزود: آنها امنيت را براي ما آورده اند و ديگر راهزن و سارق در اين مناطق وجود ندارد.]]>
</TEXT>
</DOC>
<DOC>
<DOCID>HAM2-860211-069</DOCID>
<DOCNO>HAM2-860211-069</DOCNO>
<ORIGINALFILE>/1386/860211/news/_kharj.htm</ORIGINALFILE>
<ISSUE>سه شنبه 11 ارديبهشت 1386 - سال پانزدهم - شماره4256 - May 1, 2007</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
<![CDATA[آثار حمله هوايي ببرهاي تاميل به كلمبو]]>
</TITLE>
<TEXT>
<![CDATA[گروه بين الملل گروه ببرهاي تاميل در يك ماه گذشته 3 بار مواضع نيروهاي دولتي سريلانكا و ديگر تأسيسات غيرنظامي را بمباران كردند.
به گزارش خبرگزاري هندي pti وزارت دفاع سريلانكا اعلام كرده گروه ببرهاي تاميل روز يكشنبه با حمله هوايي به تأسيسات ذخيره گاز و يك انبار ذخيره نفت دولت سريلانكا و شركت نفت هند خساراتي را وارد كرد.
گفتني است پس از اولين حمله هوايي گروه ببرهاي تاميل به پايگاه هوايي نظامي در سريلانكا كارشناسان امنيتي هند هشدار دادند گروه هاي چريكي ديگر ازجمله گروه مائوئيست هاي هند نيز مي توانند از اين اقدام گروه ببرها تقليد كنند.]]>
</TEXT>
</DOC>
<DOC>
<DOCID>HAM2-860211-070</DOCID>
<DOCNO>HAM2-860211-070</DOCNO>
<ORIGINALFILE>/1386/860211/news/_kharj.htm</ORIGINALFILE>
<ISSUE>سه شنبه 11 ارديبهشت 1386 - سال پانزدهم - شماره4256 - May 1, 2007</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
<![CDATA[رويكردعزيز شاه محمدي
در شرم الشيخ چه مي گذرد؟
نگاه واشنگتن گرچه مشكلات سياست خارجي آمريكا در خاورميانه عميق تر از بحران عراق است اما عراق بي ترديد نقش بسيار مهمي بر افشاي نقاط ضعف آمريكا بازي مي كند]]>
</TITLE>
<TEXT>
<![CDATA[قرار است پنج شنبه و جمعه اين هفته اجلاس امنيتي عراق در شرم الشيخ مصر برگزار شود. در اين نشست ايران و ساير همسايگان عراق، اعضاي دائم شوراي امنيت، كشورهاي عضو گروه جي هشت و نمايندگاني از سازمان ملل، سازمان كنفرانس اسلامي و اتحاديه عرب به علاوه مصر و بحرين شركت دارند.
گرچه ناامني در عراق و كشته و زخمي شدن روزانه ده ها تن در اين كشور بسيار ناگوار است اما به نظر مي رسد نشست شرم الشيخ قدري شلوغ و پرجمعيت است. شايد حتي شلوغ بودن اجلاس شرم الشيخ نقطه ضعف نشست مصر نباشد اما سؤال اصلي آن است كه اين اجلاس قرار است حلقه  نجاتي براي عراق و مردم تحت اشغال و تروريسم زده آن باشد يا طرحي است براي رفع گرفتاري سياست خارجي آمريكا در خاورميانه يا اين كه راه هرگونه ترميم و تغيير در سياست خارجي آمريكا در خاورميانه لاجرم از بغداد مي گذرد. گرچه مشكلات سياست خارجي آمريكا در خاورميانه عميق تر از بحران عراق است اما عراق بي ترديد نقش بسيار مهمي بر افشاي نقاط ضعف آمريكا بازي مي كند.
جالب اين كه ضعف هاي آمريكا در عراق فقط در ناتواني در كنترل نظامي و امنيتي عراق خلاصه نمي شود. بي تدبيري، تصميمات خام و نسنجيده، فقدان شناخت لازم از عراق و منطقه خاورميانه، فقدان استراتژي كارآمد و روزمرگي سياسي و امنيتي چنان بر عملكرد كاخ سفيد سايه انداخته است كه تقريباً كسي به دولت بوش براي حل مسأله عراق اميدي ندارد.
بدتر اين كه در دستگاه هيأت حاكمه جورج بوش رئيس جمهور آمريكا كسي هم پيدا نمي شود كه بتواند در اتخاذ يك سياست واحد نظامي و غيرنظامي مؤثر باشد و سياست خارجي آمريكا در خاورميانه را به ساحل نجات هدايت كند. البته دولت بوش سعي دارد از ظرفيت هاي رابرت گيتس كه در سفرهاي اخير خود به خصوص به خاورميانه، هم در نقش وزير دفاع و هم در نقش وزير امور خارجه آمريكا عمل كرده است، استفاده كند.
بي ترديد تا نگاه يكجانبه گرايي بر سياست خارجي آمريكا حاكم است، بعيد است گزينه گيتس هم موفقيتي به دنبال داشته باشد.
در اين شرايط برگزاري اجلاس شرم الشيخ معناي خاصي دارد. اين گمانه وجود دارد كه چون مسأله اصلي عراق، ناكامي آمريكا در پروژه دولت سازي در اين كشور است و بيم آن مي رود كه مسأله دولت سازي در اين كشور خارج از ابتكار و اراده آمريكا تحقق يابد، لذا آمريكا سعي دارد با توجه به تجربه لبنان، با توسل به نوعي چندجانبه گرايي مصلحتي روند دولت سازي مغاير منافع آمريكا در عراق را متوقف كند.
دولت لبنان مدت هاست كه كاركرد خود را از دست داده است و مخالفان دولت لبنان عزم خود براي تغيير در تركيب دولت را جزم كرده اند اما دولت سنيوره فقط با كمك آمريكا و فرانسه و انگليس بر سر كار مانده است. البته تفاوت هاي زيادي ميان لبنان و عراق وجود دارد اما بي ترديد اين دو كشور در مسأله دولت سازي شباهت زيادي به هم دارند.]]>
</TEXT>
</DOC>
<DOC>
<DOCID>HAM2-860211-071</DOCID>
<DOCNO>HAM2-860211-071</DOCNO>
<ORIGINALFILE>/1386/860211/news/_shari.htm</ORIGINALFILE>
<ISSUE>سه شنبه 11 ارديبهشت 1386 - سال پانزدهم - شماره4256 - May 1, 2007</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[خانه - موزه شهيد مطهري امروز گشايش مي يابد]]>
</TITLE>
<TEXT>
<IMAGE>/1386/860211/news/022281.jpg</IMAGE>
<![CDATA[
عكس:مسعود خامسي پور
گروه شهري- شهردار تهران امروز پس از حضوردر مراسم تجليل از كارگران نمونه شهرداري،خانه موزه استاد شهيد مرتضي مطهري را افتتاح مي كند.
به گزارش همشهري، تعداد كارگران نمونه شهرداري تهران 550 نفر است كه براساس معيارهاي تخصصي و ارزشي توسط واحدهاي مختلف شهرداري انتخاب شده اند.
بنا براين گزارش، علاوه براينكه در سال 85 با تاكيد شهردار تهران، نظارت بر پيمانكاران شهرداري افزايش يافته و آنان موظف شده اند براي تمامي كارگران خود حساب جاري در شعب تعاوني اعتباري شهر افتتاح كرده و حقوق آنان را به موقع پرداخت كنند قراراست عضويت كارگران قراردادي شهرداري تهران به رسمي تبديل شود كه براين اساس جلسات همفكري و مشورتي متعددي نيزبا نمايندگان كارگري واحدهاي شهرداري تهران تشكيل خواهد شد.
اين گزارش مي افزايد: منزل شهيد مرتضي مطهري نيزكه امروزآماده بهره برداري عموم خواهدشد، با حمايت معاونت هنري سازمان فرهنگي هنري شهرداري تهران، با هدف شناساندن شخصيت اين استاد انديشمند و معرفي آثار وي به نسل جوان افتتاح مي شود. همچنين در اين خانه موزه ، تمامي آثار استاد به همراه تصاوير مختلف از زندگي وي در فضاي زندگي ايشان به نمايش در مي آيد.]]>
</TEXT>
</DOC>
<DOC>
<DOCID>HAM2-860211-072</DOCID>
<DOCNO>HAM2-860211-072</DOCNO>
<ORIGINALFILE>/1386/860211/news/_shari.htm</ORIGINALFILE>
<ISSUE>سه شنبه 11 ارديبهشت 1386 - سال پانزدهم - شماره4256 - May 1, 2007</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[شهردار صيدا در پايتخت]]>
</TITLE>
<TEXT>
<IMAGE>/1386/860211/news/022263.jpg</IMAGE>
<![CDATA[
سما: عبدالرحمان البزري، شهردار صيدا، صبح ديروز با شهردار تهران ديدار و گفت وگو كرد.
در اين ديدار كه در دفتر شهردار تهران برگزار شد، محمدباقر قاليباف با تاكيد بر گسترش روابط تهران و صيدا گفت: اميدوارم چنين ديدارها و ارتباطاتي باعث گسترش روابط، همكاري بيشتر دو شهر و تحكيم روابط مردم و دولت و شهرداري هاي دو كشور شود. وي افزود: شهر صيدا يكي از جنوبي ترين و زيباترين شهرهاي كشور لبنان است كه نزديك ترين جبهه به نبرد اخير لبنان بوده است. همانطور كه بعد از جنگ لبنان شهرداري تهران و دولت و ملت ايران به كشور لبنان و شهر صيدا كمك كردند اميدواريم شهرداري تهران بتواند كمك حال شهرداري صيدا باشد. شهردار تهران با بيان اينكه در آينده سفري به شهر صيدا خواهد داشت، گفت: اميدوارم هرچه زودتر بازسازي شهر صيدا به اتمام برسد و زندگي عادي شهروندان آن آغاز شود.
عبدالرحمان البزري، شهردار صيدا هم با قدرداني از شهرداري تهران براي فراهم كردن چنين فرصتي خواستار روابط بيشتر شهرهاي تهران و صيدا شد. وي در اين باره گفت: با توجه به امكانات شهرداري تهران و اقدامات مناسبي كه در شهر تهران انجام شده انتظار همكاري شهرداري تهران را داريم و اميدواريم بتوانيم از تجربيات تهران استفاده كنيم.
شهردار صيدا با اشاره به جنگ اخير لبنان گفت: اين جنگ خسارات فراواني را به صيدا وارد آورد. به طوري كه 4 پل ارتباطي اين شهر، پمپ بنزين ها، انبارها و تأسيساتي از جمله ايستگاه برق به طور كامل آسيب ديدند.]]>
</TEXT>
</DOC>
<DOC>
<DOCID>HAM2-860211-073</DOCID>
<DOCNO>HAM2-860211-073</DOCNO>
<ORIGINALFILE>/1386/860211/news/_shari.htm</ORIGINALFILE>
<ISSUE>سه شنبه 11 ارديبهشت 1386 - سال پانزدهم - شماره4256 - May 1, 2007</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[چمران: حاضرم در نخستين جلسه  نام شهردار منتخب خود را بگويم
اتفاق نظر منتخبان شورا براي تسريع در تعيين تكليف مديريت شهرداري تهران]]>
</TITLE>
<TEXT>
<![CDATA[گروه شهري- با وجود اتفاق نظر منتخبان شوراي سوم تهران در زمينه ملاك هاي گزينش شهردار و ضرورت تسريع در اين باره، هنوز زمان آغاز مذاكرات رسمي  شورا در اين باره مشخص نشده است.
مهندس مهدي چمران ديروز در اين باره گفت: نمي دانم انتخاب شهردار جديد براي شهر تهران چقدر طول بكشد. اگر از من باشد همان جلسه اول انتخاب خود را اعلام مي كنم.
وي در پاسخ به اين پرسش كه شوراي سوم تهران تا چه زماني شهردار جديد تهران را معرفي خواهد كرد، گفت: شرايط دور سوم با دور دوم متفاوت است. دور دوم را كه ما شروع كرديم از يك شرايط خاص و بحراني به واسطه انحلال شورا برخوردار بود . در چنين شرايطي سعي و تلاش ما اين بود كه زودتر به نتيجه برسيم به همين دليل بعد از اعلام نتايج در اسفند ، حدود 35 جلسه(حتي ايام عيد )برگزار كرديم تا بتوانيم شهردار را انتخاب كنيم.
به گزارش خبرنگار فارس، وي افزود: اين  بار شهرداري و شورا روال طبيعي خود را طي كرد و آن سرعت عملي كه دفعه گذشته درباره انتخاب شهردار وجود داشت اين بار نديديم  از اين رو هنوز مصاديقي با توجه به شاخص هاي تعيين شده عنوان نشده است.
رئيس شوراي دوم شهر تهران خاطرنشان كرد: اين كه انتخاب شهردار چه مدت طول بكشد، نمي دانم اين مسئله به تصميم جمعي بستگي دارد .
شكيب: شهردار بايد هر چه سريع تر
انتخاب شود
از سوي ديگر دكتر شكيب نيز با اشاره به ركود فعاليت هاي شهرداري تهران گفت: براي رهايي مديران شهرداري از بلاتكليفي، شهردار بايد هر چه سريع تر انتخاب شود.
وي با بيان اين كه در حال حاضر انگيزه لازم براي كار در بخش هاي مختلف شهرداري وجود ندارد، افزود: انتخاب شهردار در كوتاه ترين زمان ممكن به نفع شهر و شهرداري است تا شهرداري هاي مناطق، معاونت ها و سازمان هاي تابعه تكليف خود را بدانند.
منتخب شوراي سوم شهر تهران تأكيد كرد: البته ممكن است در حال حاضر كارهاي روزمره انجام شود ولي كارهاي اساسي انجام نمي شود. تصميم هاي مديريتي نيز گرفته نمي شود. اين روند ادامه دارد تا زماني كه اعضاي شورا در فرصت 3 ماهه شهردار منتخب خود را معرفي كنند.]]>
</TEXT>
</DOC>
<DOC>
<DOCID>HAM2-860211-074</DOCID>
<DOCNO>HAM2-860211-074</DOCNO>
<ORIGINALFILE>/1386/860211/news/_shari.htm</ORIGINALFILE>
<ISSUE>سه شنبه 11 ارديبهشت 1386 - سال پانزدهم - شماره4256 - May 1, 2007</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[علي فتح الله زاده سرپرست باشگاه استقلال شد]]>
</TITLE>
<TEXT>
<![CDATA[همشهري ورزشي - علي فتح الله زاده به عنوان سرپرست باشگاه استقلال منصوب شد.
به گزارش خبرگزاري فارس، علي فتح الله زاده كه از چندي پيش به عنوان اصلي ترين گزينه مديرعاملي اين باشگاه مطرح بود، در حكمي از سوي محمد علي آبادي، معاون رئيس جمهوري و رئيس سازمان تربيت بدني به اين سمت منصوب شد.]]>
</TEXT>
</DOC>
<DOC>
<DOCID>HAM2-860211-075</DOCID>
<DOCNO>HAM2-860211-075</DOCNO>
<ORIGINALFILE>/1386/860211/news/_shari.htm</ORIGINALFILE>
<ISSUE>سه شنبه 11 ارديبهشت 1386 - سال پانزدهم - شماره4256 - May 1, 2007</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[مجتمع آموزشي نمونه بم افتتاح شد]]>
</TITLE>
<TEXT>
<![CDATA[نخستين مجمتع آموزشي نمونه سازمان تربيتي،  علمي و فرهنگي ملل متحد، يونسكو، همزمان با هفته معلم عصر ديروز درشهر بم افتتاح شد.
به گزارش اصغر محمدي خبرنگار اعزامي همشهري به بم، مجتمع آموزشي نمونه بم داراي 9000 متر مربع زمين و 4500 متر مربع زيربناست و امكان تحصيل حدود 250 دانش آموز بومي شهر بم در آن فراهم آمده است.
بنابراين گزارش، اين مدرسه قرار است به عنوان الگوي آموزشي و نخستين مدرسه سازمان يونسكو به دنيا معرفي شود كه در   آن، كودكان حق دارند در محيطي گرم و ايمن تا منتها درجه نيروي بالقوه شان دانش بياموزند. همچنين اين مجتمع كودكان را دركانون يادگيري قرار مي دهد و آنان را به مشاركت فعالانه در يادگيري تشويق مي كند.
محرم آقازاده مشاور آموزشي يونسكو در اين باره گفت: فاجعه ملي زلزله بم، دليل انتخاب اين شهر براي ساخت مجتمع آموزشي نمونه است. به گفته وي، مجتمع يونسكو براي پذيرش دانش آموزان هيچ گونه آزموني برگزار نمي كند و شرط خاصي از قبيل معدل ندارد. آقازاده يادآوري كرد: معلمان ساكن منطقه بم با آموزشهاي قبلي، الگوي تدريسي را براي تمام كشورهاي آسيا و اقيانوسيه ارائه خواهند كرد.حسين احمدي معاون آموزش عمومي وزارت آموزش و پرورش در حاشيه آيين افتتاحيه اين مدرسه كه با حضور چهره هاي فرهنگي از جمله عزت الله انتظامي برگزار شد، گفت بچه هاي بومي شهر بم اعم از عادي، معلول، كم بينا و كم شنوا تا شعاع حدود 500 تا 600متري مي توانند با توزيع طبيعي از امكانات اين مجتمع آموزشي استفاده كنند.]]>
</TEXT>
</DOC>
<DOC>
<DOCID>HAM2-860211-076</DOCID>
<DOCNO>HAM2-860211-076</DOCNO>
<ORIGINALFILE>/1386/860211/news/_shari.htm</ORIGINALFILE>
<ISSUE>سه شنبه 11 ارديبهشت 1386 - سال پانزدهم - شماره4256 - May 1, 2007</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[متولي توريسم كوچ در سازمان ميراث فرهنگي و گردشگري:
كوچ گردشگري عشايري را دچار مشكل مي كند!]]>
</TITLE>
<TEXT>
<![CDATA[خبرگزاري ميراث: به گفته دبير كميته گردشگري روستايي و عشايري كوچ عشايري عامل اصلي نداشتن برنامه از سوي سازمان ميراث فرهنگي و گردشگري براي رونق گردشگري عشايري است.
علي محمد نمازي با تاكيد بر اهميت گردشگري در ميان عشاير، علت اصلي توسعه نيافتن گردشگري عشايري را كوچ عشاير عنوان كرد. وي در ارتباط با قابليت رونق گردشگري عشايري گفت: عشاير از لحاظ زندگي و ويژه گي هاي فرهنگي تهديد نمي شوند و اين مسئله خود يكي از ويژگي هاي گردشگري عشاير است.
علي محمد نمازي، وضع زندگي عشاير ايران را نگران كننده ندانست و گفت: سياست دولت بر اين است سايت هاي اسكان عشاير را راه اندازي كند تا زندگي اين طبقه اجتماعي سامان يابد.
وي كه ظاهراً اعتقاد دارد براي توسعه توريسم كوچ ابتدا بايد كوچندگان يكجانشين شوند، افزود: علت اين كه سازمان ميراث فرهنگي و كميته گردشگري روستايي و عشايري نتوانسته برنامه خاصي براي رونق گردشگري عشايري داشته باشد كوچ عشاير است. نمازي توضيح داد: عشاير 6 ماه در ييلاق و 6 ماه در قشلاق هستند و در باقي زمان ها هم در انديشه كوچ هستند. اما روستاهاي هدف گردشگري داراي واحد منسجم  دهياري اند.]]>
</TEXT>
</DOC>
<DOC>
<DOCID>HAM2-860211-077</DOCID>
<DOCNO>HAM2-860211-077</DOCNO>
<ORIGINALFILE>/1386/860211/news/_shari.htm</ORIGINALFILE>
<ISSUE>سه شنبه 11 ارديبهشت 1386 - سال پانزدهم - شماره4256 - May 1, 2007</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[پرسه در شهر]]>
</TITLE>
<TEXT>
<![CDATA[روز كارگر در ميان كارگران شهرداري
يك روز براي كارگران هر چند كافي نيست، اما در لازم بودن آن هم شكي نيست. قرار است امروز مراسمي با حضور شهردار تهران و اعضاي شوراي شهر براي تجليل از كارگران نمونه شهرداري تهران برگزار شود. به گزارش سما در اين مراسم از 550 كارگر نمونه شهرداري، كه براساس معيارهاي تخصصي و ارزشي انتخاب شده اند تجليل مي شود.
سالمندان و خليج فارس، در پارك ملت
موج گراميداشت روز خليج فارس و برنامه هاي مختلف آن پارك ملت را هم فراگرفت. سالمندان تهراني در برنامه اي كه فرهنگسراي سالمند و شهرداري منطقه 13 در پارك ملت به مناسبت اين روز تدارك ديده بودند، شركت كردند. در اين مراسم 400 جهان ديده تهراني شركت كردند و پروفسور گنجي هم سخنراني كرد.
شناسنامه براي محلات
وقتي مي گويم شهر يك موجود زنده است، لابد شناسنامه هم مي خواهد. صدور اين شناسنامه ها از منطقه 5 شهرداري تهران آغاز مي شود. قرار است با نصب تابلو در محل ورودي، محلات 29 گانه شهرداري منطقه 5 تهران شناسنامه دار شوند.
رابطه پياده روسازي با افزايش اعتبار شهر
اين را شهرداري نمي گويد، نتايج يك نظرسنجي از شهروندان مي گويد كه 86 درصد از پاسخگويان، اجراي سوژه مناسب سازي پياده رو خيابان ولي عصر و پروژه هاي نظير اين را موجب افزايش اعتبار جهاني پايتخت عنوان كرده اند. به گزارش سما همين تعداد، اجراي اين طرح را موجب آرامش  رواني و ارتقاء كيفيت زندگي شهروندان دانسته اند.]]>
</TEXT>
</DOC>
<DOC>
<DOCID>HAM2-860211-078</DOCID>
<DOCNO>HAM2-860211-078</DOCNO>
<ORIGINALFILE>/1386/860211/news/_shari.htm</ORIGINALFILE>
<ISSUE>سه شنبه 11 ارديبهشت 1386 - سال پانزدهم - شماره4256 - May 1, 2007</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[تاكسي هاي خارجي در تهران]]>
</TITLE>
<TEXT>
<![CDATA[بر اساس توافق شهرداري با وزارت كشور امسال اولين سري تاكسي هاي خريد خارجي به شبكه حمل و نقل عمومي پايتخت مي پيوندد.]]>
</TEXT>
</DOC>
<DOC>
<DOCID>HAM2-860211-079</DOCID>
<DOCNO>HAM2-860211-079</DOCNO>
<ORIGINALFILE>/1386/860211/news/_shari.htm</ORIGINALFILE>
<ISSUE>سه شنبه 11 ارديبهشت 1386 - سال پانزدهم - شماره4256 - May 1, 2007</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[تلاش براي افزايش سفرهاي داخلي با «سفركارت»
تابستان پررونق در انتظار هتل هاي ايران]]>
</TITLE>
<TEXT>
<![CDATA[گروه شهري- انتظار مي رود با توزيع سفر كارت در مراكز دولتي و سازمان ها و شركت ها، تابستان امسال، براي هتلداران ايران فصلي پررونق باشد.
خسرو ايرانپور دبير انجمن هتلداران در گفت وگو با همشهري با بيان كارهاي انجام شده براي فراگير كردن سفر و ترويج فرهنگ گردشگري گفت: مقاصد گردشگري در كشور محدود تلقي مي شود، اين درحالي است كه همه جاي ايران به دليل داشتن جاذبه هاي مختلف گردشگري قابليت اين را دارد كه به عنوان مقصد گردشگري باشد. وي با اشاره به اين كه سفر كارت مي تواند سفر را همگاني كند، افزود: بسياري از استان ها در اغلب اوقات ميزبان گردشگران اندكي است. سفركارت اهرمي است كه مي توان با توجه به آن به توزيع زماني و مكاني سفر براي تمام اقشار دست يافت. وي استفاده از سفركارت را عاملي براي ترويج سفرهاي دست جمعي دانست و اظهار داشت: علاوه بر افزايش امنيت و رفاه بيشتر و دسترسي آسان به امكانات گردشگري استفاده از سفركارت مي تواند موجب كاهش هزينه مسافرت گردشگران شود.
ايرانپور از آمادگي بيش از 70 درصد هتل ها براي استفاده از سفركارت خبر داد و افزود: اسناد مشاركت در سفركارت هم  اكنون در بسياري از هتل ها توزيع شده است و پيش بيني مي شود كه پس از اجرايي شدن طرح ملي سفركارت، تابستان امسال براي هتلداران كشور فصلي پررونق باشد.
دكتر محمد شريف ملك زاده معاون گردشگري سازمان ميراث فرهنگي، صنايع دستي و گردشگري نيز در اين باره گفت: حجم سفرهاي تابستاني در ايران بسيار قابل توجه است اما اين تعداد سفرها تاكنون به توسعه گسترده سرمايه گذاري هاي توريستي منجر نشده است چون فقط تعداد محدودي از مسافران داخلي اصطلاحاً در حوزه سرمايه گذاري هاي گردشگري حركت مي كنند، يعني در هتل اقامت كرده و يا با تور به مسافرت مي روند. هدف از اجراي طرح سفركارت صنعتي كردن موضوع گردشگري در كشور است، يعني مردم تشويق و مجاب شوند به سفر با تور، اقامت در هتل و بهره گيري از جاذبه هاي «انسان ساخت». افزون بر اين سفركارت به توزيع زمان و مقاصد سفر كمك كرده و به اين شكل ضمن فعال سازي جاذبه هاي كم گذر، دسترسي  هاي محيطي جاذبه هاي پرگذر را نيز كاهش خواهد داد. ملك زاده اشاره كرد با استفاده از سفركارت هزينه استفاده از هتل ها به طور متوسط حدود چهل درصد كاهش مي يابد و انتظار داريم ظرفيت اشتغال هتل  هاي ايران در ماه هاي آينده به صورت قابل توجه افزايش يافته و زمينه ساز توسعه سرمايه گذاري ها در اين بخش شود.]]>
</TEXT>
</DOC>
<DOC>
<DOCID>HAM2-860211-080</DOCID>
<DOCNO>HAM2-860211-080</DOCNO>
<ORIGINALFILE>/1386/860211/news/_shari.htm</ORIGINALFILE>
<ISSUE>سه شنبه 11 ارديبهشت 1386 - سال پانزدهم - شماره4256 - May 1, 2007</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[قهقراي زيست بوم هاي تهران، ادامه دارد
كارشناسان بر خلاف ادعاي مديركل محيط زيست استان تهران نسبت به كاهش گونه هاي حيات وحش در اين استان ابراز نگراني كردند]]>
</TITLE>
<TEXT>
<![CDATA[گروه شهري- در حالي  كه كارشناسان از كاهش چشمگير گونه هاي حيات  وحش در مناطق حفاظت شده استان تهران به ويژه ورجين اظهار نگراني مي كنند، مديركل محيط زيست استان تهران در گفت وگو با ايلنا ادعا كرده است با اجراي برنامه هاي حفاظتي، روند كاهش جمعيت وحوش استان تهران متوقف شده است.
دكتر هرمز اسدي در خصوص وضعيت حيات  وحش استان تهران به همشهري گفت: حيات وحش ايران به ويژه استان تهران همواره در معرض تهديد بوده، به ويژه شكار بي رويه در منطقه ورجين و سرخه حصار اين مناطق را در شرايط بحران قرار داده است. بر اين اساس، ضروري است اين مناطق به خصوص ورجين با مديريت خاصي اداره شود. همان گونه كه در گذشته نيز مديريت پارك ملي گلستان به  دليل وضعيت خاص آن از مديريت استان جدا شد، مي توان اين تجربه را در ورجين تكرار كرد. وي آمار شكارچيان رسمي در منطقه ورجين را 60 نفر عنوان كرد و افزود: به  دليل نزديك بودن ورجين به تهران، شكارچيان بومي و غيربومي كه تعدادشان بسيار زياد است در تمامي فصل هاي سال در اين مناطق به شكار مي پردازند تا آنجا كه افرادي هستند كه هر وقت به آنها مراجعه كنيد گوشت براي فروش هم دارند.
اين در حالي است كه مأموران حفاظت محيط زيست نه ابزار و وسايل لازم براي مقابله با اين شكارچيان را در اختيار دارند و نه آموزش هاي لازم را ديده اند.
مهندس علي محمدي كارشناس محيط زيست نيز در اين باره گفت: معلوم نيست گفته مديركل محيط زيست استان تهران درباره توقف روند كاهش حيات وحش اين منطقه مستند به كدام آمارگيري و نمونه برداري است. در آخرين آمارگيري كه طي سال هاي 80 و 82 انجام شده روند كاهش به شكل بسيار نگران كننده اي مشهود بوده است؛ به خصوص آمارگيري سال 80 كه نتايج آن در روزنامه ها نيز منتشر شد و حكايت از كاهش حتي نود درصدي برخي گونه ها در زيستگاه هاي حيات وحش استان داشت. محمدي افزود: گونه هاي بسيار مهمي مثل گورخر آسيايي و يوزپلنگ آسيايي و تا حدودي خجير كه قبلاً بومي استان بودند به طور كامل در اين استان غيرقابل مشاهده اند و به همين خاطر در حال حاضر اين تصور وجود دارد كه پارك ملي بزرگ و مهمي همچون پارك كوير به خاطر عدم بقاي هيچ گونه مهمي بايد منحل و اراضي آن واگذار شود. در عين حال مهندس خسروي از تأييد كاهش مداوم شمار حيات وحش، كه تاكنون وجود داشته، از سوي مديركل محيط زيست استان به عنوان يك موضوع مثبت ياد مي كند و مي افزايد كه سازمان محيط زيست هرگز نخواسته اين واقعيت را بپذيرد كه همه گونه هاي مهم و كم نظير حيات وحش ايران در معرض تهديد يا انقراض هستند.]]>
</TEXT>
</DOC>
<DOC>
<DOCID>HAM2-860211-081</DOCID>
<DOCNO>HAM2-860211-081</DOCNO>
<ORIGINALFILE>/1386/860211/news/_siasi.htm</ORIGINALFILE>
<ISSUE>سه شنبه 11 ارديبهشت 1386 - سال پانزدهم - شماره4256 - May 1, 2007</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[ر
زمينه سازي براي رونق اقتصادي كشور]]>
</TITLE>
<TEXT>
<IMAGE>/1386/860211/news/022278.jpg</IMAGE>
<![CDATA[
گروه سياسي - رهبر معظم انقلاب اسلامي ديروز در ديدار هزاران نفر از كارگران سراسر كشور، با اشاره به نقش و جايگاه كارگران در پيشرفت اقتصادي تأكيد كردند: دولت بايد با تنظيم مناسب روابط كارگر و سرمايه گذار و برطرف كردن احساس ناامني آنان، به ويژه كارگران، زمينه شتاب گرفتن رونق اقتصادي كشور را از طريق سرمايه گذاري و ايجاد ارزش افزوده فراهم كند.
حضرت آيت الله خامنه اي در اين ديدار كه در آستانه يازدهم ارديبهشت، روز جهاني كارگر برگزار شد، با اشاره به ديدگاه اسلام درباره كار و تلاش به عنوان يك ارزش والا افزودند: جامعه كارگري كشور در 27 سال گذشته و با وجود انواع تلاشها و توطئه هاي سياسي، همواره در كنار نظام اسلامي بوده و لحظه اي كارخانه و عرصه توليد را رها نكرده كه اين از افتخارات بزرگ جامعه كارگري است.
ايشان كارگران كشور را افرادي متدين، نجيب، انقلابي و مؤمن به هدفهاي انقلاب دانستند و افزودند: از جمله ويژگيهاي جامعه كارگري اين است كه حل مشكلات خود را در چارچوب نظام اسلامي كه گرايش اصلي آن كمك به طبقات محروم و گسترش عدالت است، جستجو مي كند زيرا نظامهاي وابسته به غرب در عمل نشان داده اند كه هيچ گونه ترحمي به كارگران ندارند.
حضرت آيت الله خامنه اي، كارگر، سرمايه گذار و دولت را سه ضلع مثلث پيشرفت اقتصادي كشور خواندند و تأكيد كردند: همانگونه كه در آغاز سال 86 گفته شد، پيشرفت اقتصادي از اهداف مهم كشور است و لازمه اين پيشرفت و افزايش توليد، همكاري كارگر، سرمايه گذار و دولت و اداي صحيح وظايف مربوط به هريك از آنهاست.
ايشان با تأكيد بر حرمت سرمايه گذار و سرمايه او در اسلام خاطرنشان كردند: برخلاف برخي مكاتب شكست خورده كه جامعه را به دو قطب تقسيم مي كردند و همچنين برخلاف جوامع غربي كه در آن، سرمايه دارها در همه شئون كشور دخالت و به تعبيري خدايي مي كنند، در نظام اسلامي كرامت سرمايه گذار در كنار كرامت كارگر است و در اين همكاري دو طرفه، هر كدام بايد از سهم عادلانه و منصفانه خود بهره مند شود.
رهبر انقلاب اسلامي، تنظيم روابط سرمايه گذار و كارگر را وظيفه دولت دانستند و افزودند: دولت بايد با زيرنظر گرفتن روابط كارگر و سرمايه گذار، هرگونه احساس ناامني هريك از آنان را برطرف كند و ضمن جلوگيري از تعرض هريك از دو طرف به طرف ديگر، كارگران را بيشتر زير چتر حمايتي خود
قرار دهد.
ايشان، يكي از مشكلات توليدات داخلي را كيفيت ارزيابي و تأكيد كردند: لازمه افزايش كيفيت توليدات داخلي و بالا بردن بهره وري، ارتقاي آموزشهاي فني و حرفه اي و ايجاد زمينه براي ابتكارات كارگران است.
حضرت آيت الله خامنه اي با اشاره به رواج فرهنگ تحقير توليد داخلي و ترجيح توليد خارجي در دوران پيش از انقلاب اسلامي خاطرنشان كردند: سالها در اين كشور اين گونه تبليغ مي شد كه ايراني توانايي ساخت كالاي خوب و با كيفيت را ندارد و متأسفانه بقاياي آن فرهنگ هنوز باقي است، اما كارگران با بالا بردن توانايي هاي خود و ارتقاي كيفيت توليدات مي توانند زمينه ساز حفظ عزت و اعتبار عمومي كشور در خصوص صنايع و توليدات داخلي باشند.
رهبر انقلاب اسلامي با اشاره به تلاش دشمنان براي برهم زدن فضاي مهرباني و تفاهم موجود ميان قشرها و صنف هاي مختلف كشور افزودند: دشمن، وحدت و انسجام پيكره واحد و نيرومند ملت ايران را هدف گرفته است و تلاش مي كند با عمده كردن خواسته هاي صنفي و ايجاد ميدان رقابت ناسالم امتيازگيري در كشور، تمركز و برنامه ريزي دولت را مختل كند، برهمين اساس همان گونه كه امسال، سال اتحاد ملي نام گذاري شده است، بايد همه قشرها و صنف هاي مختلف با مهرباني و در يك صف متحد و مستحكم، كشور را به ميدان رقابت سالم براي خدمت و مجاهدت و شتاب بخشيدن به حركت پيشرفت اقتصادي تبديل كنند.
ايشان با تأكيد بر اينكه ملت ايران در 27 سال گذشته، قدرت و استعداد خود را نشان داده و اثبات كرده كه دوران تحقير اين ملت به پايان رسيده است، تصريح كردند: ملت مستقل، عزتمند و سربلند ايران با نيروي انساني فراوان و استعدادهاي جوان خود، امروز بيش از هر زمان ديگر، براي حركت پرشتاب در مسير پيشرفت و ترقي، احساس قدرت و توانايي مي كند.
در اين ديدار آقاي جهرمي وزير كار و امور اجتماعي با اشاره به منابع انساني، سرمايه هاي فيزيكي و سرمايه هاي اجتماعي به عنوان سه محور كاري اين وزارتخانه گفت: در اين چارچوب وزارت كار، اهميت به آموزش به ويژه مهارتهاي فني و حرفه اي و افزايش بهره وري را در اولويت قرار داده به گونه اي كه آموزشهاي فني و حرفه اي در سال گذشته 107 درصد افزايش داشته است.
وي، رفع موانع توليد و سرمايه گذاري و زمينه سازي براي سرمايه گذاريهاي جديد، رفع مشكلات معيشتي كارگران، برگزاري انتخابات كانون عالي شوراهاي اسلامي و كانون عالي انجمن هاي صنفي كارفرمايان و همچنين تلاش براي تنظيم روابط كارگر و كارفرما را از ديگر اقدامات وزارت كار برشمرد.]]>
</TEXT>
</DOC>
<DOC>
<DOCID>HAM2-860211-082</DOCID>
<DOCNO>HAM2-860211-082</DOCNO>
<ORIGINALFILE>/1386/860211/news/_siasi.htm</ORIGINALFILE>
<ISSUE>سه شنبه 11 ارديبهشت 1386 - سال پانزدهم - شماره4256 - May 1, 2007</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[كارشناسان از نقش ايران در نشست همسايگان عراق مي گويند
استقبال ازحضور ايران]]>
</TITLE>
<TEXT>
<IMAGE>/1386/860211/news/022149.jpg</IMAGE>
<IMAGE>/1386/860211/news/022158.jpg</IMAGE>
<![CDATA[
 پس از روزها ترديد درخصوص حضور ايران در نشست شرم الشيخ مصر بالاخره مقامات ايراني اعلام كردند كه در اين نشست شركت خواهند كرد. تلاش براي شركت ايران در اين اجلاس از اوايل ارديبهشت با سفر هوشيار زيباري به ايران آغاز شد. زيباري در اين سفر قول داد كه اعضاي سازمان منافقين از عراق اخراج شده و ديپلماتهاي ايراني كه در اربيل دستگير شده اند آزاد گردند. دولت بوش كه هم اينك در واشنگتن فشار بي سابقه اي را درخصوص سامان دادن به جنگ عراق تحمل مي كند و لايحه افزايش بودجه نظامي اش با مخالفت كنگره رو به رو شده است، تلاش مي كند به هر وسيله ممكن ثبات را به عراق بازگرداند. اين موضوع باعث شد كه در آستانه برگزاري اجلاس همه تلاشها براي راضي كردن ايران به كارگرفته شود. طي روزهاي گذشته كاندوليزا رايس و مقامات منطقه اي خواستار حضور ايران درنشست شده بودند، به همين علت درمورد اهميت اجلاس شرم الشيخ و نقش ايران در آن با تني چند از كارشناسان سياسي به گفتگو نشستيم كه از نظر خوانندگان گرامي مي گذرد.
سيدمحسن حكيم مشاور سياسي سيدعبدالعزيز حكيم رئيس مجلس اعلاي انقلاب اسلامي عراق در گفتگو با خبرنگار همشهري به پرسش ها در زمينه اجلاس شرم الشيخ و نقش ايران در اين اجلاس پاسخ داد:
تشكيل اجلاس همسايگان عراق از سوي چه نهادي مطرح شد و ضرورت آن چه بود؟
امنيت عراق جزو امنيت منطقه و جهان است، عراق عضو سازمان ملل متحد است، هر ناامني در عراق بر كل منطقه اثرگذار است و هر ناامني منطقه نيز بر عراق تأثير مي گذارد. مشكلي كه باعث شد دولت عراق پيشنهاد تشكيل اجلاس را مطرح كند نبودن فهم مشترك از وضعيت امنيت در عراق در بين كشورهاي منطقه بود، هر كدام از كشورهاي همسايه عراق با ديد خاص خود به مسئله عراق نگاه مي كنند، اين كنفرانس كمك مي كند تا كل منطقه و جهان نسبت به امنيت و مشكلات دولت بعث عراق و بازسازي اين كشور نگاه مشتركي پيدا كنند.
در حال حاضر عراق صحنه و كانون اساسي مبارزه با تروريسم جهاني است بنابراين براساس قطعنامه هاي 1189، 1368، 1373 و 1618 سازمان ملل وظيفه جامعه جهاني بويژه همسايگان عراق است كه به دولت اين كشور براي تأمين امنيت كمك كنند. اگر عراق جزو سازمان ملل است و داراي تكليف، حقوقي نيز دارد. اين كنفرانس مي تواند علاوه بر حل مشكلات كنوني عراق، براي دولت جديد نيز مشروعيت ايجاد كند.
چرا اجلاس در مصر تشكيل مي شود نه در بغداد و يا يكي از كشورهاي همسايه عراق؟
ايده دولت عراق اين بود كه اجلاس در بغداد تشكيل شود. خيلي هم تلاش كرد اما به جز وزراي خارجه دو كشور ايران و سوريه، بقيه حاضر نشدند در شرايط كنوني به بغداد بيايند، دولت عراق، ايده برقراري كنفرانس در كردستان را مطرح كرد كه باز هم وزراي خارجه كشورهايي كه قرار بود در اجلاس حاضر شوند قبول نكردند، با يكي از كشورهاي همسايه مذاكره شد اما اين كشور نپذيرفت كه دو اجلاس حمايت هاي اقتصادي و كنفرانس منطقه اي را همزمان با هم برگزار كنند. چون قرار است روز سوم مي(13 ارديبهشت)كنفرانس عهدنامه بين المللي حمايت هاي اقتصادي از دولت عراق با حضور بيش از 70 كشور جهان تشكيل شود و روز چهارم مي(14 ارديبهشت)نيز كنفرانس منطقه اي با حضور 17 كشور شامل پنج كشور داراي حق وتوي شوراي امنيت، همسايه هاي عراق، مصر و بحرين تشكيل شود. دولت عراق تاكيد داشت كه دو كنفرانس در يك جا برگزار شود.بالاخره بعد از رايزني، مصر قبول كرد كه هر دو را با هم در شرم الشيخ تشكيل دهد.
حضور كشورهاي همسايه، اعضاي شوراي امنيت و مصر كه ميزبان است توجيه دارد اما نقش بحرين در اين ميان چيست؟
اتحاديه عرب بحرين را مكلف كرده است كه پيگير مسائل عراق باشد لذا بحرين نماينده كشورهاي عربي است.
بحث ايران چه بود كه قصد نداشت در اين كنفرانس حاضر شود؟
ايران پيش شرط معقولي داشت و آن آزاد نشدن 5 ديپلمات ايراني در عراق بود. آنها مي گفتند نمي توانيم در شرايطي كه اتباع ما دستگير شده اند در كنفرانس مشاركت داشته باشيم. اين پيش شرط در كنفرانس بغداد هم مطرح و قول مساعد داده شد كه ديپلمات ها آزاد شوند تا زمينه مناسبي براي تفاهم با ساير كشورها در مورد عراق فراهم شود. من در جريان تلاش هاي زياد دولت عراق براي آزادي ديپلمات هاي ايراني و فراهم كردن شرايط حضور ايران در اجلاس هستم، دولت عراق براي ايران نقش بسيار بالايي قائل بوده و معتقد است اگر دولت ايران به اجلاس نيايد، قطعاً كنفرانس شكست خورده است. آقايان طالباني، بارزاني، حكيم و مالكي تلاش هاي زيادي كردند و اميدواريم كه مشكلات حل شده و ديپلمات ها نيز به زودي آزاد شوند.
آمريكا اصرار زيادي به شركت ايران در كنفرانس شرم الشيخ دارد دليل اين همه اصرار را شما چه مي دانيد؟
دليل آن نقش سازنده و مهم ايران در عراق است. اگر بخواهيم مشكلات سياسي عراق را حل كنيم ايران بايد نقش فعالي در آن داشته باشد.
عده اي مي گويند آمريكا قصد دارد اجلاس را به صحنه محاكمه ايران و متهم كردن جمهوري اسلامي به دخالت در امور داخل عراق تبديل كند نظر شما چيست؟
اگر قرار بود محاكمه باشد كشورهاي ديگر اولي ترند. تاكنون آمريكا عليرغم تمام اتهاماتي كه به دولت ايران زده نتوانسته حتي يكي از اتهاماتش را با دليل و سند ثابت كند. دو روز پيش فرمانده نيروهاي نظامي آمريكا در عراق گفت كه هيچ سندي از دخالت ايران در عراق وجود ندارد، لذا اين تحليل درست نيست، آمريكا خواهان حل مشكل عراق است.
شركت در روندها
علي شكوري راد عضو شوراي مركزي جبهه مشاركت ايران اسلامي و نماينده دوره ششم مجلس هم به پرسش هاي خبرنگار ما اين گونه پاسخ داد:
شما با شركت ايران در اجلاس شرم الشيخ موافقيد؟
به نظر من شركت در اجلاس مثبت و خوب است زيرا وقتي روندي در منطقه در حال انجام است ايران بايد در اين روند حضور داشته و روي آن تأثيرگذار باشد. اگر سؤالاتي دارد مطرح كند و اگر سؤالاتي مطرح مي شود جواب دهد. غيبت ايران به نفع ايران نيست.
گفته مي شود قرار است اجلاس به دادگاهي عليه ايران تبديل شود.
در هر صورت رفتن بهتر از نرفتن است، زيرا ممكن است تصميماتي گرفته شود كه موقعيت ايران را به خطر اندازد و يا ما فرصت هايي را از دست داده و نقش آفريني مان در منطقه كاهش يابد.
به نظر شما ايران بهتر است با چه طرح و برنامه اي در اين اجلاس شركت كند؟
اگر ايران با دست پر و پيشنهاد برود و بحث و گفت وگو در مورد اين پيشنهادها باشد بهتر است تا اين كه ايران دنباله رو پيشنهادها و طرح هاي ديگران شود و در مسيري قرار گيرد كه آنها مي خواهند. پر بودن دست و فعال بودن بهتر از انفعال است.
از نظر شما بهترين پيشنهادها و ايده هايي كه ايران مي تواند به شرم الشيخ ببرد چيست؟
تأكيد ايران بر خروج زمان بندي شده آمريكا از عراق، تأكيد بر يكپارچگي عراق، دفاع از دولت فعلي عراق از جمله اين ايده ها مي تواند باشد. وضعيت سياسي امروز عراق جداي از حضور آمريكا وضعيت مناسبي است. اگر خروج آمريكا با برنامه مشخص و زمان بندي شده باشد و فرآيند ايجاد امنيت به خوبي پيگيري شود دستاورد بزرگي خواهد بود.
آمريكا بارها گفته است كه اين مذاكرات تنها در مورد عراق خواهد بود؟
مهم نيست، مهم اقدام به مذاكره رسمي، شفاف و با صراحت است.
جلوگيري از تبديل فرصت به تهديد
پيروز مجتهدزاده نيز معتقد است ايران بايد فرصت پديد آمده را تبديل به تهديد نكند و قدرتمندانه و مدبرانه در اجلاس آتي شرم الشيخ شركت كند.
مجتهدزاده مي گويد: جمهوري اسلامي ايران در ميان تعداد بسياري از كشورهاي جهان محبوب است و نبايد بيانيه هاي پي در پي شوراي امنيت را در راستاي منزوي شدن كشورمان تلقي كرد.
اين كارشناس مسائل سياسي در گفت وگو با مهر درباره منجلاب ايجاد شده براي ايالات متحده در عراق تصريح مي كند: فضاي عراق براي آمريكايي ها به صورتي است كه با هر روز باقي ماندن در اين باتلاق به سمت نابودي و ضعف پيش مي روند و اين همان آمريكايي است كه قصد داشت پس از اشغال عراق به سراغ ايران بيايد اما در چنان استيصالي در عراق گرفتار شده است كه حاضر است پيش شرط هاي جمهوري اسلامي را براي مذاكره بر سر برخي مسائل منطقه اي بپذيرد.
كاستن از پيامدهاي منفي
مدير مسئول روزنامه كيهان مي گويد: از آنجايي كه به نظر نمي رسد هدف اجلاس شرم الشيخ تأمين منافع مردم عراق باشد حضور ايران هيچ پيامد مثبتي براي آن ندارد و نهايت تلاش ايران بايد اين باشد كه از پيامدهاي منفي اين اجلاس كه مورد نظر آمريكايي ها است جلوگيري كند.
حسين شريعتمداري در گفتگو با ايسنا با اشاره به حضور ايران در اجلاس شرم الشيخ تأكيد مي كند: شركت در اجلاس شرم الشيخ از ابتدا مورد قبول ايران نبود، چرا كه اين اجلاس و اعضاي اصلي شركت كننده در آن اهدافي را دنبال مي كنند كه با منافع ملي مردم عراق مغايرت دارد.
وي با بيان اينكه در اين اجلاس آمريكا سعي دارد بازيگران جديدي را وارد صحنه عراق كند كه حضورشان حضوري تحميلي است نه طبيعي، معتقد است: هدف اصلي آمريكا اين است كه با ورود اين بازيگران كه عمدتاً روابط نزديكي با آمريكا و غرب دارند، نقش مردم عراق را در تصميم گيري ها كمرنگ كرده و از نقش كانون هايي كه به طور طبيعي در ماجراي عراق دخيل هستند بكاهد.
شريعتمداري مي افزايد: با اين نگاه طبيعي است كه اجلاس شرم الشيخ اجلاسي نيست كه منافع مردم عراق را دنبال كند و به همين دليل نيز ايران از شركت در اين اجلاس امتناع مي كرد، ولي بعد از درخواست مالكي نخست وزير عراق از رئيس جمهور كشورمان و سفر زيباري وزير خارجه عراق به تهران و درخواست هاي ديگر مقامات عراقي، ايران تصميم گرفت در اين اجلاس شركت كند. وي تصريح مي كند: اساساً هيچ تصميم و هيچ اجلاسي درباره عراق بدون در نظر گرفتن نقش ايران عملي نيست.]]>
</TEXT>
</DOC>
<DOC>
<DOCID>HAM2-860211-083</DOCID>
<DOCNO>HAM2-860211-083</DOCNO>
<ORIGINALFILE>/1386/860211/news/_siasi.htm</ORIGINALFILE>
<ISSUE>سه شنبه 11 ارديبهشت 1386 - سال پانزدهم - شماره4256 - May 1, 2007</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[بازتاب
انعكاس خارجي حضور ايراندر اجلاس شرم الشيخ]]>
</TITLE>
<TEXT>
<![CDATA[گروه سياسي- روزنامه انگليسي گاردين با تلقي موافقت ايران با حضور در اجلاس شرم الشيخ به عنوان آمادگي تهران براي گفت وگو با آمريكا، نوشت: واشنگتن و تهران پس از سال ها آماده  انجام گفت وگو هايي در بالاترين سطوح با يكديگر در پي توافق ايران براي شركت در كنفرانس بين المللي آينده عراق در مصر هستند.
به گزارش ايسنا، اين روزنامه افزود: انتظار مي رود كاندوليزا رايس، وزير خارجه  آمريكا روز جمعه با منوچهر متكي، وزير خارجه  ايران در شرم الشيخ ديدار كند. هوشيار زيباري، وزير خارجه عراق گفت كه گفت وگو هاي آمريكا - ايران اكنون از احتمال بسيار بالايي برخوردار است، اما رايس، محتاط تر بود و گفت كه روبه رو شدن با يكديگر را منتفي نمي داند. اين گفت وگو ها نشانگر برهه بسيار مهم در روابط آمريكا و ايران است كه از سال 1979 و خلع شاه ايران دچار خصومتي دو جانبه بوده است و اكنون نيز با به كارگيري لفظ محور شرارت از سوي آمريكا و صحبت از شيطان بزرگ در ايران و نيز برنامه هسته اي تهران، لكه دار است. گاردين ادامه داد: ديپلمات ها مي گويند تهران تلاش نمود تا به اين اميد برسد كه واشنگتن 5 ايراني دستگير شده به وسيله نيروهاي آمريكايي در شهر اربيل را آزاد خواهد كرد.
تلويزيون سراسري ژاپن
تلويزيون سراسري ژاپن(ام.اچ.كي)هم روز گذشته به نقل از دولت عراق گزارش داد: ايران در كنفرانس بين المللي كشورهاي همجوار عراق كه اواخر هفته جاري و به منظور دستيابي به راه هاي برقراري ثبات در اين كشور در شرم الشيخ مصر برگزار مي شود، شركت خواهد كرد. به گزارش ايرنا به نقل از ان.اچ.كي هم اينك توجهات بر اين موضوع متمركز است كه آمريكا و ايران كه بر سر توسعه هسته اي ايران و مسايل ديگر با يكديگر اختلاف دارند، چگونه به يكديگر واكنش نشان خواهند داد. ان.اچ.كي افزود: همه نگاه ها در اين نشست به سوي اين مسئله نشانه رفته است كه اگر كاندوليزا رايس و منوچهر متكي با يكديگر ملاقات كنند، در چه موردي گفت وگو خواهند كرد.
مطبوعات عربستان
ايرنا نيز گزارش داد حضور ايران در اجلاس شرم الشيخ بازتاب وسيعي در رسانه ها و مطبوعات عربستان سعودي داشته است.
روزنامه الرياض به نقل از رئيس جمهوري ايران نوشته است: اين حضور با هدف ايجاد ثبات، امنيت و آرامش دائمي اين كشور اسلامي صورت مي گيرد. به نوشته اين روزنامه علي لاريجاني، دبير شوراي عالي امنيت ملي ايران نيز گفته است مشاركت ايران در اين اجلاس در حمايت از مردم مظلوم و دولت ملي عراق مي باشد. اين روزنامه همچنين به نقل از لاريجاني نوشته است: مردم ايران قبل از سقوط ديكتاتور عراق و بعد از آن همواره در كنار مردم ستمديده اين كشور اسلامي بوده اند و امروز نيز در كنار آنان خواهند بود.
روزنامه عكاظ نيز در صفحه نخست خود به حضور ايران در اجلاس شرم الشيخ اشاره كرده است. اين روزنامه با اشاره به اظهارات اخير رايس، وزير خارجه آمريكا نوشته است: جمهوري اسلامي ايران همانند ديگر كشورهاي همسايه عراق بايد در روند پايان دادن به خشونت هاي اين كشور كمك كند. تيتر روزنامه الجزيره يكي ديگر از روزنامه هاي معتبر و پرتيراژ اين كشور چنين است: ايران بر مشاركت خود در اجلاس شرم الشيخ تاكيد كرد.اين روزنامه با اشاره به ديدار احتمالي وزيران خارجه ايران و آمريكا در حاشيه اين اجلاس به نقل از وزير امورخارجه آمريكا نوشته است: هر گونه مذاكره و تماس با طرف ايراني صرفاً درباره عراق خواهد بود. روزنامه الجزيره پافشاري نوري المالكي، نخست وزير عراق را در تماسي كه با احمدي نژاد داشته از علل اصلي مشاركت ايران در اين كنفرانس اعلام كرده است. روزنامه هاي الوطن، المدينه، عرب نيوز، الحيات و ديگر شبكه هاي خبري اين كشور نيز خبر حضور جمهوري اسلامي ايران در نشست شرم الشيخ را در صدر اخبار سياسي خود قرار دادند.]]>
</TEXT>
</DOC>
<DOC>
<DOCID>HAM2-860211-084</DOCID>
<DOCNO>HAM2-860211-084</DOCNO>
<ORIGINALFILE>/1386/860211/news/_siasi.htm</ORIGINALFILE>
<ISSUE>سه شنبه 11 ارديبهشت 1386 - سال پانزدهم - شماره4256 - May 1, 2007</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[سران قوا تصميم گرفتند
جلسه ستاد مبارزه با مفاسد اقتصادي، هر 3 ماه يكبار]]>
</TITLE>
<TEXT>
<IMAGE>/1386/860211/news/022257.jpg</IMAGE>
<![CDATA[
گروه سياسي - همزمان با ششمين سالروز صدور فرمان 8 ماده  اي مقام معظم رهبري در خصوص مبارزه با مفاسد اقتصادي، جلسه ستاد مبارزه با مفاسد اقتصادي بعدازظهر ديروز و با حضور رئيس جمهوري، رئيس مجلس و رئيس قوه قضائيه در دفتر رئيس جمهوري تشكيل شد.
در اين جلسه كه علاوه بر رؤساي قواي سه گانه، معاون اول رئيس جمهوري، نايب رئيس اول مجلس و معاون اول قوه قضائيه و همچنين نمايندگان سه قوه در ستاد مبارزه با مفاسد اقتصادي حضور داشتند، پرويز داودي معاون اول رئيس جمهوري و رئيس شوراي هماهنگي مبارزه با مفاسد اقتصادي گزارشي از عملكرد اين ستاد را از آغاز به كار دولت نهم تاكنون، ارائه كرد.
بر اساس اين گزارش براي مبارزه بهتر با مفاسد اقتصادي و اجراي فرمان هشت ماده اي مقام معظم رهبري از سوم بهمن 84 شوراي هماهنگي مبارزه با مفاسد اقتصادي با ساختار جديد و به مسئوليت معاون اول رئيس جمهوري و با حضور نايب رئيس اول مجلس و معاون اول قوه قضائيه و با حضور ساير نمايندگان قوا تشكيل شده و تاكنون 21 جلسه برگزار كرده است كه از مهمترين اقدامات آن علاوه بر شناسايي مهمترين گلوگاه هاي اقتصادي فسادزا و تعيين اولويت هاي مبارزه با مفاسد اقتصادي، تدوين لوايح و
آيين نامه هاي مختلف در دولت و در صورت لزوم تصويب قوانين در مجلس به منظور از بين بردن مجاري فسادزا، عملياتي كردن ماده 151 قانون تجارت، صلب اختيار انتخاب حسابرس و كارشناس رسمي دادگستري از دستگاه هاي عمومي و دولتي، اصلاح ماده 188 آيين دادرسي در خصوص اعلام اسامي محكومان قطعي در رابطه با مفاسد اقتصادي، تدوين آيين نامه ها و بخشنامه هايي جهت افزايش نظارت بر سيستم حسابداري و حسابرسي كشور، ايجاد زيرساخت هاي اطلاعاتي در خصوص مناقصات و معاملات دولتي و مانند آن بوده است.
در اين جلسه رئيس جمهوري از اعضاي ستاد هماهنگي مبارزه با مفاسد اقتصادي كه در دوره اخير نسبت به دوره گذشته عملكرد و دستاوردهاي خوبي داشته اند تشكر كرد و افزود: نتايج به دست آمده نشان دهنده آن است كه تصميم ستاد مبارزه با مفاسد اقتصادي در خصوص تشكيل شوراي هماهنگي مبارزه با مفاسد اقتصادي تصميمي صحيح بوده است و طرح هاي بسيار خوبي براي آينده تنظيم شده است.
در جلسه امروز ستاد مبارزه با مفاسد اقتصادي، همچنين برنامه هاي اين ستاد در سال 86 مورد بحث و بررسي قرار گرفت و اولويت هاي آن تعيين شد.
در اين جلسه مقرر شد با توجه به عملكرد خوب ستاد مبارزه با مفاسد اقتصادي، و لزوم آگاهي مردم از آن، به منظور جبران ضعف در اطلاع رساني از عملكرد اين ستاد كه موجب برخي شائبه ها در خصوص عزم سه قوه براي اجراي فرمان مقام معظم رهبري شده است، كميته اي متشكل از معاونان اول رئيس جمهوري و رئيس قوه قضائيه آيين نامه نحوه
اطلاع رساني از عملكرد ستاد را تهيه و ارائه دهند. همچنين مقرر شد جلسه ستاد مبارزه با مفاسد اقتصادي هر سه ماه يكبار با حضور سران سه قوه تشكيل شود.
اعضاي ستاد مبارزه با مفاسد اقتصادي با تاكيد براينكه به دليل فقدان معيار مشخص براي سنجش ميزان مبارزه با مفاسد اقتصادي در جامعه، تصور نادرستي در اذهان عمومي از نحوه اين مبارزه وجود دارد، بر ضرورت تعيين شاخص هاي ارزيابي و نيز فرهنگ سازي در جامعه و افكار عمومي تاكيد كردند.]]>
</TEXT>
</DOC>
<DOC>
<DOCID>HAM2-860211-085</DOCID>
<DOCNO>HAM2-860211-085</DOCNO>
<ORIGINALFILE>/1386/860211/news/_siasi.htm</ORIGINALFILE>
<ISSUE>سه شنبه 11 ارديبهشت 1386 - سال پانزدهم - شماره4256 - May 1, 2007</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[تهران - ابوظبي؛ گسترش روابط دوجانبه]]>
</TITLE>
<TEXT>
<IMAGE>/1386/860211/news/022254.jpg</IMAGE>
<![CDATA[
گروه سياسي - سفير جمهوري اسلامي ايران در امارات متحده عربي به خبرنگار همشهري بين الملل خبر داد: ايران دعوت دولت امارات از دكتر احمدي نژاد را پذيرفته و تاريخ اين سفر بزودي تنظيم و انجام مي شود. حميدرضا آصفي ديپلمات ارشد جمهوري اسلامي ايران كه اينك سفير ايران در كشور امارات متحده عربي است به فاصله حدود يك هفته پس از ديدار با رئيس دولت امارات با وزير خارجه اين كشور نيز ديدار و درباره چگونگي گسترش روابط بين دو كشور گفتگو كرد.
شيخ عبدالله بن زايد آل نهيان وزير خارجه امارات متحده عربي در اين ديدار تاكيد كرد كه كشورش براي همكاري با جمهوري اسلامي ايران اهميت خاصي قايل است. در اين حال دكتر آصفي ديروز به همشهري گفت: دكتر منوچهر متكي وزير خارجه ايران هفته آينده به امارات سفر مي كند. سفير ايران در امارات متحده عربي با اشاره به ديدار اخير وزير خارجه امارات از تهران، گفت:روابط تهران - ابوظبي رو به گسترش است و آقاي شيخ عبدالله سفر موفقي به ايران داشته است و گفتگو ها و تفاهم هاي خوبي بين دو كشور درحال شكل گيري است. سفر هفته آينده آقاي متكي به امارات هم در ادامه همين روند است. وي افزود: در ديدار با شيخ عبدالله در خصوص رايزني هاي دو كشور و متنوع تر كردن روابط تهران - ابوظبي بحث شد.
آصفي گفت: وقتي شيخ عبدالله در تهران بود موضوع دعوت كشور امارات از دكتر احمدي نژاد را مطرح كردند و در ديدار دو روز پيش نيز اين موضوع بار ديگر مورد تاكيد وي قرار گرفت.
]]>
<IMAGE>/1386/860211/news/022260.jpg</IMAGE>
<![CDATA[
هفته پيش رئيس دولت امارات از اهميت ويژه دولت خود براي ايران سخن گفت و در همين حال آصفي نيز در اين ديدار با وزير خارجه امارات با بيان اين نكته كه ايران در گسترش روابط با همسايگان به ويژه امارات مصمم است، تصريح كرد: ايران اعتقاد دارد همكاري ميان كشورهاي منطقه موجب تقويت امنيت، صلح و ثبات در اين منطقه پراهميت خواهد شد.]]>
</TEXT>
</DOC>
<DOC>
<DOCID>HAM2-860211-086</DOCID>
<DOCNO>HAM2-860211-086</DOCNO>
<ORIGINALFILE>/1386/860211/news/_siasi.htm</ORIGINALFILE>
<ISSUE>سه شنبه 11 ارديبهشت 1386 - سال پانزدهم - شماره4256 - May 1, 2007</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[با گذشت نزديك به 4 ماه ازحمله به كنسولگري ايران در اربيل
خانواده هاي ديپلمات هاي ايراني با آنان ديدار مي كنند]]>
</TITLE>
<TEXT>
<![CDATA[گروه سياسي- با گذشت نزديك به 4 ماه از دستگيري اعضاي كنسولگري ايران در اربيل توسط نيروهاي آمريكايي، سخنگوي نيروهاي ائتلاف در عراق از موافقت مقام هاي ايالات متحده با ملاقات ديپلمات هاي ربوده شده ايراني با خانواده هايشان خبر داد.
ژنرال كالدويل، سخنگوي نيروهاي چند مليتي حاضر در عراق در گفت وگو با روزنامه الشرق الاوسط كه خبرگزاري مهر خبر آن را منتشر كرد، گفت: تصميم براي انجام اين ملاقات به تازگي گرفته شد و كميته بين المللي صليب سرخ نيز در جريان اين موضوع قرار گرفته است. به گفته وي، كميته بين المللي صليب سرخ مسئول تنظيم انجام اين ملاقات است.
كالدويل با اشاره به اينكه ملاقات خانواده هاي ديپلمات هاي ايراني بنا به درخواست آنها انجام مي شود،
پيش بيني كرد كه اين ملاقات طي 2 يا 3 هفته آينده انجام شود.
وي تاكيد كرد: انجام اين ملاقات به هماهنگي كميته بين المللي صليب سرخ به عنوان مسئول تنظيم و سازماندهي چنين ملاقات هايي و نيز موافقت دولت عراق با ورود اين افراد به خاك عراق بستگي دارد. درهمين حال، فردريك گوآن هماهنگ كننده  امور ارتباطات دفتر صليب سرخ در تهران با تاييد امكان ملاقات خانواده هاي 5 ديپلمات ربوده شده در اربيل با اين ديپلمات ها گفت: با صحبت هايي كه با مقامات و ارتش آمريكا صورت گرفته اين امكان فراهم شده است، اما هنوز زمان و مكان آن مشخص نيست.]]>
</TEXT>
</DOC>
<DOC>
<DOCID>HAM2-860211-087</DOCID>
<DOCNO>HAM2-860211-087</DOCNO>
<ORIGINALFILE>/1386/860211/news/_siasi.htm</ORIGINALFILE>
<ISSUE>سه شنبه 11 ارديبهشت 1386 - سال پانزدهم - شماره4256 - May 1, 2007</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[حداد عادل: سپاه، افتخار جهان اسلام است]]>
</TITLE>
<TEXT>
<![CDATA[مهر: رئيس مجلس شوراي اسلامي گفت: سپاه يك مجموعه پرافتخار نه فقط براي ايران بلكه براي جهان اسلام است بلكه يك تجربه جديد از حضور اسلام به عنوان يك نيروي جهادي و دفاعي است.
دكتر حداد عادل پيش از ظهر ديروز در همايش سالانه سپاه حفاظت انصارالمهدي كه به مناسبت روز عقيدتي سياسي در سپاه و در محل ساختمان قديم مجلس شوراي اسلامي برگزار شد، طي سخناني اظهار داشت: اتفاق بزرگي كه به دست امام راحل و همه شهدا و ايثارگران رخ داد اين بود كه اسلام دوباره با تمام وجوه و ابعاد قرآني خود مي خواهد در جهان حضور داشته باشد و قبل از اينكه مكتب هاي ديگر تعيين كننده سرنوشت انسان باشند، اسلام سرنوشت مسلمانان را تعيين كند.
حداد عادل جايگاه سپاه را جايگاهي رفيع خواند و از تلاش همه سپاهيان تشكر كرد. وي نامگذاري روز شهادت آيت الله مطهري به نام روز عقيدتي سپاه را يك انتخاب بسيار مناسب دانست و گفت: انديشه ها و معارف به جا مانده از آن بزرگوار يك سرمايه هميشگي براي كشور و نظام ما است و سپاه بايد با اتصال به انديشه هاي شهيد مطهري، خود را به چشمه جوشان اسلام و بينش هاي امام راحل متصل كند.
رئيس مجلس شوراي اسلامي همچنين عصر ديروز با اعضاي ستاد بزرگداشت شهيد مطهري ديدار و گفت وگو كرد.]]>
</TEXT>
</DOC>
<DOC>
<DOCID>HAM2-860211-088</DOCID>
<DOCNO>HAM2-860211-088</DOCNO>
<ORIGINALFILE>/1386/860211/news/_siasi.htm</ORIGINALFILE>
<ISSUE>سه شنبه 11 ارديبهشت 1386 - سال پانزدهم - شماره4256 - May 1, 2007</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[احمدي نژاد: كارگرانعزيزترين قشر جامعه هستند]]>
</TITLE>
<TEXT>
<![CDATA[گروه سياسي - رئيس جمهوري عزيزترين قشر جامعه را كارگران خواند و گفت: كارگران بنيان هاي جامعه و آينده كشور را مي سازند و حيات سعادتمند را در جامعه برپا مي كنند و آنچه ما به آن مي نازيم حاصل كار است.
محمود احمدي نژاد عصر ديروز در هجدهمين همايش تجليل از كارگران و واحدهاي نمونه كشور كه مهر خبر آن را منتشر كرد، با تبريك روز جهاني كارگر به تمامي كارگران ايران و جهان، با انتقاد از برخي افراد كه حركت هاي دولت نهم را توزيع فقر قلمداد كرده اند، گفت: اين افراد برخي مواقع عدالت را به توزيع فقر تشبيه مي كنند، در حالي كه ما عقيده داريم ثروت ملي بايد افزايش پيدا كند و رفاه عمومي بالا رود. وي با اشاره به واگذاري سهمي از بنگاه هاي دولتي به كارگران، گفت: در بنگاه هاي دولتي، دولت تصميم گرفت 5 درصد از سهام به كارگران واگذار شود و من به بنگاه هاي غير دولتي توصيه مي كنم كارگران را شريك كنند و فكر مي كنم نتيجه خوبي داشته باشد. پيش از سخنان رئيس جمهوري از 12 كارگر نمونه كشور، 4 گروه كار و 5 واحد نمونه كشور تقدير به عمل آمد.
تجليل از استادان برتر
مراسم تجليل از استادان نمونه كشوري سال 1386روز گذشته با حضور محمود احمدي نژاد در سالن شهيد بهشتي نهاد رياست جمهوري برگزار شد. احمدي نژاد در اين مراسم كه با حضور وزير علوم، رئيس نهاد نمايندگي مقام معظم رهبري در دانشگاهها و جمعي از مسؤولان وزارت علوم و روساي دانشگاهها برگزار شد، از تلاش و پشتكار علمي 21 استاد نمونه كشور با اهداي لوح و هدايايي تجليل و تقدير كرد.
اسامي استادان نمونه به شرح زير است:دكتر علي پورجوادي،دكتر حسين محبي،دكتر جمشيد منظوري لشكر، دكتر محمد قنادي مراغه،دكتر محمد مهرداد شكريه،دكتر محمد ادريسي،دكتر محمد يعقوبي، دكتر علي سعيدي، دكتر حميد سلطانيان زاده،دكتر حسين محمد ولي ساماني،دكتر محمد مهدي نژاد نوري، دكتر سيد جابر صفدري،دكتر امير رحيمي،دكتر فريدون عباسي دواني،آيت الله دكتر عباسعلي عميد زنجاني، دكتر حسين
رحمان سرشت، دكتر پروين كديور،دكتر سيد كميل طيبي،دكتر محمد كاظم شاكر،دكتر منوچهر صانعي دره بيدي و دكتر كريم كمالي.]]>
</TEXT>
</DOC>
<DOC>
<DOCID>HAM2-860211-089</DOCID>
<DOCNO>HAM2-860211-089</DOCNO>
<ORIGINALFILE>/1386/860211/news/_siasi.htm</ORIGINALFILE>
<ISSUE>سه شنبه 11 ارديبهشت 1386 - سال پانزدهم - شماره4256 - May 1, 2007</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[رئيس جمهوري از فردا مهمان كرماني هاست]]>
</TITLE>
<TEXT>
<![CDATA[ايرنا: هيات دولت به رياست محمود احمدي نژاد از فردا بيست و هشتمين سفر استاني خود را با حضور در استان كرمان برگزار خواهد كرد.]]>
</TEXT>
</DOC>
<DOC>
<DOCID>HAM2-860211-090</DOCID>
<DOCNO>HAM2-860211-090</DOCNO>
<ORIGINALFILE>/1386/860211/news/_siasi.htm</ORIGINALFILE>
<ISSUE>سه شنبه 11 ارديبهشت 1386 - سال پانزدهم - شماره4256 - May 1, 2007</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[گزيده ها]]>
</TITLE>
<TEXT>
<![CDATA[ياد: رئيس ستاد بزرگداشت ارتحال امام خميني ره با بيان اين كه نزديك به يك و نيم ميليون نفر زائر در مراسم حضور خواهند يافت، گفت: در مراسم امسال نماد بارزي از اتحاد ملي به نمايش گذاشته مي شود. به گزارش فارس،حميد انصاري اظهار داشت: اين خط اساسي برنامه ها و كارهاي ما براي سال جديد است كه همه بايد با حساسيت پياده سازي و شكوفا كردن آن را تبيين كنيم. اين شعار بايد تمرين برنامه هاي چندين ساله ما باشد و مانند نامگذاري هاي ديگر دوره اي را طي كند و منتظر شعار سال ديگر باشيم.
شوراي شهر: رئيس فراكسيون وفاق و كارآمدي مجلس شوراي اسلامي گفت: فردي كه به عنوان شهردار انتخاب مي شود بايد علاوه بر صلاحيت هاي قانوني و امانتداري و دينداري، مديري توانا، آشنا با قوانين و داراي قدرت انعطاف پذيري و تحول آفرين باشد. سيدمحمد ميرمحمدي درباره معيارها و ويژگي هاي شهرداران افزود: شهردار به عنوان ركن تأثيرگذار در امور مديريت شهري بايد فردي كارآمد، متعهد، باتجربه، خلاق، آشنا با مقررات و قوانين و از توانايي مديريتي بالا برخوردار باشد تا بتواند با قدرت هماهنگ كنندگي بالا، از ظرفيت شوراها استفاده مطلوب كند. نماينده مردم قم در مجلس با تأكيد بر لزوم سلامت اخلاقي و مالي شهرداران گفت: از ويژگي هاي شهرداران آشنايي با امور مربوط به عمران شهري و اعتقاد به حفظ هويت و اصالت اسلامي - ايراني در شهر است ضمن اين كه در عمل بايد همكاراني امين و توانمند به كار گيرد و از دخالت انگيزه هاي جناحي و باندي در شهرداري جلوگيري كند. ميرمحمدي درباره ديدگاه فراكسيون وفاق و كارآمدي مجلس درخصوص انتخاب شهردار پايتخت گفت: معتقديم فراكسيون هاي مجلس كاركرد درون پارلماني دارند نه كاركرد حزبي و برون پارلماني و بنابراين از جانب فراكسيون هيچ نفري براي انتخاب شهردار به شوراي شهر تهران پيشنهاد نشده است. اما نظر اينجانب درمورد آقاي دكتر قاليباف شهردار فعلي تهران اين است كه فردي خوش فكر با انگيزه و پرتلاش است و براي اتمام طرح هاي نيمه تمام و شروع كارهاي بزرگ جديد ظرفيت لازم را دارا است.
ياد:شوراي هماهنگي تبليغات اسلامي با صدور بيانيه اي، ضمن گراميداشت
12 ارديبهشت ماه روز معلم و سالروز شهادت استاد علامه شهيد مرتضي مطهري، اين روز را به جامعه بزرگ و فهيم فرهنگيان و معلمان ارجمند و سختكوش ايران اسلامي تبريك و تهنيت گفت.
سياست خارجي: 188 كشور امضاكننده معاهده منع گسترش سلاح هاي هسته اي(ان پي تي)روز گذشته در وين گرد هم آمدند تا راهكارهاي جلوگيري از ايجاد شكاف در اين معاهده را بررسي كنند. به گزارش خبرگزاري مهر نشست كميته مقدماتي اين اجلاس تا 21 ارديبهشت ماه ادامه خواهد يافت و در اين نشست ها تلاش مي شود راه براي كنفرانس كامل بعدي در سال 2010 هموار گردد. همچنين فارس گزارش داد، وزير خارجه اتريش در مراسم افتتاحيه كنفرانس عدم گسترش تسليحات هسته اي گفت: پيمان منع گسترش تسليحات هسته اي، امروز با يك بحران جدي مواجه است. اورسلا پلاسنيچ پيشنهاد كرد بانك سوخت هسته اي ايجاد شود تا ديگر نگراني درباره سوءاستفاده از سوخت براي مقاصد نظامي  وجود نداشته باشد.
دانشگاه: شوراي صنفي دانشگاه اميركبير با صدور بيانيه اي انتشار مطالب
اهانت آميز در اين دانشگاه را باعث تحت تاثير قرار گرفتن احساسات دانشجويان دانست و آن را محكوم كرد. به گزارش فارس، در اطلاعيه شوراي صنفي دانشگاه اميركبير آمده است: در روز دوشنبه دهم ارديبهشت ماه مطالبي اهانت آميز از سوي افرادي مغرض و آشوب طلب در محيط دانشگاه به تعداد اندك توزيع شده است. اين مطالب كه عمدا و با طرح و برنامه قبلي در زير اسم چهار نشريه مستقل دانشجويي(سحر، ديوار، آتيه، سرخط)چاپ شده است، آن قدر احساسات دانشجويان را تحت تأثير قرار داد كه دانشگاه بار ديگر شاهد فضاي تشنج و درگيري بود. اين تشكل دانشجويي با اشاره به اين نكته كه انتشار مطالب اهانت آميز بهانه خوبي براي برخورد با دانشجويان دگرانديش دانشگاه خواهد بود، تاكيد كرد:شوراي صنفي دانشگاه صنعتي امير كبير با محكوم  كردن پخش اين گونه مطالب توهين آميز، دانشجويان را به خويشتن داري دعوت مي كند و از مسئولان مربوطه مي خواهد عوامل اين حركت ناشايست را سريعاً شناسايي و با ايشان برخورد جدي كنند.]]>
</TEXT>
</DOC>
<DOC>
<DOCID>HAM2-860211-091</DOCID>
<DOCNO>HAM2-860211-091</DOCNO>
<ORIGINALFILE>/1386/860211/news/_siasi.htm</ORIGINALFILE>
<ISSUE>سه شنبه 11 ارديبهشت 1386 - سال پانزدهم - شماره4256 - May 1, 2007</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[ادامه رايزني هاي فشرده در بغداد
لاريجاني: از نشست شرم الشيخ انتظار معجزه نداريم]]>
</TITLE>
<TEXT>
<![CDATA[گروه سياسي - پس از آنكه روز يكشنبه ايران موافقت خود را براي حضور در نشست همسايگان عراق كه قرار است روزهاي 13 و 14 ارديبهشت ماه در شرم الشيخ مصر برگزار شود، اعلام كرد، روز گذشته دبير شوراي عالي امنيت ملي گفت: از نشست شرم الشيخ انتظار معجزه نداريم. علي لاريجاني كه به منظور انجام سفري 3 روزه در بغداد بسر مي برد، در ديدار معاون رئيس جمهور عراق، افزود: اگر اين نشست براي حمايت از دولت نوري مالكي باشد و نيز به ثبات و امنيت اين كشور كمك كند، از آن حمايت مي كنيم.
لاريجاني خاطرنشان كرد: هدف من در سفر به عراق رايزني به منظور گسترش مناسبات در تمام زمينه ها است و در اين سفر با همكاري بسيار خوب مقام هاي عراق روبرو شديم و ما نيز از دولت قانوني اين كشور پشتيباني مي كنيم.
عادل عبدالمهدي، معاون رئيس جمهور عراق نيز از اهتمام ايران به گسترش مناسبات ميان دو كشور قدرداني و تلاش هاي ايران به منظور حمايت از عراق را ارزنده توصيف كرد. وي گفت وگو با دبير شوراي امنيت ملي ايران را مفيد ارزيابي و از تصميم ايران براي شركت در اجلاس شرم الشيخ قدرداني كرد.
دبيرشوراي عالي امنيت ملي همچنين روز گذشته در ديدار وزير خارجه عراق تصريح كرد: برداشت ابتدايي ايران از همايش شرم الشيخ اين بود كه اين اجلاس، نشستي فرمايشي است اما با توضيحات مقامات عراقي اين ابهام برطرف شد.
به گزارش واحد مركزي خبر، علي لاريجاني در ديدار هوشيار زيباري گفت: دولت عراق براي تصميم گيري به بلوغ كامل رسيده است و نيازي به بسته هاي پيشنهادي ديگر كشورها در نشست شرم الشيخ ندارد. لاريجاني خاطرنشان كرد: مهمترين دستاورد نشست آينده شرم الشيخ حمايت از دولت منتخب عراق است.
دبيرشوراي عالي امنيت ملي ايران تصريح كرد: مسئله عراق، پيچيده است و ما نگران بوديم كه با برگزاري نشست شرم الشيخ بر پيچيدگي آن افزوده شود،اما با توضيحات دولت عراق ما براي شركت در اين نشست مصمم شديم. وي با قدرداني از پيگيري هاي وزير خارجه عراق براي آزادي 5 ديپلمات ايراني گفت: ديپلمات هاي ايراني بايد هر چه سريع تر ازبند نظاميان آمريكايي آزاد شوند.
اقدام شجاعانه
هوشيار زيباري وزير خارجه عراق نيز در پايان ديدار با علي لاريجاني، تصميم ايران براي حضور در نشست شرم الشيخ را اقدامي شجاعانه خواند.
ديدار با طارق الهاشمي 
معاون رئيس جمهوري عراق نيز عصر ديروز در ديدار با دبير شوراي عالي امنيت ملي ايران تصريح كرد: از مشاركت ايران در اجلاس شرم الشيخ قدرداني مي كنيم.
به گزارش ايرنا، طارق الهاشمي در اين ديدار اظهار اميدواري كرد تا اجلاس كشورهاي پيرامون عراق پنجره اي براي حل مشكلات تمامي كشورهايي باشد كه به مسئله عراق اهتمام مي ورزند. وي همچنين با ابراز نگراني درباره بحث و جدلهاي طرح شده درارتباط با پرونده هسته اي ايران گفت: اميدوارم تمامي اين بحثها در پايان به نفع جمهوري اسلامي ايران خاتمه يابد.]]>
</TEXT>
</DOC>
<DOC>
<DOCID>HAM2-860211-092</DOCID>
<DOCNO>HAM2-860211-092</DOCNO>
<ORIGINALFILE>/1386/860211/news/_siasi.htm</ORIGINALFILE>
<ISSUE>سه شنبه 11 ارديبهشت 1386 - سال پانزدهم - شماره4256 - May 1, 2007</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[دروغ هاي حقيقي
رضا سادات]]>
</TITLE>
<TEXT>
<IMAGE>/1386/860211/news/022101.jpg</IMAGE>
<IMAGE>/1386/860211/news/022104.jpg</IMAGE>
<![CDATA[
تنت در كتاب خود هيچ فرصتي رابراي ذكر اشتباهات چني، رامسفلد و كاندوليزا رايس مشاور امنيت ملي پيشين آمريكا و وزير امورخارجه كنوني از دست نداده است
گروه ولكان ها از همان اولين روزهاي آغاز زمامداري بوش و مدت ها قبل از حملات 11 سپتامبر، عزم خود را براي حمله به عراق جزم كرده بود و به دفعات اطلاعات محرمانه موجود در مورد عراق را به گونه اي دستكاري كرد كه امكان دستاويز قرار دادن آن ها براي جنگ عليه عراق وجود داشته باشد
**
جورج تنت، رئيس پيشين سازمان اطلاعات مركزي ايالات متحده(cia)هنوز هم چهره اي خبرساز است. او اخيراً كتابي را تحت عنوان در كانون طوفان به رشته تحرير درآورده كه سر و صداي زيادي در ايالات متحده به پا كرده است.
او در اين كتاب ادعا كرده كاخ سفيد، مقامات پنتاگون و درصدر همه ديك چني، معاون رئيس جمهور ايالات متحده كه به گروه ولكان ها معروف بودند از همان اولين روزهاي آغاز زمامداري بوش و مدت ها قبل از حملات يازدهم سپتامبر عزم خود را براي حمله به عراق جزم كرده بودند و به دفعات اطلاعات محرمانه موجود در مورد عراق را به گونه اي دستكاري كردند كه امكان دستاويز قرار دادن آن ها براي جنگ عليه عراق وجود داشته باشد.
تنت كه تا پيش از كناره گيري از رياست سيا در ژوئن سال 2004 ميلادي يكي از نزديكان بوش تلقي مي شد و در همان سال به كسب مدال پاداش آزادي، كه عالي ترين نشان غيرنظامي ايالات متحده است، نائل آمد اگرچه در اين كتاب هيچ گاه تهديدي كه از سوي دولت صدام حسين، ديكتاتور معدوم عراق متوجه غرب بود را مورد ترديد قرار نمي دهد اما به موارد متعددي اشاره مي كند كه چني و دونالد رامسفلد، وزير دفاع پيشين ايالات متحده براي توجيه جنگ عليه عراق به هر حربه اي متوسل شدند.
تفسير به رأي اطلاعات، آنچنان كه تنت مي گويد يكي از دلمشغولي هاي نهادهاي اطلاعاتي ايالات متحده پس از روي كار آمدن دولت بوش بوده است. براساس نوشته هاي او در دولت بوش هيچ وقت تا قبل از آغاز عمليات عليه عراق صحبتي پيرامون اضطراري بودن تهديد عراق در بين نبود بلكه همه مباحثات بر گرفتن فرصت وارد آوردن ضربه اول از سوي صدام و پيش دستي بر او متمركز شده بود.
انتشار اين كتاب واكنش هاي مختلفي را در ايالات متحده برانگيخت. دان بارتلت، از مشاوران كاخ سفيد هر چند ميهن پرستي تنت را انكارناپذير مي داند اما نتيجه گيري هاي او در كتابش را مناقشه انگيز و قابل بحث توصيف مي كند. بارتلت مي گويد بوش قبل از صدور فرمان حمله به عراق همه راهكارهاي موجود و تبعات تهاجم به اين كشور را مورد بررسي قرار داده بود و اين مواردي بود كه تنت نمي توانسته از آنها مطلع باشد.
در حالي كه مقامات ارشد سيا در گزارشي كه براي ارائه به بوش در روز هاي آغازين دوره اول رياست جمهوري او در واپسين روزهاي سال 2000 ميلادي آماده شده بود به عراق به عنوان تهديدي بالقوه اشاره نكرده بودند ولي چني از ويليام كوهن، وزير دفاع دولت كلينتون درخواست كرد همه اطلاعات موجود در مورد عراق را جمع آوري كرده و به بوش ارائه دهد.
سخنراني چني در اوت سال 2002 پيرامون عراق متضمن مواردي بود كه تحليلگران سيا نمي توانستند صحت شان را تائيد كنند. چني در آن اظهارات ادعا كرد صدام برنامه هسته اي خود را از سر گرفته و به زودي به سلاح هسته اي دست پيدا مي كند. او در بين اتهاماتي كه به صدام وارد آورد از احتمال دستيابي عراق به سلاح هسته اي در كمتر از يك سال خبر داد. تنت در كتاب خود نوشته اگرچه ادعاهاي چني موجبات نارضايتي سيا را فراهم آورده بود اما او تصميم گرفت از رويارويي با چني در اين رابطه اجتناب كند.
در كتاب در كانون طوفان، تنت مي نويسد مقابله با تلاش هاي چني و ساير نزديكان بوش براي برافروختن آتش جنگ با عراق تصميمات آتي آنها را تغيير نمي داد اما در عين حال مي گويد با سكوت اش موجب شده بود اردوگاه بازها در كاخ سفيد اين سكوت را نوعي توافق تلقي كند.
تا آنجا كه به آينده مربوط مي شود رئيس سابق سيا بزرگترين دغدغه خود را خلع سلاح هسته اي عنوان مي كند. معتقد است دستيابي به توان هسته اي بزرگترين هدفي است كه اسامه بن لادن، رهبر القاعده و ساير تروريست ها به دنبالش هستند چرا كه آن ها مي دانند اگرچه با انفجار خودروها، كاميون ها، قطارها و هواپيماهاي بمب گذاري شده به تيتر يك رسانه ها تبديل مي شوند اما اگر بتوانند انفجاري هسته اي را ترتيب دهند قادر خواهند بود مسير تاريخ را عوض كنند.
در حالي كه تنت پس از استعفا از رياست سيا در سال 2004 سكوت پيشه ساخت اما در كتاب اش به صراحت مي گويد دولت بوش او را قرباني كرد تا انتقاداتي كه در مورد نادرست بودن اطلاعات مورد استناد براي آغاز جنگ عراق به كاخ سفيد وارد مي آمد را خنثي كرده باشد.
براساس اين كتاب اگرچه بوش در سال 2002 تنت را از كناره گيري از رياست سيا منصرف كرد اما نه ماه بعد با انتشار كتابي از سوي باب  وودوارد، خبرنگار واشنگتن پست كه در آن به نقل از تنت آمده بود غيرواقعي بودن ادله مورد استناد براي آغاز جنگ عليه عراق پيش از صدور فرمان جنگ به بوش يادآوري شده بود رئيس جمهور ديگر با استعفاي مجدد او مخالفت نكرد.
تنت يكي از فصل هاي كتاب 549 صفحه اي خود را فرصت هاي از دست رفته نامگذاري كرده اما او در ضمن كتاب خود هيچ فرصتي را براي ذكر اشتباهات چني، رامسفلد و كاندوليزا رايس، مشاور امنيت ملي پيشين آمريكا و وزير امورخارجه كنوني از دست نداده است. او هر چند از اين افراد به عنوان كساني كه هر آنچه در توان داشتند براي دامن زدن به احتمال جنگ با عراق به كار بردند، ياد مي كند اما هر جا صحبت از بوش به ميان مي آيد با نرمي و ملاحظه بيشتري نوشته است. اعتقاد دارد بوش از اطلاعات ضروري كه مي توانسته به تصميم گيري بهتر كمك كند محروم بوده است.
براساس كتاب تنت ايده اصلي برنامه مناقشه انگيز شنود مكالمات تلفني مظنونان تروريستي در داخل قلمرو ايالات متحده از چني بوده است و اينكه چني قبل از افشاي اين مسأله در اواخر سال 2005 ميلادي 12 بار به كنگره رفته بود تا در نشست هايي با نمايندگان ارشد دموكرات ها و جمهوري خواهان آنان را مجاب كند براي تأمين امنيت ايالات متحده چاره اي جز اجراي اين برنامه وجود ندارد.
يكي از جالب ترين نكات مطرح شده در اين كتاب اين كه تنت بر ادعاهاي سال گذشته دولت بوش در مورد ضرورت انجام بازجويي هاي خشونت آميز از برخي متهمان تروريستي و اين كه حداقل دستاورد اين بازجويي ها پيشگيري از وقوع حملاتي تروريستي در ايالات متحده، انگليس، خاورميانه، جنوب آسيا و آسياي ميانه بوده، صحه گذاشته است. او به صراحت اعلام كرده از خشونت آميزترين روش هاي شناخته شده، براي بازجويي ازخطرناك ترين تروريست هاي روي كره زمين استفاده شده اما در عين حال تأكيد دارد اين بازجويي به دقت تحت كنترل بود تا از سلامت و امنيت اين متهمان اطمينان حاصل شود.]]>
</TEXT>
</DOC>
<DOC>
<DOCID>HAM2-860211-093</DOCID>
<DOCNO>HAM2-860211-093</DOCNO>
<ORIGINALFILE>/1386/860211/news/_siasi.htm</ORIGINALFILE>
<ISSUE>سه شنبه 11 ارديبهشت 1386 - سال پانزدهم - شماره4256 - May 1, 2007</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[رويكرد
گذرگاه سياست خارجي در آمريكا]]>
</TITLE>
<TEXT>
<![CDATA[سياست خارجي آمريكا اين روزها دوران غير معمول و عجيبي را مي گذراند. در حاليكه نه پرزيدنت بوش و نه ديك چني معاون او در پي شركت در انتخابات بعدي نيستند و قرار نيست كه دوباره انتخاب شوند و از سوي ديگر هيچ كانديدايي هم از جناح جمهوريخواه از اقبال پيروزي در انتخابات برخوردار نيست، كاخ سفيد مستقل از تحولات روزانه سياسي در بخش سياست خارجي عمل مي كند. بوش ماموريت خود را حفاظت از امنيت مردم آمريكا تعريف مي كند و متقاعد شده است كه اين ماموريت مستلزم تعهد مداوم و بي وقفه در عراق است. با اين استدلال او در برابر هرگونه فشار از سوي كنگره و منتقدان ديگر همچون جورج تنت رئيس سابق سيا مقاومت مي كند. تنت در كتاب جديدش نوشته است، به طور كلي بوش كنگره را به بازي نمي گيرد و آن را بازيگر مشروعي نمي داند.
دموكرات ها هم كه فكر مي كنند به خاطر مخالفت با جنگ از حمايت زيادي در ميان مردم آمريكا برخوردار هستند نياز و دليلي براي سازش و كنار آمدن با كاخ سفيد نمي بينند. نتيجه اين شده است كه به جاي وحدت نظر، زمان و توان دو طرف فقط براي رويارويي در برابر هم تلف مي شود. بحران عراق اكنون توجه همه مقامات درجه اول در واشنگتن را به خود جلب كرده و در اين ميان موضوع ايران ديگر مانند گذشته با حرارت دنبال نمي شود. مقامات آمريكايي مي گويند به دستيابي به توافق با ايران بر سر برنامه  هسته اي اميدوارند و حتي مقدمات تماس مستقيم كاندوليزا رايس وزير خارجه با همتايان ايراني اش فراهم شده است. در رابطه با هند توافقنامه غيرنظامي هسته اي ميان واشنگتن با دهلي به مشكل برخورده است. هنوز اميدواري براي رسيدن به توافق در اين باره وجود دارد اما كاخ سفيد به كمك و همكاري كنگره نيازمند است. در محافل سياسي هم شنيده مي شود كه كالين پاول وزير خارجه سابق اين روزها به عنوان مشاور امور خارجي سناتور باراك اوباما نامزد انتخاباتي دموكرات ها فعاليت مي كند.
جنگ در واشنگتن
هر روز از دامنه كساني در واشنگتن كه فكر مي كنند استراتژي كنوني پرزيدنت بوش با موفقيت محسوسي همراه خواهد بود، كاسته مي شود. حاميان متعهد جنگ عراق در نهادهايي مانند موسسه امريكن اينترپرايز همچنان به كار خود ادامه مي دهند اما ديگر استدلال هاي آنها هم تاثير مثبتي براي پنتاگون ندارد. رابرت گيتس وزير دفاع و دريادار ويليام فالون فرماندهي مركزي آمريكا اما به اندازه ژنرال ديويد پتراس فرمانده نيروهاي آمريكايي در عراق به اوضاع خوشبين نيستند. رابطه شخصي ميان فالون و پتراس رو به وخامت است و پتراس به دليل تمايلش به كمك به بوش در اجراي استراتژي كه به گفته منتقدان به ارتش آمريكا لطمه مي زند، در پنتاگون محبوبيت و اعتبار خود را از دست داده است. از سوي ديگر گيتس اعتماد چنداني به رهبري سياسي عراق به ويژه به نوري مالكي نخست وزير، ندارد. عبارتي كه اين روزها بارها و بارها شنيده مي شود اين است كه شرايط بدتري در راه است. بعد از تابستان و وقتي نتايج طرح افزايش نيرو به طور رسمي مورد ارزيابي قرار گيرد، تازه بحران آغاز مي شود. با توجه به اين شرايط، رهبران حزب جمهوريخواه از گيتس مي خواهند به عنوان ميانجي ميان كاخ سفيد و كنگره عمل كند و روند كاهش نيروهاي نظامي آمريكا در عراق را به موقع و تا پيش از انتخابات رياست جمهوري در سال 2008 آغاز كند. در كنار همه اين بحث ها درباره تاكتيك هاي نظامي، كارشناسان نفتي به دولت توصيه مي كنند كه فشار خود به دولت عراق براي دسترسي به منابع نفتي را كاهش دهد. اين كارشناسان نگران هستند كه طرفداري بيش از حد قانون جديد نفتي عراق از طرف هاي خارجي باعث نابود شدن و بي اثر شدن اين قانون شود. يكي از اين كارشناسان در اين باره مي گويد، به دولت هشدار مي دهيم كه ممكن است شرايط عراق مانند روسيه شود. يعني با وجود سرمايه گذاري سنگين آمريكا در منابع نفتي عراق در حال حاضر، وقتي كشور از شرايط ضعف بيرون بيايد همه نيروهاي خارجي از بخش نفتي بيرون رانده شوند.
منبع: the swoop.et]]>
</TEXT>
</DOC>
<DOC>
<DOCID>HAM2-860211-094</DOCID>
<DOCNO>HAM2-860211-094</DOCNO>
<ORIGINALFILE>/1386/860211/news/_siasi.htm</ORIGINALFILE>
<ISSUE>سه شنبه 11 ارديبهشت 1386 - سال پانزدهم - شماره4256 - May 1, 2007</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[يادداشتفرشاد مهدي پور
دولت مشورت]]>
</TITLE>
<TEXT>
<![CDATA[چند روز پيش 5 نماينده هرمزگان به دليل بي خبر ماندن از انتخاب استاندارشان از سمت نمايندگي مجلس استعفا دادند؛ اين واكنش مجلس چند بار ديگر هم تكرار شده و در مهم ترين آنها،  هنگام انتخاب استاندار تهران، نمايندگان پايتخت اعلام كردند كه با آنها هيچ رايزني اي نشده است و مقامات ارشد وزارت كشور هم گفتند كه نمايندگان شهريار و ورامين طرف مشورت شان بوده اند.
رويه انتخاب استانداران از آن رو كه نزديك ترين لبه همكاري دولت و مجلس است با اهميت تلقي مي شود و اين كه در عرف سياست در ايران، انتخاب يك استاندار مي بايست پس از رايزني با مجلس و كسب رأي هيأت وزيران انجام گيرد؛ اين روش به قول مصطفي پورمحمدي كه در روز كسب رأي اعتماد از مجلس، به عنوان برگ برنده، وعده داد تا در دوره او، هيچ استانداري نخواهد بود كه بدون اخذ نظر مجلس برگزيده شود، حساسيتي دوچندان يافت و اكنون كه حتي به نقلي وزير كشور هم خود را از انتخاب استانداران بي خبر مي داند،  پس ديگر چه جاي انتظار كه دولت در ساير مواردي كه مي تواند از اساس مستقل از ساير قوا عمل كند،  پاي مشاوره بنشيند.
دولت بارها به تعامل با نخبگان همفكر و با اخلاص فراخوانده شده است و حالا در كوران مجادلاتي بي پايان بر سر مسايل كشور، از كاهش نرخ سود بانكي و تغيير ساعت رسمي گرفته تا نحوه مذاكره با غرب و برگزاري انتخابات شوراها،  اين نكته بيش  از پيش رخ مي نماياند. دولت بايد بر شكاف رو به گسترشش با نخبگان فايق آيد و به صرف ارتباط محدود با برخي از نخبگان بسنده نكند و فراتر از جلسات كوتاه هم فكري، گره از كارهاي فروبسته گشايد.
مشورت يك روي ياري خواستن از خواص محدود اما متنفذ است و مدام خود را در گوشه زمين گيرانداختن و به مباحثه برخاستن، خستگي ها را دوچندان مي كند.]]>
</TEXT>
</DOC>
<DOC>
<DOCID>HAM2-860211-095</DOCID>
<DOCNO>HAM2-860211-095</DOCNO>
<ORIGINALFILE>/1386/860211/news/_siasi.htm</ORIGINALFILE>
<ISSUE>سه شنبه 11 ارديبهشت 1386 - سال پانزدهم - شماره4256 - May 1, 2007</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[خانه احزاب]]>
</TITLE>
<TEXT>
<IMAGE>/1386/860211/news/022155.jpg</IMAGE>
<![CDATA[
ايرنا: سخنگوي خانه احزاب ايران اعلام كرد: مجمع عمومي عادي خانه احزاب ايران براي برگزاري انتخاب اعضاي شوراي مركزي چهارمين دوره  اين تشكل، 27 ارديبهشت ماه در تهران تشكيل مي شود. حميد قزويني، روز گذشته گفت: با انتخاب اعضاي شوراي مركزي اين تشكل، دور چهارم خانه احزاب از اواخر خرداد ماه فعاليت رسمي خود را آغاز خواهد كرد. وي با اشاره به تغييرات صورت گرفته در اساسنامه خانه احزاب ايران اظهار داشت: تعداد اعضاي شوراي مركزي از 15 نفر به 21 نفر در دوره چهارم افزايش مي يابد. قزويني با بيان اينكه برخي از اعضاي خانه احزاب ايران خواهان انتخاب اعضاي شوراي مركزي به صورت فراكسيوني بودند، گفت: اين پيشنهادات در مجمع عمومي فوق العاده خانه احزاب راي نياورد، اما اعضاي اين خانه مي توانند در زمينه ارائه ليست مشترك نامزدها با يكديگر رايزني داشته باشند.
سخنگوي خانه احزاب ايران، ارائه گزارش عملكرد شوراي مركزي سوم و گزارش بازرسان از عملكرد مالي خانه احزاب ايران را از ديگر برنامه هاي مجمع عمومي عادي دانست. قزويني ادامه  داد: با توجه به اينكه اسامي نامزدها بايد به هيأت رييسه مجمع عمومي ارائه شود، علاقه مندان به نامزدي در اين  انتخابات تا 27 ارديبهشت ماه فرصت دارند. به گفته وي، بر اساس اساسنامه خانه احزاب ايران، اعضاي شوراي مركزي براي مدت دو سال انتخاب مي شوند.
خانه احزاب ايران در سال 1380به پيشنهاد وزارت كشور و به همت تعدادي احزاب و گروه هاي داراي پروانه از كميسيون ماده 10قانون احزاب تشكيل شد و در حال حاضر به عنوان يك تشكل مدني و غيردولتي به فعاليت مي پردازد. هم اكنون 152گروه سياسي داراي پروانه فعاليت سياسي از وزارت كشور عضو اين تشكل هستند.
]]>
<IMAGE>/1386/860211/news/022152.jpg</IMAGE>
<![CDATA[
مهر: لطف الله فروزنده از انتخاب خود به عنوان رئيس ستاد انتخابات جمعيت ايثارگران انقلاب اسلامي در انتخابات مجلس هشتم، خبر داد و اعضاي ستاد انتخابات اين جمعيت را معرفي كرد. لطف الله فروزنده قائم مقام جمعيت ايثارگران مجلس، از انتخاب 4 عضو شوراي مركزي جمعيت ايثارگران انقلاب اسلامي به عنوان اعضاي ستاد انتخاباتي اين جمعيت خبر داد و گفت: اين ستاد در دو بخش استان تهران و شهرستانها فعاليت خواهد كرد.
وي افزود: آقايان احمد مقيمي مسئول كميته امور استانها، دكتر الياس نادران مسئول كميته اقتصادي، دكتر رضا روستا آزاد مسئول كميته فرهنگي و هادي ايماني مسئول روابط عمومي جمعيت ايثارگران به عنوان اعضاي ستاد انتخابات جمعيت انتخاب شدند.
رئيس ستاد انتخاباتي جمعيت ايثارگران اعلام برنامه هاي انتخاباتي اين تشكل سياسي اصولگرا را به روزهاي آينده موكول كرد و گفت: اين كميته در دو بخش تدوين راهبردهاي انتخاباتي و انجام كارهاي اجرايي انتخابات مجلس هشتم فعاليت خواهد كرد و دفتر شهرستانهاي اين جمعيت نيز زير نظر اين ستاد به فعاليت هاي انتخاباتي خود خواهد پرداخت.]]>
</TEXT>
</DOC>
<DOC>
<DOCID>HAM2-860211-096</DOCID>
<DOCNO>HAM2-860211-096</DOCNO>
<ORIGINALFILE>/1386/860211/world/_artw.htm</ORIGINALFILE>
<ISSUE>سه شنبه 11 ارديبهشت 1386</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">ادب و هنر.هنر</CAT>
<CAT xml:lang="en">Literature and Art.Art</CAT>
<TITLE>
<![CDATA[ويدئو آرت هاي هنرمندان خاورميانه در گالري تيت لندن
واقع گرايي عميق امروز]]>
</TITLE>
<TEXT>
<IMAGE>/1386/860211/world/012690.jpg</IMAGE>
<![CDATA[
ترجمه و تنظيم: فرزانه فخريان
اوضاع و احوال دنيا راه را براي دورنماي روشن هنر معاصر خاورميانه، هموار كرده است. زيبايي شناسي جهان نيز در سطح  گسترده اي تغيير يافته است. بيش از هر زمان ديگري، فيلم هاي كوتاه و ويدئوهاي خاورميانه كه كاملاً  واقع گرايانه هستند در مسائل سياسي و اخلاقي تأمل برانگيزند، به ويژه آنكه جسارت پرسش درباره حدود متنوع آزادي را دربردارند.امروز مجموعه اي از فيلم هاي كوتاه و آثار ويدئويي هنرمنداني است كه كار آنها براساس زمينه فرهنگي، اجتماعي و تاريخي شان، به خاورميانه مربوط مي شود. اين آثار در تالار استار گالري تيت مدرن لندن از 14 تا 24 ارديبهشت(4 تا 13 مي)به نمايش در مي آيند.
در اين مجموعه بيش از 40هنرمند از مصر، ايران، عراق، كويت، لبنان، فلسطين و سوريه و نيز هنرمنداني از اروپا و آمريكا- كه موضوع كارشان مربوط به خاورميانه است- در اجراي هشت برنامه شركت دارند. امروز مستقيماً  به رويه و طرز كار هنر معاصر خاورميانه مي پردازد. البته آنچه اهميت دارد، لزوما قلمرو جغرافيايي موضوع نيست، بلكه مقصود، بررسي بافت و زمينه فرهنگي، اجتماعي و سياسي اين منطقه است.
تصوير رسانه اي فعلي از وقايع مداوم در خاورميانه، مجموعه تصاوير و پندارهايي را براي بيشتر مردم جهان ايجاد مي كند كه غالباً  درباره جنگ و ويراني است. اين تصاوير در ناخودآگاه انسان غربي مي ماند و هر بار اشاره اي به عبارت خاورميانه مي شود، به ذهن او خطور مي كند. اما امروز سعي مي كند با به مبارزه طلبيدن كليشه ها و نمايش آثار ويدئويي مربوط به اين منطقه، اين پندارها را به چالش بكشاند.
وادارم كن سيگار نكشم اولين اثري است كه در اين مجموعه به نمايش درمي آيد. خالق اين كار ربي موري، كارگردان و نمايشنامه نويس معروف بيروتي است كه در اثر چند رسانه اي خود اسلوب هاي سنتي تئاتر را، به ارتباطات نويني بين ايفا كننده نقش و مخاطب تبديل كرده است. او با عرضه نگاه منتقدانه به جريانات جنگ لبنان، مفاهيم و تصورات موجود از حقيقت را بررسي مي كند و البته براي اين كار روش هاي منحصربه فردي دارد: تقريباً 10سال است كه اشياي به درد نخور را براي خودم جمع، دسته بندي و ثبت مي كنم، برايشان فهرست مي نويسم و از آنها نگهداري مي كنم: بريده جرايد، عكس، مصاحبه، داستان جديد، قطعه منتخب از يك برنامه تلويزيوني و وسايل بي استفاده ديگر... حالا من چيزي شبيه يك آرشيو واقعي دارم كه مختص من است: نوعي حافظه اضافي كه علي رغم عدم نياز من، گوشه هاي مختلفي از فضاي شخصي مرا پر مي كند. نمي توانم خودم را از چنين حافظه اي آزاد كنم، بنابراين خسته ام مي  كند. به اين اميد كه از سنگيني اش خلاص شوم، تصميم دارم قسمتي از اين آرشيو را به نمايش بگذارم.
برنامه روز دوم اين مجموعه، با نام نمايش(play)، به معرفي آثار ويدئويي تجربي مي پردازد كه ويژگي منحصربه فردشان تمركز بسيار دقيق بر اركان و عناصر مفرد و واحد است. اين قطعات كه ظاهراً  به يكديگر مربوط نيستند، روشي را تشريح مي كنند كه خط مشي كلي مجموعه بر آن تكيه دارد. زماني كه اصول و عقايد به كار نمي آيند، نكته مهم، ابزار هنرمندان معاصر است: شايد همه آنچه لازم داريم تمركز باشد. آثاري از سوريه، لبنان، مصر و كويت، هر يك به مدت 4 تا 8 دقيقه، در كنار اثري 6 دقيقه اي از ايران به نام خويشتن، ساخته مانيا اكبري به نمايش درمي آيند.
در كارنامه اكبري كه با نقاشي وارد عرصه هنر شده و در چندين نمايشگاه گروهي شركت كرده است، تجارب سينمايي و ويدئويي متعددي به چشم مي خورد. در اثر خويشتن، با استفاده از ابزارهايي چون حركت، ريتم، رنگ، موزيك، صدا و كلمات، هنرمند تلاش مي كند روياها، كابوس ها و نگراني هايش را به عنوان راهي براي دستيابي به ضمير ناخودآگاه و فضاي بكر ذهن خود، ابراز كند.
هدف برنامه پنجم اين مجموعه كنكاش در بعضي عوامل، تأثيرات و كنش ها و واكنش ها نسبت به تعارض، نظامي گرايي و محروميت است. اخبار فوري نيز سري آثاري از لبنان، آمريكا و فلسطين است كه براي تاب آوردن در برابر تبليغات، اخبار نيمه خودآگاه، محركه هاي غريزي و زخم هاي رواني، نيروي لازم را معرفي مي كند.
برنامه ششم با عنوان بررسي واقعيت، گلچيني از آثار ويدئويي را ارائه مي كند كه به نگراني هاي روزمره ما- وقتي فكر مي كنيم اتفاق فاجعه آميزي در حال رخ دادن است- اشاره دارند: تمايل و اشتياق، عشق و گمراهي، رفتارهاي اجتماعي و حتي شايعاتي كه همه مردم با آنها در ارتباطند. هنرمنداني از فلسطين، بريتانيا، مصر، صربستان، لبنان و سنگال، اين تماس و ارتباط اجتناب ناپذير و ذاتي انسان، در حيطه تساهل و تسامح، تبعيض، نااميدي، تابوها، رنج و ترس ها را نمايش داده اند.بازبيني فيلم هاي كوتاه و  آثار ويدئويي اكرم ظاتري، هنرمند و موزه دار لبناني، نيز در دو بخش انجام مي شود. آثار اين هنرمند تعارض ها، پندارها و مداركي را بررسي مي كند كه شرايط لبنان را شكل داده اند. اين هنرمند يكي از مؤسسان بنياد تصوير عرب در بيروت است كه تحقيقاتش را در زمينه تاريخ تصويري خاورميانه توسعه داده است.
خسرو خسروي از ايران، در برنامه بازنمايش(replay)، اثري 5 دقيقه اي با عنوان the fifth grade را نمايش مي دهد. بخش پاياني امروز امكان تماشاي آثار هنرمندان مصري، لبناني، عراقي، ايتاليايي و سوري را نيز فراهم كرده است. خسرو خسروي فارغ التحصيل دانشگاه هنر و استاد دانشگاه سوره است و در نمايشگاه هاي انفرادي و گروهي و فستيوال هاي مختلفي مانند سه سالانه بين المللي هنر معاصر در پاريس شركت  كرده  است.]]>
</TEXT>
</DOC>
<DOC>
<DOCID>HAM2-860211-097</DOCID>
<DOCNO>HAM2-860211-097</DOCNO>
<ORIGINALFILE>/1386/860211/world/_artw.htm</ORIGINALFILE>
<ISSUE>سه شنبه 11 ارديبهشت 1386</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">ادب و هنر.هنر</CAT>
<CAT xml:lang="en">Literature and Art.Art</CAT>
<TITLE>
<![CDATA[بر ديوار نگارخانه]]>
</TITLE>
<TEXT>
<![CDATA[گالري بهزاد: نمايشگاه نقاشي گروهي‎/ تا 13 ارديبهشت‎/ بلوار كشاورز، نبش 16 آذر، پلاك 312/ تلفن: 88960453.
نگارخانه شيرين و فرهاد: نمايشگاه نقاشي علي اصغر محمودي كلور‎/ 21 تا 25 ارديبهشت‎/ كوي نصر، نبش كوچه 36، پلاك 175/ تلفن: 88280415..
نگارخانه دي: نمايشگاه نقاشي چهار هنرمند پيشكسوت‎/ تا 16 ارديبهشت‎/ خيابان ولي عصر، روبه روي پارك ساعي، شماره 1060.
نگارخانه بامداد: نمايشگاه خط و نقاشي خط محمدعلي گرجستاني‎/ مطهري، جم، ماگنوليا‎/ شماره 35/ تلفن: 88830317.
نگارخانه نقش جهان: نمايشگاه نقاشي ژيلا مناني 14 تا 19 ارديبهشت‎/ نياوران، مژده، نخجوان، محمودي،2 پلاك 59/ تلفن: 22418641.
نگارخانه دريابيگي: نمايشگاه نقاشي هنگامه تهراني‎/ تا 12 ارديبهشت‎/ شهرك قدس، فاز 3، كوچه دوم‎/ شماره 1165/ تلفن: 88083327.
خانه كاريكاتور: نمايشگاه تصويرسازي پري زنگنه‎/ تا 17 ارديبهشت‎/ خيابان گل نبي، بعد از ميدان كتابي، شماره60.
نگارخانه ماه مهر: نمايشگاه آثار مجسمه حامد رشتيان‎/ 12 تا 22 ارديبهشت‎/ خيابان ولي عصر، روبه روي پارك ملت، كاج آبادي، پلاك 12/ تلفن: 22053587.
نگارخانه آبتين: نمايشگاه نقاشي حميد دستگردي‎/ تا 12 ارديبهشت‎/ ولي عصر، جنوب چهار راه پارك وي، كوچه خاكزاد، پلاك1+12/ تلفن: 26210395.
نگارخانه انديشه: نمايشگاه صنايع دستي گروهي از هنرمندان‎/ تا 13 ارديبهشت‎/ خيابان شريعتي، نرسيده به پل سيد خندان، فرهنگسراي مدرسه.
گالري الهه: نمايشگاه نقاشي ثمينه عامل سياح‎/ 12 تا 18 ارديبهشت‎/ خيابان آفريقا، گلفام، شماره 47/ تلفن: 26202611.
گالري گلستان: نمايشگاه نقاشي عطا هاشمي نژاد‎/ 14 تا 20 ارديبهشت‎/ خيابان دروس، كماسايي، پلاك42‎/ تلفن: 22541589.]]>
</TEXT>
</DOC>
<DOC>
<DOCID>HAM2-860211-098</DOCID>
<DOCNO>HAM2-860211-098</DOCNO>
<ORIGINALFILE>/1386/860211/world/_artw.htm</ORIGINALFILE>
<ISSUE>سه شنبه 11 ارديبهشت 1386</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">ادب و هنر.هنر</CAT>
<CAT xml:lang="en">Literature and Art.Art</CAT>
<TITLE>
<![CDATA[نگاه
لوور، از آغاز تا امروز]]>
</TITLE>
<TEXT>
<IMAGE>/1386/860211/world/012642.jpg</IMAGE>
<![CDATA[
علي رضايي
همه چيز از نمايش كلكسيون تابلوهاي سلطنتي بين سال هاي 1750 تا 1785 شروع شد كه با استقبال فراواني روبه رو شد. پس از آن پروژه تبديل قصر لوور به موزه اي دائمي كليد خورد و با تصويب قانوني در سال 1793، موضوع جدي تر شد. ابتدا اين موزه محلي براي آموزش دانشجويان هنر بود و مردم عادي تنها روزهاي يكشنبه اجازه رفتن به آنجا را داشتند تا اين كه در سال 1855 ورود براي عموم آزاد شد. در عصر امپراتوري، اين مكان موزه ناپلئون ناميده مي شد و با كمك دائمي ناپلئون كه در حال كشورگشايي بود و با غنايم زيادي بازمي گشت، لوور به تدريج به مشهورترين موزه جهان تبديل شد. در دوران رياست جهوري ميتران، وزارت بازرگاني كه در بخشي از اين كاخ قرار داشت به ساختماني جديد منتقل شد. در كنار اين گسترش فضا، كلكسيون ها دوباره سازماندهي شد و تغييراتي در معماري موزه توسط لئومينگ، معمار چيني آمريكايي صورت گرفت.
جنجالي ترين قسمت اين پروژه، ساخت هرمي شيشه اي در حياط ناپلئون بود كه در ابتدا مخالفين زيادي داشت، ولي حال به عنوان ورودي موزه استفاده مي شود و بخش بزرگي از راهروهاي زيرزميني را نورافشاني مي كند. لوور در حال حاضر پس از موزه متروپوليتن نيويورك و آرميتاژ سن پترزبورگ، سومين موزه بزرگ جهان از نظر وسعت به شمار مي رود.لوور در حال حاضر كلكسيون هاي مختلفي دارد كه تمدن ها و فرهنگ هاي مختلف جهان و اعصار تاريخي زيادي را شامل مي شود. از ميان سيصد هزار اثر آن، تنها حدود سي و پنج هزار در معرض نمايش قرار دارند و كلكسيون هاي آن به شرح زير است.
آثار باستاني شرقي: شامل اشيايي است كه از منطقه اي ميان هند فعلي و درياي مديترانه به جا مانده است. تمدن هاي زيادي در اين منطقه به وجود آمده اند و اين بخش با توجه به تقسيم بندي هاي جغرافيايي و فرهنگي شامل سه قسمت مزوپوتامي(سومر، بابل، آشور، آناتولي و...)، ايران و كشورهاي شرقي(كناره سوري- فلسطيني و قبرس)است.
هنرهاي اسلامي: اين بخش در سال 2003 تأسيس شده و شامل اشيايي از منطقه اي حدفاصل اسپانيا تا هند و از بدو آغاز تمدن اسلامي622 ميلادي)تا قرن نوزدهم است. در اين بخش اشياي فراواني نيز كه در حفاري هاي شوش به دست آمده و موزه در آن شركت داشته، ديده مي شود. فضاي اين قسمت به زودي دو برابر مي شود و شامل سه هزار شهر خواهد بود.
آثار باستاني مصري: آثار اين بخش پس از حفاري هاي سراپوم به بيش از شش  هزار قطعه رسيد. ساير آثار به حفاري هاي انستيتوي فرانسوي قاهره و خريدهاي مختلف باز مي گردد.
آثار باستاني يوناني و رومي: آثار اين بخش به سه قسمت قبل از دوره كلاسيك يونان، دوره كلاسيك و دوره رومي تقسيم مي شود. يكي از آثار مهم موزه، يعني ونوس ميلو كه در جزاير ميلو يافت شده، در اين بخش قرار دارد.
نقاشي ها: امروز اين بخش شامل حدود 600 تابلو است كه از قرون وسطي تا سال 1848 را شامل مي شود. به جز چند استثنا، آثار سال هاي بعدي به موزه اورسه منتقل شده اند كه شامل آثار دوره امپرسيونيسم و نقاشاني مانند ون گوك، سزان و مونه مي شود.از آثار مهم اين بخش مي توان به ژوكوند، اثر داوينچي و تابلوهايي از رامبراند، ورمير و رافائل اشاره كرد.بخش مجسمه ها، جواهرات، آثار گرافيكي و هنر و تاريخ آفريقا، آسيا، اقيانوسيه و  آمريكا ساير قسمت هاي موزه را تشكيل مي دهند.]]>
</TEXT>
</DOC>
<DOC>
<DOCID>HAM2-860211-099</DOCID>
<DOCNO>HAM2-860211-099</DOCNO>
<ORIGINALFILE>/1386/860211/world/_asib.htm</ORIGINALFILE>
<ISSUE>سه شنبه 11 ارديبهشت 1386</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[امنيت شغلي و بيمه گريزي كارفرمايان مهمترين نگراني كارگران است
رنج بدون گنج!]]>
</TITLE>
<TEXT>
<IMAGE>/1386/860211/world/012639.jpg</IMAGE>
<![CDATA[
عكس:امير علي جواديان
هم اكنون 70 تا 80 درصد پرداخت حق بيمه كارگران از سوي كارفرمايان بر اساس حداقل حقوق است؛ اين در حالي  است كه با وجود آن كه 2 سال آخر پرداخت حق بيمه مبناي پرداخت مستمري بازنشستگي است، ممكن است به هر دليلي مانند بروز حادثه كارگر زودتر مشمول دريافت مستمري شود
بنيامين صدر
روز جهاني كارگر(سالروز تظاهرات كارگران در اول ماه مه 1884 ميلادي در شيكاگوي آمريكا)را بايد نقطه عطفي دانست كه همسو با تحولات ديگر كشورهاي صنعتي، سرانجام به تدوين، ترويج و تكامل حقوق و مقررات نوين كار و تامين اجتماعي در قالب هاي تازه انجاميد.
قواعد و مقرراتي كه كارگران را سربازان توسعه معرفي مي كرد، نه بردگاني كه با دستمزدي بخور و نمير و بدون هرگونه حمايت مؤثر در برابر حوادث، بيماري ها، بيكاري و سالمندي در خدمت نظام مسلط سرمايه داري باشند.
123 سال پس از حوادث اول ماه مه 1884 كه تنها گوشه اي از اعتراض هاي كارگران در كشورهاي صنعتي عليه مناسبات غيرعادلانه اقتصادي بود، مردمان روزگار ما مي توانند به دستاوردهاي جوامع گوناگون در زمينه شناخت و احياي حقوق نيروي كار، ببالند. هرچند كه اين عرصه، همچنان نيازمند تحول و پيشرفت است.
اين كه تحقق نظام رفاه و تامين اجتماعي به عنوان نيازي حياتي براي تامين حداقل هاي رفاهي- معيشتي و خدماتي در همه جاي دنيا، كم و بيش به رسميت شناخته شده است، موفقيتي كوچك نيست. اما اين كه اين نظام، تا چه اندازه از ضمانت، كيفيت و اثربخشي خدمات و حمايت هاي خود در يك كشور برخوردار است، همواره نيازمند بررسي و ارزيابي موشكافانه است. 11 ارديبهشت، روز كارگر در ايران نيز، مي تواند فرصتي باشد براي اين گونه ارزيابي ها.
سازمان هاي بيمه اجتماعي در سراسر جهان، بيشترين نقش را در حمايت از كارگران دارند. سازمان تامين اجتماعي در ايران نيز به عنوان بزرگترين و گسترده ترين سازمان بيمه اجتماعي كشور، پيوندي نزديك با كارگران داشته است. اين سازمان با زير پوشش قرار دادن كارگران و ارايه خدمات بيمه اي و درماني در كنار خدمات بلندمدت بازنشستگي، ازكارافتادگي و بيمه بيكاري، نقش پررنگي در تامين آينده كارگران و امنيت خاطر آنان دارد. محمد بناييان سفيد، معاون فرهنگي و اجتماعي سازمان تامين اجتماعي، به مناسبت روز كارگر مي گويد: بايد ارزش كار را براي جوانان تبيين كرد؛ چراكه در اين صورت از سرگرداني و بيكاري افراد كاسته مي شود و جامعه پويا و توليد كننده اي خواهيم داشت.
معاون فرهنگي و اجتماعي سازمان تامين اجتماعي درباره مشكلات جامعه كارگري ادامه مي دهد: يكي از مهمترين مشكلات قشر كارگر امنيت شغلي است، با وجود آن كه دغدغه هاي شغلي ارتباطي به سازمان تامين اجتماعي ندارد؛ ولي در تلاشيم با تدوين ضوابط و برآورد خواسته هاي كارفرمايان به افزايش امنيت شغلي كارگران كمك كنيم.
اين در حالي  است كه براي رسيدن به نرخ بيكاري پيش بيني شده در برنامه چهارم توسعه سالانه بايد 900 هزار فرصت شغلي ايجاد شود تا در سال پاياني برنامه، نرخ بيكاري از 5/12 درصد فعلي به 5/8 درصد كاهش يابد.
او درباره وضعيت بيمه اي كارگران نيز تاكيد مي كند: كارگران بايد نسبت به پرداخت حق بيمه خود از سوي كارفرما مطمئن باشند؛ چون با افزايش مدت اعتبار دفترچه هاي بيمه و به رغم در دست داشتن دفترچه بيمه، ممكن است كارفرما براي كارگر خود چند ماه حق بيمه پرداخت نكرده باشد.
اين مقام مسئول، همچنين يكي از مهم ترين معضلات را بيمه گريزي كارفرمايان عنوان مي كند و مي گويد: بسياري از كارگران در كارگاه هاي زير 5 نفر، همچنين كارگاه هاي زيرزميني از تسهيلات بيمه اجتماعي محروم هستند.
اين در شرايطي است كه كارفرمايان با بيمه كردن كارگران خود، نگراني تامين حال و آينده آنان را نخواهند داشت. كارفرما پس از بيمه كردن كارگر خود از هزينه هاي گوناگوني كه ممكن است بر اثر حادثه، بيماري يا موارد ديگر گريبانگير كارگر شود، خلاص مي شود و سازمان تامين اجتماعي به صورت خودكار و طبيعي ارايه اين خدمات را برعهده مي گيرد. به عبارتي كارفرما با پرداخت مبلغ اندكي به عنوان حق بيمه، از مسئوليت پرداخت هزينه هاي به مراتب سنگين تر رها مي شود.
با توجه به اجراي برخي مقررات نظير بازنشستگي پيش از موعد در مشاغل سخت و زيان آور بدون در نظر گرفتن بار مالي اجراي آنها، ميانگين دريافت حق بيمه در سازمان تأمين اجتماعي به كمتر از 20 سال كاهش يافته است، كه اين كاهش حق بيمه مشكلات سازمان تأمين اجتماعي را دوچندان مي كند.
پيش از اين نمايندگان تشكل هاي عمده كارفرمايي با افزايش حق بيمه كارفرما مخالفت كرد و استدلال مي كردند كه افزايش حق بيمه قيمت تمام شده محصولات را با افزايش زيادي مواجه مي كند. اين در حالي است كه بر اساس يافته هاي پژوهشي سازمان مديريت و برنامه ريزي، تأثير حق بيمه در قيمت تمام شده محصولات توليدي- خدماتي كارگاه هاي كوچك(كمتر از 50 نفر كارگر)و بزرگ(بيش از 50 نفر كارگر)حداكثر 2 درصد است.
هم اكنون 70 تا 80 درصد پرداخت حق بيمه كارگران از سوي كارفرمايان بر اساس حداقل حقوق است؛ اين در حالي  است كه با وجود آن كه 2 سال آخر پرداخت حق بيمه مبناي پرداخت مستمري بازنشستگي است، ممكن است به هر دليلي مانند بروز حادثه كارگر زودتر مشمول دريافت مستمري شود.
در شرايط كنوني يك سوم از دستمزد كارگر صرف بيمه اجتماعي مي شود. اين سهم نسبتي با شرايط اقتصادي ايران ندارد و ضرورت دارد كه همچون ساير كشورها آن را كاهش داد.
اما اين كه نقش بيمه هاي اجتماعي در حمايت از كارگران چيست و چالش هاي پيش  رو كدام است، موضوعاتي است كه بايد بيشتر به آن توجه كرد.
در حالي كه در گذشته داستان بيمه گريزي در نگاه كارشناسان به پرداخت نكردن حق بيمه و فرار كارفرمايان از بيمه كارگران محدود مي شد، اما امروز بسياري از بيمه پردازان در نگاه كارشناسان تامين اجتماعي بيمه گريز هستند و از پرداخت حق بيمه واقعي خود خودداري مي كنند.
]]>
<IMAGE>/1386/860211/world/012678.jpg</IMAGE>
<![CDATA[
بر اساس آنچه سرپرست معاونت فني و درآمد سازمان تامين اجتماعي عنوان مي كند در حال حاضر بيش از 85 درصد حق بيمه كارگران بر مبناي حداقل دستمزد به سازمان تامين اجتماعي پرداخت مي شود.
فرخ ملكوند فرد، مي گويد: به هيچ عنوان نمي توان پذيرفت كه 85 درصد بيمه شدگان زير پوشش سازمان تامين اجتماعي فقط و فقط بر اساس حداقل حقوق دستمزد بگيرند. بايد توجه داشت كه اين امر هم به زيان صندوق تامين اجتماعي است و هم به زيان بيمه شدگان. در حالي كه تمام دريافتي بيمه شده شامل حقوق و مزايا و اضافه كاري و انواع فوق العاده شغل مشمول كسر حق بيمه است، پرداخت حق بيمه بر اساس حداقل حقوق سبب مي شود شخص در زمان بازنشستگي نيز بر اساس حداقل حقوق، مستمري بگيرد.
سرپرست معاونت فني و درآمد تامين اجتماعي اضافه مي كند: پديده گريز از پرداخت حق بيمه چالش بزرگي است كه بايد با يك برنامه ريزي همه جانبه به سوي حذف آن حركت كرد.
درج رقم غير واقعي دستمزد كارگران در ليست حق بيمه يكي از رايج ترين فرارهاي بيمه اي در كشور است. در شرايطي كه دستمزدهاي واقعي معمولاً بالاي 200 تا 300 هزار تومان است پرداخت حق بيمه بر اساس حداقل حقوق اعلام شده از سوي شوراي عالي كار كاهش منابع صندوق تامين اجتماعي را به دنبال دارد.
اما دفاع كارفرمايان چيست؟ محمود دربندي عضو هيات مديره كانون عالي انجمن هاي صنفي كارفرمايي ايران در اين باره مي گويد: سازمان هاي دولتي و نهادهاي تاثيرگذار نتوانسته اند شرايط را به نحوي آماده كنند تا كارفرمايان بتوانند در محيطي كم دغدغه به فعاليت اقتصادي و توليدي خود ادامه دهند.
وضعيت نابسامان اقتصادي، ارائه نامناسب تسهيلات بانكي و پرداخت عوارض گوناگون موجب شده تا قيمت تمام شده كالاهاي توليدي جوابگوي هزينه هاي پرداختي نباشد. در چنين شرايطي حاشيه سود توليدكنندگان و كارفرمايان كاهش يافته است و از اين رو خواه ناخواه پديده بيمه گريزي و حتي گريز از پرداخت ماليات نمود مي يابد.
وي اضافه مي كند: سياست ها و عملكردهاي دولت نيز در اين مقوله بسيار تاثيرگذار است. سياست ها و برنامه هاي دولت در خصوص واردات و صادرات، نحوه مبارزه با كالاي قاچاق، نوع تعيين تعرفه ها و عوارض، رونق يا ركود بازار، عرضه و تقاضاي نيروي كار و شغل بدون ترديد در رفتارهاي بيمه پردازي و گريز بيمه اي افراد بسيار تاثيرگذار است.
در حالي كه بسياري از صنايع از جمله صنايع نساجي، لوازم خانگي، صنايع توليد كفش و حتي پوشاك با خطر ورشكستگي روبه رو هستند، چگونه مي توان انتظار داشت كه تمامي كارفرمايان بدون هيچ مشكلي از پرداخت حق بيمه خودداري نكنند.
محمدعلي مقنيان، عضو كميسيون اجتماعي و نماينده بيجار در مجلس، درباره نقش نظام هاي بيمه اجتماعي در حمايت از كارگران، مي گويد: در جوامع مدرن امروزي، پس از دولت كه به عنوان يك نهاد حاكميتي، وظيفه حمايت از افراد جامعه در برابر مشكلات اقتصادي و اجتماعي را برعهده دارد، سازمان هاي بيمه گر نقش مهمي در مراقبت از افراد زير پوشش در برابر آسيب هاي اجتماعي و اقتصادي دارند.
او درباره چالش هاي موجود در حوزه بيمه هاي اجتماعي، مي گويد: متاسفانه حوزه فعاليت بيمه هاي اجتماعي كشور، كه سازمان تامين اجتماعي يكي از فعال ترين سازمان ها در اين حوزه است، با چالش ها و دغدغه هاي بسياري روبه رو است. يكي از اين دغدغه ها، تصويب برخي طرح ها و لايحه هاست كه سبب تعهداتي براي تامين اجتماعي مي شود كه تامين منابع مورد نياز براي اجراي آنها، با دشواري روبه رو است. از ديگر چالش هايي كه تامين اجتماعي با آن مواجه است، پرداخت نكردن كامل و به موقع مطالبات اين سازمان از سوي دولت است.
مقنيان يادآور مي شود: اندك سرمايه هايي كه با عنوان حق بيمه از سوي تامين اجتماعي از كارگران دريافت مي شود، بايد در جاهايي سرمايه گذاري شود كه ارزش افزوده و سودي كه به آنها تعلق مي گيرد، هم مستمري زمان بازنشستگي كارگران در آينده را تامين كند و هم اين ذخاير ارزش روز خود را نگه دارد.
موسي الرضا ثروتي، يكي ديگر از اعضاي كميسيون اجتماعي و نماينده بجنورد در مجلس هم در اين زمينه، مي گويد: صندوق هاي بيمه اجتماعي به صورت طبيعي، با گذشت زمان نيازمند حمايت از سوي دولت ها هستند. از اين رو، در تصميم گيري ها براي توسعه استفاده از بيمه ها، بايد قوانين و مقررات مناسبي وضع شود تا ضمن حفظ استقلال صندوق ها، از ورشكستگي آنها پيشگيري و استمرار فعاليت آنها تضمين شود.
وي مي افزايد: با افزايش طبيعي مصارف صندوق هاي بيمه اجتماعي در برابر منابع آنها در گذر زمان، بايد همواره توان صندوق ها در نظر گرفته شده و از تحميل هزينه هاي جديد و غيرمرتبط به آنها جلوگيري شود.اين نماينده مجلس، درباره عملكرد سازمان تامين اجتماعي، تصريح مي كند: عملكرد تامين اجتماعي در بخش سرمايه گذاري و كسب درآمد، نياز به تجديدنظر در عملكرد و بهينه سازي ساختار و كاركرد اين بخش،دارد.
در شرايطي كه حداقل نرخ دستمزد كارگران در سال 1386 معادل 183 هزار تومان بدون احتساب ساير حقوق متعلقه تعيين شد، فاصله دستمزد كارگران با خط فقر نسبت به سال گذشته افزايش بيشتري يافته است، چرا كه ميزان خط فقر در سال گذشته 292 هزار تومان و حداقل دستمزد 120 هزار تومان بوده است، اما در سال جاري، خط فقر 350 هزار تومان اعلام شده است و حداقل دستمزد كارگران 183 هزار تومان.
به نظر مي رسد با توجه به افزايش رقم خط فقر و روند فعلي تعيين دستمزدهاي كارگري، باز فاصله خط فقر با دستمزد كارگران افزايش يابد. مسلماً افزايش سطح دستمزدها خود به نوعي در بالا رفتن نرخ تورم اثرگذار است.]]>
</TEXT>
</DOC>
<DOC>
<DOCID>HAM2-860211-100</DOCID>
<DOCNO>HAM2-860211-100</DOCNO>
<ORIGINALFILE>/1386/860211/world/_asib.htm</ORIGINALFILE>
<ISSUE>سه شنبه 11 ارديبهشت 1386</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[به بهانه هفته معلم
آموزگاري با نمره بيست!]]>
</TITLE>
<TEXT>
<![CDATA[اصغر نديري
با اينكه دستش به زحمت به آن بالاها مي رسيد، اما هر وقت مي توانست زنگ خانه پيرزن همسايه را كه يك سال بود به آن كوچه نقل مكان كرده بود، مي زد و فرار مي كرد. مثل اينكه آدميزاد در هر سن و سالي اگر زورش به يكي برسد، مي تواند خطرناك باشد!
البته دليل ايجاد اين نفرت را مي شد پيدا كرد. در حقيقت، فقط شنيده بود كه او در كار مردم دخالت مي كند. خودش نديده بود. خب، بچه بود و تحت تأثير حرف بعضي بزرگ ترها.شنيده بود كه او پشت سر فلاني گفته است: چرا اين پسره جلوي در خونه ما توپ بازي مي كنه يا چرا اون دختره كيفش رو روي زمين مي كشه! و يا چرا باباي فلان بچه با كفش هاش، موقع راه رفتن لك و لك مي كنه؟ و البته اين را هم شنيده بود كه آن خانم درس خوانده است و با شخصيت.
ولي اين را هم ديده بود كه آن خانم پير با صورت مهربان اما كمي چروكيده، مثل پارچه حرير سفيدي كه اتو نشده باشد، گاهي از لاي در عبور و مرور مردم را زير نظر دارد. اين را خودش ديده بود و حدس هايش درباره اين شايعه ها به يقين نزديك مي شد.
سعيد، يعني همين پسره كوچولو و بازيگوش كلاس چهارمي، در واقع بي هيچ اساس محكمي، دق دلي پيدا كرده بود و از طرفي هم مي ديد كسي چندان پشت خانم تنها با آن پشت نيم خميده در نمي آيد، براي همين جرأت كرده بود خيلي موذيانه او را اذيت كند. البته اين كار خيلي هم راحت نبود. چشم مزاحم از در و ديوار هر لحظه ممكن بود او را ببيند. بالاخره پيرزن بود و اگر قيل وقال مي كرد، حرفش بيشتر برو داشت.چند ماه گذشت. پيرزن به بعضي همسايه ها ناليده بود كه: يكي دائم زنگ خونه ام رو مي زنه و فرار مي كنه. كم كم اين خبر به گوش مادر سعيد رسيد. او هم ابراز همدردي كرد و كمي هم نفرين.
- از خدا بي خبرها! چرا سر به سر اين بنده خدا مي گذارند. عاقبت نداره. ايشالا جز جگر بگيرن... مادر! تو يك وقت از اين كارهاي نادرست نكني!
و پسر زل زده بود به مادر. نفرين از آن چيزهايي بود كه اصلاً خوشايندش نبود. بنابراين بدتر از گذشته شروع به مردم آزاري كرد. شايد اگر مادرش مي دانست او نصيحت يا كلمه جز جگر را دوست ندارد، مسئله به مسيري سالم تر ختم مي شد.
حالا جاي عجيب تر قصه اين بود كه خانم كهنسال هر روز به سعيد بيشتر روي خوش نشان مي  داد و پسرك هم خوشحال تر، از آن جنبه شيطاني كارش لذت مي برد. از طرف ديگر سعي مي كرد زنگ زدن را وقت و بي وقت كند تا دستش رو نشود. گاهي مي گفت: ديگه اين كار رو نمي كنم و گاهي هم از شنيدن صداي دلنگ دلنگ زنگ خوشش مي آمد. فقط نمي دانست چرا همسايه شان با او طور ديگري رفتار كرده و سر و صدا نمي كند. بارها از دور گوش ايستاده و منتظر شنيدن بد و بيراه بود. اما او حتي در را هم محكم و از روي عصبانيت به هم نمي كوبيد.سعيد يك روز صبح كه عازم مدرسه بود، درست در مقابل خانه پلاك بيست، يعني خانه زنگ دار ايستاد. جلوي پايش يك توپ لاستيكي دو برابر يك گردو، از آنهايي كه بزني زمين تيز هوا مي رود، پيدا كرد. نو بود. آن را برداشت. سبك سنگين كرد. رنگارنگ بود، زرد و سرخ و سبز. مي خواست زنگ بزند و به سرعت دور شود كه ناغافل يكي از همسايه ها بيرون آمد. مي خواست جلوي خانه را آب بپاشد. پسرك خودش را جمع كرد. توپ در دستش بود. هميشه آرزو داشت كه چنين توپ سركشي داشته باشد.همين طور كه داشت با خودش فكر مي كرد، نگاهش به پلاك خانه افتاد.
- شماره بيست، نمره بيست، پلاكش هم بيسته. اما ما چي؟ پلاك هشت. نمره حساب هفت. نمره ديكته دوازده. جغرافي... باشه، حساب شما باشه براي بعد.
مدرسه اش داشت دير مي شد. گفت: چه طوره توپ رو به ديوار خونه بكوبم تا اين طوري عوض زنگ زدن رو در آورده باشم. اگر به اين ديوار كهنه توپ بخوره، چه خاكي به هوا بلند بشه.
عجله داشت. آماده شد و تمام نيروش را جمع كرد. بعد ايستاد و گفت: اين هم سهم امروز فضول ها. با تمام قدرت توپ بي قرار را به ديوار كوبيد. لحظه اي طول نكشيد كه زمين و زمان سياه شد و دور سرش چرخيد. بله، توپ به چشم راستش خورده بود. نمي توانست آخ نگويد، اما نتوانست بيش از آن هم بگويد. در آن هنگام از خودش هم خجالت مي كشيد. احتمال مي داد نابينا شده باشد. كورمال كورمال در حالي كه كيفش مقابل خانه پلاك بيست افتاده بود، داشت خود را به خانه مي رساند كه صداي باز شدن در خانه پيرزن به گوشش خورد.
- چي شده پسرم، اجازه بده ببينم...
حالا ترس هم در جانش رخنه كرده بود:
- نكنه همه چيز رو مي دونه؟
چهار ساعت بعد، در حالي كه چشمش به شدت درد مي كرد و دور پلك هايش كبود شده بود و سفيدي چشمش يك كاسه خون، از خواب بيدار شد. صداهايي آشنا و ناآشنا به گوشش مي رسيدند و مادر بود كه با عصبانيت حرف مي زد و براي پسر خط و نشان مي كشيد.
- مگر نگفتم مبادا كسي رو اذيت كني! اگر بلايي سرت مي اومد چي؟
- شما خودتون رو ناراحت نكنيد. خدا را شكر كه به خير گذشت. گفتم كه من مي خواستم پسر شما رو از اشتباه بيرون بيارم. فكر مي كردم با اون توپ و هديه هاي بعدي شايد بتونم اون رو متوجه خطا هاش بكنم. اما او عجله كرد و...
صداي خانم مسن بود. خيلي مهربان و مثل معلم ها صحبت مي  كرد. پسر، آن يكي چشمش مقداري باز مي شد. با شرمندگي پتو را كمي از روي سرش كنار زد و با يك چشم به اطراف نگاه كرد.آن خانم با يك جعبه شيريني در خانه آنها بود. مي گفت آموزگار بوده و مي خواسته خود سعيد به كارهاي بدش پي ببرد. در اين چند ماهه از همه چيز خبر داشته، اما نمي خواسته كار به جاهاي باريك بكشد. و حالا نخواهد گذاشت پسرش   از درس عقب بيفتد.]]>
</TEXT>
</DOC>
<DOC>
<DOCID>HAM2-860211-101</DOCID>
<DOCNO>HAM2-860211-101</DOCNO>
<ORIGINALFILE>/1386/860211/world/_asib.htm</ORIGINALFILE>
<ISSUE>سه شنبه 11 ارديبهشت 1386</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[سايه روشن
فاصله ها بيشتر نشوند]]>
</TITLE>
<TEXT>
<![CDATA[گروه اجتماعي- نماينده كارفرمايان بخش كشاورزي در شوراي عالي كار معتقد است كه قانون كار مصوب سال 1369 و آيين نامه هاي آن، آشكارا كارفرما و كارگر را در تقابل با يكديگر قرار داده است. واقعيت را نبايد كتمان كرد. انگيزه تدوين و تصويب كنندگان اين قانون در دهه 1360 حمايت از نيروي كار به عنوان يكي از اقشار آسيب پذير كشور بود اما اين حمايت پس از گذشت سال ها، دستاوردي جز افزايش بيكاري و محدوديت در به كارگيري نيروي كار به همراه نداشته است.
به گفته جلال عجايبي، نكته اصلي كه مشكلات ريز و درشت را به همراه داشته، در ايجاد تقابل بين دو عنصر اصلي روابط توليد يعني كارگر و كارفرما نهفته است.
مشكل ديگر قانون كار، يكسان در نظر گرفتن مقررات براي تمام واحدها اعم از صنعتي، صنفي و كشاورزي است.ناديده گرفتن تفاوت هاي اصلي و غيرقابل انكار واحدهاي مختلف، كارآمدي اين قانون را با چالش هاي جدي همراه ساخته است.
به عنوان نمونه شرايط محيط كار مانند ساعت كار در واحدهاي كشاورزي تفاوت فراواني با واحدهاي صنفي و صنعتي دارد. عجايبي مي گويد، هرگونه تغيير، اصلاح يا بازنگري در قانون كار بايد با مشاركت تشكل هاي مستقل كارفرمايي و كارگري همراه باشد. در غير اين صورت نمي توان اميدي به پذيرش تغييرات احتمالي از سوي گروه كارگري يا كارفرمايي داشت.او در گفت وگو با پايگاه اطلاع رساني سازمان تامين اجتماعي پيشنهاد مي دهد كه نهادهاي دولتي مانند وزارت كار و امور اجتماعي پيش از هر اقدامي، درصدد جلب مشاركت تشكل هاي كارگري و كارفرمايي در اين فرايند باشند. پيشنهاد مشخص ما در نظر گرفتن سازوكاري براي افزايش نظم واحدهاي توليدي و به دنبال آن افزايش بهره وري است. بر اين باور هستيم، تا زماني كه نتوانيم كارگران را به رعايت تعهدات محيط كارگري ملزم كنيم، نمي توان از كارفرما انتظار حمايت از نيروي كار داشت. در اين صورت كارفرما موظف است شرايطي را به وجود آورد كه نيروي كار از امنيت شغلي و تأمين اجتماعي برخوردار باشد.
به تجربه نيز ثابت شده كه همراهي تشكل ها و نمايندگان گروه هاي مختلف نقش بسزايي در نهادينه كردن قانون و مقررات دارد.افزون بر اين نمايندگان گروه هاي اجتماعي ذي نفع، به دليل آشنايي بيشتر با مشكلات، مي توانند نظرات بهتري براي حل مسائل پيشنهاد كنند. عجايبي ادامه مي دهد، پيشنهاد بعدي ما اين است كه دولت معافيت هاي مالياتي و بيمه اي را براي واحدهاي توليدكننده در نظر بگيرد و با توجه به اين كه واحدهاي صنفي بخش عمده اي از واحدهاي اقتصادي را تشكيل داده و نقش عمده اي در ايجاد فرصت هاي شغلي دارند، دولت آنها را از پرداخت بيمه تأمين اجتماعي معاف كند. آنچه خواستار آن هستيم، تقبل پرداخت بيمه تأمين اجتماعي از سوي دولت است نه محروميت كارگران از پوشش بيمه اي.
به گفته او دولت موظف به گسترش پوشش بيمه اجتماعي براي كارگران است. اما اين وظيفه به اشتباه بر دوش كارفرمايان قرار داده شده است. به نظر مي رسد در صورت كاهش حق بيمه به 10 درصد، مي توان گام هاي بزرگي را براي ايجاد فرصت هاي شغلي ايجاد كرد.
اين در شرايطي است كه دولت 5 هزار ميليارد تومان به سازمان تأمين اجتماعي بدهكار است و توانايي پرداخت آن را ندارد. واقعيت اين است كه دولت هاي گذشته و حال علاقه اي به هدفمند كردن يارانه ها ندارند. در اين صورت منابعي براي گسترش پوشش بيمه اجتماعي آزاد نمي شود كه بخواهند آن را هزينه كنند؟
واقعيت آن است كه دولت در سال هاي گذشته به ويژه پس از افزايش قيمت نفت، مديريت خوبي بر منابع حاصل از فروش نفت نداشته است، در غير اين صورت مي توانست، منابع مورد نياز را براي اجراي چنين طرح هايي فراهم كند. در كنار اين دولت مي تواند از طريق تسريع در واگذاري واحدهاي دولتي به عنوان بدهي خود به سازمان تأمين اجتماعي بخشي از مشكلات اين سازمان را حل كند.]]>
</TEXT>
</DOC>
<DOC>
<DOCID>HAM2-860211-102</DOCID>
<DOCNO>HAM2-860211-102</DOCNO>
<ORIGINALFILE>/1386/860211/world/_cinew.htm</ORIGINALFILE>
<ISSUE>سه شنبه 11 ارديبهشت 1386</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">ادب و هنر.هنر.سینما</CAT>
<CAT xml:lang="en">Literature and Art.Art.Cinema</CAT>
<TITLE>
<![CDATA[دنباله هايي كه در راهند از گيشه هايي داغ و پررونق خبر مي دهند
پاپ كورن و كمي هم سينما
مرد عنكبوتي 3 از اميدهاي اصلي فتح گيشه در تابستان 2007]]>
</TITLE>
<TEXT>
<IMAGE>/1386/860211/world/012645.jpg</IMAGE>
<![CDATA[
در روزهايي كه يك فيلم ترسناك كه منتقدان، آن را كاري معمولي خوانده اند، با فروشي نه چندان جالب توجه در صدر جدول فروش قرار گرفت و فيلم تازه  تارانتيتو و رودريگوئز يك شكست خورده محض است، مديران استوديوهاي هاليوود به تابستاني پربار اميدوارند؛ تابستاني كه قرار است چندين فيلم كه هر كدامشان به تنهايي مي توانند بمب گيشه باشند، به نمايش در آيند. تحليلگر نشريه سينمايي پره مير، معتقد است ركورد تابستان امسال، نه تنها فروش كلي فيلم ها، بلكه احتمالاً  تعداد تماشاگران را هم شامل خواهد شد. پرفروش  ترين سال سينماي جهان 2004 بود كه فيلم ها در مجموع 5/9ميليارد دلار فروختند و پرمخاطب ترين سال سينماي جهان به سال 1957 اختصاص دارد كه يك ميليارد و 700 ميليون نفر به تماشاي فيلم ها شتافتند.
دو نكته باعث شده تا خيلي ها معتقد باشند هر دو ركورد در سال 2007 شكسته خواهد شد؛ اولي اكران چندين دنباله كه قسمت هاي قبلي اش همگي گيشه پررونقي داشته اند و پيش بيني مي شود اين توفيق باز هم تكرار شود و ديگري افزايش تعداد سالن هاي سينماست. چيزي كه درباره فناوري و نوآوري به برخي محصولات هاليوود نسبت داده مي شود به نوعي درباره سالن هاي مدرن و مجهزي كه به تازگي ساخته يا بازسازي شده هم صدق مي كند. در روزگاري كه dvd هر فيلمي به سرعت قابل دسترسي است، سالن هاي سينما روز به روز مجهزتر مي شوند تا ضيافت فيلم ديدن روي پرده نقره اي همچنان پررونق باشد.در حالي كه وضعيت گيشه در آن سوي آبها، كاملاً  متوسط و معمولي است، مطابق معمول همه اميدها به فيلم هاي فصل تابستان دوخته شده است؛ فصلي كه قرار است دنباله هاي فيلم هاي محبوب، گيشه را فتح كنند. همه پيش بيني ها از سوي كارشناسان سينمايي حاكي از اين نكته است كه هاليوود در تابستان امسال هم طعم خوش گيشه را خواهد چشيد.
سعيد مروتي
مدير يك استوديوي پخش فيلم به خبرنگار پره مير گفته است: شما امسال مي توانيد تابستان را فصل دنباله سازها و يا فيلم هاي ركورد شكن بناميد، چيزي كه واضح است تابستان امسال فيلم هاي پرمخاطبي به نمايش در خواهند آمد.
يك اعتقاد ميان كارشناسان سينما وجود دارد كه خيلي از محصولات هاليوود بر مبناي آن جلوي دوربين مي رود.
وقتي يك فيلم با تماشاگران زيادي ارتباط برقرار كرد، چه دليلي دارد دنباله اش با موفقيت همراه نشود. به همين خاطر دنباله ها بيشتر براي اهداف اقتصادي مقابل دوربين مي روند و به همين دليل است كه آنها فاقد اصالت و خود انگيختگي فيلم اول هستند. منتها مي توان از فيلم هايي نام برد كه دنباله هايشان به مراتب بهتر از نسخه اوليه شان بودند. منتقدان از پدر خوانده 2   به عنوان شاهد مثال نام مي برند كه از عمق، پختگي و ظرافت بيشتري برخوردار است ولي نمي توان انكار كرد كه اين فيلم جادوي پدر خوانده  1 را براي تماشاگر نداشت. شايد به اين دليل كه ديگر خبري از براندو افسانه اي در فيلم نبود. در عوض جيمز كامرون در ترميناتور 2 هم فيلم خوش ساخت تري ساخت و هم به توفيقي فراتر از ترميناتور 1 رسيد.
در مورد فيلم هايي كه اصالت هنري در آنها مفهوم چنداني نداشته، خوشامد منتقدان اصلاً  اهميتي ندارد. هدف فقط و فقط فتح گيشه است. اين گونه است خيلي ها از همين حالا منتظر مرد عنكبوتي 3 هستند؛ فيلمي كه قرار است افتتاحيه اكران تابستان باشد و عده اي معتقدند به فروشي رويايي دست پيدا خواهد كرد.
دو هفته بعد از اين فيلم، شرك 3 از كمپاني پارامونت اكران مي شود و بعد نوبت دزدان دريايي كارائيبي: پايان دنيا خواهد رسيد. روي اين يكي كه مثل قسمت هاي قبل، جاني دپ نقش اصلي اش را بازي كرده هم حساب ويژه اي باز شده است. به خصوص اينكه قسمت قبلي دزدان دريايي كارائيب سال گذشته چنان خوب فروخت كه منتقدي فروشش را به آتش زدن گيشه تعبير كرد.
اين بار قرار است دنباله تازه دزدان كارائيب برخلاف پارسال، در ايام تعطيلات و با در اختيار داشتن سالن هاي بيشتر به نمايش در آيد. به همين خاطر است كه خيلي ها اعتقاد دارند اين فيلم ركورد تازه اي را در فصل تابستان از خود به جا خواهد گذاشت.
ديگر دنباله اي كه برايش توفيق فراواني پيش بيني شده، سيزده يار اوشن ساخته استيون سودربرگ است؛ فيلمي كه اولين نمايشش در جشنواره كن خواهد بود و با لشگري از بازيگران محبوب چون جرج كلوني، جوليا رابرتز، براد پيت، مت ديمون، كاترين زتا جونز و.... شانس زيادي براي فتح گيشه خواهد داشت.
قسمت اول ياران اوشن كه آن هم خود بازسازي يك فيلم دهه هفتادي به شمار مي رفت، هم فروش فوق العاده اي كرد و هم منتقدان از آن استقبال به عمل آوردند. دوازده مرد اوشن گرچه دنباله نسبتاً  موفقي بود ولي عده اي آن را محملي براي تفريح ستارگان فيلم خواندند. درباره سيزده يار اوشن اما گفته مي شود كه سودربرگ، با انگيزه اي ويژه آن را ساخته و اضافه شدن آل پاچينو هم به ياران اوشن، خود بر جذابيت هاي اين فيلم مي افزايد. از فانتزي4: ظهور موج سوار نقره اي و ايوان قدرتمند به عنوان ديگر شانس هاي اكران تابستان نام برده مي شود، اما شايد بتوان گفت مهمتر از تمام اين فيلم ها، دنباله تازه هري پاتر است كه نوجوانان زيادي در سراسر دنيا، چشم انتظار اكرانش هستند. سري فيلم هاي هري پاتر درست مثل خود داستان ها، آثاري بسيار پرمخاطب بوده اند و مي گويند هيچ دليلي وجود ندارد كه دنباله تازه هري پاتر با اقبال عمومي مواجه نشود.
يك پخش كننده باتجربه جمله جالبي درباره دنباله ها دارد: موفقيت، موفقيت مي آورد. به گفته او بسياري از تماشاگراني كه قسمت قبلي اين دنباله ها را دوست داشته اند با ديدن تيزرهاي قسمت قبلي به هيجان مي آيند و تازه مي توان اميدوار بود كه دنباله تازه، علاقه مندان گسترده تري هم بيابد.
البته يك دليل عمده براي اين ميزان اميدواري به موفقيت وجود دارد. مديران شركت هاي هاليوودي امسال سرمايه گذاري زيادي در ساخت سالن هاي سينماي جديد كرده اند و اميدوارند با افزايش سالن ها به سود بيشتري برسند.
يكي از مديران متروگلدن ماير در اين رابطه مي گويد: سرمايه گذاري روي سالن ها زياد شده و اين در درازمدت به سود ما خواهد بود. به اين دليل واضح كه پخش و نمايش فيلم در واقع لوكوموتيوي است كه قطار توليد فيلم را با سرعت و كيفيت بيشتر به پيش مي برد.
اكران گسترده دنباله فيلم هاي محبوب در سالن هايي كه تعدادشان از گذشته بيشتر شده، نوعي سود تضمين شده را به همراه خواهد داشت.
احتمالاً  در تابستان 2007 ركوردهاي جالب توجهي در گيشه بدست خواهد آمد، اما واقعاً  چند فيلم از اين دنباله هاي فاتح گيشه، آثار ارزشمندي هم خواهند بود؟
شايد كمتر از انگشتان يك دست و شايد از اين هم كمتر. فيلم هايي كه علاقه مندان جدي سينما به دنبال آنها هستند، معمولاً  در اين فصل شانس چنداني براي اكران نمي يابند. ريسك اكران فيلمي مستقل در ميان هري پاتر و مرد عنكبوتي جديد، آن قدر بالاست كه كمتر كسي به آن دست خواهد زد.
چيزي كه اهميت دارد بلندپروازي هاي هاليوود براي برداشتن گام هاي بعدي است. مهمترين صنعت سرگرمي ساز دنيا، به سودهاي بالاتر مي انديشد و البته مي توانيم اميدوار باشيم كه در تعدادي از فيلم هايي كه براي اين منظور مقابل دوربين رفته اند، هنر هم جايي در ميان اين تجارت پرسود داشته باشد.]]>
</TEXT>
</DOC>
<DOC>
<DOCID>HAM2-860211-103</DOCID>
<DOCNO>HAM2-860211-103</DOCNO>
<ORIGINALFILE>/1386/860211/world/_cinew.htm</ORIGINALFILE>
<ISSUE>سه شنبه 11 ارديبهشت 1386</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">ادب و هنر.هنر.سینما</CAT>
<CAT xml:lang="en">Literature and Art.Art.Cinema</CAT>
<TITLE>
<![CDATA[نگاهي به فيلم تعطيلات مستربين
وقتي مستربين جشنواره كن را به هم مي ريزد!]]>
</TITLE>
<TEXT>
<IMAGE>/1386/860211/world/012648.jpg</IMAGE>
<![CDATA[
اين سومين فيلم سينمايي بلندي است كه درباره مستربين ساخته مي شود.(دو فيلم قبلي، بين در سال 1997 و جاني انگليش به سال 2003 بودند).
مستربيني كه حدود دو دهه است، به عنوان كاراكتر اصلي مجموعه اي از نمايش هاي كوتاه تلويزيوني، مردم دنيا را مي خنداند.
(ازجمله تلويزيون خودمان هم به كرات برنامه هاي تلويزيوني مستربين را در مناسبت هاي گوناگون از شبكه هاي مختلفش پخش كرده است !)كاراكتري كه خالقش را به نام خود روان اتكينسن(بازيگر نقش مستربين)ثبت كرده اند، چرا كه اساس آن بر فيزيك بدني، حركات و رفتار و ميميك هاي خاص اين بازيگر 52 ساله انگليسي استوار است.
از همين رو همواره در فهرست نويسندگان فيلمنامه مجموعه ها و فيلم هايي كه درباره اين شخصيت ساخته شده، خلق كاراكتر آن به نام همان روان اتكينسن در تيتراژ مي آيد.
كاراكتري كه نه بر ديالوگ و تكيه كلام و شوخي هاي خاص زباني، بلكه به خاطر نوعي حركات كاريكاتوري ويژه كه با قد دراز و دست و پاهاي بلند و كله كوچك وي كاملاً هماهنگ است و فيگورهاي چهره كه با فرم گرد صورت و چشم هاي درشت و دماغ بزرگ آن، تركيب خنده  آوري را پديد مي آورد.
سعيد مستغاثي
تازه ترين فيلم مستربين(كه به قول خودش قرار است، آخرين آن هم باشد)درباره مسافرت او به سواحل كن واقع در جنوب فرانسه است كه طبق معمول با وقايع و اتفاقات كميك و مضحكه آميزي نيز همراه مي شود. مستربين در يك قرعه كشي بخت آزمايي كليسا، برنده سفري به كن و سواحل جنوب فرانسه همراه 2000 يورو خرج سفر و يك عدد دوربين ديجيتال شده و با خوشحالي زائدالوصفي راهي آنجا مي گردد. در همان ابتداي راه و در پاريس بر اثر تأخير، قطار كن را از دست مي دهد و در مرتبه دوم باعث نرسيدن فرد ديگري به قطار بعدي مي شود كه اتفاقاً آن فرد، كارگرداني روس به نام اميل، عضو هيأت داوران جشنواره كن بوده و از پسرش استپن هم كه در آن قطار انتظارش را مي كشد، جا مي ماند.
از آن پس، مستربين و استپن، اگرچه زبان يكديگر را نمي فهمند، اما همسفر مي شوند. اين در حالي است كه بين سعي مي كند از تمامي اتفاقات و حوادثي كه در طول راه از سر مي گذراند، با دوربين ديجيتال خود فيلمبرداري كند. اين در حالي است كه با هنرپيشه فرانسوي يكي از فيلم هاي حاضر در جشنواره كن به نام سابين هم، همراه مي شوند.
فيلم تعطيلات مستربين در مايه هاي آثاري همچون دنياي ديوانه ديوانه ديوانه و يا نسخه دهه نودي آن يعني موش دواني(كه خود روان اتكينسن هم در آن بازي داشت). مسابقه اي براي رسيدن به مقصدي خاص(در اينجا كن)را موضوع خود قرار مي دهد كه در واقع بازنده اي ندارد.(برخلاف دو فيلم مذكور كه اساساً برنده اي نداشتند). همه شخصيت هاي ماجرا از همان عضو هيأت داوران و پسرش گرفته تا كارگرداني به نام كلي كارسون(با بازي ويلم دافو)و سابين كه هنرپيشه فيلمش است و تا خود بين كه هيچ علاقه اي هم به جشنواره كن ندارد و تمام هم و غمش اين است كه به ساحل دريا برسد، به طور ناخودآگاه در اين مسابقه اعلام نشده شركت دارند. اما در اين ميان دست و پا چلفتي هاي مستربين است كه موانع و مشكلات متعددي در ميانه اين سفر ايجاد مي كند و البته باعث خنده و مضحكه مي گردد.
مضحكه فوق، اين بار علاوه بر آداب و رسوم خشك و پر افاده انگليسي كه معمولاً سوژه اصلي كمدي هاي مستربين است، كمي فرامرزي شده و شيوه رفتار و سلوك بسياري از آدم هاي تازه به دوران رسيده(در هر شغل و مقامي)را در كادر دوربين به هجو مي كشد. از خوره بازي براي آن دوربين ديجيتالي گرفته كه اين روزها در دست و بال هر قشر و طبقه اي به چشم مي خورد تا بدون علم به فرهنگ و دانش استفاده از آن، در هر موقعيتي مورد استفاده قرار دهند!(فيلم هاي دوربين ديجيتال بين از آن زجري كه اميل براي رسيدن به قطار از دست رفته اش متحمل مي شود، را دربرمي گيرد تا ثبت تصويري شماره تلفني كه قرار است نقطه ارتباطي با پدر استپن، يعني همان اميل باشد)و همچنين خوردن مشقت بار غذاهاي ناشناخته دريايي در آن رستوران تا سر و كله زدن مستربين با موبايل سابين كه حتي تا زمان به خواب رفتن همه ادامه دارد(اين هجو استفاده از موبايل در چند صحنه ديگر نيز به چشم مي خورد، از جمله وقتي كه بين و استپن سعي مي كنند با حدس زدن دو رقم نامعلوم شماره تلفن اميل با وي تماس بگيرند، يك بار با فردي تماس مي گيرند كه در دستشويي است و موبايلش درون چاه توالت مي افتد، بار ديگر نوزادي، گوشي را برمي دارد كه با آن شربتش را هم مي زند، بار ديگر موبايل متعلق به مرده اي است كه مرده شورش آن را جواب مي دهد و يك بار هم با كسي تماس مي گيرند كه پس از پاسخ به موبايل، خود را از فراز پلي مرتفع به پايين پرتاب مي كند!!)و نمايش هاي خياباني و جذب مردم براي كمك هاي خيريه(كه به اجراي آن نمايش عجيب و غريب مستربين و استپن با ترانه اي كه از بلند گوي عاريتي پخش مي شود، مي انجامد!)...
و بالاخره هجو اساسي فيلم تعطيلات مستربين، با دست انداختن جشنواره فيلم كن و البته فيلم و سينماي به اصطلاح هنري به كمال مي رسد.
فيلمي كه كلي كارسون ساخته و سابين هم از بازيگران آن است، زمان پلي بك نام دارد وموقع نمايش آن در كاخ جشنواره فيلم كن، اميل هم به عنوان عضو هيأت داوران در سالن حاضر است. فيلم كه آغاز مي شود نام كلي كارسون به عنوان بازيگر بر پرده نقش مي بندد. عبارت بعدي بر تصوير بعدي، نام تهيه كننده را نشان مي دهد كه باز هم كلي كارسون است!! و سپس بر صحنه بعدي اين عبارت نقش مي بندد: در فيلمي از كلي كارسون !
فيلم زمان پلي بك در سالن نمايش جشنواره كن، با نماهاي بسيار كشدار و كسالت بار از كلوزآپ كلي كارسون آغاز مي شود كه گويي در تونلي پيش مي رود و نريشن خود وي شنيده مي شود كه از بيگانگي و غربت و يأس و مانند اينها مي گويد. نريشني كه با تكرار بيش از حد كلمه هيچ چيز   ادامه مي يابد. دوربين، حاضران در سالن را نشان مي دهند كه اغلب خسته شده، خميازه مي كشند و حتي خوابيده اند!! اما ورود مستربين با لباس مبدل مادربزرگ سابين به همراه استپن، همه چيز را برهم مي ريزد. او وقتي متوجه مي شود كه كلي كارسون نماهاي مختصر سابين را هم حذف كرده، به آپاراتخانه رفته و به جاي فيلم زمان پلي بك، فيلم هايي را كه در طول سفرش با دوربين ديجيتال خود برداشته بود، به نمايش مي گذارد، در حالي كه همچنان نريشن كلي كارسون بر روي آنها شنيده مي شود.
مانند نماهايي از تلاشي كه او و استپن پس از دست دادن وسايلشان براي درآوردن پول از طريق نمايش خياباني انجام دادند، تصاويري از حضور مستربين در ميانه صحنه هاي فيلم تبليغاتي كلي كارسون و يا در رستوراني كه به زور آن خرچنگ هاي بد هيبت را مي خورد و بالاخره هنگامي كه شادمانه همراه سابين و استپن به كن رسيدند... تماشاگران به شدت بين را كه به دنبال تعقيب و گريزش با كلي كارسون و اميل همراه استپن به روي صحنه رسيده، تشويق مي كنند، چرا كه در واقعيت هم همان را مي بينند كه در فيلم ديده اند. به عبارتي ديگر آنها از اين رو پس از چرت زدن هاي طولاني هنگام تماشاي فيلم زمان پلي بك، حالا همگي ايستاده، براي هنرمندان فيلم به شدت دست مي زنند، كه بر خلاف آن صحنه هاي ملال آور فيلم زمان پلي بك، از درون تصاوير دوربين ديجيتال مستربين، به تماشاي زندگي نشسته اند و واقعيت زندگي را مشاهده نموده اند. اين همان سينما و هنر واقعي به نظر مي آيد كه متأسفانه در قرن بيست و يكم و پس از تجارب فراوان اساتيد فيلمسازي تاريخ سينما، هنوز هم عده اي قليل با عنوان سينماي هنري و مخاطب خاص و امثال اين گونه القاب خود فريب، آن را فراموش مي كنند.
كلي كارسون در مصاحبه مطبوعاتي پس از نمايش فيلم اگرچه همچنان فيلم نمايش داده شده را نتيجه ريسك پذيري شخص خودش اعلام مي كند، اما اعتراف دارد كه سينما يك تجربه جمعي است براي نمايش واقعيات زندگي. پيش از اين وودي آلن نيز در فيلم پايان هاليوودي نگاهي طعنه آميز به هنر روشنفكر نمايانه حاضر در برخي از جشنواره هاي اروپايي داشت. در آن فيلم يك فيلمساز مشهور، پس از سالها بيكاري، پيشنهاد ساخت فيلمي را از همسر سابقش كه اينك مدير يكي از كمپاني هاي فيلمسازي است، دريافت مي كند، اما هنگام شروع توليد فيلم براثر استرس و فشار رواني، نابينا مي شود او به توصيه كارگزارش، اين موضوع را افشا نكرده و به كمك وي و مترجم فيلمبردار چيني پروژه، با همان حالت نابينايي، به كارگرداني فيلم مي پردازد ولي كار افتضاح درمي آيد به طوري كه كمپاني سفارش دهنده، آن را يك آشغال به تمامي معنا مي نامد. اما وقتي وي همين فيلم را به جشنواره هاي اروپايي مي  برد، مورد استقبال شديد قرار گرفته و به عنوان نابغه از سوي آن جشنواره ها شناخته مي شود!
فيلم تعطيلات مستربين در ايامي به نمايش درآمده كه اتفاقاً در آستانه برگزاري شصتمين دوره جشنواره فيلم كن قرار گرفته ايم و به اين ترتيب وجه تسميه مناسبي هم پيدا مي كند. جشنواره اي كه اگرچه ديگر از آن فضاي روشنفكرنمايي فيلم هاي به اصطلاح هنري فاصله گرفته ولي به طور باورنكردني، آلترناتيو آن آثار شبه هنري را فيلم هاي هاليوودي قرار داده است. به نظر مي آيد آنچه استيو بندلك(كارگردان)در فيلم تعطيلات مستربين به تصوير مي كشد، حق مطلب است كه جشنواره هايي همچون كن با فيلم هاي واقعي و مستقل از كمپاني هاي هاليوودي بايستي پوست اندازي كنند تا بلكه آن مسير حقيقي شان را بيابند.]]>
</TEXT>
</DOC>
<DOC>
<DOCID>HAM2-860211-104</DOCID>
<DOCNO>HAM2-860211-104</DOCNO>
<ORIGINALFILE>/1386/860211/world/_cinew.htm</ORIGINALFILE>
<ISSUE>سه شنبه 11 ارديبهشت 1386</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">ادب و هنر.هنر.سینما</CAT>
<CAT xml:lang="en">Literature and Art.Art.Cinema</CAT>
<TITLE>
<![CDATA[سايه روشن]]>
</TITLE>
<TEXT>
<IMAGE>/1386/860211/world/012654.jpg</IMAGE>
<![CDATA[
فيلم جديد برتران تاورنيه
فيلمبرداري مه الكتريكي، جديدترين فيلم فيلمساز قديمي سينماي فرانسه، با بازي تامي لي جونز و جان گودمن از چهارشنبه گذشته آغاز شد و تا 26 ژوئن در نيوايبريا و نيوارلئانز ادامه دارد.
فيلم جديد برتران تاورنيه بر مبناي رمان پرفروش در مه الكتريكي همراه با مرده همدست ساخته مي شود و فيلمنامه را يرژي كرومولووسكي، مري اولسن - كرومولووسكي و جونز نوشته اند.داستان تريلر مه الكتريكي در لوئيزيانا روي مي دهد، جايي كه كارآگاه ديو روبيشو در جستجوي يك قاتل زنجيره اي است. يك روز پس از آنكه او مانند هميشه از صحنه جنايت باز مي گردد، با الرويد سايكز ستاره هاليوود مواجه مي شود كه براي بازي در يك فيلم جديد كه يك تبهكار محلي به نام بالبوني هزينه ساخت آن را تامين مي كند، به شهر آمده است.اسكايز به روبيشو مي گويد در مردابي در آن نزديكي جنازه پوسيده و دست و پا بسته مردي سياهپوست را پيدا كرده است. اين كشف روبيشو را به ياد گذشته و پرونده اي قديمي مي اندازد. او به اين نتيجه مي رسد كه قتل هاي جديد با آن پرونده در ارتباط است. هر چه روبيشو خود را به قاتل نزديك مي كند، قاتل به خانواده روبيشو نزديكتر مي شود. پيتر سارسگارد، تام سايزمور، مري استينبرگن و ند بيتي ديگر بازيگران فيلم جديد تاورنيه 66ساله هستند كه يكي از مطرح ترين فيلمسازان فرانسوي سه دهه اخير است. ساعت ساز سن پل، قاضي و قاتل، يكشنبه در بيرون شهر و زندگي و ديگر هيچ از فيلم هاي مطرح اوست.
]]>
<IMAGE>/1386/860211/world/012651.jpg</IMAGE>
<![CDATA[
جشنواره اي با مديريت دنيرو
جشنواره فيلم تريبكا با طيف وسيعي از فيلم هاي كوچك و بزرگ روز 25 آوريل آغاز شد. اين جشنواره كه بعد از حادثه 11سپتامبر و براي همدردي با بازماندگان واقعه و توسط رابرت دنيرو، جين روزنتال و همسرش كريگ هتكاف برگزار مي شود، در ششمين دوره به يك جشنواره مهم بين المللي تبديل شده است. در اين دوره 157فيلم بلند داستاني و 88 فيلم كوتاه در يك دوره 12روزه به نمايش درخواهد آمد. رئيس برنامه ريزي اين جشنواره در باره اين جشنواره مي گويد:ما همه چيز نمايش مي دهيم. از يك فيلم آوانگارد به نام پاسيو با موسيقي زنده گرفته تا مرد عنكبوتي3. شما نمي توانيد دو چيزي كه خيلي به هم نامربوط است كنار هم بگذاريد اما اين همان همنشيني فراواقعي اي است كه چيزهاي متفاوتي را كنار هم قرار مي دهد و به نظرم نمونه اي از اين است كه چطور ما درتلاشيم معني يك جشنواره فيلم را دوباره تعريف كنيم. جشنواره تريبكا در سال 2002 بوجود آمد و طبق گفته رزنتال به خاطر يك عمل جنگ طلبانه. او و دنيرو مي خواسته اند كاري كنند كه به عنوان يكي از شهرهاي شمالي نيويورك، جايي كه برج هاي تجارت جهاني قرار داشته اند به همسايگانشان نفعي برسانند. آنها در ابتدا اهداف بلندمدتي نداشتند اما اكنون و بعد از شش سال اين جشنواره به يك جشنواره بزرگ بين المللي و چيزي ميان جشنواره بومي تري مثل جشنواره فيلم ساندانس در ژانويه و جشنواره فوق العاده بزرگي به نام كن در اواسط ماه مي قرار گرفته است.
مرد عنكبوتي3 در خيابان هاي چين
مشكلي كه گريبان سينماي ايران را گرفته،  هاليوود را هم كلافه كرده است. اين بار دزدان آثار فرهنگي چين شاهكار كرده و فيلم تازه مرد عنكبوتي را كه دو هفته ديگر در چهارم مي در سينماهاي آمريكا اكران خواهد شد در خيابان هاي چين به فروش مي رسانند. اين فيلم كه چندي پيش در توكيو به نمايش درآمد در بسته هايي كه حتا روي آن اخطار عدم كپي برداري نيز ديده مي شود به فروش مي رسند. قيمت اين كپي ها حدوداً يك دلار است. روي جلد اين دي وي دي تصويري از مرد عنكبوتي در لباس سياهش ديده  مي شود.]]>
</TEXT>
</DOC>
<DOC>
<DOCID>HAM2-860211-105</DOCID>
<DOCNO>HAM2-860211-105</DOCNO>
<ORIGINALFILE>/1386/860211/world/_idea.htm</ORIGINALFILE>
<ISSUE>سه شنبه 11 ارديبهشت 1386</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[تجربه ديني از ديدگاه ردلف اتو
ايمان زيبا]]>
</TITLE>
<TEXT>
<IMAGE>/1386/860211/world/012666.jpg</IMAGE>
<![CDATA[
طرح:پيت موندريان
تجربه ديني نوعي رويكرد است كه به تازگي در الهيات جديد مغرب زمين بروز كرده است. تا پيش از قرن هجدهم - ظهور هيوم وكانت - تكيه بر عقل و توانايي هاي عقلي يكي از راه هاي مهم شناخت و اثبات وجود خداوند محسوب مي شد به نحوي كه عمده كوشش متفكران معطوف ارائه براهين عقلي در اثبات وجود خداوند بود. اما در اواخر قرن هجدهم تكيه بر عقل محض توسط بسياري از متفكران - از جمله كانت- مورد ترديد قرار گرفت. پيشنهاد كانت اين بود كه دين را بايد از حوزه عقل نظري خارج كرد و به قلمرو عقل عملي يعني اخلاق، در آورد. شلاير ماخر، كه در فضاي رومانتيك احساسات و عواطف مي زيست، با عقلگرايي افراطي و همسان انگاري دين با اخلاق به مخالفت پرداخت. او اصل دين را نه تعاليم وحياني مي دانست، چنان كه در اديان الهي مطرح است و نه عقل نظري، چنان كه در الهيات طبيعي مطرح است. از نظر شلايرماخر تجربه ديني، تجربه اي عقلي يا معرفتي نيست. بلكه احساس اتكاي مطلق و يكپارچه به مبدأ يا قدرتي متمايز از جهان است. اين تجربه، تجربه اي شهودي است كه اعتبارش قائم به خود و مستقل از مفاهيم، تصورات، عقايد يا اعمال مي باشد.
قاسم فضلي
ديدگاه اتو درباره تجربه ديني
مشهورترين اثر اتو مفهوم امر قدسي كه در سال 1917 منتشر شد يكي از موفق ترين آثار الهياتي آلماني قرن بيستم است. اين كتاب اكنون به بيست زبان زنده دنيا - از جمله فارسي - ترجمه شده است. اتو در اين كتاب مفهوم امر مقدس را با امر مينوي توضيح و تشريح مي كند. از نظر او امر مينوي نوعي تجربه يا احساس غير عقلاني و غير حسي ابتدايي و بي واسطه است كه در بيرون شخص قرار مي گيرد. اتو امر مينوي را در سه نوع احساس خاص متجلي مي يابد.
اول: احساس وابستگي و تعلق.
دوم: احساس خوف ديني يا خشيت و مغلوبيت در برابر راز هيبت انگيز.
سوم: احساس شوق ما به آن موجود متعالي كه ما را شيفته و مجذوب خود مي كند. اين بيتابي و شوق ما به سوي خداوند جزئي از وجود ما است.اين مدعا كه احساس، سرچشمه عميق تر دين است مستلزم آن است كه تأملات فلسفي و كلامي را از نتايج و تبعات ثانوي تجربه بدانيم. اگر تجربه ديني در كار نباشد، علوم الهي يا فلسفه هاي ديني هم در كار نخواهند بود.
اتو در بررسي مفهوم امر قدسي به دنبال عامل غير عقلاني در ايده الوهي است. او ايده امر قدسي را كانون و محور دين مي داند. به نظر اتو واژه امر قدسي كلمه كليدي و محوري همه اديان است و در تحليلي كه از اين مفهوم به دست مي دهد ميان آنچه وي عناصر عقلاني و غيرعقلاني مي نامد فرق مي گذارد. يكي از عناصر عقلاني خيراخلاقي است، ولي در اشتباه خواهيم بود اگر بپنداريم كه چنين عناصر عقلاني مفهوم امر قدسي را كاملاً تبيين مي كند؛ زيرا دين صرفاً شامل مجموعه اي از احكام عقلي نيست و به طور فراگير از چنين مجموعه اي تشكيل نمي شود؛ بنابراين كانون مفهوم امر قدسي در عنصر غيرعقلاني آن قرار دارد و اتو براي آن واژه مينوي را(كه بر گرفته از نومن است)جعل كرده است. مفاهيم عقلاني از قبيل خير، كمال و ضرورت اخلاقي را مي توان بر شئ في نفسه(نومن)حمل كرد، ولي اين مفاهيم به تنهايي قابل تعريف نيستند؛ زيرا نومن - به عنوان يك حالت روحي - كاملاً يك نوع منحصر به فرد و قائم به ذات است و به چيز ديگري قابل تحويل نيست. بديهي است كه عناصر عقلاني براي فهم دين ضروري هستند، اما آنها نه مصداق بارز معناي دين بوده و نه كاملاً آن را تبيين مي كنند. از اين رو عناصر غيرعقلاني دين را بايد در امر مينوي يافت. ماهيت امر مينوي با برانگيختن ذهن از طريق احساسات و حالات عاطفي آشكار مي شود. احساس هاي مينوي با احساس هاي زيبايي يا امر والا تفاوت دارد. احساس هاي مينوي با آن چه كه احساس مخلوقيت خوانده مي شود توصيف مي شوند. احساس مزبور با احساس خشوع يا ترس همراه با احترام از يك سو، و با احساس شيفتگي و دلدادگي از سوي ديگر همراه است. اين احساس ها مثلاً از طريق فضاي حاكم بر معابد و كليساها - يعني از طريق شكوه آداب و مناسك - و با حضور يك سرّ و رازِ غيرقابل توصيف برانگيخته مي شوند. آنها احساس روشني از مواجهه يك موجود، با آنچه كه اتو راز هيبت انگيز مي نامد ارائه مي كند. اتو در تحليلي كه از اين عبارت دارد از آن به مطلقاً ديگر تعبير مي كند؛ يعني ماهيت دست نيافتني رمز و رازي كه شخص با آن مواجه مي شود و باعث ايجاد احساس ترس يا دلهره و احساس خشوع مي گردد. همين احساس است كه انگيزه اصلي و نقطه شروع تحول ديني انسان است. اين احساس در انسان اوليه به صورت ترس شيطاني ظاهر شده است و به عنوان مثال در زمان هاي اخير با احساس ترس و لرز يا رعب و وحشت در اثر شنيدن داستان هاي ارواح و اشباح كه موجب به لرزه در آمدن اندام و راست شدن مو بر بدن مي شود خودش را آشكار ساخته است. احساس مينوي با ترس شيطاني تفاوت دارد، ولي احساس خشيت و خشوع حتي در بالاترين سطح تحول ديني باقي مي ماند عنصر ديگر راز هيبت انگيز، عنصر قدرت و شكوه است. شكوه با ابهت و غلبه ناپذير امر مينوي، احساس مخلوقيت را كه منشأ خشوع و فروتني است بر مي انگيزد. اتو احساس را با احساس وابستگي مطلق شلاير ماخر مقايسه مي كند. اما در حالي كه مقصود شلاير ماخر از اين عبارت احساس مخلوقيت بشر است، منظور اتو خود آگاهي انسان از مخلوقيت در حضور شكوه با ابهت و غلبه ناپذير امر مينوي است. او مدعي است كه اين خودآگاهي از مخلوقيت، يكي از ابعاد ويژه آن نوع عرفاني است كه به دنبال اتحاد نفس با واقعيت متعالي است.سومين عنصر راز هيبت انگيز نيرو است كه در اصطلاحاتي چون سر زندگي، شور، اراده، قدرت   و خشم صورت نمادين به خود مي گيرد و بر اساس گرايش فلسفي تر اتهام انسان انگاري را دامن مي زند. ولي با اين همه، به نظر اتو ابعاد غير عقلاني ماهيت الوهي را آشكار مي سازد و دين را از فرا عقلاني شدن حفظ مي كند و مانند احساس مخلوقيت در برخي از صورتهاي عرفان حفظ مي شود.
احساس هاي مينوي، هرچند با احساس هاي طبيعي شباهت دارند، ولي در واقع يگانه و منحصر به فردند. آنها از احساس هاي طبيعي به وجود نمي آيند، بلكه از احساس امري مينوي نشأت مي گيرند كه ماهيت آن از طريق حالات عاطفي نمايان مي گردد. از اين رو، احساس هاي مينوي معرفت بخش مي باشند. آنها شايد به اين معنا معرفت بخش باشند كه به واقعيتي مينوي اشاره دارند كه مواجهه با آن از طريق تجارب مينوي، مفهوم امر مينوي را پديد مي آورد. در چنين موردي مفهوم امر مينوي مفهومي پسيني است؛ به اين معنا كه از تجربه واقعيتي عيني و مينوي به وجود آمده است. از سوي ديگر، احساس هاي مينوي به اين معنا ادراكي و معرفت بخش مي باشند كه آنها نيز منشأ مفهوم امر مينوي مي باشند و در عين حال واقعيت عيني و مينوي را كه اين مفهوم بر آن اطلاق مي گردد، نمايان مي سازد. در اين حالت مفهوم امر مينوي، مفهومي پيشيني است. اتو بر اساس هر دو تفسير ادعا مي كند كه احساس هاي مينوي واقعيت عيني و مينوي اي را، كه او از آن به شئ في نفسه(نومن)تعبير مي كند، نمايان سازند به نظر او عنصر غير عقلاني امر مينوي در كانون مفهوم قدسي قرار دارد و گوهر همه اديان است.
هر چند دغدغه اصلي و اولي اتو از جداسازي عنصر غير عقلاني از امر مينوي و تلقي آن عنصر به عنوان هسته مفهوم امر قدسي، فراهم آوردن تحليلي پديدارشناسانه از ساختار خودآگاهي ديني است، ولي در همان حال عنصري را كه مقوِم مبناي مشترك يا گوهر همه اديان است، نشان مي دهد. اين موضوع لوازم مهمي براي مطالعه اديان دارد و تأثير او بر افرادي كه به تكثّر ديني توجه دارند، حائز اهميت
بوده است.اما احساس ويژه اي كه در مواجهه با امر مينوي برانگيخته مي شود(تجربه مينوي)نيز خود احساسي يگانه، بي نظير و در نتيجه، غيرقابل توصيف است و مانند هر معلوم بالاصاله اي به معناي دقيق كلمه، تعريف ناشدني است و تنها مي توان درباره آن سخن گفت و تلاش كرد آن را در شنونده بر انگيخت.
]]>
<IMAGE>/1386/860211/world/012693.jpg</IMAGE>
<![CDATA[
در حقيقت، اتو در عين حال كه به توصيف احوال مينوي مي پردازد و حتي توصيف نفس نومن را جايز مي شمارد، به معناي دقيق كلمه، اين امور را وصف ناشدني
مي داند. روشن شدن اين نكته، منوط به تأمّل اتو درباره زبان ديني است. احساس مينوي، شامل جنبه هاي گوناگون است. و از اين رو برخي انديشمندان، آن را نه نوعي احساس، بلكه مجموعه پيچيده اي از احساسات دانسته اند در واقع، اين احساس، افزون بر آن كه در هسته دروني خود، داراي جنبه هاي گوناگوني است، به لحاظ مراتب شدت و ضعف نيز داراي گستره وسيعي است. اين مراتب گوناگونِ تجربه مينوي، از يك سو به لحاظ تاريخي، قابل بررسي است؛ بدين معنا كه در طول تاريخ و سير تحولات اديان، اين تجربه، متناسب با شرايط تاريخي خود، داراي اوج و افول مي گردد و از سوي ديگر، هر فردي نيز مي تواند ظهورهاي گوناگوني از اين احساس را دارا گردد كه به لحاظ شدت و ضعف، متفاوتند.]]>
</TEXT>
</DOC>
<DOC>
<DOCID>HAM2-860211-106</DOCID>
<DOCNO>HAM2-860211-106</DOCNO>
<ORIGINALFILE>/1386/860211/world/_idea.htm</ORIGINALFILE>
<ISSUE>سه شنبه 11 ارديبهشت 1386</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[نگاه
جهان؛ چنان كه هست]]>
</TITLE>
<TEXT>
<![CDATA[ترجمه: سيد مجيد كمالي
به نظر مي رسد فلسفه مناسب براي عصر علم، تجربه گرايي باشد. معرفت ما از جهان حقيقتاً معرفتي پيشيني(apriori)نيست، بلكه بر پايه قرن ها تحقيق تجربي بنا شده است. اما مسئله اي بنيادي در اين جا مطرح است. اگر ارتباط ما با جهان به واسطه تصورات ما باشد، چگونه مي توان دريافت كه تجربه راهنمايي قابل اعتماد براي شناخت جهان است، آن گونه كه جهان هست؟بركلي معتقد بود ميزها، درختان و ديگر اشيا مجموعه اي از انطباعات است كه وجودي مستقل از ادراك ندارند. اما موضع او را فيلسوفاني كه ذهن علمي دارند نمي پذيرند. بركلي تمايز ميان ويژگي هاي اوليه(ويژگي هايي كه اشيا واقعاً آنها را دارا هستند)و ثانويه(ويژگي هايي كه به نظر مي رسد اشيا آنها را دارا هستند و در واقع آنها را ندارند)را به چالش كشيد. بركلي با هر نوع رئاليسم متافيزيكي(هستي شناختي)مخالف بود. او حتي رئاليسم علي را نيز انكار مي كرد. رئاليسم علي بيان مي كند: اشياي خارجي مستقل از اذهان ما وجود دارند. اين اشيا از طريق حواس باعث ادراك بي واسطه در ما مي شوند. بركلي وجود ماده را نيز انكار مي كرد. به همين دليل اكثراً بركلي را كسي مي شناسند كه با دريافت هاي متعارف ما از جهان مخالف است. اما نكته مهم اين است كه او ادعا نكرد ميزها، صندلي ها و ديگر اشياي مادي وجود ندارند، بلكه مدعي بود اشيا مستقل از ذهن نبوده و از اجزايي كه ويژگي هاي اوليه را دارا هستند، ساخته نشده اند. معناي مستقل از ذهن اين است كه حتي اگر بر فرض هيچ انساني يا مخلوق ديگري نيز وجود نداشته باشد تا شي اي را درك كند، آن شي وجود داشته و خواهد داشت. ديدگاه بركلي نوعي از آموزه ايده آليسم است. ايده آليسم آموزه اي هستي شناختي است مبني بر اينكه همه آنچه در طبيعت است ذهني يا روحي است. بنابراين ايده آليسم با هر نوع رئاليسم(چه متافيزيكي و چه علي)ناسازگار است. اما بسياري از فلاسفه معاصر غرب مي گويند ما به وجود اشياي مستقل از ذهن(برخلاف نظر بركلي)باوري قابل توجيه داريم چون اشياي مستقل از ذهن بهترين تبيين براي نظم هاي موجود در تجربه ما هستند. در حالي كه بركلي جهان خارج را درون انطباعات قرار مي دهد تا چگونگي به دست آمدن معرفت نسبت به جهان خارج را از معرفت نسبت به انطباعات حل كند اما فيلسوف نامدار آلماني كانت، طريق ديگري را در پيش مي گيرد. او نه تنها با رئاليست هاي معتقد به جهان مستقل از ذهن موافق است بلكه با شك گرايان معتقد به عدم دست يافتن به معرفت جهان نيز موافق است. او جهان في نفسه را جهان نومن و جهاني را كه ما تجربه مي كنيم جهان فنومن مي نامد. او معتقد بود كه بيشتر معرفت ما نسبت به جهان فنومن ها از طريق حواس فراگرفته مي شود اما با اين حال اعتقاد داشت برخي از معرفت ما پيشيني است.
منبع:
understanding the philosophy of science. james ladyman. 2002. routledge]]>
</TEXT>
</DOC>
<DOC>
<DOCID>HAM2-860211-107</DOCID>
<DOCNO>HAM2-860211-107</DOCNO>
<ORIGINALFILE>/1386/860211/world/_ketabw.htm</ORIGINALFILE>
<ISSUE>سه شنبه 11 ارديبهشت 1386</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">علمی فرهنگی.علمی.کتاب</CAT>
<CAT xml:lang="en">Science and Culture.Science.Book</CAT>
<TITLE>
<![CDATA[كارشناسان از جايگاه كميك استريپ در كتابها مي گويند
سريال هاي كاغذي]]>
</TITLE>
<TEXT>
<IMAGE>/1386/860211/world/012663.jpg</IMAGE>
<![CDATA[
كميك استريپ ها، عمدتاً از قصه هاي كنشي استفاده مي كنند و سرشار از هيجان، ماجرا و حادثه هستند از طرفي مبتني بر تصوير بوده و گاه تعداد تصاوير آنقدر بوده كه به كاهش قابل توجه واژگان مي انجامد و نويسنده را ناچار مي كند تا به گونه اي بنويسد كه به تصوير بدل شود
زهره نيلي
كارتون ها را با توجه به وسعت و به لحاظ تنوع موضوعي، به دسته هاي مختلفي تقسيم مي كنند كه از آن ميان مي توان به كميك استريپ ها اشاره كرد.اين دسته از كارتون ها در اغلب مطبوعات جهان به جز ايران به فراواني يافت مي شوند و طرفداران بسياري دارند، كميك استريپ ها در قالب كاراكترهاي مختلف ظاهر مي شوند و پس از آن كه با مخاطبان خود ارتباط برقرار كردند به طور مرتب و به صورت روزانه، هفتگي يا ماهانه منتشر مي شوند و در اختيار علاقه مندان قرار مي گيرند.تيپ هاي مختلفي از كميك استريپ ها وجود دارد.
بعضي از آنها به داستان هاي ماجراجويانه يا حادثه اي مي پردازند، دسته اي ديگر مسائل كار و مدرسه و خانه و خانواده را -بسته به سليقه طراح- دنبال مي كنند و ذهنيت كارتونيست را از طريق چند فريم كه به آن پانل هم مي گويند به مخاطب منتقل مي كنند.
كميك استريپ در بيشتر كشورهاي جهان، قالبي شناخته شده است و نويسندگان بسياري شانه به شانه كارتونيست ها به خلق قهرمانان تازه و ماجراهاي جديد مي پردازند و چه خوب كه ايرانيان نيز به اين مقوله بپردازند و متوليان فرهنگي اين مرز و بوم از طراحان، نويسندگان و كاريكاتوريست هايي كه با اين مقوله آشنا و به آن علاقه مندند، حمايت كنند؛ صنعتي كه بنا به گفته مسعود شجاعي طباطبايي، مدير خانه كاريكاتور ايران، مي تواند درآمدزا باشد.
شجاعي طباطبايي با اشاره به لزوم پرداختن به هنر كميك استريپ مي گويد: ژاپني ها براي اين فن اهميت بسياري قائل بوده و به چاپ كتاب هاي كميك استريپ در شمارگان بالا و كاغذهاي معمولي و حتي بازيافتي براي تمامي گروه هاي سني توجه مي كنند و مي كوشند تا با آخرين تصاوير زيبا و مؤثر، درك بصري مردم را بالا ببرند.
وي به پيوند ميان سينما و كميك استريپ اشاره مي كند و معتقد است كه اين دو ارتباطي تنگاتنگ با يكديگر داشته و لازم و ملزوم يكديگرند، به گونه اي كه بسياري از فيلم هاي هاليوود از روي كميك استريپ ها ساخته مي شوند و كارگردانان سينما و تلويزيون كنار طراحان كميك استريپ نشسته و متناسب با طرح ها و فريم هاي آنان به ساخت قسمت هاي مختلف آثارشان مي پردازند و اين كميك استريپ كاران هستند كه فيلم هاي بزرگ را طراحي مي كنند، تا آنجا كه كارگردان بزرگي چون هيچكاك در فيلم معروف خود روح از سائول باس مي خواهد تا نمابه نماي سكانس قتل در حمام را مثل كتاب هاي كميك استريپ طراحي و تصوير كند.
بزرگمهر حسين پور، كاريكاتوريست و طراح كتاب ماجراهاي دلمه براي كودكان، كميك استريپ را گونه اي از تصاوير دنباله دار مي داند و بر اين باور است كه اين هنر متفاوت با كاريكاتور و كارتون بوده و ممكن است طنز آميز نباشد بلكه حادثه اي ماجراجويانه، عاطفي، سياسي، اجتماعي و... باشد.
وي كه از نخستين كميك استريپ  كاران ايراني است، اين هنر را يك سينماي كوچك به شمار آورده و مي گويد: براي خلق يك اثر ماندگار و موفق در زمينه كميك استريپ به يك كارگردان، فيلمنامه نويس، هنرپيشه و فيلمبردار خوب نياز داريم، چرا كه بسياري از اينگونه آثار قابليت تبديل شدن به فيلم و سريال را داشته و مي توانند توجه مخاطبان بسياري را جلب كنند، همان گونه كه بتمن، سوپرمن، تارزان و... ابتدا به صورت كميك استريپ چاپ و منتشر شد و پس از آن به صورت فيلم و كارتون درآمد و در برابر ديد علاقه مندان قرار گرفت.
هادي حيدري، كاريكاتوريست، كميك استريپ را سريالي كاغذي تعريف مي كند و آن را متفاوت با كاريكاتور دانسته و مي گويد: كاريكاتور تك صفحه اي است اما استريپ صفحه هاي گوناگوني را دربرمي گيرد و داراي فريم هاي متفاوت است.
وي همچنين اين هنر را متفاوت با تصويرسازي مي داند و معتقد است: تصاوير كميك داراي هويتي مستقل بوده و بر داستان مي چربند اما تصاوير خلق شده توسط تصويرگران، فاقد اين استقلال بوده و به گونه اي پايبند به متن و روايتگر آن هستند.
نويسنده كتاب ادبيات كاريكاتور ايران در عصر اصلاحات به گونه هاي مختلف كميك استريپ اشاره مي كند و مي گويد: بعضي كميك استريپ ها در يك صفحه خلاصه مي شوند اما برخي ديگر به يك مجموعه مي مانند و صفحه هاي متعددي را دربرمي گيرند كه جاي اين گونه آثار سريالي در بين كميك استريپ هاي ايراني بسيار خالي است.
هدي حدادي، تصويرگر كودك و نوجوان جنس كميك استريپ را به سينما نزديك مي داند و معتقد است: كسي كه استريپ كار مي كند بايد سينما را بشناسد و ظرايف و ريزه كاري هاي آن را دريابد، همچنين با ادبيات و داستان  آشنا باشد و بتواند معاني مورد نظر خود را در كوتاه  ترين عبارات به مخاطب منتقل كند.
تصويرگر كتاب بازي انگشتان، روايتگري را وجه مشترك تصويرسازي و استريپ مي داند و مي گويد: هنرمند بايد بتواند داستان مورد نظر را به مخاطبان منتقل كند اما تصوير، به روايت كردن عين به عين مطلب نمي پردازد و به تصويرگر اين امكان را مي دهد تا فراتر از متن بايستد و با بهره گرفتن از ذهن خلاق خود، ناگفته هاي متن را تصوير كند.
حدادي معتقد است كه در همه كارها مي توان خلاق بود و به ارائه اثري هنرمندانه پرداخت اما بعضي هنرها چون استريپ، رعايت اصول بيشتري را مي طلبند و علمي ترند، در حالي كه تصويرگري به مراتب حسي تر و ناآگاهانه تر است.
حركت بر سطح
محمدرضا يوسفي، نويسنده كودك و نوجوان بر اين باور است كه كميك استريپ ها، عمدتاً از قصه هاي كنشي استفاده مي كنند و سرشار از هيجان، ماجرا و حادثه هستند از طرفي مبتني بر تصوير بوده و گاه تعداد تصاوير آنقدر بوده كه به كاهش قابل توجه واژگان مي انجامد و نويسنده را ناچار مي كند تا به گونه اي بنويسد كه به تصوير بدل شود و الماني پيش رود. نويسنده مجموعه داستانك ها، استريپ  را حركت بر سطح مي داند و مي گويد: در استريپ نه تصاوير و نه جملات، هيچ كدام نمي توانند به درون قهرمانان خود بخزند و شخصيت حقيقي آنان را تصوير كنند، چرا كه براي نشان دادن باطن اشخاص بايد به سوررئاليسم پناه برد و استريپ، حركت كردن بر سطح است و خالق اينگونه آثار مي كوشد تا سوژه هايي را برگزيند كه به ذهن اكثر مخاطبان نزديك باشد و عامه مردم آن را بپسندند و درك كنند، بدون آنكه به چالش با اثر پديد آمده بپردازند.
يوسفي كميك استريپ را مادر سينما برشمرده و مي افزايد: نوشتن داستان هاي حرفه اي به فيلمنامه نويسي مي ماند و نوشتن فيلمنامه، كار خلاقه اي نيست، زيرا خلاقيت زماني است كه حتي خود نويسنده نيز به طور كامل نمي داند كه چه متولد مي شود در حالي كه فيلمنامه نويس مي داند چه مي نويسد، همان گونه كه نويسنده استريپ ناچار است آگاهانه و در همان كادر يا بالني كه برايش در نظر گرفته شده بنويسد؛ هر چند هر هنري مي تواند مبتكرانه و خلاقانه باشد و استريپ نيز از اين قاعده جدا نيست. نويسندگان و كاريكاتوريست هاي حرفه اي مي توانند به خلق استريپ هاي خلاقانه بپردازند، همان گونه كه نيستاني در داستان هاي آقاي كا چنين كرد.
بيگانه با تصوير، گريزان از نقد
بزرگمهر حسين پور، استريپ را يك كار گروهي مي داند و مي گويد: براي ورود به بازارهاي جهاني بايد به كار گروهي پناه آوريم، يعني يك داستان نويس خوب، يك طراح خوب، يك قلم گير خوب و... در كنار هم بنشينند و به كار تيمي بپردازند و اين همان چيزي است كه ايرانيان نمي پسندند و نمي خواهند دريابند كه استريپ و پويانمايي، فعاليت هاي گروهي است نه انفرادي.
وي اغلب ايرانيان را فاقد روحيه نقد پذيري مي داند و معتقد است: اگر هنوز استريپ، آن گونه كه بايد و شايد جا نيفتاده، به اين خاطر است كه برخي از ما با نقد و هنر بيگانه ايم و استعدادها و قابليت هاي خود را نمي شناسيم، براي نمونه در زمينه استريپ، خود را با كشوري چون افغانستان مقايسه مي كنيم! حال آنكه اگر به كار گروهي توجه كنيم مي توانيم با ژاپن و بسياري از كشورهاي پيشرو در اين زمينه به رقابت بپردازيم.
ياراحمدي، كاريكاتوريست نيز بر اين باور است كه مردم ايران با تصوير، بيگانه و فاقد روحيه نقد پذيري هستند و ادبياتشان، ادبيات نقلي و روايي است و با تصوير، ارتباط بسيار كمي برقرار مي كنند، در حالي كه گاه تصوير به مراتب گوياتر و تأثيرگذارتر از كلام بوده و اثر عميق تر و ماندگارتري بر ذهن و انديشه مخاطب مي گذارد.
وي جهان امروز را دنياي تصوير مي داند و مي گويد: روزگاري اجازه چاپ به كتابهاي استريپ چون تن تن داده نمي شد و تصور حاكم بر اين بود كه كتاب هايي اينچنين، اجازه فكر كردن را از مخاطبان گرفته و قدرت استدلال را از آنان سلب مي كند، اما امروز مسئولان و متوليان امر به توانايي تصوير پي برده و جاي خالي استريپ را در مطبوعات كشور دريافته اند، به همين خاطر بهتر است كه هنرمندان نيز فارغ از نگاه هاي حزبي و سياسي، به فعاليت بيشتر و جدي تر در اين زمينه پرداخته و با خلق تصاويري زنده و گويا، درك بصري مردم را بالا ببرند.
مسعود شجاعي طباطبايي نيز استريپ را عاملي بسيار مؤثر در آشنا كردن مردم با فرهنگ تصويري مي داند و معتقد است: امروز، گرايش به تلويزيون بسيار زياد است تا آنجا كه مردم دو ساعت در روز به طور متوسط به تماشاي تلويزيون مي نشينند و تنها دقايقي را به مطالعه اختصاص مي دهند و اين همان چيزي است كه مسئولان نبايد از آن غفلت كنند و آن را ناديده بگيرند بلكه بايد زمينه اي را فراهم آورند تا مردم با تصوير آشنا شوند و به حمايت از گروه هايي بپردازند كه اين مقوله را مي شناسند و مي توانند مردم را با   آن آشنا كنند.
مدير خانه كاريكاتور با اشاره به ارتباط تنگاتنگ استريپ و سينما مي گويد: در سينماي ما، چيزي به نام طراحي اوليه وجود ندارد و متداول نيست و چه خوب كه سينماگران و مديران توليد كشور به اين قضيه توجه كنند و به حمايت از هنرمندان استريپ كار بپردازند، زيرا گذشت آن زماني كه مي پنداشتند كتاب هاي استريپ چون تن تن، بار معنايي منفي داشته و سرشار از احساسات نژادپرستانه است. امروز هنرمنداني چون سعيد رزاقي، بزرگمهر حسين پور، رضا عابديني و... ظهور كرده و قابليت ها و توانايي هاي بسياري از خود بروز داده اند.شجاعي همچنين كميك استريپ را يك كار جمعي مي داند و معتقد است كه زماني مي تواند يك اثر ماندگار پديد آيد كه مجموعه اي از عوامل در كنار يكديگر جمع شوند و به كار بپردازند، ضمن اين كه پژوهش علمي در اين زمينه را نيز نمي توان ناديده گرفت.
هدي حدادي كميك استريپ را هنري امروزي و نزديك به زندگي شهري مي داند و مي گويد: مخاطبان امروز بسيار كم حوصله اند و تصوير را نمي شناسند از اين رو، استريپ به آنان كمك مي كند تا از يك طرف با تصوير آشنا شوند و از طرف ديگر در زماني اندك به نتيجه مورد نظر برسند به همين خاطر بهتر است از هنرمنداني كه در اين زمينه فعاليت مي كنند حمايت شود تا بتوانند با آسايش و امنيت رواني بيشتري به خلق آثار ماندگار و تأثير گذار بپردازند.
شناگران ماهري كه آب نمي بينند
روزنه، نخستين و از معدود ناشراني است كه به چاپ كتاب هاي كميك استريپ همت گمارده و به جاي انتشار كتاب هايي چون تن تن و تارزان، از هنرمندان ايراني حمايت كرده و به چاپ آثار آنان پرداخته است، هر چند به باور خود مي دانسته آنچه منتشر و روانه بازار مي  كند، مخاطب خاص خود را داشته و به آساني فروخته مي شود.
عليرضا بهشتي، مدير نشر روزنه بر اين باور است كه چاپ كتاب هاي كميك استريپ در ايران طرفدار چنداني ندارد، زيرا اين گونه كتاب ها عطف ندارند، همچنين داراي قطعي بزرگ و صفحاتي اندك بوده و بهتر است در روزنامه فروشي ها عرضه شوند، حال آن كه در ايران چنين امكاني وجود دارد و مردم نيز با تصوير ارتباط چنداني نداشته و آن گونه كه بايد و شايد از آن استقبال نمي كنند و همه اينها عواملي است كه ناشران را نسبت به چاپ كتاب هاي استريپ بي رغبت مي كند.وي هنرمندان ايراني را شناگران ماهري مي داند كه آب نمي بينند و مي گويد: استريپ هايي كه هنرمندان ما خلق مي كنند، كمتر از آثار ژاپني و اروپايي نيست، اما افسوس كه سازماني نيست كه از آنان حمايت كند و امكانات لازم را در اختيارشان بگذارد، در حالي كه از آنان حمايت كند و امكانات لازم را در اختيارشان بگذارد، در حالي كه اگر ناشري به كار تخصصي در اين زمينه بپردازد و از داستان پرداز و طراحان خوب براي پرداختن به اين مقوله حمايت كند، قطعاً  به موفقيت هاي چشمگيري دست مي يابد.
حيدري نيز حمايت ناشران را در توليد و گسترش كميك استريپ هاي داخلي مؤثر مي داند و مي گويد: تا زماني كه ناشران به اهميت و ارزش توليد داستان هاي بومي پي نبرند و به تبليغ استريپ و حمايت از فعالان در اين زمينه نپردازند، نمي توان انتظار داشت كه اثر ماندگاري خلق شود و بازار را كارهاي پيش پا افتاده اشباع نكند.
وي با اشاره به لزوم وجود قانون كپي رايت مي گويد: متأسفانه بسياري از ناشران ترجيح مي دهند به جاي آن كه از طراحان و كاريكاتوريست ها بخواهند تا به خلق آثار استريپ بپردازند، اين گونه كتاب ها را كپي كرده و به فارسي برگردان مي كنند و اين موجب مي شود كه كمتر هنرمندي به فعاليت تخصصي در زمينه استريپ تشويق شده و به آن بپردازد.
ياراحمدي نيز كميك استريپ را هنري بدون متولي مي داند و معتقد است: هيچ ناشر يا سازماني نيست كه امكانات مادي و معنوي لازم را در اختيار هنرمندان بگذارد و از آنان بخواهد تا به خلق استريپ هاي تك صفحه اي يا سريالي بپردازند، از اين رو كاريكاتوريست ها و طراحان ترجيح مي دهند به جاي آن كه به خلق فريم هاي گوناگون براي يك داستان دو صفحه اي بپردازند، تنها به كشيدن طرحي واحد بسنده كننده و به استريپ روي نياورند.
وي كميك استريپ را در ارتباط مستقيم با سياست و اقتصاد مي داند و مي گويد: در يك دوره زماني خاص، هنرمندان و برخي از ناشران به استريپ توجه كردند. آثار خوبي نيز ارائه شد، كه اگرچه نگاه خاصي را دنبال مي كرد اما هنرمندانه و تأثيرگذار بود اما امروز، شرايط دگرگون شده و كمتر ناشري به سرمايه گذاري در اين زمينه مي پردازد. اما شجاعي طباطبايي بر اين باور است كه هنرمندان ما آنچنان خلاقه عمل كرده اند و آن قدر با تصوير آشنا هستند كه در هر زمان و مكاني مي توانند به فعاليت بپردازند و مخاطبان بسياري را جذب هنر خود كنند، به شرط آن كه مسئولان و متوليان فرهنگي اين مرزوبوم از آنان حمايت كرده و امكانات لازم را در اختيارشان بگذارند.وي با اشاره به فعاليت هاي مؤثر سازمان فرهنگي- هنري شهرداري تهران در زمينه استريپ مي گويد: اين سازمان به تازگي اقدام به چاپ كتاب مترو كرده و بر آن شده تا با چاپ كتاب هاي استريپ از هنرمندان پشتيباني كند و مردم را با فرهنگ تصويري آشنا كند. اما سازمان فرهنگي- هنري شهرداري به تنهايي نمي تواند به چنين اقدام بزرگي دست زند و نهادهاي ديگر نيز بايد به كمك اين سازمان آمده و متوجه ارزش هاي والاي هنري و بصري استريپ شوند.]]>
</TEXT>
</DOC>
<DOC>
<DOCID>HAM2-860211-108</DOCID>
<DOCNO>HAM2-860211-108</DOCNO>
<ORIGINALFILE>/1386/860211/world/_ketabw.htm</ORIGINALFILE>
<ISSUE>سه شنبه 11 ارديبهشت 1386</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">علمی فرهنگی.علمی.کتاب</CAT>
<CAT xml:lang="en">Science and Culture.Science.Book</CAT>
<TITLE>
<![CDATA[گفت و گوبا دكتر بهمن اديب زاده؛
هويت خانه در ايران]]>
</TITLE>
<TEXT>
<IMAGE>/1386/860211/world/012657.jpg</IMAGE>
<![CDATA[
بنفشه محمودي
كتاب خانه در ايران با نام كامل آثار خانه در ايران از نوسنگي تا ساساني به روايت گنجينه خاك در سال 84 توسط وزارت مسكن و شهرسازي منتشر شد. اين كتاب با بررسي 23 محوطه باستاني در ايران تلاش مي كرد تصويري از سير تحول خانه در ايران از هزاره ششم پيش از ميلاد تا سال 600 ميلادي به دست دهد.بهمن اديب زاده از مولفان اين كتاب در خرداد ماه 85 در گفتگو با كتاب هفته اعلام كرد كه تيم اجرايي خانه در ايران در نظر دارد جلد دوم اين كتاب را نيز كه به خانه در ايران در دوران پس از اسلام مي پردازد،  منتشر كند. اما با گذشت حدود يكسال هنوز از انتشار اين جلد خبري نيست. با دكتر بهمن اديب زاده درباره اهداف انتشار جلد اول و موانع انتشار جلد دوم خانه در ايران گفت و گوي كوتاهي انجام داده ايم كه مي خوانيد.
* كتاب خانه در ايران با چه هدفي منتشر شد؟
- اين كتاب پژوهشي بنيادي در جهت شناخت هويت خانه ايراني و درك آثار زندگي در فلات ايران در 23 محوطه باستاني از دوران نوسنگي تا سنه 600 ميلادي است كه با برخي سوال هاي اساسي آغاز شد. اين سوال براي ما مطرح بود كه آيا مي توانيم به ياري آنچه در دل خاك است تصويري از سرآغاز خانه در ايران پيدا كنيم و آيا بين خانه هاي نخستين و امروزي مي توان ارتباطي پيدا كرد؟
* اين كتاب تا چه حد در شناخت سير تكامل خانه در ايران موثر است؟
- با توجه به اينكه هر چيزي كه امروز مي سازيم متكي بر شناخت گذشته و توانمندي هاي نياكان ما در اجراي آن بوده است،  بررسي سير تحول خانه مي تواند بسيار نافع قرار گيرد. ضمن اينكه در آثار بررسي شده مي توانيم رگه هاي فطري سكونت انسان بر روي كره زمين را شناسايي كنيم. براي ادامه زندگي بر روي كره زمين ناچار هستيم به گذشته هاي خود برگرديم تا به ريشه هاي اصلي سكونت دست پيدا كنيم.
* آيا در آثار باستاني باقي مانده، ردي از آغاز ساخته شدن خانه در ايران به دست آورده ايد؟
- اطلاعات به دست آمده نشان مي دهد كه ايرانيان از ابتداي سكونت در اين سرزمين به مباني معتقد بوده اند و بر اساس آن ساخت و ساز مي كرده اند. در اين مباني زمين،  آب و درخت محترم بوده است و براي طبيعت و نور خورشيد احترام قائل بوده اند. امروز كه علم جديد به نظريه تعامل با اكوسيستم رسيده،  اين عقايد دوباره مطرح شده است. به عنوان مثال تمام مصالحي كه مردم ايران در گذشته استفاده مي كردند، قابليت بازگشت به طبيعت را دارد. ارزيابي اوليه مهندسي جديد هم اين است كه بعد از تمام شدن عمر مفيد يك بنا، مصالح آن به چه نحوي به طبيعت برمي گردد يا براي مرمت آن چه مي توان كرد. اينها سوالات اساسي است كه در معماري گذشته ايران مورد توجه قرار مي گرفت اما ساختمان هايي كه امروز در تهران ساخته مي شود، بدون فكر به آينده و زمان مرمت يا تخريب ساخته مي شود.
* سال گذشته در مصاحبه با كتاب هفته اعلام كرده بوديد كه كتاب خانه در دوران اسلامي را نيز منتشر خواهيد كرد. كار انتشار اين كتاب به كجا رسيد؟
- انتشار خانه در ايران دوران اسلامي در شرايط فعلي معماري در كشور ايران بسيار ضروري است اما متاسفانه با بي مهري وزارت مسكن و شهرسازي روبرو هستيم. 8 ماه است كه قرارداد كار بر روي اين پروژه را فرستاده ايم اما تا كنون هيچ پاسخي دريافت نكرده ايم. مسائلي از اين دست سبب دلسردي محققان كشور مي شود. جلد دوم كتاب كه از سال 600 ميلادي تا امروز را در بر مي گيرد، بايد منتشر شود تا دو كتاب در كنار هم بتوانند حرف اساسي بزنند. كار بر روي جلد نخست براي هيات علمي، 12 سال به طول انجاميد و در اين مدت 4 وزير مسكن عوض شدند اما ما به هر صورتي كه ممكن بود، وظيفه خود را انجام داديم و كتابي را منتشر كرديم كه در دنيا نمونه آن يافت نمي شود.
]]>
<IMAGE>/1386/860211/world/012660.jpg</IMAGE>
<![CDATA[
اينكه يك گروه دانشگاهي با 12 سال دود چراغ خوردن توانسته است سير تكامل خانه را در ايران ثبت كند، باعث غرور ملي و يك سند تاريخي براي كشور است. بنابراين نبايد انتشار جلد دوم كتاب با بي مهري مواجه شود. در اوائل كار برخي ناشران خارجي پيشنهاد انتشار اين كتاب را به من دادند اما شرمم آمد يك ناشر خارجي كتابي را كه به هويت فرهنگي ما مي پردازد منتشر كند. اگر اين كتاب درباره معماري امروز خانه در ايران بود، اشكالي نداشت كه مهر يك ناشر خارجي را بر پيشاني داشته باشد اما كتابي كه ريشه هاي هويت خانه در ايران را بررسي كرده است، در شان آن نيست كه به جز ايراني ناشري ديگر داشته باشد.]]>
</TEXT>
</DOC>
<DOC>
<DOCID>HAM2-860211-109</DOCID>
<DOCNO>HAM2-860211-109</DOCNO>
<ORIGINALFILE>/1386/860211/world/_mycity.htm</ORIGINALFILE>
<ISSUE>سه شنبه 11 ارديبهشت 1386</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[رشد و گسترش بي رويه شهرهاي بزرگ در اثر تحركات جمعيتي و مهاجرت روستائيان
جاي خوش ناهنجاري ها]]>
</TITLE>
<TEXT>
<IMAGE>/1386/860211/world/012669.jpg</IMAGE>
<![CDATA[
 عكس:جواد گلزار
پديده توسعه را مي توان از عوامل اصلي رشد و گسترش شهرها و افزايش روند شهرنشيني در جهان دانست. به تعبيري شهرنشيني تبلور معيشت يك جانشيني است و در مقابل آن، مي توان از دو الگوي روستانشيني و كوچ نشيني ياد كرد كه مناسباتي كاملاً متفاوت با الگوي شهرنشيني دارند. سهولت دستيابي به امكانات خدماتي- رفاهي و تأسيسات زيربنايي از يك سو و گستره تمهيدات كار و فعاليت از سوي ديگر، روز به روز جاذبه زندگي در شهرها را افزايش مي دهد و به همين دليل، شهرهاي موجود جهان علاوه بر اينكه با رشد طبيعي جمعيت خود مواجه اند، در عين حال با فوج مهاجراني رودررو هستند كه از روستاها و ساير نقاط زيستي به قصد معيشت بهتر به سمت آنها روانه مي شوند.
موج اين تحركات ضمن اينكه گستره شهرها را افزايش مي دهد، مسائل و مشكلاتي را پديد مي آورد كه از نمونه هاي بارز آن مي توان به افزايش حجم تردد در شهرها و بروز مشكلات ترافيكي، آلودگي هوا، آلودگي صوتي، افزايش هزينه هاي زندگي و تأمين مسكن، توسعه حاشيه نشيني و اسكان غيررسمي، افزايش فقر شهري، چشمگير شدن فاصله طبقاتي، افزايش بزهكاري هاي اجتماعي و... اشاره كرد.
مهندس مسعود زلفي
بايد توجه داشت كه عامل مهاجرت در شهرهاي كشورهايي كه براساس ضرورت و نياز صنعتي شدن به صورت درون زا رشد و گسترش يافته اند، بسيار ناچيز و كم اهميت بوده است، اما در كشورهايي كه شهرهاي آنها در اثر فقر بنيان هاي اقتصادي نقاط روستايي و موج توفنده تحركات جمعيت روستايي و سرازير شدن آنها به محدوده و حريم شهرها توسعه و گسترش يافته اند، دامنه اين مشكلات بسيار گسترده تر و چشمگيرتر بوده است.
از اين رو،حاشيه  نشيني و اسكان غير رسمي را مي توان يكي از پديده هاي ناهنجار رشد و گسترش بي رويه شهرهاي بزرگ در اثر تحركات جمعيتي و مهاجرت روستائيان و اقشار بي بضاعت شهرهاي كوچك به شهرهاي در حال تبديل شدن به كلانشهر دانست.
اين جمعيت مهاجر كه با هدف امكان دستيابي به خدمات شهري و درآمد بيشتر، راهي شهرهاي بزرگ مي شوند به دليل محدوديت توان اقتصادي شان، همواره مجبورند در حاشيه شهرها كه اراضي آنها در مقايسه با اراضي داخل شهرها ارزان تر است و چه بسا فاقد امكانات و تأسيسات شهري نيز هستند، سكونت گزينند و به اين ترتيب، نمود فقر شهري و فاصله طبقاتي در آن را تشديد نمايند. اين پديده، در حال حاضر يكي از معضلات قابل توجه در شهرهاي بزرگ كشورمان شناخته مي شود، به نحوي كه سند ملي توانمند سازي و ساماندهي اسكان غيررسمي مصوب هيأت وزيران در سال 1382 گوياي اين است كه از مجموع 48 ميليون نفر جمعيت شهرنشين كشور، حدود 6 ميليون نفر يعني 5/12 درصد از جمعيت شهرنشين كشور در سكونتگاه هاي غيررسمي پيرامون شهرهاي بزرگ ساكن شده اند البته اين پديده، تنها به كشور ما محدود نمي شود، بلكه اغلب شهرهاي بزرگ جهان نيز- كه رشد و توسعه آنها عمدتاً برون زا بوده است- با اين پديده ناهنجار مواجه شده اند. پديده اي كه خواه ناخواه در بستر تحولات اقتصادي، اجتماعي، سياسي و... به اين شهرها تحميل شده و آنها را در كوران تحولات تبعي قرار داده است.
به نحوي كه براساس آمار رسمي منتشر شده، مي توان دريافت كه همزمان با افزايش جمعيت شهرهاي بزرگ جهان، بر تعداد حاشيه نشينان آنها نيز افزوده شده است، اما اين تحولات، سبب شده است كه مواجهه با آن نيز به طور جدي پيگيري شود و طي اقداماتي، اسناد معتبري نيز به منظور مقابله با اين پديده ناهنجار تدوين و تصويب شود. از جمله مهم ترين اين اسناد، مي توان به اسناد اجلاس متعدد اسكان بشر اشاره كرد كه در عين حال، به تغييرات عمده اي در ساختار مديريت شهرها منجر شده است. با وجود اين، متأسفانه در كشور ما نه تنها در زمينه نحوه مواجهه با عوارض ناهنجار رشد و گسترش شهرهاي بزرگ اقدام مؤثر و جدي به عمل نيامده است، حتي در زمينه ساختار مديريت شهري و به روزآوري آن نيز(به جز افزوده شدن شوراهاي شهري و شوراياري هاي محله به نهادهاي مديريت شهري)به منظور انطباق با شيوه هاي نوين مديريت كلانشهرها اقدام چشمگيري به عمل نيامده است.
البته هر چند كه طي سالهاي اخير با مطرح شدن مباحث متعددي در عرصه تهيه طرح هاي توسعه شهري از جمله طرح هاي راهبردي، انتقال مسئوليت تهيه طرح هاي تفصيلي به شهرداري هاي محل، طرح هاي توانمند سازي و... توجه به ابعاد گوناگون مسائل ناشي از توسعه شهرهاي بزرگ از جمله حاشيه نشيني و اسكان غيرموقت و حتي ضرورت ايجاد تغييرات در مديريت شهرها نيز در برنامه كاري برخي از مسئولان امر قرار گرفته است، اما مادامي كه ساختار رايج در سازمان مديريت شهرهاي بزرگ و شيوه نگرش آنها به قوت خود باقي است، تحقق هرگونه رهيافتي در رفع معضلات اين شهرها به ويژه در زمينه حاشيه نشيني و اسكان غيرموقت، رؤيايي بيش نخواهد بود.چه، تداوم اين ساختار و شيوه نگرش مبتني بر آن، همواره مي تواند به عنوان عاملي در مقابل رويكردهاي نوين و شيوه هاي ساختارشكن آن عمل كند. از اين روست كه مواجهه با پديده ناهنجار حاشيه نشيني و عوارض ناشي از آن، ضمن اينكه نيازمند برنامه ريزي و تهيه طرح هاي خرد و كلان مبتني بر واقعيت هاي جاري است، در عين حال مستلزم ايجاد تغييرات مورد نياز در ساختار نظام مديريت شهرهاي بزرگ و كوچك و شيوه نگرش آنهاست.]]>
</TEXT>
</DOC>
<DOC>
<DOCID>HAM2-860211-110</DOCID>
<DOCNO>HAM2-860211-110</DOCNO>
<ORIGINALFILE>/1386/860211/world/_mycity.htm</ORIGINALFILE>
<ISSUE>سه شنبه 11 ارديبهشت 1386</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[بريز باران، خيسم كن!]]>
</TITLE>
<TEXT>
<IMAGE>/1386/860211/world/012675.jpg</IMAGE>
<![CDATA[
 عكس:گلناز بهشتي
آزاده بهشتي
نه تنها اين هفته، كه اين ماه و خيلي دقيق تر امسال، پرباران ترين روزها در چند سال اخير را تجربه كرديم و از آنجايي كه از قديم هم گفته اند سالي كه نكوست از بهارش پيداست؛ بنابراين مي توان به اين نتيجه رسيد كه امسال تا پايان خوب و خوش خواهد بود.
رگبارهاي تند و بارش باران در روزهاي ابتدايي سال همزمان با هواي آفتابي، فضاي آسمان تهران را به گونه اي ديگر كرده بود اما اين باران هاي سيل آسا مصايبي را نيز به دنبال داشته كه شايد براي ما كه از هواي پاك و تازه محروميم به چشم نيايد.
اصلاً بايد بنويسيم روزهاي بهاري در سال 1386 متفاوت تر از هميشه است؛امسال سال نعمت است و آسمان به گواه اين موضوع الطاف بي كران خود را عرضه مي كند.
عصر اين روزهاي بهاري بارش تند باران، مناظر بي بديل طبيعت را شكل مي دهد كه براي ما كه چشممان به آسمان خاكستري و ريه هايمان به منواكسيدكربن عادت دارد را به وجد مي آورد، در اين ميان بسياري از روستائيان به شكرانه بارندگي هاي فراوان در بهار امسال 2 ركعت نماز شكر به جاي آورده اند، اما روي ديگر سكه را هم بايد ببينيم.
باران همان طور كه مي شويد و پاك مي كند مي تواند ويران كند، امسال هم اين اتفاق بارها بارها افتاد، براي نمونه بارندگي هاي ابتداي سال جاري 6 ميليارد و 150 ميليون ريال به راه هاي بين شهري استان خراسان رضوي خسارت وارد كرد، بيشترين خسارت در اين استان به راه هاي شهرستان كاشمر، شامل شكست دهانه پل ها، آب بردگي شانه محور كاشمر، عطائيه و... به ميزان 3/5 ميليارد ريال بوده است و در شهرستان سبزوار نيز دو ميليارد ريال خسارت وارد شد و سيل باعث تخريب شانه راه، انباشت لاي از دهانه پل هاي محور سبزوار- شاهرود، سبزوار، بردسكن، سبزوار، حكم آباد و محور قديم كاشمر شده است.
پس از اين دو شهرستان بيشترين خسارت راه مربوط به بردسكن با يك ميليارد ريال بوده است، سه دستگاه آب نما در محور بردسكن - درونه- طبس به ميزان 50 درصد تخريب شد.
از سوي ديگر برخي ديگر محورها در شهرستان هاي تربت حيدريه، مه ولات و.. نيز خسارت هاي مشابهي ديده اند.
علاوه بر اين بارندگي هاي اخير 21 ميليارد و 540 ميليون ريال به بخش هاي مختلف كشاورزي شهرستان كهكيلويه و بوير احمد خسارات وارد كرده است.
بيشترين خسارت به كانال هاي آبرساني، پمپاژهاي عمومي، مزارع گندم، جو، كلزا، باغ هاي مركبات و دام هاي سبك و سنگين وارد شده است و در صورت تكرار بارندگي ها پيش بيني مي شود مزارع گندم اين شهرستان به آفت زنگ زرد معروف به زنگك گندم دچار شوند.
خسارت 639 ميلياردي به اراضي كشاورزي خوزستان نيز به خاطر بارندگي هاي امسال پيش آمده است؛ در حقيقت براثر بارندگي هاي اخير كه توام با توفان شديد و تگرگ بود، بيش از 639 ميليارد و 608 ميليون ريال به زمين هاي كشاورزي و تاسيسات دامداري خوزستان خسارت وارد شد.
برآوردهاي كارشناسان نشان مي دهد، در جريان توفان و تگرگ اخير، 578 ميليارد و 222 ميليون ريال خسارت به بخش دامي و كشاورزي دزفول وارد آمده كه در پي اين حادثه غيرمترقبه به 33 هزار و 370 هكتار از زمين هاي زيركشت گندم آبي، ديم، كلزا، ذرت، گوجه فرنگي، سيب زميني، بادمجان، خيار، لوبيا سبز، توت فرنگي، باغات مركبات و گلخانه گل و گياه دزفول، بين 25 تا80 درصد خسارت وارد شد.
مجموع آمارها نشان مي دهد، در اين حادثه، 93 هزار هكتار از اراضي كشاورزي و باغات در شهرستان هاي شوشتر، دزفول، ايذه، دشت آزادگان و انديمشك بين 20 تا 90درصد تخريب و حدود 3000 رأس دام تلف شد.
اين گزارش حاكي است، بارندگي شديد، توفان و تگرگ روزهاي اخير در بخش كشاورزي و دامي شهرستان انديمشك، 8 ميليارد ريال، دشت آزادگان، 50 ميليارد ريال، ايذه يك ميليارد و 204 ميليون و 364 هزار ريال و شوشتر 2 ميليارد و 182 ميليون و 228 هزار ريال خسارت وارد آورد.اراضي خسارت ديده بيشتر شامل كلزا، صيفي جات، باقلا، گوجه فرنگي، بادمجان و گندم ديم و آبي و گلخانه هاست.
رييس سازمان جهاد كشاورزي استان فارس ميانگين بارندگي هاي سال جاري را 6/336 ميلي متر اعلام كرد و گفت: بارندگي هاي امسال هم مشكل خشكسالي اين استان را برطرف نمي كند.
سيد عبدالكريم رضوي در جلسه كارگروه آب و كشاورزي فارس پراكنش آبي اين بارندگي ها در طول يكسال را يادآورشد و افزود: بارش امسال نسبت به سال گذشته بيشتر شده، اما بايد توجه داشت كه اين، مشكل چندساله خشكسالي فارس را نمي تواند حل كند.
وي  تشكيل گروه كارشناسي متشكل از جهادكشاورزي، سازمان آب و هواشناسي را يادآورشده و اضافه كرد: در اين خصوص تحليل كاملي  باتوجه  به  مسايل هواشناسي، هيدرولوژيكي و كشاورزي از وضعيت استان فارس آماده شده است.
رضوي با بيان اينكه برداشت گندم،جو و كلزا در فارس آغاز شده، توليد و صادرات گل را يكي از مهم ترين استعدادهاي فارس برشمرد و سرمايه گذاري هاي انجام شده در اين زمينه را خوب توصيف و خاطرنشان كرد: در همين راستا جشنواره گل و گلاب امسال در ميمند فيروزآباد برگزار مي شود.
نماينده منابع طبيعي فارس نيز گفت: ميزان فرسايش خاك در فارس معادل 26 درصد كل كشور است. گفتني است 5/3 درصد از عرصه هاي بياباني كشور با بيش از يك ميليون و 200 هزار هكتار بيابان متعلق به استان فارس است.]]>
</TEXT>
</DOC>
<DOC>
<DOCID>HAM2-860211-111</DOCID>
<DOCNO>HAM2-860211-111</DOCNO>
<ORIGINALFILE>/1386/860211/world/_mycity.htm</ORIGINALFILE>
<ISSUE>سه شنبه 11 ارديبهشت 1386</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[بازيافت
تأثير بازيافت بر منابع طبيعي]]>
</TITLE>
<TEXT>
<IMAGE>/1386/860211/world/012672.jpg</IMAGE>
<![CDATA[
مجيد محرابي
چنانچه بخواهيم تقسيم بندي از انواع منابع طبيعي داشته باشيم مي توانيم منابع طبيعي را به سه گروه تقسيم كنيم اول: منابع پايدار(انرژي خورشيدي)دوم: منابع با توان تجديد پذيري(جنگل ها و مراتع و تالابها)سوم: منابع غيرقابل تجديد(سوخت فسيلي و كاني ها).
از سطح كره اي به عظمت زمين 2 درصد آن به شهرها، معادن، مناطق صنعتي، جاده ها و فرودگاه ها اختصاص يافته است و در حقيقت آنچه به عنوان زمين يا منابع طبيعي توليدكننده در خشكي(مثل جنگل ها و مراتع)در اختيار انسان قرار گرفته است، محدود به 3/2 ميليارد هكتار است.
از طرف ديگر 97 درصد از آبهاي موجود در كره زمين را آبهاي شور اقيانوس تشكيل مي دهد، 3 درصد آب شيرين است كه از اين درصد بخشي در قلل برفي ذخيره شده اند، بخشي به صورت آب زيرزميني، بخشي به صورت تالاب ها و درياچه ها و مقداري به صورت هوا سپهر(لايه اي از جو)و تنها يك درصد از آن يعني 40 تا 45 هزار كيلومتر مكعب به صورت آب جاري در رودخانه ها روان است. در واقع بخش عمده آب در دسترس انسان به همان ميزان 40 تا 45 هزار كيلومتر مكعب ختم مي شود. در مورد منابع غيرقابل تجديد يا همان منابع فسيلي نيز اين محدوديت وجود دارد.
با توجه به روند رو به رشد جمعيت، نرخ مصرف اين منابع غيرقابل تجديد يا همان(منابع فسيلي)شديداً بالا رفته است. امروزه انسان در عصري زندگي مي كند كه فعاليت هاي روزمره او به طور پيوسته محيط زيست و منابع طبيعي را تهديد مي كند. به كارگيري راهبردها و راه كارهاي لازم براي دستيابي به توسعه پايدار به عنوان يك ضرورت بايد با كمك استراتژيك نظام مند و جامع همراه باشد. امروز در مديريت پسماند به منظور حفظ منابع طبيعي بايد به جايگاه بازيافت و استفاده مجدد در سيستم مديريت توجه ويژه اي نمود. بازيافت و استفاده مجدد، استخراج از منابع و معادن طبيعي و دفع بي رويه آلاينده ها را در محيط زيست تقليل مي دهد، ضمن آن كه منابع اقتصادي و ارتقاي بهداشت و حفاظت از محيط زيست و ساير موارد را به دنبال خواهد داشت. سالانه ميليون ها تن از اين ضايعات در كشور به وجود مي آيد كه در صورت بازيافت اين ضايعات، مي توان كمك شاياني به حفظ محيط زيست و منابع طبيعي كرد.
به عنوان مثال براي هر تن شيشه اي كه بازيافت مي شود 90 گالن از سوخت نفت كه همان منابع طبيعي غيرقابل تجديد است، ذخيره مي گردد و يا كاغذهايي كه در شهر تهران به همراه زباله دور ريخته مي شود معادل نابودي 3 هكتار جنگل در روز است. اين را بايد در نظر داشت زماني كه يك درخت تخريب مي شود يا از بين مي رود با بيش از 5/27 متر مكعب فقدان اكسيژن، فضاي سبز، سرپناه پرندگان و هواي تازه براي بشر و غيره روبه رو مي شود. با جداسازي كاغذهاي باطله از زباله  تر درختان كمتري نابود خواهند شد و در نتيجه كمك فراواني به اين منابع طبيعي محدود يعني جنگل ها خواهيم كرد. در خاتمه بايد به يك نكته بسيار مهم اشاره نمود و آن اين است كه با توسعه فعاليت هاي بازيافت و استفاده مجدد از ضايعات و ايجاد اخلاق زيست محيطي، در كل جامعه سطح آگاهي هاي عمومي در اين زمينه ارتقا يابد تا از اين منابع طبيعي كه نعمت خداوندي است و به رسم امانت به دست ما سپرده شده است به خوبي محافظت كنيم و بتوانيم به نحو مطلوب و آن طور كه شايسته است اين امانت الهي را به نسل آينده بسپاريم.]]>
</TEXT>
</DOC>
<DOC>
<DOCID>HAM2-860211-112</DOCID>
<DOCNO>HAM2-860211-112</DOCNO>
<ORIGINALFILE>/1386/860211/world/_sciew.htm</ORIGINALFILE>
<ISSUE>سه شنبه 11 ارديبهشت 1386</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">علمی فرهنگی.علمی</CAT>
<CAT xml:lang="en">Science and Culture.Science</CAT>
<TITLE>
<![CDATA[ايدز؛گاهي از آمار خوشحال شو]]>
</TITLE>
<TEXT>
<IMAGE>/1386/860211/world/012684.jpg</IMAGE>
<![CDATA[
دكتر فرنوش صفري فر
برخي كارشناسان معتقدند كه شايد الگوي فعلي شيوع آلودگي ويروس hiv،كه بيشتر در بين مصرف كنندگان مواد مخدر شيوع دارد، باعث رواج اين گونه نگرش هاي منفي مردم نسبت به افراد آلوده شده است. با شنيدن اسم ايدز، فورا به ياد فردي گناهكار يا با كاراكتر يك معتاد مي افتيم. در حالي كه مي دانيم همه افراد آلوده به ويروس لزوما معتاد يا حتي بي بند و بار نيستند. نمونه بارز آن، همسران افراد معتاد تزريقي، يا فرزندان اين زنان است.
نتايج يك مطالعه نشان داده است دختران شمال شهر بيشتر از دختران جنوب شهر از ايدز مي دانند؛ اما آيا اين آگاهي بيشتر يعني آنان كمتر در معرض خطرند؟ آگاهي مهم ترين سلاح براي مبارزه با بيماري هاست، اين در مورد همه بيماري ها صدق مي كند. هرچه كه خرد جمعي انساني درباره علت و پيشگيري از بيماري ها مي داند، اگر به گوش تك تك مردم نرسد، هيچ اثري در بهبود شرايط زندگي آنها و سطح رفاه و سلامتشان نخواهد داشت. اگر اين در مورد هر بيماري اي صدق كند، در مورد بيماري اي كه طاعون قرن لقب گرفته، مصداق دوچندان خواهد داشت، بيماري اي هنوز بالقوه كشنده و لاعلاج؛ ايدز.
مردم ما چقدر درباره ايدز مي دانند؟ جوانان و نوجوانان چقدر؟ در سال هاي اخير پژوهش هاي زيادي براي پاسخ به اين سوال ها انجام شده است. چند روز پيش نيز يكي از نمونه هاي اين گونه پژوهش ها منتشر شد. در اين مطالعه، كه البته مركز پشتيباني كننده آن در خبر اوليه ايسنا نيامده بود، مشخص شده 37درصد از دانش آموزان، مي دانند كه چه كساني در معرض خطر بيماري ايدز هستند، 59 درصد آنها از عامل بيماري آگاهي دارند و نيز50 درصدشان مي دانند كه اين بيماري مسري است. آگاهي اين دانش آموزان درباره راه هاي پيشگيري از بيماري 46 درصد و طبيعت و روند آن 48 درصد برآورد شده بود. اين مطالعه بر روي 646 دانش آموز دختر در دو دبيرستان تهران انجام شده و مقايسه نتايج اين دو مدرسه نشان داده بود كه در دبيرستان واقع در شمال تهران، دختران در مورد بيماري ايدز، بيشتر مي دانند. اين اعداد و ارقام نشانه چيست؟
آيا بايد خوشحال شويم كه نوجوانان ما درباره ايدز به اندازه كافي مي دانند؟ دكتر حميد عمادي، متخصص عفوني و عضو هيات علمي دانشگاه تهران در اين باره مي گويد: در سال هاي اخير، به ويژه از سال 79 به اين سو، آگاهي مردم ما درباره اين بيماري رشد بسيار خوبي داشته است. در حال حاضر مي توان گفت آگاهي مردم ما درباره ايدز نسبتا خوب است، اما نكته در اين جاست كه نبايد فكر كنيم اين آموزش ها و اطلاع رساني ها به حد كفايت رسيده و احيانا بايد قطع شود.
به عقيده دكتر عمادي، آگاهي هاي مردم هميشه و به صورت مداوم نياز به اصلاح و تقويت دارد. او در همين زمينه به سوال هاي جديدي كه براي مردم پيش مي آيد، اشاره مي كند: به عنوان نمونه، كشف اخير محققان كشورمان درباره داروي تقويت كننده دستگاه ايمني بدن، كه مي تواند ورود به مرحله ايدز را تا حدي عقب بيندازد. اگر آموزش و پاسخ به شبهه هاي مردم به طور مستمر وجود نداشته باشد، آنها فكر مي كنند داروي ايدز كشف شد و ديگر نيازي به مراقبت هاي پيشگيرانه نيست. در حالي كه اين نگاه كاملا اشتباه است. پس آموزش و اصلاح آگاهي هاي مردم بسيار اهميت دارد.
گام دوم را برداريم
به نظر مي رسد حتي اگر در زمينه آگاهي ها مشكلي نداشته باشيم، هنوز تا رسيدن به نقطه مطلوب در آموزش عمومي فاصله زيادي داريم. چرا كه آگاهي تنها قدم اول در آموزش است. اطلاعاتي كه فرد هنوز آن را باور نكرده باشد، مي توان گفت چندان فايده اي براي او نخواهد داشت. چه فايده اي دارد اگر كسي بداند ويروس hiv از طريق ارتباط هاي روزمره منتقل نمي شود، اما نتواند فرد آلوده را در كنار خود به عنوان همسايه يا همكار يا... بپذيرد؟ اين فرد آگاهي درست و كاملي درباره ويروس و راه هاي انتقال آن دارد، اما آگاهي هايش را باور نكرده و نگرشش هنوز ناقص و غلط است.
نگاهي به برخي مطالعات انجام شده در اين باره نشان مي دهد ما اين قدم مهم را در آموزش ايدز هنوز برنداشته ايم، عليرغم اين كه مي دانيم كه اين نگرش هاي غلط چه پيامدهاي فاجعه باري مي تواند داشته باشد. يك نمونه آن اين كه فرد hiv مثبتي كه از سوي جامعه طرد شده باشد، ديگر درباره ديگران احساس مسؤوليتي نمي كند و همين باعث انتقال ويروس به ساير افراد نيز خواهد شد.
در يك بررسي مروري، از بين9 مطالعه اي كه آموزش هاي عمومي دانش آموزان و دانشجويان را درباره ايدز ارزيابي كرده بود، تنها در 4 مطالعه، همزمان با آگاهي، نگرش افراد هم بررسي شده بود. از بين اين 4 مطالعه، تنها در يكي ميزان شيوع نگرش هاي ضعيف از ميزان شيوع آگاهي هاي ضعيف كمتر بود. به عبارت ساده تر، 3 مطالعه نشان مي داد، نگرش غلط، بيشتر از آگاهي غلط رواج دارد. همچنين در يك پژوهش كه در سال 1379 بين دانشجويان پرستاري بابل انجام شده، مشخص شد كه 1/48 درصد آنها نگرش ضعيف داشتند، درحالي كه فقط 3/20 درصد آنها آگاهي ناكافي داشتند. در پژوهش ديگري كه در همين شهر و همين سال در بين دانشجويان مامايي انجام شد، مشخص شد كه ميزان نگرش ضعيف و آگاهي ضعيف به ترتيب 5/56 و8‎/40 بوده است. كه اين هم نشان مي دهد نگرش ضعيف بيش از آگاهي كم، رواج داشته است.
مطالعه ديگر كه در سال 1383 بين دانش آموزان و دانشجويان منطقه  17 تهران انجام شد نيز همين نتيجه را، با شدت بيشتري مطرح مي كند: ميزان آگاهي غلط در اين گروه، صفر بوده است، يعني همه افراد مورد مطالعه، تمام اطلاعات را درباره ايدز مي دانستند، در حالي كه 31 درصد آنها هنوز پاي نگرش هاي شان لنگ مي زند.
از علم تا عمل
علت اين نگرش هاي منفي چيست؟ برخي كارشناسان معتقدند كه شايد الگوي فعلي شيوع آلودگي ويروس hiv،كه بيشتر در بين مصرف كنندگان مواد مخدر شيوع دارد، باعث رواج اين گونه نگرش هاي منفي مردم نسبت به افراد آلوده شده است. با شنيدن اسم ايدز، فورا به ياد فردي گناهكار يا با كاراكتر يك معتاد مي افتيم. در حالي كه مي دانيم همه افراد آلوده به ويروس لزوما معتاد يا حتي بي بند و بار نيستند. نمونه بارز آن، همسران افراد معتاد تزريقي، يا فرزندان اين زنان است.
نكته در اينجاست كه نگرش منفي فقط به طرد افراد آلوده به ويروس محدود نمي شود. اين كه ايدز را مشكل ديگران بدانيم هم، يك نگرش غلط است كه به اندازه كافي مي تواند خطرناك باشد. اين كه تصور كنيم گرد تبعات اين بيماري هيچگاه دامن ما را آلوده نمي كند، يا اين كه فكر كنيم اين بيماري دنياي غرب يا حتي آفريقايي هاست، همه و همه نياز به آموزش هاي بيشتر و دقيق تر، آن هم با هدف اصلاح نگرش ها و باورها، دارد.
در زمينه رفتارها و آموزش هاي رفتاري، شايد وضع نااميدكننده تر باشد. متاسفانه پژوهش هايي در دسترس نبود تا نشان دهد رفتارهاي افراد با آگاهي هايشان درزمينه ايدز، چه نسبتي دارد. بررسي ها در كشورهاي ديگر نشان مي دهد كه حتي در آن كشورها هم كم نيستند افرادي كه به عنوان مثال مي دانند كاندوم در پيشگيري از hiv موثر است، اما در روابط جنسي پرخطرشان از آن استفاده نمي كنند. كارشناسان معتقدند با توجه به شيوع نگران كننده مواد روان گردان جديد و نيز الكل در بين جوانان، احتمال اين كه آگاهي هاي فرد به كار گرفته نشود، بالاست.
شايد زمان آن رسيده باشد كه متناسب با شرايط موجود، در روش هاي آموزشي مان هم تغييراتي بدهيم. آموزش هاي گروهي، كارگاهي و به صورت دو طرفه، مي تواند تاثيري بسيار عميق تر از سخنراني هاي يك طرفه و گاه خسته كننده و تكراري داشته باشد. دكتر عمادي در اين باره نيز توصيه مي كند: به آموزش از طريق تريبون هاي عمومي بسنده نكنيم. براي تغيير نگرش ها، جلسات آموزش چهره به چهره و به صورت شفاف و روشن بايد برگزار شود.]]>
</TEXT>
</DOC>
<DOC>
<DOCID>HAM2-860211-113</DOCID>
<DOCNO>HAM2-860211-113</DOCNO>
<ORIGINALFILE>/1386/860211/world/_sciew.htm</ORIGINALFILE>
<ISSUE>سه شنبه 11 ارديبهشت 1386</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">علمی فرهنگی.علمی</CAT>
<CAT xml:lang="en">Science and Culture.Science</CAT>
<TITLE>
<![CDATA[محققان ثابت كرده اند؛
افزايش فعاليت ذهني با داشتن روحيه شاد]]>
</TITLE>
<TEXT>
<IMAGE>/1386/860211/world/012681.jpg</IMAGE>
<![CDATA[
مترجم: مرجان رودبار محمدي
ديدن دنيا با عينك خوش بيني صرفاً يك شعار نيست و محققان نتايج فوق العاده آن را اثبات كرده اند. شواهد زيادي به اين نكته اشاره مي كند كه وضعيت روحي ما تأثير مستقيم بر روند پردازش اطلاعاتي كه از طريق چشم كسب مي كنيم دارد. طبق مطالعات جديدي كه در هفته نامه آكادمي ملي علوم منتشر شده، محققان به اين نتيجه رسيده اند كه افرادي كه از روحيه شادي برخوردار هستند، ذهن آرامي دارند و قادرند توانايي هاي ذهني خود را افزايش دهند. البته آنها اذعان كرده اند كه داشتن اين چنين روحيه شادي ممكن است منجر به اختلال حواس شود.
دكتر آدام آندرسون استاد روانشناسي دانشگاه تورنتو و نويسنده برجسته علوم و تحقيقات مي گويد داشتن روحيه شاد و رفتارهاي مثبت، دقت و توجه فرد را تحت تأثير قرار مي دهد و مي تواند ميدان ديد را وسيع تر كند.
در يك تحقيق كه توسط اساتيد انجام شد، از داوطلبان خواسته شد دو نوع مسئله را بررسي كنند. براي تجربه كردن وضعيت هاي مختلف، داوطلبان به موزيك شاد و غمگين گوش كردند و از آنها خواسته شد در مورد موضوعات شاد و غمگين فكر كنند.
داوطلبان هنگامي كه در يك موقعيت شاد قرار گرفتند به خوبي قادر به حل كردن مسائل فكري بودند، اما به دليل عدم تمركز و اختلال حواس به خوبي قادر به انجام دادن وظايفي كه در آن به دقت چشم نياز داشت نبودند.
دكتر آندرسون مي گويد اگر شغلي را كه انجام مي دهيد مستلزم خلاقيت و تمركز فكري است به يك مكان شاد احتياج داريد. براي مثال اگر در صدد حل كردن مشكلي هستيد كه موجب عصباني شدن شما مي شود براي اين كه آرامش پيدا كنيد به تفريح و گردش كردن بپردازيد و سپس براي حل كردن مشكل اقدام كنيد.
كارشناسان مي گويند يك قسمت از مغز كه آميگدال ناميده مي شود، تأثير زيادي در فعاليت ذهن دارد. آميگدال در مقابل ترس واكنش نشان مي دهد و ترس سبب مي شود كه فعاليت ذهني فرد را مختل سازد. دكتر رابرت مارر روانشناس مركز پزشكي مونيكا مي گويد هنگامي كه شما شاد هستيد، آميگدال كاملاً آرام است و اين امر سبب مي شود كه فعاليت ذهني شما بيشتر شود.
اختلال حواس به دليل داشتن روحيه شاد
آيا تا به حال آن قدر به وجد آمده ايد كه نتوانيد بنشينيد و بر روي پرداخت صورت حساب هاي خود و يا تصحيح كردن تكاليف فرزندانتان تمركز كنيد؟ اين چنين شور و هيجاني باعث آشفتگي ذهن شما مي شود.
محققان مي گويند داشتن روحيه شاد ديد چشم فرد را مختل مي سازد و فرد به خوبي قادر به انجام دادن وظايفي كه نياز به دقت چشم دارند نيست؛ به خصوص اگر شغل فرد تصحيح اوراق و يا شمارش اعداد و ارقام باشد. داشتن روحيه شاد ممكن است در برخي موارد نتيجه مثبتي ندهد. براي مثال هنگامي كه در يك بزرگراه رانندگي مي كنيد، فرض مي كنيم شما به هر چيزي كه در اتوبان مي بينيد توجه مي كنيد، اگر در آن زمان شما روحيه شادي داشته باشيد ممكن است به تمام تابلوها و ساير چيزهاي ديگر كه در بزرگراه است نگاه كنيد. اين وضعيت گاهي مثمرثمر نيست.
دكتر دان مك آدامز، پروفسور روان شناس در دانشگاه شيكاگو معتقد است افرادي كه روحيه شادي دارند توجه زيادي به محيط اطراف خود مي كنند. به همين دليل ممكن است دچار آشفتگي خاطر و يا اختلال حواس شوند.
افزايش تمركز با داشتن چهره عبوس
در حالي كه روحيه شاد و رفتارهاي مثبت خلاقيت ذهني فرد را افزايش مي دهد رفتارهاي منفي يك فرد مي تواند به تمركز فرد كمك كند. آندرسون مي گويد بدخلقي و داشتن روحيات منفي منجر به محدود شدن ميدان ديد شخص مي شود. اين امر سبب مي شود كه فرد صرفاً بر روي مسائلي كه موجب اضطراب و نگراني اش مي شود تمركز كند.
دكتر آندرسون مي گويد: اگر شغل شما مرتبط با محاسبات اعداد و ارقام باشد، نيازمند تمركز و دقت بسياري است. بهتر است كه بدخلق و عبوس باشيد، به اين دليل كه داشتن روحيات منفي و بدخلقي مي تواند ميدان ديد شما را محدود سازد. بدين ترتيب به اتفاقاتي كه در پيرامون شما رخ مي دهد، توجهي نمي كنيد. براي مثال يك حسابدار بايد در محاسبه اعداد و ارقام به جواب صحيح برسد. لذا شما به حسابداري كه ذهنش درگير مسائل ديگري شود و اختلال حواس داشته باشد نياز نداريد و ترجيح مي دهيد كه يك حسابدار عبوس و بدخلق داشته باشيد.
دكتر ديويد اسپيژل، پروفسور و رئيس علوم رفتاري و روانپزشك دانشگاه علوم كاليفرنيا مي گويد: عاملي كه براي سلامتي ذهن مفيد است اين است كه فرد قادر باشد به راحتي وضعيت روحي خود را تغيير دهد. اگر به بچه ها دقت كنيد متوجه مي شويد كه آنها ذهن بسيار خلاق و فعالي دارند و قادرند به راحتي عمليات روحي خود را تغيير دهند.
دنيا از ميان پنجره كوچك
شما مي توانيد دقت و تمركز يك فرد را با پرتو نور شمع مقايسه كنيد. هنگامي كه فرد بدخلق و عبوس است و روحيات منفي دارد، پرتو آن نور بسيار خفيف و كم است؛ در نتيجه تمركز او تنها محدود به يك تعداد چيزهايي كه صرفاً در اطرافش قرار گرفته است مي شود. بعضي افراد معتقدند كه پرتو اين نور با داشتن افكار مثبت وسيع تر مي گردد. مك آدامز مي گويد، تحقيقات زيادي نشان مي دهد كه روحيه شاد و رفتارهاي مثبت يك فرد منجر به وسيع كردن ميدان ديد او مي گردد. در عين حال كه روحيه شاد براي شغل هايي كه نياز به فعاليت ذهني زيادي دارد لازم است، اما مي تواند مانع انجام دادن كارهايي كه نياز به توجه و تمركز بسيار دارد باشد.
با بدخلقي و داشتن چهره عبوس، دنيا را از ميان يك پنجره مي بينيم اما با داشتن روحيه شاد و رفتارهاي مثبت، دنيا را از ميان يك پنجره بزرگ با چشم انداز وسيع تري مي بينيم.
منبع:
abcnews ژانويه 2007]]>
</TEXT>
</DOC>
<DOC>
<DOCID>HAM2-860211-114</DOCID>
<DOCNO>HAM2-860211-114</DOCNO>
<ORIGINALFILE>/1386/860211/world/_sciew.htm</ORIGINALFILE>
<ISSUE>سه شنبه 11 ارديبهشت 1386</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">علمی فرهنگی.علمی</CAT>
<CAT xml:lang="en">Science and Culture.Science</CAT>
<TITLE>
<![CDATA[جهان سلامت
پشه بندهاي آفريقايي]]>
</TITLE>
<TEXT>
<IMAGE>/1386/860211/world/012687.jpg</IMAGE>
<![CDATA[
صدف كوه كن
تحقيقات جديد دانشمندان هميشه در راستاي استفاده از تكنولوژي هاي به روز نيست، بلكه گاهي نشان مي دهد درست استفاده كردن از وسايل حفاظتي سنتي نيز به همان اندازه اسباب مدرن اثربخش خواهد بود.
بررسي هاي تازه محققان نشان داده است زنان باردار آفريقايي مي توانند با خوابيدن در پشه بندهاي آغشته به حشره كش تا يك سوم احتمال سقط جنين يا مرده زايي را كاهش  دهند. نتايج اين تحقيقات تاكيدي بر ضرورت و اهميت استفاده از پشه بندهاي آغشته به حشره كش براي زنان باردار و كودكان در آفريقاست.
اين در حالي است كه تمام اين اقدامات براي كاهش احتمال گزيده شدن توسط پشه مالاريا است، چرا كه مالاريا يك بيماري قابل پيشگيري است كه سالانه بيش از يك ميليون نفر را مي كشد كه 90 درصد قربانيان در آفريقا و عمدتاً نيز كودكان هستند. وقتي از اين پشه بندها استفاده شود شمار سقط جنين و يا مرده زايي در زنان كاهش پيدا مي كند و اين امر اهميت زيادي براي سلامت زنان باردار و نوزادان تازه متولد شده آنها دارد. همچنين با اين روش تعداد نوزاداني كه زير وزن طبيعي متولد مي شوند نيز كاهش پيدا مي كند. زناني كه مبتلا به ايدز هستند، چنانچه در طي بارداري همچنين آلوده به مالاريا نيز شوند، با احتمال بيشتري اين عفونت را به كودكان خود منتقل مي كنند.
گفتني است كه بهاي هر پشه بند از نوع آغشته به حشره كش حدود 4 دلار است كه براي بسياري از خانواده هاي آفريقايي مبلغ زيادي است. يعني باز هم وقتي راهكاري مؤثر براي كاهش مرگ و ميرو بيماري پيدا شده، فقر موجود در آفريقا مانع از اجراي آن مي شود.
در همين راستا، دولت هاي آفريقايي و سازمان هاي كمك رساني بين المللي خواستار اتخاذ تدابير جدي تر براي كاهش تلفات بيماري مالاريا در قاره آفريقا، كه همه ساله يك ميليون قرباني مي گيرد، شده اند. همچنين سازمان بهداشت جهاني هشدار داده است، بيماري مالاريا همه ساله يك ميليارد و???ميليون دلار خسارت بر بدنه اقتصاد كشورهاي آفريقايي وارد مي كند.
90 درصد از قربانيان مالاريا را ساكنان كشورهاي زير خط صحرا تشكيل مي دهند. كمبود منابع مالي، فقدان زيرساخت هاي بهداشتي و درماني و نيز كمبود كادرپزشكي، مهم ترين عوامل افزايش قربانيان مالاريا در قاره آفريقا شناخته مي شوند و در اين ميان،كودكان و زنان باردار بيشترين تعداد قربانيان مالاريا را تشكيل مي دهند.
در كشور??ميليوني اوگاندا، اين بيماري به عنوان اصلي ترين عامل مرگ و ميرها شناخته مي شود به طوري كه همه روزه???نفر از ساكنان اين كشور در اثر ابتلاي به بيماري مالاريا جان مي دهند و در هر سي ثانيه يك كودك از اين بيماري مي ميرد در حالي كه يك واكسن مالاريا مي تواند كودكان را حداقل تا??ماهگي در برابر اين بيماري مصون كند.
اين درحالي است كه اكثر متخصصان معتقدند هيچ اميد فوري براي كشف واكسني كه بتواند مالاريا را به كلي از بين ببرد يا حداقل مصونيت مادام العمر در برابر آن ايجاد كند وجود ندارد، اما واكسني كه مالاريا را تبديل به عفونت ملايمي بكند مي تواند بر كاهش خطرات اين بيماري تأثير جدي بگذارد.]]>
</TEXT>
</DOC>
<DOC>
<DOCID>HAM2-860211-115</DOCID>
<DOCNO>HAM2-860211-115</DOCNO>
<ORIGINALFILE>/1386/860211/world/_sciew.htm</ORIGINALFILE>
<ISSUE>سه شنبه 11 ارديبهشت 1386</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">علمی فرهنگی.علمی</CAT>
<CAT xml:lang="en">Science and Culture.Science</CAT>
<TITLE>
<![CDATA[نكته بهداشتي روز
هنگامي كه كود كتان بايدكمربند ببندد]]>
</TITLE>
<TEXT>
<![CDATA[همشهري آنلاين: تصادفات ناشي از ترافيك علت اصلي مرگ و آسيب ديدگي در دوره كودكي است.
سالانه تعداد زيادي از كودكان مخصوصا كودكان زير 5 سال در اثر عدم استفاده از كمربند ايمني و بي احتياطي والدين جان خود را از دست مي دهند يا دچار صدمات بسيار جدي و يا نقص عضو مي شوند.
نسبتاً تعداد كمي از كودكان هر بار كه سوار اتومبيل مي شوند، جهت ايمني از كمربند ايمني در اتومبيل استفاده مي كنند. تا سالها، كمربند ايمني، تنها وسيله محافظت در داخل اتومبيل بود.
اختلاف نظرهايي در مورد امنيت آنها به خصوص براي كودكان وجود داشت ولي با گذشت زمان قوانين استفاده اجباري از كمربند ايمني در كشورهاي مختلف وضع شد.
آمارها نشان مي دهد استفاده از كمربند ايمني هزاران نفر را كه ممكن بود در تصادفات جان خود را از دست دهند، حفظ كرده است.
اگر كودك شما آنقدر بزرگ شده كه به جاي صندلي مخصوص كودكان روي صندلي معمولي بنشيند، بايد براي حفظ ايمني اش در هنگام رانندگي كمربند ايمني ببندد؛ براي اين كه كودك را به طور ايمن در هنگام بروز سانحه حفاظت كند.
برخي از اصول راهنما براي استفاده صحيح از كمربند ايمني در كودكان اينها هستند:
نوار شانه كمربند بايد از ميانه شانه و سينه بگذرد و هيچگاه نبايد بر روي گردن يا گلوي كودك قرار گيرد.
نوار كمري كمربند بايد به راحتي بر روي ران ها و نه بر روي شكم قرار گيرد.
كودك بايد بتواند به راحتي بر روي صندلي بنشيند، بدون اينكه لازم باشد، قوز كند يا پاهايش را خم كند.]]>
</TEXT>
</DOC>
<DOC>
<DOCID>HAM2-860211-116</DOCID>
<DOCNO>HAM2-860211-116</DOCNO>
<ORIGINALFILE>/1386/860211/world/_sciew.htm</ORIGINALFILE>
<ISSUE>سه شنبه 11 ارديبهشت 1386</ISSUE>
<DATE calender="Western">2007-05-01</DATE>
<DATE calender="Persian">1386/02/11</DATE>
<CAT xml:lang="fa">علمی فرهنگی.علمی</CAT>
<CAT xml:lang="en">Science and Culture.Science</CAT>
<TITLE>
<![CDATA[جدول اعداد
336]]>
</TITLE>
<TEXT>
<IMAGE>/1386/860211/world/012696.jpg</IMAGE>
<![CDATA[
اعداد 1 تا 9 را در هر يك از سطرها و ستون ها و مربع هاي كوچك 3 در 3 طوري قرار دهيد كه فقط يك بار نوشته شود. پاسخ جدول را فردا در روزنامه ملاحظه خواهيد كرد.]]>
</TEXT>
</DOC>
</HAMSHAHRI2>
