<?xml version="1.0" encoding="UTF-8" standalone="no"?>
<!DOCTYPE HAMSHAHRI2 SYSTEM "hamshahri.dtd">

<HAMSHAHRI2>
<COPYRIGHT>
<![CDATA[Hamshahri2 Corpus, Beta Release!
Copyright 2004-2008, Database Research Group (DBRG), Faculty of Engineering, University of Tehran
All the news content in the corpus is copyrighted by Hamshahri Newspaper (www.hamshahri.net)

Homepage:
http://ece.ut.ac.ir/dbrg/hamshahri/ham2

Contact:
darrudi@insf.org 

Please view the enclosed `Help.txt` file in the package for more information (tag description, etc).

IT IS A BETA RELEASE, PLEASE DON NOT REDISTRIBUTE IT!]]>
</COPYRIGHT>
<DOC>
<DOCID>HAM2-860121-001</DOCID>
<DOCNO>HAM2-860121-001</DOCNO>
<ORIGINALFILE>/1386/860121/news/_adabh.htm</ORIGINALFILE>
<ISSUE>سه شنبه 21 فروردين 1386 - سال پانزدهم - شماره4238 - Apr 10, 2007</ISSUE>
<DATE calender="Western">2007-04-10</DATE>
<DATE calender="Persian">1386/01/21</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
<![CDATA[يادمحسن مومني
3 خاطره از شهيد آوينيجمع اضداد
صفا، صميميت، صداقت، هوشمندي، دانش و اخلاص. اينها نخستين كلماتي است كه بلافاصله پس از شنيدن نام شهيد سيد مرتضي آويني به ذهن مي رسد]]>
</TITLE>
<TEXT>
<![CDATA[1 شهيد آويني را نخستين بار هنگام نمايش يكي از فيلم هاي جشنواره پسند جشنواره فجر سال 67 ديدم. در تالار انديشه حوزه هنري. در فيلم كه اتفاقا فيلم معروفي از كارگرداني صاحب نام بود، به طور غيرمستقيم به حضرت زهرا(س)جسارت شده بود. ناگهان مردي را ديدم كه بلند شد و با صداي بلند گفت: خدا ذليلت كند. چرا به حضرت زهرا(س)جسارت مي كني؟ مردي بود با كلاه مشكي كاموايي و اوركت سبز بسيجي، حدودا 40 ساله. از دوست همراهم،  سعيد رنجبر پرسيدم: اين آقا هنرمند است؟ گفت:  اتفاقا او از همه اين جمع، هنرمندتر است. او سيد مرتضي آويني است. آن وقت ها مدير داخلي مجله سوره نوجوان بودم. براي همين هم وقتي آويني مجله سوره را تحويل گرفت، نتوانستم پيشنهاد مديريت داخلي سوره را بپذيرم. با اين حال، دفتر هر 2 مجله آن قدر به هم نزديك بود كه، خاطرات زيادي از آويني به خاطر بياورم.
2 در جشنواره دهم فيلم فجر، شهيد آويني هم جزو داوران بود. همان سال در بين فيلمهاي مرحله نهايي، وصل نيكان حاتمي كيا هم كه آن وقتها كارگردان جواني بود، ديده مي شد. من و برخي از دوستان فكر مي كرديم حالا كه آويني جزو هيات داوران است، حتما سيمرغ را به وصل نيكان مي دهند.
اما بر خلاف تصور ما،  آن سال فيلم نياز آقاي داوودنژاد، سيمرغ را گرفت. بعد از اعلام راي به آويني گفتيم ظاهرا شما تنها بوديد كه حاتمي كيا راي نياورد؟ آويني گفت: نه، اتفاقا من خودم از نياز دفاع كردم، چون فيلم بسيار خوبي است. اگر از صفا و صميميت و در عين حال، جديت و شجاعت شهيد آويني صحبت مي كنيم، به اين علت نيست كه حالا شهيد شده است. آويني همواره دنبال دانستن بود و در مسائل نظري هنر واقعا به دستاوردهاي خوبي رسيده بود كه در آن زمان، در بين هنرمندان انقلابي به ندرت ديده مي شد. اما درست در اوج ثمردهي اش شهيد شد. جمع اضداد، همواره توصيف مناسبي براي تمام بزرگان است. آنچنان كه آويني در عين صميميت و مهرباني، شجاعانه و بي تعارف، هرجا كه لازم بود، حرفش را مي زد. در حالي كه هرگز نگاه متحجرانه و قشري نداشت و متعصبانه برخورد نمي كرد. علاوه بر اينها، در عين شجاعت و صراحت در نقد و بيان ديدگاه هايش، هرگز فحاشي و توهين نمي كرد و اين مي تواند درس بزرگي باشد براي ما كه به نام آويني، حضرت امام(ره)و... با مخالفان خود، برخورد مي كنيم.
3 شهيد آويني از منتقدان جدي وزارت ارشاد آن زمان يعني دوره آقاي خاتمي بود و در مجله سوره، مطالب منتقدانه زيادي مي نوشت. به ياد دارم يك روز صبح قبل از اين كه راننده مان بيايد(راننده هر دو سوره، مشترك بود)با حال ناراحتي در حياط قدم مي زد. پرسيدم چه شده؟ معلوم شد ايشان در سرمقاله شماره جديد سوره درباره خاتمي نوشته اند وزير محترم كه با يك اشتباه تايپي وزير مختار چاپ شده بود. ايشان از اين اشتباه، كه شايد چندان هم توهين آميز قلمداد نشود و بتوان آن را به حساب طنز گذاشت، چنان ناراحت بود كه نامه اي به وزارت ارشاد نوشت و موضوع را توضيح داد. حتي اجازه نداد مجله توزيع شود و ابتدا همه نسخه ها را با لاك،  اصلاح كردند، بعد توزيع شد. اين نامه حتما الان در بايگاني ارشاد هست، مجله هاي سوره هم كه هست. اما آويني، ديگر در ميان ما نيست.]]>
</TEXT>
</DOC>
<DOC>
<DOCID>HAM2-860121-002</DOCID>
<DOCNO>HAM2-860121-002</DOCNO>
<ORIGINALFILE>/1386/860121/news/_adabh.htm</ORIGINALFILE>
<ISSUE>سه شنبه 21 فروردين 1386 - سال پانزدهم - شماره4238 - Apr 10, 2007</ISSUE>
<DATE calender="Western">2007-04-10</DATE>
<DATE calender="Persian">1386/01/21</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
<![CDATA[جشنواره موسيقي غرب كشور در كرمانشاه]]>
</TITLE>
<TEXT>
<![CDATA[كرمانشاه خبرنگار همشهري: رئيس اداره امور هنري فرهنگ و ارشاد اسلامي كرمانشاه اعلام كرد: جشنواره موسيقي مقامي غرب كشور از 21 تا 25 فروردين با حضور هنرمندان برگزيده غرب كشور در كرمانشاه برگزار مي شود.
وي افزود: در اين جشنواره كه با عنوان آواهاي باستاني و با محوريت هوره برگزار مي شود هنرمنداني از استان هاي كرمانشاه، لرستان، كردستان، همدان و ايلام با هم رقابت خواهند كرد.]]>
</TEXT>
</DOC>
<DOC>
<DOCID>HAM2-860121-003</DOCID>
<DOCNO>HAM2-860121-003</DOCNO>
<ORIGINALFILE>/1386/860121/news/_adabh.htm</ORIGINALFILE>
<ISSUE>سه شنبه 21 فروردين 1386 - سال پانزدهم - شماره4238 - Apr 10, 2007</ISSUE>
<DATE calender="Western">2007-04-10</DATE>
<DATE calender="Persian">1386/01/21</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
<![CDATA[تقدير از سينماگران در مراسم جايزه شهيد آويني]]>
</TITLE>
<TEXT>
<![CDATA[ايسنا: همزمان با برگزاري نخستين دوره  جايزه  شهيد آويني بزرگداشت هاي حسين ترابي، مهدي مدني و زنده ياد رسول ملاقلي پور برگزار مي شود.
در نشستي كه ديروز همزمان با چهاردهمين سالگرد شهادت آويني، برپا شده بود، دبير برپايي نخستين دوره اهداي جايزه شهيد آويني با اشاره به بزرگداشت هايي كه در مراسم معرفي برگزيدگان برپا خواهد شد گفت: 4 بزرگداشت خواهيم داشت كه يكي توسط هيات داوران انتخاب خواهد شد.600 فيلم مستند به دبيرخانه اين جشنواره رسيده اند كه از اين تعداد 59 اثر توسط هيات انتخاب برگزيده شدند و به بخش مسابقه راه پيدا كردند. نخستين جايزه  شهيد آويني كه به معرفي برترين مستندهاي سال 85 اختصاص دارد، طي مراسمي اول ارديبهشت ماه در تالار وحدت برپا مي شود.]]>
</TEXT>
</DOC>
<DOC>
<DOCID>HAM2-860121-004</DOCID>
<DOCNO>HAM2-860121-004</DOCNO>
<ORIGINALFILE>/1386/860121/news/_adabh.htm</ORIGINALFILE>
<ISSUE>سه شنبه 21 فروردين 1386 - سال پانزدهم - شماره4238 - Apr 10, 2007</ISSUE>
<DATE calender="Western">2007-04-10</DATE>
<DATE calender="Persian">1386/01/21</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
<![CDATA[كوئيلو هم پا در كفش سياست كرد]]>
</TITLE>
<TEXT>
<![CDATA[گروه ادب و هنر- پائولو كوئيلو حالا در دوبي است. نسخه انگليسي و عربي كتاب جديدش جادوگر پورتوبلو را ديروز رونمايي كرده و در يك كنفرانس خبري درباره مسايل خاورميانه، اسلام، دوبي، جنگ عراق و... اظهارنظر كرده است.اما گذشته از حرف هاي تكراري و شعاري نويسنده پرطرفدار برزيلي، جالب ترين قسمت ماجرا اين جاست: يكي از مكان هاي وقوع داستان جادوگر پورتوبلو دوبي است و كوئيلو براي رونمايي آن كه به طور همزمان به دو زبان عربي و انگليسي منتشر مي شود، دوبي را انتخاب كرده است. با اين حال مي گويد: گر چه من دوبي را شهري بسيار ايده آل مي بينم. اما هيچ برنامه از قبل تعيين شده اي براي وقوع داستان در اين شهر نداشتم. هر چند در اين كتاب،  پيام هايي چون احياي سنت هاي قديمي در دوبي به چشم مي خورد. كوئيلو، پس از دوبي، به لندن مي رود تا آنجا نيز درباره مسايل جهان صحبت كند. اينجا گفته است: من احترام بسياري براي اسلام قائلم و براي همين است كه اكنون در منطقه خاورميانه حضور دارم. مردمان خاورميانه و آمريكاي لاتين وجوه مشترك زيادي دارند كه مي توان به سخت كوشي و شادبودن آن ها اشاره كرد. و درباره جنگ عراق گفت: هرگز نمي توان وقوع جنگ را در عراق توجيه كرد. رسانه هاي غربي سعي دارند با داستان هاي ساختگي شان، وضعيت عراق را به شكل ديگري نشان دهند. بايد ديد آنجا چه مي گويد.]]>
</TEXT>
</DOC>
<DOC>
<DOCID>HAM2-860121-005</DOCID>
<DOCNO>HAM2-860121-005</DOCNO>
<ORIGINALFILE>/1386/860121/news/_adabh.htm</ORIGINALFILE>
<ISSUE>سه شنبه 21 فروردين 1386 - سال پانزدهم - شماره4238 - Apr 10, 2007</ISSUE>
<DATE calender="Western">2007-04-10</DATE>
<DATE calender="Persian">1386/01/21</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
<![CDATA[10 روز ديگر مجموعه تئاترشهر پذيراي گروه هاي نمايشي مي شود
تئاتر، در انتظار آغاز]]>
</TITLE>
<TEXT>
<![CDATA[گروه ادب و هنر- تئاتر شهر كه تا 10 روز ديگر از خواب زمستاني بيدار مي شود، از حالا به انتظار گروه  هايي است كه قرار است اعضاي شوراي انتخاب آثار مجموعه تئاتر شهر آنها را تعيين كنند.
مجموعه تئاتر شهر در هفته پاياني سال 85 تعطيلات نوروزي خود را آغاز كرد و قرار بود اين تعطيلي تا پايان بهار كه بازسازي اين استوانه قديمي به اتمام مي رسد، ادامه داشته باشد اما تعطيلات نوروزي تمام شد، برنامه ريزي براي اجرا در بهار 86 صورت نگرفت و در عوض بازسازي هم انجام نشد. با اين حساب حالا، نه مجموعه تئاتر شهر كه 34 سال از عمرش مي گذرد رنگ بازسازي را ديده و نه گروهي آماده  است كه كارش را اجرا كند.اكنون خبرها حاكي از آن است كه بازسازي فعلاً منتفي است و از اول ارديبهشت ماه تئاتر شهر كار خود را آغاز مي كنند و اگر بخواهد بازسازي هم صورت بگيرد همزمان با اجراي گروه هاي نمايشي در تالارهاي اين مجموعه خواهد بود. اما اين خبر با توجه به در نظرگرفتن آمادگي گروه هاي نمايشي براي اجرا چندان خوش نيست.
خبر مهم تر ديگر هم اين است كه آن گونه كه قبلا هم اعلام شده بود، حضور گروه ها در تالارهاي نمايشي منوط به تصويب شوراي انتخاب آثار هر تالار است.به گزارش روابط عمومي مركز هنرهاي نمايشي شوراي انتخاب آثار مجموعه تئاتر شهر، براساس مصوبات شوراي راهبردي تئاتر كشور و با نيت تقويت گروه هاي نمايشي، مشاركت مؤثر هنرمندان در اداره و پيشبرد تئاتر و همچنين هويت بخشي به تالارهاي نمايشي كار خود را آغاز كرده است اين شورا متشكل از مجيد سرسنگي، ايرج راد، بهروز غريب پور، حسين مسافر آستانه، محمدعلي خبري، حسين پاكدل و ايوب آقاخاني است. هر نمايشي كه بخواهد در تالارهاي تئاتر شهر اجرا شود بايد ابتدا، نظر اين شورا را جلب كند و بعد به روي صحنه برود. اين شورا براي سنگلج، مولوي و تالار هنر هم تشكيل مي شود.
حسين پارسايي رئيس مركز هنرهاي نمايشي در گفت وگو با فارس تشكيل اين شورا را موجب پايين آوردن ميزان خطا در انتخاب و تقسيم وظايف و مشاركت هنرمندان اعلام كرده و گفته است، سعي خواهد شد ضابطه بر رابطه چيره شود تا هيچ تنشي بوجود نيايد.اين در حالي است كه بودجه سال 86 با سقف اعتبارات سال 85 برنامه ريزي شده است.]]>
</TEXT>
</DOC>
<DOC>
<DOCID>HAM2-860121-006</DOCID>
<DOCNO>HAM2-860121-006</DOCNO>
<ORIGINALFILE>/1386/860121/news/_adabh.htm</ORIGINALFILE>
<ISSUE>سه شنبه 21 فروردين 1386 - سال پانزدهم - شماره4238 - Apr 10, 2007</ISSUE>
<DATE calender="Western">2007-04-10</DATE>
<DATE calender="Persian">1386/01/21</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
<![CDATA[شهريار به روايت تبريزي]]>
</TITLE>
<TEXT>
<IMAGE>/1386/860121/news/018606.jpg</IMAGE>
<![CDATA[
گروه ادب وهنر بزودي شاهد كارهاي جديد كمال تبريزي خواهيم بود كه روزهاي پركاري را مي گذراند؛ ساخت فيلم سينمايي هميشه پاي يك زن در ميان است و سريال شهريار. كه اولي در حال فيلمبرداري است و دومي مراحل فني را پشت سر مي گذارد.
با پايان فيلمبرداري سريال شهريار در خرداد ماه سال گذشته، اين سريال وارد نهمين ماهي مي شود كه مراحل فني را پشت سر مي گذارد. اين سريال كه هم اينك مرحله صداگذاري و آماده سازي موسيقي و تيتراژ را طي مي كند، با تاكيد دست اندركاران آن تا زماني كه مراحل ساخت آن كاملا به پايان نرسد، روي آنتن نخواهد رفت. بنا به خبر
ايسنا، ساخت موسيقي شهريار را فرهاد فخرالديني از تير ماه سال گذشته بر عهده گرفت و در همان زمان پيش بيني كرد به واسطه آشنايي كه با شهريار داشته است بتواند به راحتي به موسيقي آن دوران برود و در نهايت موسيقي قشنگي را تحويل دهد. كمال تبريزي، كارگردان شهريار كه علاوه بر سريال، نسخه اي سينمايي نيز به مركز سيما فيلم تحويل مي دهد، از شهريار به عنوان كاري كاملا متفاوت ياد كرده است كه حداقل همه آذري زبان ها را صاحب حسي خاص مي كند. فيلمنامه شهريار در ابتدا و در مرحله نگارش دچار اشكالات عديده اي بود كه پس ايجاد تغييرات بنيادين در آن براي ساخت مورد استفاده قرار گرفت. قسمت هاي اصلي سريال، به نقش استاد شهريار در تاريخ آذربايجان و انقلاب مشروطيت اختصاص دارد و در قسمت هايي از آن به قيام 29 بهمن ماه تبريز نيز اشاره شده است. فيلمبرداري فيلم- سريال شهريار يك سال در شهرهاي تهران، تبريز و قزوين به طول انجاميده است و اردشير رستمي و سيروس گرجستاني به ترتيب جواني و ميانسالي استاد شهريار را بازي كرده اند. سريال شهريار يكي از پروژه هاي سنگين رسانه ملي است كه به گفته رييس مركز سيما فيلم بيش از 15 ميليارد ريال براي آن هزينه شده است. اين سريال را پروانه پرتو تهيه كرده و در قالب 20 قسمت از شبكه3 سيما پخش مي شود.]]>
</TEXT>
</DOC>
<DOC>
<DOCID>HAM2-860121-007</DOCID>
<DOCNO>HAM2-860121-007</DOCNO>
<ORIGINALFILE>/1386/860121/news/_adabh.htm</ORIGINALFILE>
<ISSUE>سه شنبه 21 فروردين 1386 - سال پانزدهم - شماره4238 - Apr 10, 2007</ISSUE>
<DATE calender="Western">2007-04-10</DATE>
<DATE calender="Persian">1386/01/21</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
<![CDATA[وزير خارجه قول پيگيري داد]]>
</TITLE>
<TEXT>
<![CDATA[ميراث خبر: وزير امور خارجه در جريان اعتراض مجلس در مورد حكم دادگاه لندن براي حراج آثار تاريخي جيرفت قرار گرفت و به اعضاي كميسيون امنيت ملي قول پيگيري داد. منوچهر متكي با حضور در جلسه كميسيون امنيت ملي مجلس براي تشريح شرايط اخير ديپلماسي كشور با اعتراض اعضاي اين كميسيون و همچنين نماينده جيرفت در مورد دلايل سكوت وزارت امور خارجه نسبت به حكم دادگاه لندن مواجه شد.
كاظم جلالي عضو كميسيون امنيت ملي مجلس در مورد اظهارات اعضاي اين كميسيون و نماينده جيرفت گفت: در اين جلسه نماينده جيرفت به طور كامل اين ماجرا و حكم غير قانوني دادگاه لندن را براي متكي تشريح كرد و اعضاي كميسيون امنيت ملي هم با تاكيد بر اينكه اين ماجرا بايد هر چه سريع تر با مذاكرات از سوي وزارت امور خارجه رفع شود، خواستار رسيدگي وزير امور خارجه شد. به گفته وي متكي وعده داده به سرعت به اين موضوع رسيدگي كند.
در راهروهاي مجلس شنيده مي شود نمايندگان تصميم دارند در صورت پيگيري نشدن اين موضوع از سوي وزارت امور خارجه، متكي را با طرح سؤال براي ارائه پاسخ به مجلس فراخوانند.]]>
</TEXT>
</DOC>
<DOC>
<DOCID>HAM2-860121-008</DOCID>
<DOCNO>HAM2-860121-008</DOCNO>
<ORIGINALFILE>/1386/860121/news/_adabh.htm</ORIGINALFILE>
<ISSUE>سه شنبه 21 فروردين 1386 - سال پانزدهم - شماره4238 - Apr 10, 2007</ISSUE>
<DATE calender="Western">2007-04-10</DATE>
<DATE calender="Persian">1386/01/21</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
<![CDATA[معرفي هيأت انتخاب دومين جايزه جهاني اديان توحيدي]]>
</TITLE>
<TEXT>
<![CDATA[گروه ادب و هنر- اعضاي هيات انتخاب دومين دوره جايزه جهاني اديان توحيدي، مسابقه تصويرسازي معرفي شدند.
براي جايزه جهاني اديان توحيدي، حسين خسروجردي، محمدعلي بني اسدي، نورالدين زرين كلك، فرشيد مثقالي و مهنوش مشيري به انتخاب آثار تصويرسازي شده خواهند پرداخت. آنها پس از پايان مهلت ارسال، آثار را بررسي كرده و تعداد 50 اثر را براي شركت در نمايشگاه انتخاب خواهند كرد.]]>
</TEXT>
</DOC>
<DOC>
<DOCID>HAM2-860121-009</DOCID>
<DOCNO>HAM2-860121-009</DOCNO>
<ORIGINALFILE>/1386/860121/news/_adabh.htm</ORIGINALFILE>
<ISSUE>سه شنبه 21 فروردين 1386 - سال پانزدهم - شماره4238 - Apr 10, 2007</ISSUE>
<DATE calender="Western">2007-04-10</DATE>
<DATE calender="Persian">1386/01/21</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
<![CDATA[اسماعيل فصيح بستري شد]]>
</TITLE>
<TEXT>
<IMAGE>/1386/860121/news/018603.jpg</IMAGE>
<![CDATA[
گروه ادب و هنر- اسماعيل فصيح، نويسنده 73 ساله رمان هاي مشهوري چون ثريا در اغما، زمستان 62 و لاله برافروخت، به علت سكته مغزي بستري شد.
مهر در اين باره، به نقل از پريچهر عدالت، همسر فصيح نوشت: فصيح خيلي كار مي كرد. صبح روز چهارشنبه هفته گذشته وقتي از خواب بيدار شد نمي توانست صحبت كند. ما هم با اورژانس تماس گرفتيم و آن ها گفتند قند خونش پايين آمده. اما با تزريق قند حال ايشان بدتر شد و در نهايت به بيمارستان منتقلش كرديم و پزشك معالج وي اعلام كرد كه او خونريزي مغزي كرده است.
فصيح پيش از پريچهر عدالت، وقتي كه در سانفرانسيسكو روزگار مي گذراند، با دختري اروپايي ازدواج كرد اما دست تقدير، برگ زندگي او را زودتر ورق زد و پس از يك سال زندگي مشترك در واشنگتن دي سي درگذشت و اين طور شد كه فصيح دوباره به زادگاهش، محله قديمي درخونگاه تهران در روزهايي كه ادبيات ايران در سال هاي دهه 40 در اوج بود، بازگشت. محله اي كه حدود 30 سال پيش براي نخستين بار چشم به رويش گشوده بود.
فصيح ابتدا از دانشگاه مانتاناي آمريكا، ليسانس شيمي گرفت و بعد، ادبيات انگليسي. سپس به دانشگاه ميشيگان رفت تا كارشناسي ارشدش را بگيرد، اما تحصيل را احتمالا به خاطر مرگ همسرش نيمه تمام رها كرد و به ايران بازگشت.پس از بازگشت در سال 1342 به استخدام رسمي شركت نفت در آمد و به اهواز كوچ كرد. سال ها بعد، جنگ، خانه اش در آبادان را خراب كرد و دوباره او راهي تهران شد. حالا در بيمارستان شركت نفت بستري است. نويسنده بيش از 20 رمان: شراب خام(1347)، درد سياوش(1364)، فرار فروهر(1372)، كشته عشق(1376)، بازگشت به درخونگاه(1377)و...]]>
</TEXT>
</DOC>
<DOC>
<DOCID>HAM2-860121-010</DOCID>
<DOCNO>HAM2-860121-010</DOCNO>
<ORIGINALFILE>/1386/860121/news/_akhar.htm</ORIGINALFILE>
<ISSUE>سه شنبه 21 فروردين 1386 - سال پانزدهم - شماره4238 - Apr 10, 2007</ISSUE>
<DATE calender="Western">2007-04-10</DATE>
<DATE calender="Persian">1386/01/21</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[بازار
تلخكامي توليدكنندگان شكر]]>
</TITLE>
<TEXT>
<![CDATA[به گفته آگاهان بازار، كاهش تقاضا براي روغن نباتي به شكر نيز سرايت كرده و در حال حاضر بازار مصرفي اين كالا ها در شرايط خوبي به سر نمي برد.
به گفته كارشناسان سرانه استاندارد مصرف قند و شكر، 25/11 كيلوگرم در سال است اما اين ميزان در كشور بسيار بالاتر بود و در حال حاضر روز به روز كاهش مي يابد. از سوي ديگر آمار ها نشان مي دهد، همزمان با كاهش قيمت هاي جهاني و كاهش ميزان تعرفه ها طي ماه  هاي گذشته، واردات شكر به بيش از 1844 هزار تن رسيده كه نسبت به مقطع زماني مشابه در سال گذشته آن(7/364 هزار تن)بيش از 5 برابر افزايش يافته است، اين وضعيت در كنار انباشتگي شكر توليد داخلي كارخانه ها، و كم تواني در رقابت با محصولات مشابه وارداتي به دليل تفاوت چشمگير قيمت تمام شده شكر وارداتي با توليد داخل برجسته تر مي نمايد.
به عبارتي ديگر وضعيت بازار قند و شكر كشور به گونه اي شده كه بازار داخلي از شكر وارداتي اشباع شده است و كارخانه هاي داخلي نيز در فروش شكر توليدي خود به دليل تفاوت قيمت توليد با قيمت محصول رقيب وارداتي دچار مشكل شده اند. اما در حال حاضر قيمت خرده فروشي شكر در بازار بر خلاف حجم بالاي واردات بيش از 7 هزار ريال در هر كيلوگرم است.]]>
</TEXT>
</DOC>
<DOC>
<DOCID>HAM2-860121-011</DOCID>
<DOCNO>HAM2-860121-011</DOCNO>
<ORIGINALFILE>/1386/860121/news/_akhar.htm</ORIGINALFILE>
<ISSUE>سه شنبه 21 فروردين 1386 - سال پانزدهم - شماره4238 - Apr 10, 2007</ISSUE>
<DATE calender="Western">2007-04-10</DATE>
<DATE calender="Persian">1386/01/21</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[كاهش كرايه ياسو جي ها]]>
</TITLE>
<TEXT>
<![CDATA[گويا مسافربر هاي ياسوج هيچ نسبتي حتي از نوع حرفه اي با همكاران خود در كلان شهر تهران ندارند. زيرا در حالي كه برخي رانندگان پايتخت نسبت به اخبار مربوط به غير قانوني بودن افزايش كرايه ها بي تفاوت هستند و چنانچه پول درشت دريافت كنند تمايلي به برگرداندن بقيه آن به بهانه نداشتن پول خرد نشان نمي دهند، نرخ كرايه تاكسي در برخي از محورهاي درون شهري ياسوج كاهش يافته كه اين كاهش به دليل تعدد وسايل نقليه و كمبود مسافر بوده است. در ضمن تا به حال هيچ گزارش مردمي  با مضمون پرداخت كرايه بالاتر نسبت به 2 سال پيش دريافت نشده است. رئيس سازمان تاكسيراني ياسوج گفت: نرخ هاي كنوني محورهاي مختلف درون و برون شهري ياسوج بر اساس نرخ مصوب شده سال?? است.]]>
</TEXT>
</DOC>
<DOC>
<DOCID>HAM2-860121-012</DOCID>
<DOCNO>HAM2-860121-012</DOCNO>
<ORIGINALFILE>/1386/860121/news/_akhar.htm</ORIGINALFILE>
<ISSUE>سه شنبه 21 فروردين 1386 - سال پانزدهم - شماره4238 - Apr 10, 2007</ISSUE>
<DATE calender="Western">2007-04-10</DATE>
<DATE calender="Persian">1386/01/21</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[قلوه 4 كيلويي]]>
</TITLE>
<TEXT>
<![CDATA[خبر قلوه 4 كيلويي يك گوسفند در شهرستان آباده استان فارس بيش از هر صنفي مورد توجه جگركي هاي اين منطقه قرار گرفت. اين قلوه 4 كيلويي، سالم و با ابعاد 20 در 30 سانتيمتر گزارش شده است. اين پديده نادر در حالي رخ داد كه اين گوسفند پيش از ذبح،?0 كيلوگرم وزن داشت و سالم بود. شهرستان آباده در شمال استان فارس واقع شده و فاصله مركز آن با شيراز??? كيلومتر است. معمولاً حداكثر وزن قلوه در اغلب جگركي ها بيش از 400 تا 500 گرم نبوده است.]]>
</TEXT>
</DOC>
<DOC>
<DOCID>HAM2-860121-013</DOCID>
<DOCNO>HAM2-860121-013</DOCNO>
<ORIGINALFILE>/1386/860121/news/_akhar.htm</ORIGINALFILE>
<ISSUE>سه شنبه 21 فروردين 1386 - سال پانزدهم - شماره4238 - Apr 10, 2007</ISSUE>
<DATE calender="Western">2007-04-10</DATE>
<DATE calender="Persian">1386/01/21</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[در شهر چه خبر]]>
</TITLE>
<TEXT>
<![CDATA[شكار شكارچي
طي يك سال گذشته ماموران اداره محيط زيست شهرستان شاهرود 35شكارچي متخلف را كه اقدام به شكار 19راس قوچ، ميش، كل، آهو و پرندگان كرده بودند، دستگير كردند. از اين تعداد 5 شكارچي اقدام به شكار، نگهداري و خريد و فروش حيات وحش كرده بودند و تصور نمي كردند ماموران خود آن ها را شكار كنند.
در جستجوي كارت سوخت
اين روزها بحث توزيع كارت هوشمند سوخت با توجه به نزديك شدن به زمان سهميه بندي بنزين، يكي از بحث هاي داغ محافل عمومي است. با آنكه اعلام شده بيش از 70 درصد كارت هاي هوشمند سوخت به صاحبان آن تحويل داده شده اما هنوز هم تعداد قابل توجهي از صاحبان خودرو، موفق به دريافت اين كارت نشده اند. نظر به تراكم موجود در مراكز پستي تعدادي از شهروندان ترجيح مي دهند با مراجعه به پايگاه اينترنتيepolice.ir به پيگيري وضعيت كارت هوشمند خود بپردازند. اما جدا از سرعت بسيار كند اين سايت، از ابتداي هفته جاري تا كنون پيام به دليل بروز رساني اطلاعات، امكان پيگيري در حال حاضر وجود ندارد، لطفا در زمان ديگري مراجعه كنيد روي صفحه مانيتور نقش مي بندد و عملا كاربر نمي تواند به رهگيري كارت خود بپردازد. به هر حال با توجه به اينكه اطلاع رساني الكترونيكي نقش بسزايي در كاهش سفرهاي درون شهري و كاهش آلودگي هوا دارد انتظار مي رود كه مشكل اين سايت هر چه زودتر مرتفع شود.
تاكسي هاي فرودگاه
يكي از نگراني هاي مسافران پس از افتتاح فرودگاه امام ره، دور بودن آن از شهر بود. در آن زمان اعلام شد كه هزينه تاكسي هاي اين فرودگاه از هر نقطه از شهر به مقصد فرودگاه 80 هزار ريال خواهد بود اما در چند روز اخير بسياري از شهروندان در تماس با دفتر روزنامه اعلام كردند اين نرخ تقريبا وجود خارجي ندارد بلكه هزينه كرايه تاكسي از تهران به فرودگاه امام ره و يا مسير بالعكس بين 12 تا 15 هزار تومان متغير است. با توجه به اينكه قرار است در آينده بيشتر پروازها از فرودگاه مهرآباد به فرودگاه امام منتقل شود ساماندهي وضعيت كرايه تاكسي از اهميت بالايي برخوردار خواهد بود.
جويدن تقلبي
آدامس هاي با طعم توت فرنگي و موز كه پيش از رونق انواع گران تر خود، توجه شهروندان را به خود جلب مي كردند،اين روز ها در سوپرماركت هاي سطح  شهر صاحب رقباي مشابهي شده اند كه به لحاظ شكل ظاهري مصداق كامل كپي برابر اصل هستند. اين آدامس هاي تقلبي از آنجا كه به طور معمول در فهرست خريد كودكان جاي ثابتي را به خود اختصاص داده اند بايد مورد توجه بيشتري قرار گيرند. اما تا زمان برخورد قانوني با اين اجناس تازه به بازار رسيده، والدين مي توانند نقش مهمي در جلوگيري از مصرف آن ها داشته باشند. به نظر مي رسد توليدكنندگان محصولات غذايي تقلبي در صنعت چاپ از آخرين فناوري ها استفاده مي كنند كه فاصله بين اصل و غير اصل را به لحاظ ظاهري به صفر نزديك كرده اند.
گل ريزان بهاري
بارندگي هاي اخير شكوفه ها ومحصولات بسياري از درختان باغات كشور را از بين برد و طبيعت اين بار خود، مراسم گل ريزان را بر پا كرد. براي نمونه ريزش باران و تگرگ 3 ميليارد و???ميليون ريال به مزارع و باغات ميوه شهرستان نهبندان دراستان خراسان جنوبي خسارت وارد كرد. همچنين حدود??درصد مزارع جو و?? درصد مزارع گندم خسارت ديده است. از سوي ديگر??هكتار باغات پسته به ميزان???درصد و??? هكتار باغات زردآلو، بادام و توت به ميزان??درصد خسارت ديد. خسارت مزارع و باغات نهبندان جدي است و مسئولان بخش كشاورزي اين شهرستان خواستار جبران خسارت وارد شده به كشاورزان شدند.
سكته هاي نوروزي
طي 15روز نخست سال، 1640شهروند تهراني فوت كرده اند كه بر خلاف باور عموم، حوادث رانندگي در صدر مهمترين علل اين مرگ ومير قرار نمي گيرد،بلكه ايست قلبي بالاترين تعداد جانباختگان را طعمه خود كرده است. طي نيمه اول فروردين ماه سال 86 كه 908 نفر مرد، 671 زن و 61 نوزاد فوت شدند كه از اين تعداد فوت شدگان 874 متوفي در محدوده سني بالاي 65 سال و كمترين آن ها در محدوده 10 تا 14 سال بوده اند. از لحاظ منطقه بندي منطقه 14 با 67/5 درصد بيشترين و منطقه 21 با 67/0 درصد كمترين تعداد فوت شدگان را دارا بوده است. ايست قلبي با 59/13 درصد همچنان بيشترين علت مرگ از بين شايع ژترين بيماري ژهاي منجر به فوت شهروندان تهراني در نيمه اول سال جديد بوده است.
از كم  آبي تا طغيان
شماري از شهروندان مهابادي با گلايه از بدقولي مسوولان تامين آب استان آذربايجان غربي معتقدند، مشكل كم آبي حواشي شهر با گذشت چندين سال هنوز به قوت خود باقي است. از سوي ديگر هواشناسي برخي نقاط كشور نسبت به احتمال طغيان رودخانه ها هشدار مي دهند. ديروز هواشناسي خوزستان در مورد افزايش آب رودخانه هاي اين استان و احتمال طغيان آنها هشدار داد. مديركل حوادث و سوانح غيرمترقبه خوزستان نيز با ابلاغ نامه اي، به تمامي مديران دستگاه هاي ذيربط و فرمانداران اين استان دستور آماده باش داد. سازمان هواشناسي كشور نيز ضمن پيش بيني بارش شديد باران همراه با رعدو برق براي استان هاي ايلام، كرمانشاه، لرستان، چهارمحال و بختياري، كهگيلويه و بويراحمد، همدان، فارس، كردستان، خوزستان و بوشهر تا روز جمعه، در مورد آب گرفتگي معابر و طغيان رودخانه ها در غرب كشور هشدار داد.
سلامت در نمايشگاه
به مناسبت نكوداشت هفته سلامت، نمايشگاهي با عنوان سلامت در مركز بهداشت سنندج داير شد. در اين نمايشگاه كه تا??فروردين ماه داير است، فعاليت و خدمات دستگاه هاي مربوط به حفظ سلامتي در??غرفه مختلف ارايه شده است. آموزش و آگاهي دادن به مردم در برخورد با مشكلات بهداشتي و درماني و در نهايت تامين سلامتي مردم از اهداف اين نمايشگاه اعلام شده است.
افزايش تاكسي
???دستگاه تاكسي عمومي ويژه به ناوگان???دستگاهي تاكسي هاي شهرستان بجنورد خواهد پيوست. سازمان تاكسيراني كشور اختصاص پنج هزار تاكسي عمومي جديد به برخي از شهرستان هاي كشور را مصوب كرد كه از اين تعداد???دستگاه سهم شهرستان بجنورد است. تاكسي هاي جديد تا پايان خرداد امسال وارد شهرستان خواهند شد و به صورت خط ويژه به كار گرفته مي شوند. اين تاكسي ها در خطوط ويژه كه تردد تاكسي در آن ها كم است فعاليت خواهند كرد. از اين تعداد خودرو،??دستگاه خودروي پژو???و??دستگاه خودروي سمند است.]]>
</TEXT>
</DOC>
<DOC>
<DOCID>HAM2-860121-014</DOCID>
<DOCNO>HAM2-860121-014</DOCNO>
<ORIGINALFILE>/1386/860121/news/_akhar.htm</ORIGINALFILE>
<ISSUE>سه شنبه 21 فروردين 1386 - سال پانزدهم - شماره4238 - Apr 10, 2007</ISSUE>
<DATE calender="Western">2007-04-10</DATE>
<DATE calender="Persian">1386/01/21</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[فرهنگسرا]]>
</TITLE>
<TEXT>
<![CDATA[جشن بزرگ خانواده سالم
فرهنگسراي خاتم برنامه جشن بزرگ خانواده را به مناسبت هفته سلامت برگزار مي كند.اين برنامه روز چهارشنبه 22 فروردين ماه از ساعت 10 تا 12 همراه با برنامه هاي متنوع فرهنگي برگزار مي گردد.علاقمندان براي شركت در اين مراسم مي توانند به سالن اجتماعات دانشكده فني انقلاب واقع در ميدان معلم مراجعه كنند و براي كسب اطلاعات بيشتر با شماره تلفن 66211819 تماس بگيرند.
كوچولوها و كلاس هاي متنوع
خانه فرهنگ سلمان فارسي براي پر كردن اوقات فراغت خردسالان و با هدف ايجاد زمينه براي آموزش هاي پايه  اي، كلاس ها و كارگاه  هاي ويژه كودكان را داير كرده است.اين دوره ها شامل كلاس هاي مختلف قرآني، نقاشي، زبان، كارگاه خلاقيت، موسيقي، كارگاه نمايش و كارگاه سفال است.والدين مي توانند از ساعت 9 الي 18 و تا پايان فروردين ماه به  منظور نام  نويسي خردسالان خود به نشاني: خيابان قزوين، خيابان قلعه  مرغي، خيابان شهيد يوسفي، خانه فرهنگ سلمان فارسي مراجعه كنند و يا براي كسب اطلاعات بيشتر با شماره تلفن هاي 55645389 و 55668611 تماس بگيرند.
اتل متل در خانواده
نمايش شاد و موزيكال اتل متل از تاريخ 21 فروردين تا 10 ارديبهشت در سانس هاي صبح در آمفي تئاتر فرهنگسراي خانواده به روي صحنه مي رود.علاقمندان به ويژه مسئولان مهدكودك ها و مدارس مي توانند به فرهنگسراي خانواده واقع در نارمك، ميدان هلال احمر، خيابان گلستان مراجعه كنند و يا براي كسب اطلاع بيشتر با شماره تلفن 77813802 تماس بگيرند.
عضويت در كتابخانه
كتابخانه پرتو وابسته به منطقه 22 سازمان فرهنگي هنري شهرداري تهران، ثبت نام دوره جديد خود را آغاز كرد.اين كتابخانه با مساحت 200 متر مربع داراي 5842 جلد كتاب با موضوعات فلسفه، روانشناسي، رمان، ادبيات، تاريخ رايانه، كودك و 2736 نفر عضو است كه پذيراي بانوان در روزهاي فرد و آقايان در روزهاي زوج از ساعت 8 تا 19 است.علاقه مندان براي ثبت نام مي توانند با ارائه 2 قطعه عكس، فتوكپي شناسنامه و مبلغ 2000 تومان حق عضويت(به مدت يك سال)به نشاني: شهرك گلستان، بلوار گل ها، بالاتر از ميدان اتريش مراجعه كنند و براي كسب اطلاعات بيشتر با تلفن 44729495 تماس بگيرند.]]>
</TEXT>
</DOC>
<DOC>
<DOCID>HAM2-860121-015</DOCID>
<DOCNO>HAM2-860121-015</DOCNO>
<ORIGINALFILE>/1386/860121/news/_akhar.htm</ORIGINALFILE>
<ISSUE>سه شنبه 21 فروردين 1386 - سال پانزدهم - شماره4238 - Apr 10, 2007</ISSUE>
<DATE calender="Western">2007-04-10</DATE>
<DATE calender="Persian">1386/01/21</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[مسابقه با جايزه]]>
</TITLE>
<TEXT>
<![CDATA[حل مشكلات
واگذاري كامل كدام يك از مسئوليت هاي زير به شهرداري ها مي تواند بيش از ساير موارد در حل مشكلات شهرهاي بزرگ مؤثر باشد؟
a)ترافيكb)اشتغال جوانان
c)امور مالياتيd)آموزش و پرورش
نحوه شركت در مسابقه:شركت كنندگان بايد يكي از گزينه هاي a ,b ,c ,d را حداكثر تا ساعت 19 امروز به شماره 3000251(بدون پيش شماره)و دارندگان تلفن هاي تاليا و ايرانسل به شماره 09122029165 اس ام اس كنند. به حساب 12 نفر از افرادي كه پاسخ صحيح داده باشند(5 نفر از تهران، 5 نفر از شهرستان ها و 2 نفر از مشتركان سرويس sms خبري)جايزه نقدي واريز مي شود. شماره تلفن همراه برندگان در شماره بعدي روزنامه چاپ مي شود و همكاران ما به منظور دريافت شماره حساب بانكي با آنها تماس مي گيرند.
2 جايزه ويژه براي مشتركان sms خبري: اين مشتركان بايد در صورت شركت در مسابقه پس از تايپ گزينه صحيح، عبارت sms را درج و سپس ارسال كنند. گفتني است شانس مشتركان sms خبري، 10 برابر بيش از ساير شركت كنندگان است.
شماره تلفن برندگان مسابقه 55
]]>
<IMAGE>/1386/860121/news/018654.jpg</IMAGE>
</TEXT>
</DOC>
<DOC>
<DOCID>HAM2-860121-016</DOCID>
<DOCNO>HAM2-860121-016</DOCNO>
<ORIGINALFILE>/1386/860121/news/_bourse.htm</ORIGINALFILE>
<ISSUE>سه شنبه 21 فروردين 1386 - سال پانزدهم - شماره4238 - Apr 10, 2007</ISSUE>
<DATE calender="Western">2007-04-10</DATE>
<DATE calender="Persian">1386/01/21</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
<![CDATA[پاي سرمايه گذاران خارجي به بورس باز شد
انتشار آگهي عرضه بين المللي براي سهام فولاد و مس]]>
</TITLE>
<TEXT>
<![CDATA[گروه بورس- جذب سرمايه گذاران خارجي براي اجراي برنامه خصوصي سازي سهام دولتي با انتشار آگهي عرضه بين المللي سهام دو شركت فولاد مباركه و صنايع مس ايران آغاز مي شود.
بر اساس آخرين اطلاعات دريافتي، سازمان خصوصي سازي قصد دارد، به منظور جذب سرمايه گذاران خارجي و نقدينگي مورد نياز براي واگذاري سهام دولتي، سهام دو شركت فولاد مباركه و صنايع ملي مس ايران را در يك مزايده بين المللي شركت دهد.
بر همين اساس سازمان خصوصي سازي در زمان عرضه بلوك هاي باقي مانده سهام اين دو شركت، طي ماه هاي آينده، ضمن انتشار آگهي داخلي براي فروش سهام، آگهي خارجي نيز منتشر خواهد كرد.
تاكنون لاكشمي ميتال سرمايه گذار انگليسي و هندي تبار به عنوان جدي ترين متقاضي، درخواست خريد سهام فولاد مباركه را ارائه داده است. شركت فولاد مباركه اصفهان در حال حاضر بزرگترين شركت بورس تهران است.
اين سرمايه گذار هندي چند سالي است كه متقاضي خريد سهام شركت فولاد مباركه اصفهان است و حتي مسئولان شركت آرسلورميتال طي سفري، از تأسيسات اين كارخانه در اصفهان بازديد به عمل آورده اند.
كارشناسان سازمان هاي بورس و خصوصي سازي معتقدند، دولت براي تأمين نقدينگي لازم براي فروش سهام دولتي كه بر اساس سياست هاي اصل 44 واگذار مي شود، ناگزير به جذب سرمايه گذاران خارجي است. زيرا نقدينگي موجود در بورس كفاف فروش كل سهامي دولتي را نمي دهد.
در همين زمينه و با حمايت هايي كه از طرف دولت و مقامات بلندپايه نظام صورت گرفته، تأييد نهايي براي جذب سرمايه گذار خارجي به سازمان خصوصي  سازي داده شده است.
به اين ترتيب سازمان خصوصي سازي طي ماه هاي آينده در پي عرضه بقيه سهام شركت هاي فولاد مباركه اصفهان و صنايع ملي مس ايران اولين گام را براي برگزاري يك مزايده بين المللي برمي دارد.
سال گذشته سازمان خصوصي سازي با عرضه سهام شركت ملي صنايع مس ايران در بورس زنگ آغاز خصوصي سازي را در كشور به صدا درآورد. شركت مس اولين شركت مشمول صدر اصل 44 قانون اساسي بود كه سهامش در روز يكشنبه 15بهمن در بورس عرضه شد.
اين شركت با سرمايه اي معادل 578 ميليارد تومان پس از ورود به بورس به عنوان بزرگترين شركت بورس مطرح شد، اما با عرضه سهام شركت فولاد مباركه در دومين گام خصوصي سازي شركت مس جاي خود را به فولاد مباركه داد و هم اكنون شركت فولاد مباركه با هزار و 580 ميليارد تومان سرمايه بزرگترين شركت بورس محسوب مي شود. در حال حاضر ارزش اين دو شركت در مجموع در بورس تهران برابر با 54 هزار ميليارد ريال برآورد مي شود كه حجم بزرگي از بورس تهران را شامل مي شود.
به اين ترتيب با تصميم  سازمان خصوصي سازي مبني بر واگذاري بخشي از سهام بزرگترين شركت هاي بورس به سرمايه گذاران خارجي مي توان به جذب نقدينگي و خصوصي سازي هر چه بيشتر در اقتصاد ايران طي روزهاي آتي سال و اجراي سياست هاي اصل 44 اميدوارتر بود.]]>
</TEXT>
</DOC>
<DOC>
<DOCID>HAM2-860121-017</DOCID>
<DOCNO>HAM2-860121-017</DOCNO>
<ORIGINALFILE>/1386/860121/news/_bourse.htm</ORIGINALFILE>
<ISSUE>سه شنبه 21 فروردين 1386 - سال پانزدهم - شماره4238 - Apr 10, 2007</ISSUE>
<DATE calender="Western">2007-04-10</DATE>
<DATE calender="Persian">1386/01/21</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
<![CDATA[آخرين موضع  سازمان گسترش
برنامه اي براي فروش سهام خودروسازان به خارجي ها نداريم]]>
</TITLE>
<TEXT>
<IMAGE>/1386/860121/news/018555.jpg</IMAGE>
<![CDATA[
گروه بورس- در حالي كه هفته گذشته مديرعامل ايران خودرو در اظهارنظري بي سابقه گفته بود، 2خودروساز بزرگ خارجي براي خريد سهام ايران خودرو تقاضاي خود را ارائه داده اند، سازمان گسترش و نوسازي صنايع ايران(ايدرو)به عنوان سهامدار عمده اين شركت اعلام كرد هنوز هيچ درخواستي به ايدرو به عنوان سهامدار عمده شركت هاي خودروسازي سايپا و ايران خودرو ارسال نشده است.
مهدي اميني مدير سرمايه گذاري هاي سازمان گسترش و نوسازي صنايع ايران در اين باره گفت: تاكنون هيچ درخواستي براي خريد سهام ايران از طرف مشتريان و سرمايه گذاران خارجي دريافت نشده است؛ ضمن اين كه سازمان گسترش نيز هيچ برنامه اي براي عرضه سهام ايران خودرو ندارد.
وي افزود: سازمان گسترش با در دست داشتن 40 درصد از سهام ايران خودرو، سهامدار عمده اين شركت محسوب مي شود،طبيعتاً هرگونه درخواستي ابتدا بايد به اين سازمان ارسال شود. اميني با تأكيد بر اين كه تا اين تاريخ هيچ درخواستي براي خريد سهام ايران خودرو از طرف سرمايه گذاران خارجي وجود نداشته تصريح كرد: نظر افراد در اين زمينه تعيين كننده نيست بلكه واگذاري سهام خودروسازان به سياستگذاري و تدوين طرحي جامع نياز دارد.
مدير سرمايه گذاري سازمان گسترش و نوسازي صنايع ايران تأكيد كرد: اگر سرمايه گذاران خارجي، پيشنهادي براي خريد سهام شركت هاي خودروسازي ارائه كنند، اين درخواست ابتدا بايد در هيأت مديره سازمان گسترش مطرح و در اين مورد بحث شود. بنابراين روال كار طبق ضوابط و قواعد كاملاً روشن است.
اين گزارش حاكي است: پنج شنبه گذشته منوچهر منطقي مديرعامل ايران خودرو اعلام كرده بود، خودروسازان بزرگ خارجي مشتري سهام ايران خودرو هستند. وي از اعلام نام اين دو شركت خودداري كرده و گفته بود فعلاً نمي توانم نام آنها را بگويم، اما يكي از آنها جزو هفت خودروساز بزرگ جهان است. در طول سال هاي گذشته شايعه فروش سهام ايران خودرو به سرمايه گذاران خارجي همواره در مطبوعات منعكس شده است اما اين موضوع هيچ گاه در عمل محقق نشده است.
موضع خصوصي سازي
در همين حال سيد مهدي عقدايي مدير امور عرضه سهام سازمان خصوصي سازي نيز از اين موضوع ابراز بي اطلاعي كرد و گفت: هيچ مكاتبه اي در اين زمينه با سازمان خصوصي سازي انجام نشده است؛ ضمن اين كه اگر قرار است خريداري وجود داشته باشد بايد با وزارتخانه متبوع شركت هاي خودروسازي يعني وزارت صنايع مكاتبه شود و سازمان خصوصي سازي در اين مورد دخيل نيست.]]>
</TEXT>
</DOC>
<DOC>
<DOCID>HAM2-860121-018</DOCID>
<DOCNO>HAM2-860121-018</DOCNO>
<ORIGINALFILE>/1386/860121/news/_bourse.htm</ORIGINALFILE>
<ISSUE>سه شنبه 21 فروردين 1386 - سال پانزدهم - شماره4238 - Apr 10, 2007</ISSUE>
<DATE calender="Western">2007-04-10</DATE>
<DATE calender="Persian">1386/01/21</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
<![CDATA[برنامه هاي بورس براي كاهش ريسك سهامداران]]>
</TITLE>
<TEXT>
<![CDATA[گروه بورس- رئيس سازمان بورس و اوراق بهادار گفت: براي جذب نقدينگي بايد ريسك سرمايه گذاري در بازار سرمايه را كاهش داد.
به گزارش روابط عمومي بورس، علي صالح آبادي افزود: با توجه به آمار بانك مركزي و رشد نقدينگي در كشور،  نقدينگي سرگردان در جامعه زياد است و يكي از مهم ترين محل هاي جذب اين سرمايه ها بورس است.وي تصريح كرد: با توجه به اين كه در سال 86 بر اساس بودجه مصوب مجلس و در اجراي سياست هاي اصل 44 قانون اساسي بايد سه هزار ميليارد تومان سهام عرضه شود،  نقدينگي لازم بايد به سمت بازار سرمايه هدايت شود.صالح آبادي تأكيد كرد: از آن جا كه بيشتر شركت هايي كه در اين چارچوب وارد بورس مي شوند شركت هاي خوب و سود ده دولتي هستند، فضا براي سرمايه گذاري در بازار سرمايه مناسب است و سازمان بورس و اوراق بهادار و حتي شركت بورس اوراق بهادار تهران بايد به سهم خود در كاهش ريسك سرمايه گذاري تلاش كند.
اعتراض مجلس
به واگذاري سهام
خارج از بورس
فارس: عضو كميسيون صنايع و معادن مجلس گفت: روز گذشته اعتراض نمايندگان عضو كميسيون صنايع نسبت به برخي واگذاري هاي غير بورسي اصل 44 به معاون وزير صنايع و معادن اعلام شد.
احمد بزرگيان افزود: يكي از مسايل مهمي كه توسط نمايندگان مطرح شد مربوط به نحوه واگذاري شركت هايي است كه در ليست واگذاري هاي اصل 44 قرار داشته و به صورت مذاكره و توافق واگذار شده اند. مطابق اصل 44 واگذاري شركتها بايد از طريق بورس انجام شود و واگذاري شركت هايي كه وارد بورس نشده اند توافقي است. در حالي كه دولت مي تواند اين شركتها را بر روي تابلوي دوم بورس عرضه كرده و آنها را به مرحله اي برساند كه قابل عرضه در بورس و اوراق بهادار شوند.
بزرگيان تصريح كرد: قيمت واگذاري اين شركتها مناسب نبوده است، به گونه اي كه بعضاً مشاهده شده است قيمت مواد اوليه موجود در واحد توليد از قيمت توافق شده براي واگذاري بيشتر بوده، اعضاي كميسيون بر روي اين گونه موارد اعتراض داشتند و قرار شد معاون امور مجلس وزارت صنايع اين مسايل را پيگيري كند.
مزايده فروش سهام
6 شركت دولتي
فارس: مزايده واگذاري بيش از 4/52ميليون سهم شش شركت دولتي از طريق مزايده را صبح ديروز سازمان خصوصي سازي برگزار كرد.
براساس برنامه هاي اعلام شد سازمان خصوصي سازي واگذاري 30درصد(معادل 10هزار و پانصد سهم)از سهام شركت حسابرسي و خدمات مالي برق تهران، 20درصد(معادل 20 هزار سهم)از سهام مركز توسعه و فن آوري نيرو(متن)، 49درصد(معادل 49 سهم)از سهام شركت پيمانكاري حمل و نقل ساب ساحل، 49 درصد(معادل 49 ميليون سهم)از سهام شركت سيمان زابل، 83 درصد(معادل 153 هزار و 550 سهم)از سهام شركت تحقيق و گسترش صنايع معدني پارس كاني و همچنين 02/11 درصد(معادل 3 ميليون و 313 هزار و 768 سهم)از سهام شركت توليدي صنايع رنگ و رزين پارس الوان را به صورت مزايده صبح ديروز برگزار كرد. سازمان خصوصي سازي مزايده واگذاري 52 ميليون و 497 هزار و 867 سهم اين شش شركت دولتي به ارزش 66 ميليارد و 465 ميليون و 503 هزار و 3 ريال را به وكالت از شركت هاي مادرتخصصي ساتكاب، سازمان گسترش و نوسازي صنايع ايران، سازمان توسعه و نوسازي معادن و صنايع معدني ايران و نيز سازمان خصوصي سازي برگزار كرد.
به گزارش سايت سازمان
خصوصي سازي اين سازمان روز يكشنبه نيز به صورت اصالتي و وكالتي تعداد 308هزار و 200 سهم دو شركت دولتي را به ارزش 381 ميليون و 517 هزار و 600 ريال واگذار كرد. براساس اين گزارش، سازمان خصوصي سازي به وكالت از شركت مادرتخصصي سازمان گسترش و نوسازي صنايع ايران، تعداد 300 هزار سهم شركت ريخته گري تراكتورسازي ايران را به ارزش 326 ميليون و 100 هزار ريال در تالارهاي بورس اوراق بهادار به فروش رساند. همچنين تعداد 8 هزار و 200 سهم متعلق به شركت شكر به ارزش 19ميليون و 417هزار و 600ريال توسط سازمان خصوصي سازي واگذار شد.]]>
</TEXT>
</DOC>
<DOC>
<DOCID>HAM2-860121-019</DOCID>
<DOCNO>HAM2-860121-019</DOCNO>
<ORIGINALFILE>/1386/860121/news/_bourse.htm</ORIGINALFILE>
<ISSUE>سه شنبه 21 فروردين 1386 - سال پانزدهم - شماره4238 - Apr 10, 2007</ISSUE>
<DATE calender="Western">2007-04-10</DATE>
<DATE calender="Persian">1386/01/21</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
<![CDATA[بازگشت 8 شركت به تالارهاي مبادلات]]>
</TITLE>
<TEXT>
<IMAGE>/1386/860121/news/018549.jpg</IMAGE>
<![CDATA[
گروه بورس- در مبادلات روز گذشته بازار سهام معاملات 8 شركت بار ديگر از سر گرفته شد.
ديروز نماد شركت هاي داروسازي زهراوي و سرماآفرين بعد از افزايش سرمايه، كاشي الوند، گروه صنعتي سپاهان، گل گهر، ايران خودرو ديزل و ايران ارقام پس از اعلام پيش بيني سود سال 86 و نماد شركت پمپ سازي ايران بعد از برگزاري مجمع عادي سالانه باز شد.
در معاملات ديروز بار ديگر بانك پارسيان و سايپا بيشترين آمار معاملات را به خود اختصاص دادند به طوري كه در پايان معاملات 232 خريدار 2/3 ميليون سهم سايپا و 93 نفر 3/5 ميليون سهم پارسيان را خريداري كردند.
اما در معاملات ديروز بار ديگر صف هاي خريد سهام شركت مس طولاني تر شد. به نظر مي رسد افزايش قيمت هاي جهاني مس نقش زيادي در تشكيل صف هاي خريد براي اين شركت داشته است.
ديروز در مجموع هزار و 830 تقاضا براي خريد 18 ميليون سهم اين شركت به ثبت رسيد. صف هاي زامياد نيز با 357 تقاضا به 3 ميليون سهم رسيد.]]>
</TEXT>
</DOC>
<DOC>
<DOCID>HAM2-860121-020</DOCID>
<DOCNO>HAM2-860121-020</DOCNO>
<ORIGINALFILE>/1386/860121/news/_bourse.htm</ORIGINALFILE>
<ISSUE>سه شنبه 21 فروردين 1386 - سال پانزدهم - شماره4238 - Apr 10, 2007</ISSUE>
<DATE calender="Western">2007-04-10</DATE>
<DATE calender="Persian">1386/01/21</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
<![CDATA[نزول شاخص با وزنه گل گهر]]>
</TITLE>
<TEXT>
<![CDATA[گروه بورس- شاخص كل بورس تهران ديروز در نتيجه بازگشايي نماد شركت گل گهر كاهش يافت.
ديروز نماد شركت گل گهر پس از انتشار گزارش مالي باز شد، با توجه به وزن سنگين اين شركت بر روي شاخص بورس، معاملات اين شركت منجر به كاهش شاخص شد در نتيجه شاخص بورس پس از پايان معاملات با 50 واحد كاهش روبه رو شد.
ديروز شاخص هاي بازده بازار و صنعت نيز هر كدام به ترتيب با 158 و 42 واحد كاهش روبه رو شدند. شاخص واسطه گري هاي مالي نيز 32 واحد نزول كرد.
ديروز پس از گل گهر كه 55 واحد شاخص بورس را پايين كشيد بانك پارسيان با 5/1 واحد تأثير منفي بر شاخص در جايگاه دوم جاي گرفت.
در مبادلات ديروز دو شركت چادرملو و سرمايه گذاري توسعه معادن و فلزات بيشترين سهم را در رشد شاخص داشتند و در مجموع 5/6 واحد شاخص بورس را بالا كشيدند كه از اين مقدار 5/5 واحد سهام شركت چادرملو بود اما اين افزايش در نهايت از سقوط شاخص جلوگيري نكرد.]]>
</TEXT>
</DOC>
<DOC>
<DOCID>HAM2-860121-021</DOCID>
<DOCNO>HAM2-860121-021</DOCNO>
<ORIGINALFILE>/1386/860121/news/_bourse.htm</ORIGINALFILE>
<ISSUE>سه شنبه 21 فروردين 1386 - سال پانزدهم - شماره4238 - Apr 10, 2007</ISSUE>
<DATE calender="Western">2007-04-10</DATE>
<DATE calender="Persian">1386/01/21</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
<![CDATA[نرخ جديد كارمزد معاملات سهام ارديبهشت اعلام مي شود]]>
</TITLE>
<TEXT>
<![CDATA[فارس: عضو هيأت مديره سازمان بورس وضعيت نرخ كارمزد شركت بورس و كارگزاران، آخرين شرايط شركت بورس كالا و تكليف شركت هاي تابلوي چهارم را تشريح كرد.
سيدعلي حسيني ضمن اشاره به اين مطلب كه دومين جلسه هيات مديره سازمان بورس و اوراق بهادار روز گذشته برگزار شد گفت: برخي از موارد باقي مانده از سال گذشته در جلسه ديروز بررسي و براساس اولويت بندي ها موضوعاتي در جلسه هيأت مديره مطرح شد.
نرخ كارمزدها
وي افزود: طبق ماده 7 قانون بازار اوراق بهادار، هيات مديره سازمان نرخ كارمزد شركت سهامي بورس و كارگزاران را مشخص كرده و به واسطه تامين منافع شركت بورس و كارگزاران، مبناي پيش بيني شده به جهت هماهنگي بيشتر به اطلاع مسئولان شركت بورس رسانده شده است. حسيني در پاسخ به اين سؤال كه نرخ كارمزدها چه زماني نهايي و اعلام خواهد شد گفت: تا نيمه اول ارديبهشت نرخ خدمات و كارمزد شركت بورس و كارگزاران اعلام خواهد شد و نرخ كارمزد شركت بورس كالايي نيز بعد از تشكيل و راه اندازي اين شركت تصويب و اعلام خواهد شد.
بررسي صلاحيت
او گفت: 7 نماينده افراد حقوقي هيات مديره شركت بورس كالايي به سازمان معرفي و برخي از تقاضاها نيز به سازمان ارسال شده كه بعد از تكميل تقاضاها وضعيت تعيين صلاحيت افراد معرفي شده بررسي خواهد شد. وي افزود: با توجه به تمايل و تأكيد سازمان بورس به تسريع در تشكيل اين شركت از ابتداي هفته آينده بررسي صلاحيت اعضاي معرفي شده هيأت مديره آغاز خواهد شد.
تابلوي چهارمي
عضو هيأت مديره سازمان بورس و اوراق بهادار با اشاره به اين نكته به منظور تسريع امور جاري جلسات هيأت مديره در دو نوبت كاري هفته برگزار مي شود در باره اين كه آيا موضوع تعيين تكليف شركت هاي تابلوي چهارم در جلسه هيأت مديره مطرح شده يا خير؟ گفت: با توجه به اولويت بندي هاي انجام شده اين موضوع در جلسات هفته سوم يا چهارم ماه جاري هيات مديره سازمان بورس مطرح خواهد شد. با توجه به اينكه هيچ كدام از 89 شركت اين تابلو موفق به احراز شرايط بازگشت به بورس نشده اند اين مسئله به دو صورت مطرح خواهد شد. حسيني ادامه داد: يا هيأت مديره زمان تعيين شده توسط شوراي عالي بورس را با هماهنگي اين شورا تمديد خواهد كرد و يا در قالب دستورالعمل پذيرش شركت ها كه در حال تدوين است وضعيت اين دسته  شركت ها تعيين خواهد شد. معاون نظارت بر بورس ها تأكيد كرد: بر اساس دستورالعمل مربوط به سال80 به اين گونه شركت ها يك سال مهلت داده شده تا نسبت به تطبيق با شرايط سازمان بورس اقدام كنند و در دستورالعمل جديد پذيرش و حذف شركت ها نيز شرايطي براي خروج و اخراج شركت ها در نظر گرفته شده است. حسيني برابر اين پرسش كه آيا 89 شركت به تابلوي فرعي برمي گردند يا خير؟ تصريح كرد: هركدام از شركت  هايي كه شرايط سازمان بورس را احراز نكنند از حضور مجدد در تابلوي فرعي منع و از بورس اخراج خواهند شد. وي افزود: ممكن است در دستورالعمل جديد مهلت 6 ماهه ديگري براي 89 شركت در نظر گرفته شود اما قطعاً هيچ يك از اين شركت ها بدون احراز شرايط به تابلوي فرعي برنمي گردند.]]>
</TEXT>
</DOC>
<DOC>
<DOCID>HAM2-860121-022</DOCID>
<DOCNO>HAM2-860121-022</DOCNO>
<ORIGINALFILE>/1386/860121/news/_bourse.htm</ORIGINALFILE>
<ISSUE>سه شنبه 21 فروردين 1386 - سال پانزدهم - شماره4238 - Apr 10, 2007</ISSUE>
<DATE calender="Western">2007-04-10</DATE>
<DATE calender="Persian">1386/01/21</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
<![CDATA[رئيس كميسيون ويژه اصل 44 مجلس خبر داد:
تهيه فهرست سياه خصوصي سازي]]>
</TITLE>
<TEXT>
<IMAGE>/1386/860121/news/018552.jpg</IMAGE>
<![CDATA[
فارس: رئيس كميسيون ويژه اصل 44 مجلس گفت: با ابلاغ سياست هاي كلي اصل 44 قانون اساسي، تداوم تصدي گري دولت در اقتصاد ممنوع است و دولت حق تعيين مدير براي شركتهاي واگذار شده را ندارد.
الياس نادران كه در نشست شوراي مركزي جمعيت ايثارگران سخن مي گفت، تأكيد كرد: در لايحه اجراي سياست هاي كلي اصل 44 يك بند پيش بيني شده است كه سازمان بورس يك فهرست سياه درست كند و اسامي تمام افراد و مسئولاني كه در امر واگذاري حضور دارند در آن فهرست باشد تا از تصدي ها به نفع خود استفاده نكنند. بنابراين اگر كسي مي خواهد نفعي ببرد، بايد از امر واگذاري استعفاء بدهد، چون كه بالاخره در قيمت گذاري و در فعاليت ها ذي نفع مي شوند و اين امر شفاف سازي را كم مي كند. نادران نماينده تهران در مجلس افزود: در سياست هاي كلي گفته شده كه واگذاري بايد حتماً از طريق ساز و كارهاي شفاف قيمت گذاري و واگذاري صورت گيرد كه واگذاري از طريق بورس را به طور مشخص اعلام كرده اند.
نادران افزود: پس از فعال شدن بورس، قرار شد سرمايه خارجي ها در بورس پذيرفته شود، بعد جلوتر رفتند كه بورس را به روي سرمايه گذاران منطقه باز كنند. يعني اجازه داده شود بورس ايران با بورس هاي منطقه و جاهاي ديگر پيوند بخورد، سرمايه گذاران خارجي از آنجا بتوانند سهام بخرند و بفروشند. نادران گفت: وزير اقتصاد در جلسات كميسيون ويژه اصل 44 قول داده و به كارگزاران شركت واسع(شركت واگذاري سهام عدالت)ابلاغ كرده كه شما حق تعيين مدير در بنگاه هاي واگذار شده را نداريد. او در عين حال تأكيد كرد: اكنون دولت با 40 درصد سهام در ايران خودرو، مدير تعيين مي كند، چون سهامداران جزء زيادند و امكان اين كه با دولت بر سر تعيين مدير رقابت كنند، اندك است مگر جاهايي مثل تأمين اجتماعي كه سهامشان متمركز است، ولي در اينجا درست عكس آن اتفاق مي افتد.]]>
</TEXT>
</DOC>
<DOC>
<DOCID>HAM2-860121-023</DOCID>
<DOCNO>HAM2-860121-023</DOCNO>
<ORIGINALFILE>/1386/860121/news/_diet.htm</ORIGINALFILE>
<ISSUE>سه شنبه 21 فروردين 1386 - سال پانزدهم - شماره4238 - Apr 10, 2007</ISSUE>
<DATE calender="Western">2007-04-10</DATE>
<DATE calender="Persian">1386/01/21</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
<![CDATA[ماهي هاي جنوب، بر سر دوراهي
كارشناسان مي گويند تا وقتي تحقيقات مستند انجام نشود، هيچ كس نمي تواند ادعا كند ماهي هاي جنوب آلوده اندصدف كوه كنعكس: عليرضا بني علي]]>
</TITLE>
<TEXT>
<IMAGE>/1386/860121/news/018561.jpg</IMAGE>
<![CDATA[
در حالي كه رسانه ها از تلويزيون و راديو گرفته تا مطبوعات، سعي مي كنند مردم را با خواص غذايي آبزيان آشنا و آنها را به خوردن ماهي، خصوصاً ماهي هاي آب هاي آزاد ترغيب كنند، چند روز قبل، يكي از خبرگزاري ها از قول يكي از نمايندگان مجلس شوراي اسلامي نسبت به آلودگي آب هاي خليج فارس با آلاينده هايي مثل جيوه هشدار داد؛ آلاينده هايي كه مي تواند از طريق مصرف گوشت ماهي به انسان هم منتقل شود.
پس از آن، رسول ديناروند، معاون غذا و داروي وزير بهداشت هم اعلام كرد كه اين ماجرا را پيگيري مي كند. البته ديناروند اضافه كرد: بحث وجود فلزات سنگين در ماهي ها هميشه مطرح بوده و ماهي هايي كه از چرخه كنترل آزمايشگاه هاي وزارت بهداشت عبور مي كنند از اين نظر كنترل مي شوند اما كنترل وزارت بهداشت فقط درباره فراورده هاي حاصل از ماهي ها، مانند كنسروها اعمال مي شود. ديناروند تاكيد كرد كنسروها و محصولات آماده شده از ماهي ها كه از وزارت بهداشت مجوز مي گيرند از نظر آلودگي به جيوه مشكلي ندارند، اما ماهي هاي تازه و ماهي هاي بسته بندي شده خام از سازمان شيلات كشور مجوز مي گيرند و درباره وضعيت اين ماهي ها بايد مسئولان شيلات پاسخگو باشند.
اين در حالي است كه دكتر عيسي گلشاهي، رئيس مركز مطالعات شيلات هم در گفت وگو با همشهري، ضمن تاكيد بر اين كه اين مسئله موضوع جديدي نيست كه جنجال برانگيز باشد و جيوه از قبل هم در اين آبها وجود داشته گفت: چيزي كه در زمينه آلودگي ماهي ها بايد مورد تحليل قرار بگيرد ميزان اين جيوه، درصد تجمع آن در ماهي ها و نوع ماهي هاي مذكور است و تا جايي كه تحقيقات مستند در اين زمينه انجام شده نبايد مشكلي در رابطه با وجود جيوه در ماهي هاي خليج فارس و درياي عمان مطرح شود.وي تاكيد كرد: در تمام دنيا و در تمام تحقيقات بين المللي انجام شده، هميشه كنسروهاي ماهي درصد بالاتري از جيوه را به دليل انجام فرايندهاي ماندگارسازي و بسته بندي به خود اختصاص داده اند و چنانچه مسئولان وزارت بهداشت معتقدند كه كنسروها و محصولات آماده شده از ماهي ها كه از وزارت بهداشت مجوز مي گيرند از نظر آلودگي به جيوه مشكلي ندارند، چطور ممكن است ماهي هايي كه از آنها كنسرو تهيه مي شود از نظر درصد آلودگي محل سئوال باشند؟
وي تاكيد مي كند كارشناسان ارشد موسسه تحقيقاتي شيلات كه به بررسي ماهي هاي درياي جنوب مي پردازند، آلودگي ماهي هاي جنوب به جيوه ناشي از صنايع پتروشيمي در حد خطرزا بودن را رد كرده و پاسخ مفصل تر در اين زمينه را به زودي در مقاله اي مستند همراه با اعداد و ارقام برگرفته از تحقيقات منتشر مي كنند.مسئولين سازمان شيلات با اعتراض به عدم آگاهي وزارت بهداشت از وظايف اين سازمان، نظارت برحمل و نقل و عرضه موادغذايي خام از جمله ماهي هاي تازه و بسته بندي شده را از وظايف سازمان دامپزشكي برشمرده و معتقدند كه شيلات تنها در زمينه صيد و صدور مجوز براي واحدهاي پرورش ماهي فعاليت مي كند و ماهي به عنوان يك ماده خام، به عهده سازمان دامپزشكي است.
در عين حال متخصصان تغذيه نيز با اشاره به اينكه چنين امكاني منتفي نيست، اظهار نظر در زمينه آلوده بودن اين ماهي ها را منوط به تحقيقات رسمي در اين زمينه مي دانند. دكتر كشاورز، مدير گروه تغذيه و بيوشيمي دانشگاه تهران به تحقيقاتي كه پس از جنگ در دانشگاه تهران انجام شده بود اشاره كرده و مي گويد: ما در آن زمان به بررسي عناصر سرب و كادميوم در ماهي هاي جنوب پرداخته بوديم كه با وجود 20 برابر بودن كادميوم و22 برابر بودن سرب موجود در آبهاي جنوبي، ميزان اين مواد در ماهي ها در حد آلوده كننده نبود.وي البته تاكيد مي كند با اين كه اين ميزان در ماهي ها زير حد مجاز آلوده كننده تلقي مي شد، اما از آنجا كه ته نشين شدن فلزات سنگين احتياج به زمان دارد و ديرتر اتفاق  مي افتد، ممكن است تحقيقات جديد، نتايج متفاوتي داشته باشند.
با همه اين اوصاف، نكته ديگري كه كارشناسان بر آن تاكيد مي كنند اين است كه حتي اگر احتمال داده شود كه چنين آلودگي در ماهي ها وجود دارد، آيا بايد پيش از انجام مطالعات علمي، آن را در رسانه ها مطرح كرد؟ چرا پيش از تبليغات وسيع در رابطه با آن حرفي به ميان نيامده؟ اين گفته ها، جز اين كه باعث نگراني و بدبيني مردم باشد و به فرهنگ تغذيه مردم لطمه بزند، فايده  ديگري هم دارد؟]]>
</TEXT>
</DOC>
<DOC>
<DOCID>HAM2-860121-024</DOCID>
<DOCNO>HAM2-860121-024</DOCNO>
<ORIGINALFILE>/1386/860121/news/_diet.htm</ORIGINALFILE>
<ISSUE>سه شنبه 21 فروردين 1386 - سال پانزدهم - شماره4238 - Apr 10, 2007</ISSUE>
<DATE calender="Western">2007-04-10</DATE>
<DATE calender="Persian">1386/01/21</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
<![CDATA[ماسك هاي ايران استاندارد نيست]]>
</TITLE>
<TEXT>
<![CDATA[گروه سلامت - يكي از آسيب هاي شغلي، آسيب هاي استنشاقي است. يعني صدمه هايي كه ذرات معلق در محيط كار، به پوست و دستگاه تنفس فرد شاغل وارد مي كنند. در محيط هاي صنعتي كه از اين نوع آلودگي ها زياد وجود دارد، استفاده از لباس هايي با حداكثر پوشش مناسب، راه خوبي براي جلوگيري از آسيب پوست است. براي محافظت از دستگاه تنفس هم، ساده ترين راه، استفاده از ماسك است. اما ماسك هايي كه كارگران كشور ما از آنها استفاده مي كنند تا چه اندازه مي تواند از ورود اين آلودگي ها به مجاري تنفسي آنها جلوگيري كند؟
دكتر مسعود رحيميان عضو هيأت علمي دانشگاه علوم پزشكي شهيد صدوقي يزد و فوق تخصص بيماريهاي ريوي در اين باره به ايسنا گفته است: متأسفانه نمي توان ماسك هاي موجود در ايران را استاندارد ناميد. اول به دليل ضخامت ناكافي آنها و دوم به دليل وجود نشتي هاي زياد در اطراف آنها.
دكتر رحيميان اضافه كرده: ماسك هاي ايراني معمولاً تنها از يك لايه كاغذي تشكيل شده اند و علاوه بر اين كه از ضخامت كافي برخوردار نيستند، از هر طرف نشت دارند و همين باعث ورود آلودگي به داخل مجاري تنفسي فرد مي شود و عملاً كارايي آنها را زير سؤال مي برد.
مثل هميشه پيشگيري بهترين درمان است. چرا كه وقتي بافت ريه ها دچار التهاب مزمن و فيبروز شود، ديگر نمي توان آن را دوباره به حالت اوليه برگرداند و تنها مي توان بيماري را تا حدي كنترل كرد. به همين علت در همه جاي دنيا تمهيداتي انديشيده شده تا جلوي آسيب كارگران را در اين محيط هاي آلوده، تا آنجا كه ممكن است، بگيرند. استفاده از ماسك هاي استاندارد بهترين گزينه براي كم كردن ورود آلودگي هاست. به گفته كارشناسان، در بسياري از كشورهاي دنيا، براي هر شغل به خصوص، ماسك مربوط به همان شغل وجود دارد. به اين ترتيب ورود آلودگي ها به دستگاه تنفس فرد، به حداقل رسانده مي شود. راه ديگر انجام معاينات دوره اي، يافتن افراد در معرض خطر و داراي عوامل زمينه ساز ابتلا به بيماري هاي ريوي و به حداقل رساندن حضور كارگران در محيط هاي به شدت آلوده است.دكتر رحيميان در اين رابطه به كارفرمايان توصيه مي كند براي جلوگيري از افزايش آسم شغلي، پرسنل خود را به موقع براي انجام تست تنفس دوره اي و عكس برداري از قفسه سينه ارجاع دهند تا در صورت وجود علائم اوليه، از پيشرفت بيماري جلوگيري شود.]]>
</TEXT>
</DOC>
<DOC>
<DOCID>HAM2-860121-025</DOCID>
<DOCNO>HAM2-860121-025</DOCNO>
<ORIGINALFILE>/1386/860121/news/_diet.htm</ORIGINALFILE>
<ISSUE>سه شنبه 21 فروردين 1386 - سال پانزدهم - شماره4238 - Apr 10, 2007</ISSUE>
<DATE calender="Western">2007-04-10</DATE>
<DATE calender="Persian">1386/01/21</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
<![CDATA[سلامت ايران]]>
</TITLE>
<TEXT>
<![CDATA[برگزاري كنگره نوروپسيكولوژي ايران
سومين كنگره نوروپسيكولوژي ايران، اواخر ارديبهشت ماه سال 86 با هدف معرفي و ارائه يافته ژهاي جديد مطالعات ميان رشته ژاي روان شناسي، عصب شناسي، زبان شناسي و روان پزشكي از سوي جهاد دانشگاهي دانشگاه تربيت معلم تهران برگزار مي ژشود.
كاهش سن استعمال دخانيات، زنگ خطر جدي
رئيس انجمن متخصين ريه ايران، بيماري هاي ناشي از آلودگي هوا را تهديدكننده سلامت توصيف كرد و گفت: از آنجا كه تهران جزو آلوده ترين شهرهاي جهان است و تداوم اين روند خطرناك موجب خواهد شد شيوع بيماري هاي ريوي به شدت افزايش يابد، لذا جلوگيري از اين تهديد جدي نيازمند توجه و همت مسئولان و فرهنگ سازي است. به گفته وي ششمين كنگره سراسري بيماري هاي ريه با هدف ارائه جديدترين دستاوردهاي پزشكي در اين خصوص 28 فروردين ماه جاري برگزار خواهد شد.
115 ميليارد تومان اعتبار براي بيماران خاص
بيش از 5/115 ميليارد تومان در بودجه بندي براي درمان و داروي بيماران خاص اختصاص يافت. دكتر اميدوار رضايي رئيس كميسيون بهداشت و درمان مجلس گفت: 75 ميليارد تومان براي بيماران خاص به وزارت بهداشت، 29 ميليارد تومان به وزارت رفاه و 5/11 ميليارد تومان نيز در اين زمينه به بنياد بيماران خاص اختصاص يافت.
تشكيل پرونده سلامت دانشجويان كليد خورد
همزمان با هفته سلامت، ويزيت كليه بيماران سرپايي در بيمارستان ها و مراكز پزشكي درماني دانشگاه شهيد بهشتي به صورت رايگان انجام مي گيرد. دكتر عليرضا زالي رئيس دانشگاه علوم پزشكي به ايسنا گفت: پرونده سلامت دانشجويان جديدالورود اين دانشگاه نيز كليد خورد و در نظر است تا اين طرح براي كليه دانشجويان دانشگاه علوم پزشكي شهيد بهشتي انجام پذيرد.]]>
</TEXT>
</DOC>
<DOC>
<DOCID>HAM2-860121-026</DOCID>
<DOCNO>HAM2-860121-026</DOCNO>
<ORIGINALFILE>/1386/860121/news/_diet.htm</ORIGINALFILE>
<ISSUE>سه شنبه 21 فروردين 1386 - سال پانزدهم - شماره4238 - Apr 10, 2007</ISSUE>
<DATE calender="Western">2007-04-10</DATE>
<DATE calender="Persian">1386/01/21</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
<![CDATA[محققان مي گويند]]>
</TITLE>
<TEXT>
<![CDATA[كشف علت گسترش تومورها بعد از درمان
درمان سرطان با جراحي، شيمي درماني و يا پرتودرماني برخي اوقات موجب گسترش تومورها مي شود. محققان مي گويند احتمالاً يكي از علل گسترش تومورها را كه تركيبي به نام tgf-beta است، كشف كرده اند.
به گزارش پايگاه اينترنتي رويترز، آزمايش هاي انجام شده بر روي موش ها نشان مي دهد استفاده از داروي شيمي درماني به نام دوكسوروبيسين يا پرتودرماني، هر دو موجب افزايش سطوح tgf-beta مي شود كه به نوبه خود به گسترش تومورهاي سرطان سينه به ريه كمك مي كند.
با اين حال پژوهشگران دانشگاه واندربيلت در تنسي آمريكا گزارش دادند استفاده از يك پادتن براي مسدود كردن tgf-beta اين روند را متوقف مي كند به اين ترتيب شايد بتوان از عود مجدد سرطان جلوگيري كرد.
اين مطالعه در مجله مطالعات باليني گزارش شده است.
عود و گسترش تومورها پس از درمان سرطان يك پديده كاملاً شناخته شده است و به دنبال پرتو درماني، شيمي درماني و جراحي بروز مي كند.
كارشناسان سرطان حدس مي زنند توموري كه اولين نوبت يافته شده، احتمالاً به نحوي رشد ساير تومورها را سركوب مي كند. توجيه ديگر آنها براي عود مجدد تومورها اين است كه شايد برداشتن و از بين بردن اولين تومور، موجب رشد ساير تومورها كه قابل تشخيص نيستند، مي شود.
اثر ورزش ماندني است
محققان مي گويند بيماران مبتلا به سرطان سينه، حتي بعد از قطع برنامه ورزشي خود، باز هم از فايده هاي آن بهره مي برند. خبرگزاري رويترز گزارش داد، اين حاصل بررسي مجدد بيماراني است كه چندي پيش در يك طرح تحقيقاتي شركت كرده بودند كه شامل يك دوره 8 هفته اي از فعاليت هاي ورزشي مثل ايروبيك بود. نتيجه اين طرح آن بود كه ورزش و تحرك مي تواند باعث بهبود تناسب اندام، عملكرد قلب و عروق و كيفيت زندگي اين بيماران شود. بررسي مجدد اين بيماران از سوي مجريان طرح در دانشگاه اروپا در مادريد اسپانيا، نشان داد اين بيماران حتي بعد از قطع ورزش، باز هم ادامه دارد و اين بيماران نسبت به گروه شاهد خود، بيماراني كه در دوره ورزش شركت نكرده بودند، زندگي بهتري دارند.
اين مطالعه در نشريه طب ورزش منتشر شده است.
مردم آمريكا هم رعايت نمي كنند
بررسي ها نشان مي دهد مردم آمريكا رژيم غذايي سالمي ندارند و به اندازه كافي ورزش نمي كنند. اداره سلامت فدرال ايالات متحده آمريكا طي گزارشي اعلام كرده است تنها 6/14 درصد مردم آمريكا توصيه هاي كارشناسان را درباره تغذيه و ورزش به درستي رعايت مي كنند. توصيه هايي مبني بر اين كه بايد روزي 5 وعده از ميوه و سبزي استفاده كنند و 5 روز در هفته و هربار 30 دقيقه ورزش متوسط يا 3 روز در هفته و هربار 20 دقيقه ورزش سنگين انجام دهند.
خبرگزاري رويترز گزارش مي دهد محققان مركز كنترل و پيشگيري بيماري ها در اين كشور مي گويند در اين ميان وضع زنان بهتر از مردان است، در حالي كه بيشتر اقليت هاي قومي و نژادي آمريكا، كمتر از سفيد پوست ها اين موارد را رعايت مي كنند، به جز سرخ پوستان آمريكايي و نيز بوميان آلاسكايي كه از لحاظ نوع تغذيه و ميزان ورزش از ساير هموطنان خود جلوتر هستند.
كارشناسان عقيده دارند اين گونه گزارش ها علت چاقي روز افزون مردم آمريكا را و نيز بيشتر شدن بيماري هايي نظير پرفشاري خون، ديابت، سكته قلبي و مغزي و نيز برخي انواع سرطان ها را، در طي سال هاي اخير مي تواند به خوبي توجيه كند.]]>
</TEXT>
</DOC>
<DOC>
<DOCID>HAM2-860121-027</DOCID>
<DOCNO>HAM2-860121-027</DOCNO>
<ORIGINALFILE>/1386/860121/news/_ejtem.htm</ORIGINALFILE>
<ISSUE>سه شنبه 21 فروردين 1386 - سال پانزدهم - شماره4238 - Apr 10, 2007</ISSUE>
<DATE calender="Western">2007-04-10</DATE>
<DATE calender="Persian">1386/01/21</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[25 هزار تهراني طلاق گرفتند]]>
</TITLE>
<TEXT>
<![CDATA[گروه اجتماعي - مديركل ثبت احوال استان تهران گفت:  تعداد واقعه ازدواج در سال گذشته 3 درصد كاهش و موارد طلاق 9 درصد افزايش داشته است.
به گزارش روابط عمومي سازمان ثبت احوال، احمد قشمي در تشريح وقايع حياتي سال 85، آمار نگران كننده طلاق را در حال افزايش خواند و گفت: در سال85، 114 هزار و 900 رويداد ازدواج رخ داد كه اين تعداد نسبت به 118هزار و552 واقعه ازدواج سال 84، سه درصد كاهش داشته است.
وي ادامه داد: اين در حاليست كه تعداد واقعه طلاق در سال 85 به ركورد 24هزار و 664 مورد رسيده و نسبت به 22 هزار و 493 واقعه طلاق سال 84، 9 درصد افزايش داشته است.
مديركل ثبت احوال استان تهران همچنين تعداد ولادت ثبت شده استان در سال 85 را 190 هزار و 403 واقعه اعلام و اظهار كرد:  در سال 84، 190 هزار و 703 ولادت ثبت شده كه اين آمار در سال جاري 16 صدم درصد كاهش را نشان مي دهد.
وي افزود: ميانگين واقعه ولادت در هر شبانه روز استان تهران در سال 85، 566 مورد است كه اين ميانگين به صورت جزئي تر به هر ساعت 24 واقعه ولادت قابل تفكيك است و همچنين تعداد فوتي ها در سال 85، 59 هزار و 506 واقعه بوده است كه نسبت به سال 84، 5 درصد افزايش نشان مي دهد.
قشمي در ادامه از افزايش نسبت تولد پسران نسبت به دختران خبر داد و گفت: 92 هزار و 74 دختر و 98 هزار و 322 پسر، يعني حدود 51 درصد پسر و 5/48 درصد دختر در سال 85 به دنيا آمده اند.
وي اظهار كرد: نام محمد با 13 درصد افزايش نسبت به سال 84 در صدر انتخاب نام براي نوزادان پسر بوده است و پس از آن اميرحسين و ابوالفضل بيشترين فراواني را داشته اند.]]>
</TEXT>
</DOC>
<DOC>
<DOCID>HAM2-860121-028</DOCID>
<DOCNO>HAM2-860121-028</DOCNO>
<ORIGINALFILE>/1386/860121/news/_ejtem.htm</ORIGINALFILE>
<ISSUE>سه شنبه 21 فروردين 1386 - سال پانزدهم - شماره4238 - Apr 10, 2007</ISSUE>
<DATE calender="Western">2007-04-10</DATE>
<DATE calender="Persian">1386/01/21</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[با مردم
9 تا 12 به استثناءروزهاي تعطيل23023337]]>
</TITLE>
<TEXT>
<![CDATA[سرويس طلا يا 200 هزار تومان؟!
آيا يك سرويس طلا معادل 200 هزار تومان مي ارزد؟ اگر چنين نيست، از مؤسسه مالي اعتباري... كه وعده كرده بود با انجام قرعه كشي به برندگان سرويس طلا مي دهد، مي پرسم؛ چرا به من كه برنده شده ام به جاي سرويس طلا، فقط 200 هزار تومان پول نقد داده است!؟ اين جور عهد شكني ها به سود مؤسسات اقتصادي نيست.
مخبريان- تهران
مشهد و ترافيك نوروزي
هر سال عيد، مسافران و مردم مشهد با ترافيك سنگين و عوارض آن روبه رو مي شوند. پيش بيني هاي ويژه براي اين ايام، مي تواند از سنگيني بار ترافيك كم كند.
كمالي- مشهد
خطر براي چنارهاي قديمي
بابت پياده روسازي خيابان وليعصر به شهرداري تهران دست مريزاد مي گويم و همين جا اشاره مي كنم كه نرسيده به تقاطع وليعصر- نيايش يك ساختمان در دست ساخت، به دليل نزديك شدن بيش از حد به درختان چنار كهنسال، اين درختان را در معرض خطر قرار داده است. تقاضا دارم به اين مسئله هم توجه شود.
خليل قديمي آوجي- تهران
گونه هاي گياهي را حفظ كنيم
در خبري خواندم كه جمع آوري و فروش گياهان كوهي براي عده اي منبع درآمد شده است. يادمان باشد كه برداشت بي رويه و ريشه كن كردن گياهان كوهستان، نسل گونه هاي گياهي را منقرض مي كند و نبايد به اين موهبت هاي بي جانشين، به عنوان منبع درآمد وسيع نگاه كرد.
سهراب كرمي- كرمانشاه
لطفاً اعلام كنيد
@ نتايج آزمون كارشناسي ارشد رشته حسابداري را كه يك ماه هم عقب افتاده، لطفاً زودتر اعلام كنيد تا داوطلباني كه مثل من دانشجوي ترم آخر هستند يا مشكل نظام وظيفه و... دارند، تكليف خودشان را بدانند.
اميد مشهدي- تهران
دست ما كوتاه و...
ميدان گاز از قديمي ترين ميدان هاي شهر شيراز است. اما بد نيست بدانيد هنوز بعضي از محله هاي قديمي شيراز لوله كشي گاز ندارند و ناز فروشندگان كپسول گاز، همچنان خريدار دارد و به مصداق معروف: دست ما كوتاه و خرما بر نخيل...
فرج ا... شكرشكن- شيراز
پاركينگ بايد پاركينگ باشد
@ در اين روزها كه دو طرف بيشتر خيابان هاي تهران خود به خود تبديل به پاركينگ شده، شهرداري بايد براي جلوگيري از تغيير كاربري پاركينگ سختگيري بيشتري كند تا مالكان نتوانند با پرداخت جريمه پاركينگ را تغيير كاربري بدهند.
رضا شايسته فر- تهران
سبدي كه به صاحبش نرسيد
سبد خواربار فرهنگيان، نصيب ما شد، اما وقتي براي دريافت سبد مراجعه كردم، ديدم مقابل اسمم علامت ضربدر گذاشته شده؛ بدون اين كه سبد به من رسيده باشد! از ما كه گذشت، بهتر است براي نوروز آينده، كمك هاي اهدايي به صورت نقدي يا بن پرداخت شود.
رستم كلايي- ساري
باز هم كارت سوخت موتورسيكلت ها!
من هم مثل آن همشهري عزيز كه در ستون با مردم از وضع نامشخص كارت سوخت موتورسيكلت گله كرده بود، مي گويم، پس از آن همه تبليغ و ضرب الاجل چرا محل و زمان دقيق تحويل كارت سوخت موتورسيكلت ها اعلام نمي شود؟!
امير مظفري- تهران
آن استقبال و اين بدرقه؟!
سال 1379 وقتي با شركت ساختماني... تحت عنوان پروژه مينو در كرج قرارداد مي بستيم، پول را نقد يا به قول معروف جرينگي از من دريافت كردند. قرار بود آپارتمان ها دو ساله تحويل شود، اما فقط گودبرداري انجام شده است. حالا كه براي پس گرفتن پول مراجعه مي كنم، مي گويند، چك مدت دار يك ساله مي دهيم! آن استقبال و اين بدرقه؟!
سارا كريملي- تهران
تغيير ساعت و افكار عمومي
با اداي احترام به قاطبه كارشناسان، صاحب نظران و متخصصان كه تغيير ساعت را طبق مدل جهاني آن به نفع مملكت مي دانند، تقاضا مي كنم از مردم هم در اين مورد نظرخواهي به عمل آيد و به قول معروف به افكار عمومي   هم مراجعه بشود.
ن. كريمي- اصفهان
?]]>
</TEXT>
</DOC>
<DOC>
<DOCID>HAM2-860121-029</DOCID>
<DOCNO>HAM2-860121-029</DOCNO>
<ORIGINALFILE>/1386/860121/news/_ejtem.htm</ORIGINALFILE>
<ISSUE>سه شنبه 21 فروردين 1386 - سال پانزدهم - شماره4238 - Apr 10, 2007</ISSUE>
<DATE calender="Western">2007-04-10</DATE>
<DATE calender="Persian">1386/01/21</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[پاسخ مسئولان
تكذيب يك ادعا]]>
</TITLE>
<TEXT>
<![CDATA[پيام دهنده اي در روز 16/1/86 در اين ستون ادعا كرده بود كه هنگام صرف غذا در يك سفره خانه در خيابان گاندي، در ظرف سوسك ديده است. مدير سفره خانه اي كه در همين خيابان قرار دارد، در توضيحي كه براي همشهري فرستاده چنين ادعايي را تكذيب كرده است.]]>
</TEXT>
</DOC>
<DOC>
<DOCID>HAM2-860121-030</DOCID>
<DOCNO>HAM2-860121-030</DOCNO>
<ORIGINALFILE>/1386/860121/news/_ejtem.htm</ORIGINALFILE>
<ISSUE>سه شنبه 21 فروردين 1386 - سال پانزدهم - شماره4238 - Apr 10, 2007</ISSUE>
<DATE calender="Western">2007-04-10</DATE>
<DATE calender="Persian">1386/01/21</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[وزير آموزش و پرورش خبرداد:
طرح افزايش پلكاني حقوق فرهنگيان]]>
</TITLE>
<TEXT>
<IMAGE>/1386/860121/news/018570.jpg</IMAGE>
<![CDATA[
علي اصغر محمدي- وزير آموزش و پرورش از تصويب مقدمات طرح افزايش پلكاني حقوق فرهنگيان در مجلس خبر داد.
بر اساس اين گزارش محمود فرشيدي صبح ديروز در حاشيه آيين نواختن زنگ هسته اي با بيان اين كه رويكرد خاص دولت به آموزش و پرورش دليلي بر حل مشكلات اين بخش در كوتاه مدت نيست گفت: مقدمات طرح بحث افزايش حقوق كارمندان دولت به صورت پلكاني در جلسه علني روز يكشنبه مجلس، تقريباً تصويب شد كه با اجراي آن شاهد افزايش دريافتي هاي  افراد داراي حقوق كمتر و تعديل ضريب حقوقي افراد داراي حقوق هاي بالا خواهيم بود.
وي در مورد رسيدگي به مشكلات فرهنگيان گفت: حجم بودجه اي كه سال گذشته به رفع مشكلات فرهنگيان اختصاص يافت، بي نظير بود. بودجه 4هزار ميليارد توماني سال 84، با 50درصد افزايش به 6 هزار و 100 ميليارد تومان در سال 85 رسيد.
وزير آموزش و پرورش افزايش شأن و منزلت معلمان را يكي از اولويت هاي اين وزارتخانه اعلام و تاكيد كرد: در اين زمينه بايد اقدامات جدي صورت گيرد.
وي افزود: بحث هاي رفاهي جمعي مانند بيمه فرهنگيان از جمله برنامه هاي در دستور كار اين وزارتخانه است و در اين زمينه علاوه بر تاسيس شركت بيمه فرهنگيان، بيمارستان و ارائه خدمات درماني به فرهنگيان،  اسكان آنها در نوروز امسال نيز صورت گرفت.
همچنين معاون توسعه و برنامه ريزي آموزش و پرورش اعلام كرد بود كه سهام عدالت فرهنگيان به شكل پلكاني به آنان تعلق مي گيرد.
فرشيدي در خصوص وضعيت نوسازي مدارس اظهار كرد: در جلسه مجلس، دو فوريت لايحه صدور مجوز احداث بنا براي فضاهاي آموزشي تصويب شد.
وي با بيان اين كه موانع موجود براي نوسازي و مقاوم سازي مدارس سبب شد تا آموزش و پرورش در اين مدت تنها موفق به اخذ مجوز بازسازي و مقاوم سازي تنها يك مدرسه شود، ادامه داد: مبهم بودن قوانين باعث شده  بود تا شهرداريها تصور كنند بايد براي صدور مجوز از وزارت آموزش و پرورش عوارض اخذ كنند و عوارض مطالبه شده گاهي حتي بيش از بودجه اختصاصي وزارتخانه براي بازسازي مدارس بود.
وزير آموزش و پرورش با اظهار اميدواري نسبت به تصويب اين قانون در جلسه آتي مجلس، گفت: به محض رفع موانع، مقاوم سازي مدارس به سرعت صورت مي گيرد.
وي با رد عدم همكاري بسياري از پيمانكاران با وزارت آموزش و پرورش اظهار كرد: اين امر صحت ندارد، زيرا به دليل قداست امر آموزش و پرورش خيلي از افراد تمايل دارند كه در بهبود وضعيت اين بخش، بويژه در انجام اقدامات خيريه مانند مدرسه سازي سهيم باشند و پيمانكاران نيز از شاكله فرهنگي برخوردارند.
بودجه تجهيز مدارس به فناوري
وي همچنين از اختصاص 12درصد بودجه هاي عمراني اين وزارتخانه براي تجهيزمدارس به فناوري هاي نو كشور خبر داد. فرشيدي گفت: ستادي با عنوان ساماندهي آزمايشگاه ها و كارگاه ها در آموزش و پرورش پيش بيني شده و امسال شاهد تحولاتي در اين زمينه در مدارس خواهيم بود.وي با اشاره به كمبودهاي موجود در زمينه آزمايشگاه ها و كارگاه ها در مدارس اظهار داشت: افزايش تجهيزات آزمايشگاهي دروس فيزيك، شيمي و حتي رشته هاي علوم انساني در دستور كار است.
به گفته وزير آموزش و پرورش فيلمي با موضوع انرژي هسته اي اوايل ارديبهشت براي دانش آموزان نمايش داده خواهد شد.وي افزود: به منظور جلوگيري از سنگين شدن حجم كتب درسي كتاب مجزا در مورد انرژي هسته اي تدوين نمي شود.وزير آموزش و پرورش در پاسخ به چگونگي رسيدگي به كاستي هاي كتب درسي از كم شدن حجم حفظيات و افزايش مطالعات عمقي خبر داد.
حاشيه: بر اساس اعلام قبلي زنگ هسته اي كه قرار بود صبح ديروز، به صورت نمادين در مدرسه حضرت زهرا منطقه 3 آموزش و پرورش به صدا درآيد، با تغيير غيرمنتظره مكان برگزاري مراسم، در دبستان دخترانه رازي زده شد. خبرنگاراني كه به مكان اعلام شده قبلي(مدرسه حضرت زهرا)مراجعه كرده بودند، نتوانستند در زمان مقرر نواخته شدن زنگ هسته اي دراين آئين حضور يابند.]]>
</TEXT>
</DOC>
<DOC>
<DOCID>HAM2-860121-031</DOCID>
<DOCNO>HAM2-860121-031</DOCNO>
<ORIGINALFILE>/1386/860121/news/_ejtem.htm</ORIGINALFILE>
<ISSUE>سه شنبه 21 فروردين 1386 - سال پانزدهم - شماره4238 - Apr 10, 2007</ISSUE>
<DATE calender="Western">2007-04-10</DATE>
<DATE calender="Persian">1386/01/21</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[مرگ16 تهراني در حوادث كار]]>
</TITLE>
<TEXT>
<![CDATA[گروه اجتماعي- در 6 ماهه نخست سال گذشته بيشترين حوادث كار به شهرستان هاي استان تهران اختصاص يافت.
بر اساس آمار منتشره از سوي سازمان تأمين اجتماعي شهرستان هاي تهران با يك هزار و 103 مورد حادثه كار بالاترين آمار اين حوادث را از آن خود كرد.به گزارش روابط عمومي و امور بين الملل سازمان تأمين اجتماعي پس از آن تهران بزرگ با يك هزارو 64 و استان مركزي با 960 حادثه پيش آمده در صدر جدول پرحادثه ترين  هاي سال گذشته قرار گرفتند.اين گزارش مي افزايد استان كرمانشاه با رشدي نزديك به 340 درصد بالاترين شدت نوسان در اين حوادث را داشته است به اين ترتيب كه اين استان در 6 ماهه نخست سال 84 با 58 حادثه كار روبه رو بوده  است كه اين آمار در مدت مشابه سال 85 به 255 رخداد افزايش يافته  است،آسيب به انگشتان دست با 2 هزار و 810 مورد بيشترين صدمه ناشي از حوادث كاربوده است. از ميان 10 هزار و 524 حادثه رخ داده تنها 153 مورد مربوط به زنان بوده  و 7 هزار و 962 فرد از آسيب ديدگان متأهل بوده اند.بر اساس اين گزارش بيشترين حوادث در هنگام صبح رخ داده و از ميان اين حوادث 61 مورد منجر به فوت شده است.]]>
</TEXT>
</DOC>
<DOC>
<DOCID>HAM2-860121-032</DOCID>
<DOCNO>HAM2-860121-032</DOCNO>
<ORIGINALFILE>/1386/860121/news/_ejtem.htm</ORIGINALFILE>
<ISSUE>سه شنبه 21 فروردين 1386 - سال پانزدهم - شماره4238 - Apr 10, 2007</ISSUE>
<DATE calender="Western">2007-04-10</DATE>
<DATE calender="Persian">1386/01/21</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[زندانيان اگر باسواد شوند به مرخصي تشويقي مي روند]]>
</TITLE>
<TEXT>
<![CDATA[مهر: زندانيان بي سوادي كه در داخل زندان باسواد شوند براساس آئين نامه سازمان زندان ها، مرخصي تشويقي مي گيرند.
منصور مقاره عابد گفت: بر اساس آيين  نامه مصوب زندان هاي سراسر كشور هر زنداني كه در بخش هاي مختلف آموزش موفقيت كسب كند مي  تواند از مزايايي چون مرخصي  هاي تشويقي استفاده كند و اين موفقيت ها در برخي مقاطع در عفو و شرايطي كه در تخفيف مجازات كمك  كننده است، تاثير گذار خواهد بود.
مديركل فرهنگي و تربيتي سازمان زندان ها تصريح كرد: مجرمان محكوم به قتل نيز در حال حاضر در زندان ها با تحصيل در مقاطع مختلف در حال گذراندن مراحل دانشگاهي هستند، چرا كه انگيزه ادامه تحصيل در آنان وجود دارد.
مقاره عابد گفت: سازمان زندان ها به دنبال اجراي سيستم آموزشي به نام lrc است كه منابع آموزشي آن را توليد مي كند. در اين سامانه، دانشي مورد استفاده قرار مي گيرد كه علاوه بر آموزش سواد، تغيير رفتار و نگرش افراد را موجب شود. وي با بيان اينكه سالانه??هزار نفر به كانون هاي اصلاح و تربيت از سوي محاكم قضائي معرفي مي شوند، گفت: در حدود 50درصد اين معرفي  شدگان كمتر از??روز در كانون ها اقامت مي يابند.
مديركل فرهنگي و تربيتي سازمان زندان ها بر تامين نيازهاي بنيادي زندانيان همچون بهداشت، تغذيه و محل اقامت مناسب تاكيد كرد و گفت: تامين نيازهاي بنيادي از اولويت هاي اساسي در زندان هاست كه بايد پيش از اين، انجام اصلاح و تربيت زندانيان مورد توجه قرار گيرد.]]>
</TEXT>
</DOC>
<DOC>
<DOCID>HAM2-860121-033</DOCID>
<DOCNO>HAM2-860121-033</DOCNO>
<ORIGINALFILE>/1386/860121/news/_ejtem.htm</ORIGINALFILE>
<ISSUE>سه شنبه 21 فروردين 1386 - سال پانزدهم - شماره4238 - Apr 10, 2007</ISSUE>
<DATE calender="Western">2007-04-10</DATE>
<DATE calender="Persian">1386/01/21</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[بازنشستگان تأمين اجتماعي در انتظار مابه التفاوت مستمري 200 هزار توماني]]>
</TITLE>
<TEXT>
<IMAGE>/1386/860121/news/018558.jpg</IMAGE>
<![CDATA[
 گروه اجتماعي- بازنشستگان سازمان تامين اجتماعي منتظر پرداخت مابه التفاوت مستمري شان هستند.
در حاليكه بنا بر تصميمات سال گذشته نمايندگان مجلس شوراي اسلامي پرداخت حقوق 200هزار توماني به بازنشستگان تامين اجتماعي وعده داده شد، زمان دقيق پرداخت اين ما به التفاوت نامشخص است.
داوود مددي، مدير عامل سازمان تامين اجتماعي كشور كه آمادگي سازمان تامين اجتماعي را براي انجام كارهاي عملياتي پرداخت مابه التفاوت گفته شده اعلام كرده بود در روزهاي پاياني سال گذشته گفت كه دستگاه متبوعش براي به سرانجام رساندن اين پروژه در سال 85 توان كافي ندارد.
مددي با اين توضيح كه با توجه به حجم كار سازمان تامين اجتماعي در روزهاي پاياني سال امكان انجام كارهاي بيشتري را ندارد پرداخت مابه التفاوت تعيين شده از سوي نمايندگان مجلس را به سال 86 موكول كرد.
بنا بر اظهارات مسئولين سازمان تامين اجتماعي در روزهاي پاياني سال گذشته كارهاي عملياتي اين پروژه ها بنا بود در ماه هاي نخست سال جاري انجام شود، اما پس از پشت سر گذاشتن تعطيلات نوروزي و آغاز روزهاي كاري سال جديد هنوز خبري از جدول زمان بندي براي پرداخت مابه التفاوت پيش گفته شده مطرح نشده است.
رئيس كانون بازنشستگان سازمان تامين اجتماعي با تاكيد بر اينكه با وجود تمايل و همكاري نمايندگان مجلس هنوز هيچ خبر جدي در اين زمينه منتشر نشده است گفت: با وجود وعده  هاي نمايندگان و هيات رئيسه مجلس شوراي اسلامي براي پرداخت مستمري حداقلي 200 هزار توماني به بازنشستگان سازمان تامين اجتماعي هنوز اين وعده عملي نشده است.
علي اكبر خبازها در باره مصوبه سازمان تامين اجتماعي مبني بر همسان سازي حقوق بازنشستگان توضيح داد: در پي مصوبه سال 1381 دولت، سازمان تامين اجتماعي سعي در همسان سازي حقوق بازنشستگان داشت كه اين كار در سه مرحله و با اختصاص 40 و 45 ميليارد تومان در سال هاي گذشته و نيز اختصاص مبلغ 50 ميليارد تومان در سال جاري انجام مي شود.
وي در توضيح بيشتر چگونگي همسان سازي مستمري ها در سازمان تامين اجتماعي گفت: بسته به سابقه بيمه پردازي مستمري بگيران مبلغ افزوده شده در اجراي طرح همسان سازي مستمري ها از 5 تا 20 هزار تومان افزايش خواهد داشت.
به گفته خبازها اين مبلغ براي از كار افتادگان و بانواني كه با توجه به اصلاح تبصره 4 ماده 76 و بدون رعايت ماده 111 بازنشسته شده اند معادل 9هزار تومان است.
رئيس كانون بازنشستگان ميزان حداقل مستمري ها را در سال جاري 183 هزار تومان اعلام كرد و افزود: اين حداقل با توجه به ماده 41 قانون كار تعيين شده است.
وي در باره تعيين مستمري براي ساير سطوح گفت:  هيات مديره سازمان تامين اجتماعي در باره ميزان مستمري پرداختي به ساير بازنشستگان مصوباتي را به هيات دولت ارائه كرده است كه اين مصوبات از سوي هيات دولت در دست بررسي است.
خبازها زمان پرداخت مستمري هاي جديد تعيين شده براي سال جاري را خرداد ماه اعلام كرد و توضيح داد: بازنشستگان و مستمري بگيران سازمان تامين اجتماعي در ماه هاي اوليه سال جاري بر اساس سال قبل حقوق دريافت خواهند و حقوق تعيين شده در سال جاري از خرداد ماه به آنان پرداخت خواهد شد و بنابر رويه همه ساله مابه التفاوت ماه هاي اوليه سال همزمان با حقوق خرداد ماه پرداخت خواهد شد.]]>
</TEXT>
</DOC>
<DOC>
<DOCID>HAM2-860121-034</DOCID>
<DOCNO>HAM2-860121-034</DOCNO>
<ORIGINALFILE>/1386/860121/news/_ejtem.htm</ORIGINALFILE>
<ISSUE>سه شنبه 21 فروردين 1386 - سال پانزدهم - شماره4238 - Apr 10, 2007</ISSUE>
<DATE calender="Western">2007-04-10</DATE>
<DATE calender="Persian">1386/01/21</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[سلامتباز هم چالش سرانه و تعرفه!
مجلس: در اعلام تعرفه هاي درماني تاخير نكنيد]]>
</TITLE>
<TEXT>
<![CDATA[گروه سلامت- مريم غفاري: اختلاف دولت و پزشكان، كه سازمان نظام پزشكي نماينده آنان محسوب مي شود، بر سر تعرفه هاي درماني ماجراي تازه اي نيست، اما تازه ترين خبر اين است كه نمايندگان كميسيون بهداشت و درمان در نامه اي از وزارت بهداشت خواسته اند بيش از اين در اعلام اين تعرفه ها تأخير نكند.سالهاست كارشناسان به اين نكته تاكيد مي كنند كه عدم هماهنگي مسئولان با يكديگر موجب مي شود برخي پزشكان به تعرفه هايي كه مصوب مي شوند اهميتي ندهند و كار به جايي برسد كه هر پزشك براي خود تعرفه اي در نظر بگيرد. در واقع اختلافات ميان مسئولان موجب تعرفه هاي متفاوت و تحميل هزينه هاي غيرعادلانه به مردم مي شود. اين درحالي است كه از يك سو پزشكان خواستار تعرفه هاي عادلانه و منصفانه براي ارائه خدمات هستند و از سوي ديگر مردم نيز تكليف خود را در مورد هزينه هاي مصوب نمي دانند، چرا كه با مراجعه به پزشكان متعدد، با تعرفه هاي مختلف روبه رو مي شوند.
توان مردم را هم درنظر بگيريد
اعضاي كميسيون بهداشت و درمان مجلس و مسئولان وزارت بهداشت و درمان از سازمان نظام پزشكي خواسته اند در تعيين تعرفه هاي بخش خصوصي توان مردم را در نظر گيرند تا آنها با مشكل مواجه نشوند. عوض حيدرپور مخبر كميسيون بهداشت و درمان مجلس گفت: مسئولان وزارت بهداشت و درمان گزارشي از عملكرد خود در سال 85 ارائه كردند كه موضوعات اصلي اين گزارش بهداشت و درمان و آموزش و سرانه و تعرفه هاي درماني و اعتبارات مربوط به اين بخش بود. وي افزود: وزارت بهداشت و درمان در سال 85 با توجه به حمايت و پشتيباني مجلس از آن وزارتخانه بهتر از سال گذشته انجام وظيفه كرد اما هنوز با وضعيت مطلوب در اين زمينه فاصله داريم.
حيدرپور با اشاره به تعرفه هاي بخش دولتي در سال 85 كه اواخر شهريور ماه سال گذشته ابلاغ شد، گفت: از آنجا كه اين اقدام براي بيمارستانهاي دولتي و تابعه وزارت بهداشت مشكلات زيادي ايجاد كرد كميسيون بهداشت و درمان از رئيس جمهور خواست كه شوراي عالي بيمه را مكلف كند تعرفه هاي بخش دولتي را حداكثر تا پايان اين ماه اعلام نمايد.
وزارت بهداشت كسر بودجه دارد
متأسفانه رقمي كه مجلس و دولت براي سرانه درمان تعيين كردند نشان مي دهد از وضع بهداشت و درمان كشور اطلاع كافي ندارند. اين جمله را دكتر ايرج خسرونيا رئيس انجمن متخصصان داخلي مي گويد. وي اشاره مي كند كه سال گذشته به دليل كافي نبودن سرانه درمان كه?? هزار ريال بود، شمار زيادي از بيمارستان هاي دولتي ضرر كردند و هنوز نتوانستند بدهي هاي خود را كه مربوط به سال هاي پيش است، پرداخت كنند.
در همين حال در خبرها آمده است كه پيشنهاد وزارت بهداشت براي تعرفه هاي پزشكي سال 86 بر اساس سرانه 5 هزار توماني در سناريوهاي مختلف براي تصويب در شوراي عالي بيمه آماده تصويب است. محمد حسن ابوالحسني، رئيس دفتر سياستگذاري تعرفه و هماهنگي بيمه اي وزارت بهداشت افزوده:
بر اساس مصوبه مجلس شوراي اسلامي و با افزايش حدود 50 ميليارد تومان به صندوق بيمه درماني كاركنان دولت كه موجودي اين صندوق را به حدود 230 ميليارد تومان رساند، سرانه درمان در اين صندوق از 3890 تومان به حدود 5 هزار تومان افزايش يافت و بر اين اساس تعرفه هاي خدمات پزشكي نيز به طور متوسط در همين حدود افزايش مي يابد.]]>
</TEXT>
</DOC>
<DOC>
<DOCID>HAM2-860121-035</DOCID>
<DOCNO>HAM2-860121-035</DOCNO>
<ORIGINALFILE>/1386/860121/news/_ejtem.htm</ORIGINALFILE>
<ISSUE>سه شنبه 21 فروردين 1386 - سال پانزدهم - شماره4238 - Apr 10, 2007</ISSUE>
<DATE calender="Western">2007-04-10</DATE>
<DATE calender="Persian">1386/01/21</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[گزارشي از وضعيت بازار كار زنان و اشتغال فارغ التحصيلان
نرخ مشاركت اقتصادي زنان؛ 16.5 درصد]]>
</TITLE>
<TEXT>
<![CDATA[گروه اجتماعي- بي ترديد رشد و توسعه يك كشور بيش از هرچيز به منابع انساني آن منوط است. دير گاهي است به تجربه ثابت شده به صرف داشتن منابع زيرزميني، يك كشور نمي تواند به توسعه همه جانبه دست يابد. منابع انساني با قدرت انديشه، بهره بهينه از منابع مادي را موجب مي شود و بدين طريق موجبات ترقي را فراهم مي آورد.
در وضعيت اشتغال موجود كشور توجه به موضوع كارآفريني در رشد و توسعه اقتصادي و اجتماعي جامعه امري بسيار حياتي است.
حضور زنان در عرصه كار و تلاش سهم قابل توجهي از اشتغال و كار آفريني را به خود اختصاص داده اند ولي عقيده كارشناسان بر اين است كه هنوز آنها به سهم واقعي خود در بازار كار دست نيافته اند.
به گزارش ايرنا، آمار و شواهد موجود نشان مي دهد كه زنان نيمي  از منابع انساني جوامع بشري را تشكيل مي دهند اما واقعيت موجود حكايت از آن دارد كه امروزه زنان از توزيع نابرابر درآمدها و همچنين نابرابري ها در حقوق مدني رنج مي برند.
نرخ مشاركت اقتصادي زنان طي چند سال گذشته به 5/16درصد رسيد. در سال هاي قبل، نرخ بيكاري زنان در گروه سني 20 -15، 8/31 درصد بوده است و در مقايسه با نرخ بيكاري مردان در همين گروه سني، 2/12درصد را نشان مي دهد.
نرخ بيكاري زنان در گروه سني 29-15 سال، 3/29درصد مي باشد كه در مقايسه با نرخ بيكاري مردان در همين رده سني 3/12درصد فاصله نشان مي دهد با عنايت به اينكه اغلب فارغ التحصيلان دانشگاهي در اين گروه سني قرار دارند، تفاوت اين نرخ ميان مردان و زنان، نشانگر عدم جذب مناسب زنان در بازار كار است.
بررسي نرخ بيكاري و مشاركت زنان در سال قبل نسبت به سال هاي گذشته حاكي از روند مثبت شاخص ها در بازار كار زنان مي باشد. زيرا، طي سال 1385 فراتر از نرخ مشاركت پيش بيني شده در سال پاياني برنامه چهارم 8/15 درصد در كشور رشد شاخص داشته ايم.
در مورد نرخ بيكاري زنان، هر چند كاهش نسبتا ناچيزي را در جامعه شاهد هستيم ولي دستيابي به نرخ 5/8 درصد در سال 88 دور از انتظار نخواهد بود.
بنابراين، تحليل آمارهاي مذكور حكايت از روند رو به بهبود وضعيت اشتغال زنان دارد. با وجودي كه تا رسيدن به حد تعادل در بازار كار و رفع كامل موانع اشتغال زنان در جامعه فاصله زيادي وجود دارد، اما نشانه هاي ناخوشايندي در روند بازار كار ايران مشاهده مي شود كه ادامه آن طي سال هاي آينده زمينه هاي لازم براي جذب هرچه بيشتر زنان در بازار كار را فراهم خواهد نمود.
صندوق حمايت از فرصت هاي شغلي
براساس آمار عملكرد صندوق حمايت از فرصت هاي شغلي، در سال هاي قبل تعداد 12 هزار و 576 نفر براي اخذ تسهيلات خود اشتغالي پذيرفته شده اند.
از اين تعداد 87/68 درصد گروه سني 29 -20 سال، 1/24 درصد گروه سني 39 -30 سال، 05/5 درصد گروه 50-40 سال و98‎/1 درصد را گروه سني 50 سال و بيشتر تشكيل داده اند.
از تعداد كل پذيرفته شدگان، 09/60 درصد زيرديپلم، 78/27 درصد ديپلم و 4/11درصد را ليسانس و بالاتر بوده اند. زمينه فعاليت 76/47 درصد پذيرفته شدگان در بخش خدمات، 52/24درصد در بخش صنعت و72‎/ 27 درصد در بخش كشاورزي بوده است.
طبق آمار ارائه شده توسط صندوق حمايت از فرصت هاي شغلي، 8/8درصد از دريافت كنندگان تسهيلات را زنان و 2/91 درصد را مردان تشكيل داده اند.]]>
</TEXT>
</DOC>
<DOC>
<DOCID>HAM2-860121-036</DOCID>
<DOCNO>HAM2-860121-036</DOCNO>
<ORIGINALFILE>/1386/860121/news/_ejtem.htm</ORIGINALFILE>
<ISSUE>سه شنبه 21 فروردين 1386 - سال پانزدهم - شماره4238 - Apr 10, 2007</ISSUE>
<DATE calender="Western">2007-04-10</DATE>
<DATE calender="Persian">1386/01/21</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[رشد 80 درصدي مراكز گذري پيشگيري از آسيب هاي اجتماعي]]>
</TITLE>
<TEXT>
<![CDATA[ايسنا: سرپرست دفتر پيشگيري از اعتياد سازمان بهزيستي كشور با اعلام اين كه همسايگي با افغانستان از عوامل تسريع اعتياد در ايران است، گفت: مراكز گذري پيشگيري از آسيب هاي اجتماعي و بهداشتي ناشي از اعتياد بهزيستي در سال گذشته 80 درصد رشد يافت.
براتي در حاشيه مراسم راه اندازي مركز dic اروميه گفت: يكي از مهمترين مشكلات جوامع در خصوص اعتياد، افزايش 49 درصدي كشت مواد مخدر در افغانستان به عنوان توليدكننده 92 درصد مواد مخدر جهان است.
وي افزود: كاهش قيمت مواد مخدر، افزايش تعداد مصرف كنندگان و افزايش خلوص هروئين، نيازمند بررسي همه جانبه، برنامه ريزي و همگرايي سازمان ها و مراكز ذيربط است.
سرپرست دفتر پيشگيري از اعتياد سازمان بهزيستي كشور با اشاره به فعاليت هاي اين سازمان بيان كرد: تاكنون 49تيم با تحت پوشش بردن 132 هزار و 133 نفر در دانشگاه ها و مراكز آموزش عالي، يكهزار و 179 تيم با تحت پوشش بردن 342 هزار و 323 نفر در آموزش و پرورش و 266 تيم با تحت پوشش بردن 197 هزار و 939 نفر در محيط هاي كاري به انجام فعاليت در بخش پيشگيري پرداخته اند.
وي ادامه داد: در مجموع تا پايان 9 ماهه سال گذشته، 2 هزار و 184 تيم، 3 ميليون و 260هزار و 744 نفر را تحت پوشش فعاليت هاي پيشگيري بردند.
براتي تعداد مراكز گذري پيشگيري از آسيب هاي اجتماعي و بهداشتي ناشي از اعتياد را در 9 ماهه سال 85، 51 مركز خواند و گفت: اين تعداد نسبت به سال 84، 80درصد رشد داشته است.
به گفته وي تيم هاي سيار و خدمات رساني فعال در سطح كشور نيز 68 تيم هستند كه تعداد آنها نسبت به سال 84، 47 درصد رشد داشته است.]]>
</TEXT>
</DOC>
<DOC>
<DOCID>HAM2-860121-037</DOCID>
<DOCNO>HAM2-860121-037</DOCNO>
<ORIGINALFILE>/1386/860121/news/_ejtem.htm</ORIGINALFILE>
<ISSUE>سه شنبه 21 فروردين 1386 - سال پانزدهم - شماره4238 - Apr 10, 2007</ISSUE>
<DATE calender="Western">2007-04-10</DATE>
<DATE calender="Persian">1386/01/21</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[آزمون كارشناسي ارشد 87، بهمن برگزار مي شود]]>
</TITLE>
<TEXT>
<![CDATA[گروه اجتماعي- آزمون كارشناسي ارشد سال 87 دانشگاه ها و موسسات آموزش عالي كشور بهمن امسال برگزار مي شود.
عبدالرسول پورعباس رئيس سازمان سنجش كشور با اعلام اين مطلب گفت:  نام نويسي از داوطلبان نيز آبان انجام خواهدشد.
ظرفيت نهايي آزمون كارشناسي ارشد هفته آينده مشخص مي شود كه سازمان سنجش در مورد ظرفيت، دقيقا بر اساس خواست دانشگاه ها عمل خواهد كرد.
حسين توكلي معاون سازمان سنجش آموزش كشور، در اين باره اظهار كرد: ثبت نام آزمون كارشناسي ارشد ناپيوسته داخل سال 87 در آبان ماه امسال انجام و آزمون هر يك از كد رشته هاي آن نيز در بهمن ماه سال 86 برگزار مي شود.]]>
</TEXT>
</DOC>
<DOC>
<DOCID>HAM2-860121-038</DOCID>
<DOCNO>HAM2-860121-038</DOCNO>
<ORIGINALFILE>/1386/860121/news/_ejtem.htm</ORIGINALFILE>
<ISSUE>سه شنبه 21 فروردين 1386 - سال پانزدهم - شماره4238 - Apr 10, 2007</ISSUE>
<DATE calender="Western">2007-04-10</DATE>
<DATE calender="Persian">1386/01/21</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[توضيح]]>
</TITLE>
<TEXT>
<![CDATA[آمار ذكر شده در خبر روز يكشنبه 19 فروردين صفحه 5 در زمينه افزايش جرايم به نقل از جانشين فرمانده نيروي انتظامي به جز بحث جغرافياي تصادفات مربوط به شهر تهران است و نه استان تهران.]]>
</TEXT>
</DOC>
<DOC>
<DOCID>HAM2-860121-039</DOCID>
<DOCNO>HAM2-860121-039</DOCNO>
<ORIGINALFILE>/1386/860121/news/_ejtem.htm</ORIGINALFILE>
<ISSUE>سه شنبه 21 فروردين 1386 - سال پانزدهم - شماره4238 - Apr 10, 2007</ISSUE>
<DATE calender="Western">2007-04-10</DATE>
<DATE calender="Persian">1386/01/21</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[قبولي90 درصد دانشجويان پزشكيدر آزمون هاي جامع و پيش كارورزي]]>
</TITLE>
<TEXT>
<![CDATA[مهر: بيش از 90درصد دانشجويان علوم پزشكي كشور در آزمون هاي جامع علوم پايه پزشكي، دندانپزشكي، داروسازي و پيش كارورزي پذيرفته شدند.
كي قباد طاهرنژاد افزود: آزمون جامع علوم پايه پزشكي، دندانپزشكي و داروسازي براي دانشجويان اين رشته ها از ترم 4 به بعد برگزار مي شود كه در واقع آزموني براي پايان دوره است كه به صورت سراسري در تمامي دانشگاه هاي علوم پزشكي كشور برگزار مي شود.]]>
</TEXT>
</DOC>
<DOC>
<DOCID>HAM2-860121-040</DOCID>
<DOCNO>HAM2-860121-040</DOCNO>
<ORIGINALFILE>/1386/860121/news/_ejtem.htm</ORIGINALFILE>
<ISSUE>سه شنبه 21 فروردين 1386 - سال پانزدهم - شماره4238 - Apr 10, 2007</ISSUE>
<DATE calender="Western">2007-04-10</DATE>
<DATE calender="Persian">1386/01/21</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[وزير آموزش و پرورش خبر داد
طرح افزايش پلكاني حقوق معلمان]]>
</TITLE>
<TEXT>
<![CDATA[گروه اجتماعي افزايش و همسان سازي حقوق معلمان همپاي ساير كاركنان دولت موضوعي است كه طي چند ماه گذشته بحث و كنش و واكنش هاي مختلفي را بويژه در ميان جامعه فرهنگيان برانگيخته است.
وزير آموزش و پرورش كه از طرفي تحت فشار مطالبات بحق معلمان قرار دارد و از طرف ديگر به عنوان عضو كابينه بايد از مواضع دولت در اين زمينه دفاع كند اكنون و در سال 86 خبر از تدبير مجلس براي حل مشكل افزايش حقوق معلمان در قالب يك طرح مي دهد. بنابر اعلام فرشيدي مقدمات طرحي در مجلس تصويب شده كه براساس آن حقوق فرهنگيان بصورت پلكاني افزايش خواهد يافت تا با حقوق ساير كاركنان دولت همسان و هماهنگ شود.
مشروح اين خبر را در صفحه 8 بخوانيد.]]>
</TEXT>
</DOC>
<DOC>
<DOCID>HAM2-860121-041</DOCID>
<DOCNO>HAM2-860121-041</DOCNO>
<ORIGINALFILE>/1386/860121/news/_eqtes.htm</ORIGINALFILE>
<ISSUE>سه شنبه 21 فروردين 1386 - سال پانزدهم - شماره4238 - Apr 10, 2007</ISSUE>
<DATE calender="Western">2007-04-10</DATE>
<DATE calender="Persian">1386/01/21</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[جزئيات تغييرات روي داده در اعطاي وام 18 ميليون توماني خريد مسكن
تلاش براي خانه دار شدن
افروز پورهاشمي]]>
</TITLE>
<TEXT>
<IMAGE>/1386/860121/news/018543.jpg</IMAGE>
<![CDATA[
همزمان با ركود حاكم بر بازار مسكن كشور كه از 4 سال گذشته مشكلاتي را براي اقتصاد داخلي در بعد كلان و عموم مردم به وجود آورد، مسئولان دولتي مصمم شدند با افزايش سقف وام اعطايي مسكن از 5 ميليون تومان به 8 ميليون تومان، سپس 10 ميليون تومان و پس از طي مدتي به 12 ميليون تومان قدرت خريد مردم را براي تهيه سرپناه افزايش دهند. در همان ايام اكثر كارشناسان بازار مسكن عدم كافي بودن سقف وام هاي مسكن براي تهيه خانه را از علل اصلي بروز ركود در اين بازار عنوان مي كردند و شايد به نوعي همين انتقادها و اين قبيل سخنان كه وام هاي اعطايي مسكن بايد حجم بيشتري از بهاي خريد واحدهاي مسكوني را پوشش دهد به نوعي در تصميم گيري مسئولان دخيل شد. افزايش سقف وام هاي مسكن منجر به بهبود نسبي بازار خريد و فروش مسكن شد و در پي اين رويداد بود كه سقف اين وام بعد از حدود يك سال به 15 ميليون و نهايتاً به 18 ميليون تومان(12 ميليون تومان با سپرده و 6 ميليون تومان بدون سپرده گذاري)رسيد. اما رضايت كارشناسان از افزايش اين سقف تنها چند ماه ادامه داشت، چرا كه به دنبال اين افزايش بهاي مسكن نيز سير صعودي قيمت را در پيش گرفت و كار به جايي رسيد كه با وجود اعطاي اين ميزان وام هم اكنون اكثر متقاضيان خريد واحدهاي مسكوني توان خريد يك واحد كوچك را هم ندارند.
شوراي پول و اعتبار در اواخر سال گذشته شرايط دريافت وام 18 ميليون توماني خريد مسكن را تغيير داده است كه از نظر برخي از كارشناسان شايد اين تغيير روي داده به نوعي به سهل تر شدن اخذ اين وام رونق نسبي را نصيب بازار مسكن كند.
به دنبال تصميم اخير اتخاذ شده براي اعطاي وام هاي 18 ميليون توماني خريد مسكن، مسئولان بانك مسكن شرايط جديد پرداخت وام 18 ميليون توماني مسكن مصوب شوراي پول و اعتبار را به تمامي شعب خود در سراسر كشور ابلاغ كردند.
با اجراي اين مصوبه، از ابتداي خرداد امسال پرداخت تسهيلات?? ميليون توماني به صورت توأم?? ميليون تومان با سپرده با سود 13 درصد و? ميليون تومان بدون سپرده با سود 14 درصد متوقف مي شود و پرداخت اين تسهيلات طبق شرايط و ضوابط جديد صورت مي گيرد.
از اول خرداد ماه امسال متقاضيان با? ميليون تومان سپرده گذاري بعد از گذشت?? ماه انتظار و يا با? ميليون تومان سپرده گذاري بعد از گذشت?? ماه انتظار مي توانند از تسهيلات 18 ميليون توماني مسكن بهره مند شوند.
بنا بر اعلام بانك مسكن، همه سپرده گذاران صندوق پس انداز مسكن مي توانند هر 6 ماه از يك برابر متوسط موجودي حساب خود از اين تسهيلات برخوردار شوند. همچنين نرخ سود اين تسهيلات تا سقف?? ميليون تومان?? درصد است و متقاضياني كه سررسيد تسهيلات آنها بعد از?? ارديبهشت باشد، طبق مقررات جديد از اين تسهيلات برخوردار مي شوند. مقرر شده است دارندگان انواع حساب هاي صندوق پس انداز مسكن از تاريخ شروع اجراي طرح، مشروط به گذشت حداقل 6 ماه از تاريخ افتتاح حساب خود، قادر باشند از تسهيلات با سپرده بانك تا سقف 8 ميليون تومان جهت خريد واحدهاي مسكوني با شرايط تعيين شده توسط بانك يا احداث و تكميل استفاده نمايند.
در همين زمينه رئيس اداره برنامه ريزي و تشكيلات بانك مسكن مي گويد: افرادي كه وام 18 ميليون توماني خريد مسكن آنها از ارديبهشت ماه به بعد بايد پرداخت شود، يا بايد افزايش موجودي بدهند و يا يك دوره انتظار شش ماهه را بيشتر بگذرانند تا بتوانند ميانگين تسهيلات 18 ميليون توماني مسكن را دريافت نمايند.
به گفته رحيمي اناركي شرايط جديد جزو شرايط ثابت صندوق وام مسكن خواهد بود و در واقع با مصوبه جديد شوراي پول و اعتبار، سقف 6 ميليون تومان سپرده، سقف صندوق خواهد بود.
وي مدعي است: با شرايط جديد بانك قانوناً موظف است به افراد سپرده گذار حداقل 18 ميليون تومان وام پرداخت نمايد كه نرخ آن نيز يك درصد كمتر از نرخ وام قبلي و مدت زمان بازپرداخت نيز طولاني تر شده است.
كاهش رقم اقساط وام مسكن
حدود 8 ماه گذشته از سوي يكي از مسئولان بانك مسكن در خبري اعلام شد كه شايد سقف وام اين بانك در صورت موافقت شوراي پول و اعتبار به 20 ميليون تومان و سپس 25 ميليون تومان افزايش يابد. اين خبر در شرايطي اعلام شد كه برخي از كارشناسان عملياتي شدن آن را زمينه ساز افزايش مجدد بهاي مسكن اعلام كردند و عده اي با توجه به كمبود منابع اعتباري آن را فعلاً قابل تحقق ندانستند. به هر حال اين اتفاق عملياتي نشد، اما بحث تمديد مجدد اعطاي وام 18 ميليون توماني خريد مسكن به قوت خود باقي ماند.
در همين راستا بود كه اعضاي شوراي پول و اعتبار به دنبال مصوبه جديد خود نرخ سود و نحوه محاسبه اقساط تسهيلات 18 ميليون توماني مسكن را به روش ساده اعلام كردند.
بر اساس اين مصوبه در صورتي كه متقاضيان دريافت وام 18 ميليون توماني بخواهند اين وام را در مدت 12 سال با سود 13 درصد و به روش ساده بازپرداخت كنند، بايستي ماهانه 223 هزار و 177 تومان قسط پرداخت كنند كه به اين ترتيب سود دريافتي براي اين وام 14 ميليون و 137 هزار و 500 تومان خواهد بود.
در شرايطي كه متقاضيان مايل باشند اين وام را در مدت 15 سال و به روش ساده بازپرداخت نمايند نيز بايد ماهانه 198 هزار تومان اقساط پرداخت كنند. پس در اين روش نيز سود دريافتي با اين حساب 17 ميليون و 647 هزار و 500 تومان خواهد بود.
در نهايت اگر متقاضيان بخواهند وام 18 ميليون توماني را در مدت 18 سال و به روش ساده بازپرداخت نمايند هم بايستي ماهانه 181 هزار و 285 تومان اقساط پرداخت كنند كه در اين صورت هم سود دريافتي حاصل از وام در مدت يادشده معادل 21 ميليون و 157 هزار و 500 تومان خواهد شد.
اين در حالي است كه سود وام مسكن هم اكنون معادل 13 درصد است، اما بنا به نظر مسئولان ذي ربط به دنبال كاهش نرخ سود بانكي در سال جاري احتمال كاهش اين نرخ به 11 درصد هم وجود دارد كه در اين صورت اقساط ياد شده نيز كاهش پيدا خواهد كرد.
ابلاغ مصوبه جديد شوراي پول و اعتبار
مصوبه جديد اعضاي شوراي پول و اعتبار همين چند روز گذشته به شعب بانك مسكن ابلاغ شد، هرچند كه اين ابلاغ سردرگمي كه متقاضيان اخذ اين وام در ابتداي سال جاري داشتند را هنوز به طور روشن رفع نكرده است.
در همين زمينه استاد دانشگاه علامه طباطبايي مي گويد: افزايش سقف وام مسكن راه مطمئني براي خانه دار كردن اقشار كم درآمد نبوده و نيست، چرا كه تنها راه حل براي پاسخگويي به بازار مسكن، ورود دولت به بحث مسكن كم درآمدها است.
به گفته پيروز حناچي، اين طور كه به نظر مي رسد براساس مصوبه جديد شوراي پول و اعتبار، شرايط ارائه تسهيلات 18 ميليون توماني مسكن در حال حاضر به همان شيوه قبلي است كه تا ارديبهشت سال آينده نيز ادامه خواهد داشت، اما به هر حال بعد از ماه ارديبهشت اين شيوه با توجه به مصوبه جديد تغيير خواهد كرد. وي تاكيد مي كند: تغييرات اعمال شده در اين راستا اثري بر بخش مسكن نخواهد داشت، چرا كه اين تغييرات جزئي در سود و سقف اين وام است و عملاً شرايط كلي اعطاي وام فوق گرفتار تغيير نشده است.وي افزايش سقف وام مسكن را زمينه ساز ايجاد جو رواني دانسته و آن را در افزايش قيمت مسكن مؤثر مي داند و مي افزايد: چنانچه سقف وام هاي مسكن همراه با كاهش بهره بانكي افزايش يابد مي  توانيم به خانه دار شدن افراد كم درآمد جامعه خوش بين باشيم.
يك كارشناس بازار مسكن هم با اشاره به اين كه پرداخت اين وام تا پايان ارديبهشت ماه سال جاري با شرايط سال 85 ادامه خواهد داشت، اظهار مي كند: به  نظر مي رسد مسئولان بانك مسكن خواهان اعمال اين قانون در سال آينده هستند.
به گفته بيژن سعادت خواه، دولت براي اعطاي وام هاي مسكن بايد از تبليغات گسترده پرهيز كند تا آثار تورمي افزايش بهاي مسكن گريبان مردم را نگيرد.وي معتقد است: به دنبال مشكلات موجود در اين بازار و اثرات تورمي اعطاي وام هاي مسكن به شكل فعلي ممكن است سال آينده شاهد كاهش بهاي مسكن نباشيم.
احتمال تعديل بهاي مسكن
با مصوبه جديد اعضاي شوراي پول و اعتبار، مسئولان بانك مسكن از متقاضيان دريافت وام 18 ميليون توماني خريد مسكن مي خواهند كه موجودي خود را افزايش دهند.
در همين رابطه يك مقام مسئول در اين بانك كه تمايلي به درج نام خود ندارد، مي گويد: متقاضيان وام فوق براي دريافت اين وام در يك سال بايد به جاي سپرده گذاري 6 ميليون توماني، 9 ميليون تومان سپرده گذاري كنند. به گفته وي، علت اين اتفاق نيز ناشي از كمبود منابع اعتباري است كه در اين زمينه اعضاي شوراي پول و اعتبار پيشنهاد مسئولان بانك مسكن را پذيرفتند و مقرر كردند كه ارائه تسهيلات توام(12 ميليون تومان با سپرده و 6 ميليون تومان بدون سپرده گذاري)متوقف شود تا بر اساس اين مصوبه سقف وام مسكن با سپرده از 12 ميليون تومان به 18 ميليون تومان افزايش يابد.
وي ادامه مي دهد: مصوبه جديد از ابتداي خرداد ماه سال جاري اجرايي خواهد شد تا طبق آن متقاضيان وام 18 ميليون توماني مسكن براي اخذ اين تسهيلات در يك سال موجودي سپرده خود را با 9 ميليون تومان افتتاح كنند. در اين ميان هم متقاضياني كه نوبت وامشان پس از تاريخ 31 ارديبهشت ماه سال آتي است، مي توانند از هم اكنون نسبت به تكميل موجودي خود طبق ضوابط جديد اقدام كنند. وي عنوان مي كند: در صورتي كه با پيشنهاد مسئولان بانك مسكن مبني بر توقف ارائه تسهيلات توام(12 ميليون تومان با سپرده و 6 ميليون تومان بدون سپرده گذاري)موافقت نمي شد، در پي كاهش منابع مالي امكان اعطاي وام 18 ميليون توماني خريد مسكن ديگر ميسر نبود.
وي مي گويد: نرخ سود تسهيلات 18 ميليون توماني خريد مسكن در گذشته با سپرده گذاري تا 12 ميليون تومان 13 درصد و تسهيلات بدون سپرده گذاري تا 6 ميليون تومان 14 درصد بوده است كه بر اساس مصوبه جديد كلاً به 13 درصد بالغ خواهد شد.
بنا به نظر كارشناسان اين بازار، در صورت كاهش كارمزد اعطاي اين وام از 13 درصد به 11 درصد، بهاي مسكن امسال تعديل خواهد شد.]]>
</TEXT>
</DOC>
<DOC>
<DOCID>HAM2-860121-042</DOCID>
<DOCNO>HAM2-860121-042</DOCNO>
<ORIGINALFILE>/1386/860121/news/_eqtes.htm</ORIGINALFILE>
<ISSUE>سه شنبه 21 فروردين 1386 - سال پانزدهم - شماره4238 - Apr 10, 2007</ISSUE>
<DATE calender="Western">2007-04-10</DATE>
<DATE calender="Persian">1386/01/21</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[اصل 44]]>
</TITLE>
<TEXT>
<![CDATA[آمادگي بخش خصوصي براي حضور
در بخش نيرو
]]>
<IMAGE>/1386/860121/news/018546.jpg</IMAGE>
<![CDATA[
گروه اقتصادي-  سنديكاي صنعت برق ايران ضمن اعلام آمادگي خود براي پذيرفتن مسئوليت هاي ملي در راستاي اجراي سياست هاي اصل 44 قانون اساسي در بخش نيرو،   مالكيت گسترده دولتي، ساختار انحصاري بازار و درون گرايي و نداشتن تعامل با جهان خارج را مهمترين ضعف هاي بخش صنعت كشور دانسته است.
اين سنديكا با انتشار بيانيه اي با اشاره به تأمين زيرساخت هاي توسعه صنعتي كشور در بخش انرژي الكتريكي توسط صنعت برق ايران بر مسئوليت خطير خود در فرآيند دستيابي به اهداف سند چشم انداز 20 ساله كشور و استقبال از بيانات اخير مقام معظم رهبري مبني بر لزوم تسريع در اجراي سياستهاي ابلاغي اصل(44)قانون اساسي و واگذاري فعاليت ها و بنگاه هاي دولتي به بخش هاي غيردولتي تاكيد كرده است.
در اين بيانيه آمده است كه اين سنديكا آمادگي خود را براي پذيرفتن مسئوليت هاي ملي در راستاي اجراي سياست هاي مذكور در بخش نيرو، در تمامي سطوح مشاوره اي و اجرا اعلام مي كند.
همچنين در بخشي ديگر از اين بيانيه با اشاره به ظرفيتهاي گسترده در صنعت برق ايران و در نتيجه امكان تأمين نيازهاي انرژي الكتريكي تا بيش از 90 درصد در داخل كشور تاكيد شده است: كه داشتن پتانسيل هاي قوي در اين بخش زمينه هاي تسريع در روند خصوصي سازي و كاهش تصدي گري دولت در اين صنعت را ممكن مي كند.
براساس بيانيه سنديكاي صنعت برق ايران داشتن امكانات و فرصت هايي مانند منابع انساني كارآمد، دستيابي به فناوري هاي نوين جهاني، ظرفيت هاي مالي و سرمايه اي قابل اتكا وجود تجارب موفق همكاري ميان دولت و بخش خصوصي در اين حوزه،  نياز روز افزون كشور به انرژي دسترسي به بازارهاي منطقه اي و وجود مزيت هاي رقابتي در توليد انرژي الكتريكي از منابع فسيلي، بخشي از امكانات و فرصتهاي موجود بر سر راه واگذاري فعاليتها و بنگاه هاي دولتي به بخش خصوصي در حوزه صنعت برق ايران است.
اين سنديكا با اشاره به نقش كليدي بخش خصوصي در فعاليت بنگاه هاي صنعتي،  تاكيد كرده است:  بخش خصوصي اصلي ترين عنصر در فعاليتهاي بنگاه هاي صنعتي تلقي شده و دولت در ازاي ايفاي نقش كليدي در عرصه سياستگذاري، نقشي حاشيه اي در اداره بنگاه هاي اقتصادي به عهده گيرد.
براساس اين بيانيه،  صنعتي شدن كشور اقتضا مي كند كه در آينده هزاران بنگاه جديد صنعتي توسط بخش خصوصي ايجاد شود و از طريق مجاري اتصال تجاري و سرمايه اي با جهان خارج، مسير بالندگي تكنولوژيك طي شود. لذا از اين رو ابلاغ سياستهاي كلي اصل(44)قانون اساسي، گامي مهم در مسير فراهم ساختن مقدمات بزرگترين تجربه خصوصي سازي در تاريخ ايران تلقي مي شود.
رئيس اتاق بازرگاني تهران:
سهم بخش خصوصي در توليد
و سرمايه گذاري هنوز رشد نيافته است
]]>
<IMAGE>/1386/860121/news/018540.jpg</IMAGE>
<![CDATA[
ايسنا: دكتر محمد نهاونديان رئيس اتاق بازرگاني و صنايع   و معادن تهران درباره جايگاه بخش خصوصي طي سال گذشته در اقتصاد كشور گفت: در سال 85 با ابلاغ سياست هاي كلي اصل 44 مانع حقوقي از سر راه نقش آفريني بخش خصوصي برداشته شد كه زمينه هاي ارتقاي كيفي در فعاليت بخش خصوصي را فراهم كرد.
نهاونديان افزود:   اتاق بازرگاني در سال گذشته به عنوان بزرگترين تشكل بخش خصوصي و نماينده قانوني فعالان اقتصادي اين بخش حضور فعالتري در برقراري ارتباط بين بخش هاي مختلف اقتصادي داشت و در ارائه الگوي جديد در تعامل بين بخش خصوصي و دولت گام هاي مطلوبي برداشت.
به گفته وي با وجود ابلاغ سياست هاي كلي اصل 44 حضور بخش خصوصي در عرصه هاي اقتصادي هنوز در حد پتانسيل است و صورت بالقوه دارد كه هدف اصلي بايد بالفعل درآوردن پتانسيل هاي موجود باشد. نهاونديان خاطرنشان كرد: با نگاهي به سهم بخش خصوصي در توليد ناخالص ملي و سرمايه گذاري سالانه كشور مشخص مي شود كه اين سهم هنوز رشد نيافته و به ساماندهي نياز دارد. وي بر لزوم فراهم آوري زمينه هاي سازماندهي بخش خصوصي كشور با هدف افزايش سهم آن در اقتصاد تاكيد كرد و افزود: با انجام برخي زمينه سازي ها مي توان امكان متشكل شدن بخش خصوصي، افزايش هماهنگي و ساختار يافتگي آن براي رشد اثرگذار بر اقتصاد را فراهم كرد كه خوشبختانه در سال 85 شاهد پيشرفت در اين زمينه بوديم. نهاونديان از برگزاري مطلوب انتخابات اتاق هاي بازرگاني نيز به عنوان يك موفقيت نام برد و بيان كرد: در انتخابات هيات نمايندگان اتاق هاي بازرگاني فعالان اقتصادي علاقه مندي خود را براي حضور فعالتر و موثرتر در فعاليت هاي اقتصادي نشان دادند.
رئيس اتاق بازرگاني و صنايع معادن تهران همچنين درباره ايفاي نقش اتاق هاي بازرگاني در تصميم گيري هاي كلان گفت: ارائه نظر و انتقال نظرات بخش خصوصي در برخي مصوبه هاي اصلي اقتصادي كشور از عمده ترين زمينه هاي اثرگذاري اتاق بازرگاني در سال گذشته بود كه اين ايفاي نقش در چند مورد از قوانين مجلس نتايج مطلوبي را در پي داشت. نهاونديان همچنين گسترش نقش آفريني بخش خصوصي در ساير استان ها و حضور فعالان اقتصادي در عرصه هاي سرمايه گذاري هاي استاني را از جنبه هاي مثبت عملكرد بخش خصوصي در سال گذشته دانست. وي تاكيد كرد كه براي افزايش نقش آفريني بخش خصوصي در اقتصاد كشورمان بايد تنگناها و موانع موجود بر سر راه اين رشد را شناسايي و براي رفع آن برنامه ريزي كنيم.
از نظر او حضور و سرمايه گذاري بخش خصوصي مستلزم تشخيص سودآوري و امكان سنجي اقتصادي از سوي سرمايه گذار است كه لازمه اين كار اعتماد به ثبات سياست ها براي پيش بيني ها و محاسبات خواهد بود؛ طبعاً كارشناس اقتصادي براي اين امكان سنجي  تامين مالي، سرمايه لازم را از طريق بانك ها و منابع داخلي و خارجي فراهم مي كند لذا فاكتور ثبات سياست ها و امنيت اقتصادي را به طور جدي در نظر مي گيرد. رئيس اتاق بازرگاني تهران خاطرنشان كرد: از طريق ثبات سياست ها مي توان شاهد بود كه بخش خصوصي عهده دار پروژه هاي بزرگ و حتي زيربنايي در اقتصادمان باشد و در كنار پروژه هاي زودبازده، سرمايه گذاري هاي عظيم در زمينه هاي صنعت و انرژي را نيز بر عهده بگيرد. نهاونديان در ادامه از حضور كمرنگ بخش خصوصي در حوزه نوين خدمات و اشتغالزايي به عنوان ضعف ياد كرد و گفت: با وجود اينكه طي سال هاي گذشته موانع موجود در خصوص فعاليت بخش خصوصي در زمينه ارائه خدمات بانكي، سيستم بانكداري و ساير حوزه هاي خدماتي برداشته شد اما هنوز هم سهم بخش خصوصي محدود بوده و كيفيت خدمات رساني قابل مقايسه با نمونه هاي مشابه آن در ساير كشورها نيست.]]>
</TEXT>
</DOC>
<DOC>
<DOCID>HAM2-860121-043</DOCID>
<DOCNO>HAM2-860121-043</DOCNO>
<ORIGINALFILE>/1386/860121/news/_eqtes.htm</ORIGINALFILE>
<ISSUE>سه شنبه 21 فروردين 1386 - سال پانزدهم - شماره4238 - Apr 10, 2007</ISSUE>
<DATE calender="Western">2007-04-10</DATE>
<DATE calender="Persian">1386/01/21</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[ضعف هاي وام جديد مسكن
افرادي كه سررسيد دريافت وام مسكن آنها پس از زمان آغاز طرح جديد است ضرر بيشتري رانسبت به ديگر مشتريان بانك مسكن متحمل خواهند شد]]>
</TITLE>
<TEXT>
<IMAGE>/1386/860121/news/018537.jpg</IMAGE>
<![CDATA[
ايسنا: پرداخت تسهيلات 18ميليون توماني صندوق پس انداز مسكن از ابتداي خرداد ماه امسال طبق شرايط و ضوابط جديدي كه از سوي بانك مسكن اعلام مي شود، آغاز خواهد شد. اين اقدام بانك مسكن در جهت اجراي مصوبه شوراي پول و اعتبار است.
پس از اعلام اين خبر بسياري از مشتريان بانك مسكن نسبت به شرايط پرداخت آن اعتراض و اظهار تعجب كردند كه در اين ميان اعتراض دارندگان حساب صندوق قرض الحسنه كه سررسيد دريافت وام آنها پس از زمان آغاز اين طرح است، شديدتر به نظر مي رسد، چرا كه شرايط آنها در اين مصوبه مورد توجه قرار نگرفته است.
اين در حالي است كه بانك مسكن اجراي طرح اعطاي تسهيلات با سپرده 18 ميليون توماني صندوق پس انداز مسكن را با شرايط مشخصي در ابتداي امسال به شعب خود ابلاغ كرد.
بنا بر اعلام مسئولان بانك مسكن، دارندگان انواع حساب هاي صندوق پس انداز مسكن از تاريخ شروع اجراي طرح، مشروط به گذشت حداقل شش ماه از تاريخ افتتاح حساب خود، قادر خواهند بود از تسهيلات با سپرده بانك تا سقف 8 ميليون تومان براي خريد واحدهاي مسكوني با شرايط تعيين شده از سوي بانك يا احداث و تكميل استفاده كنند.
دارندگان انواع حساب هاي صندوق پس انداز مسكن از تاريخ شروع اجراي طرح، مشروط به گذشت حداقل 12ماه از تاريخ افتتاح حساب خود، قادر خواهند بود از تسهيلات با سپرده بانك به ميزان بيش از 8 ميليون تومان تا سقف 18 ميليون توماني براي خريد واحد مسكوني با شرايط تعيين شده از سوي بانك يا احداث و تكميل برخوردار شوند.
پرداخت تسهيلات بيش از 12ميليون تومان به روش خريد زمان امكا ن  پذير نخواهد بود و بازپرداخت تسهيلات با توجه به درخواست كتبي گيرنده تسهيلات مي تواند به صورت ساده يا تركيبي پلكاني و ساده تعيين شود.
از سوي ديگر نرخ سود تسهيلات با توجه به مصوبات شوراي پول و اعتبار در بخش مسكن با سپرده در زمان اعطاي تسهيلات تعيين مي شود.
در خصوص احراز توانايي مالي متقاضي در پرداخت اقساط تسهيلات نيز صرفا اظهار كتبي درآمد ماهيانه ابرازي متقاضي ملاك تصميم گيري خواهد بود.
تاريخ اجراي طرح از اول خرداد ماه 86 تعيين و مدت اجراي طرح تا پايان سال1387 است.
واحدهايي مشمول اخذ تسهيلات خريد و تكميل و احداث مسكن بانك هستند كه مشخصات و ضوابط تعيين شده از سوي بانك در آنها رعايت شده باشد، به اين ترتيب رعايت مشخصات
اعلام شده براي واحدهاي مسكوني مشمول تسهيلات بانك با توجه به ضوابط جاري بانك در مقطع اخذ تسهيلات براي تمامي گيرندگان تسهيلات الزامي است.
بانك مسكن به تمامي سپرده گذاران حساب صندوق پس انداز مسكن توصيه كرده است كه قبل از ايجاد هر گونه تعهدي براي خريد واحد مسكوني خاص، از آخرين مقررات و ضوابط بانك در مورد واحدهاي مسكوني كه مشمول ضوابط اخذ تسهيلات بانك هستند اطلاع كافي كسب كرده و سپس نسبت به ايجاد تعهد اقدام كنند.
در اين ميان افرادي كه سررسيد دريافت تسهيلات آنها پس از زمان آغاز طرح جديد است ضرر بيشتري را نسبت به ديگر مشتريان بانك متحمل خواهند شد چرا كه بنا به گفته مسوولان بانك مسكن آنها يا بايد افزايش موجودي به ميزان 3 ميليون بدهند و يا يك دوره انتظار شش ماهه را بيشتر بگذرانند تا بتوانند ميانگين تسهيلات 18 ميليون توماني مسكن را دريافت كنند، در حالي كه پيش از اين؛ اين افراد قادر بودند با سپرده 6ميليون توماني و گذر 12 ماه انتظار، تسهيلات 12 ميليون توماني دريافت كنند و همزمان با اين مبلغ 6 ميليون تومان نيز بدون سپرده دريافت مي كردند البته هفتمين دوره اين طرح تا پايان ارديبهشت ادامه دارد.
پيش از اين يكي از مسئولان بانك مسكن اعلام كرده بود كه اين بانك هيچ مشكلي از نظر منابع ندارد، اما يكي ديگر از مسئولان اين بانك اخيرا اعلام كرده است كه در حال حاضر به دليل محدوديت منابع بانك براي پرداخت شش ميليون تومان وام بدون سپرده سقف وام 18 ميليون تومان تعيين شده است زيرا در غير اين صورت وام مسكن به 12 ميليون تومان باز مي گشت.
از سوي ديگر افرادي كه در حال حاضر وام 18 ميليون توماني آنها از سوي بانك مسكن آماده پرداخت است نيز هر چه زودتر و تا قبل از پايان ارديبهشت ماه نسبت به دريافت وام 18 ميليون توماني خود بايد اقدام كنند چرا كه در زمان اجراي طرح جديد بايد تابع شرايط آن باشند و به طور حتم اين شرايط به سود آنها نخواهد بود.
پيش از اين مديرعامل بانك مسكن در زمان تمديد دوره اي وام 18 ميليون توماني با برپايي نشست هاي خبري به تشريح آن مي پرداخت، اما در زمان اعلام اين خبر جديد كه به مراتب مهم تر از خبر تمديد دوره اي تسهيلات است، هيچ يك مسئولان اين بانك در دسترس خبرنگاران قرار ندارند و بسياري از سوالات همچنان بدون پاسخ مانده اند.
بسياري بر اين باور بودند كه اين طرح شامل آنها نخواهد بود و آنها قادر خواهند بود با 6ميليون تومان سپرده گذاري و گذشت 12 ماه، تسهيلات 18 ميليون توماني دريافت كنند كه چنين نشد. در شرايط فعلي اين سوالات مطرح مي شود كه چرا شوراي پول و اعتبار در زمان تصويب اين مصوبه به اين دسته از افراد نينديشيده است؟ و اگر توجيهي در اين زمينه وجود دارد چرا از سوي مسئولان مطرح نمي شود؟
چه دليل قانع كننده اي براي افزايش سقف اين تسهيلات وجود دارد در حالي كه اكثر اقتصاددانان اذعان مي كنند كه افزايش سقف وام باعث انعكاس موجي به بازار و افزايش قيمت مسكن خواهد شد؟ در حال حاضر نيز ممنوعيت انتقال وام ميان شعب داخل هر شهر نيز مشكلي بر مشكلات جوانان كه بيشترين متقاضيان اين تسهيلات بودند، اضافه كرد. تسهيلاتي كه قرار است راهگشاي مشكلات جوانان باشد و نه سنگي در مسير حركت آنها.
در پرس و جوهايي كه از برخي كارشناسان انجام شد؛ نتيجه آن بود كه افزايش وام مسكن از سويي بر افزايش قيمت مسكن در بازار اثر داشته و از سوي ديگر افزايش ميزان سپرده به 9 ميليون تومان خارج شدن برخي از مشتريان بانك از جمله افرادي كه پيش از اين قادر به استفاده از اين تسهيلات بودند را سبب خواهد شد. از طرفي آنها نيز اين خروج يك باره افراد را از گردونه به تصميم نامناسب شوراي پول و اعتبار منسوب كردند.]]>
</TEXT>
</DOC>
<DOC>
<DOCID>HAM2-860121-044</DOCID>
<DOCNO>HAM2-860121-044</DOCNO>
<ORIGINALFILE>/1386/860121/news/_eqtes.htm</ORIGINALFILE>
<ISSUE>سه شنبه 21 فروردين 1386 - سال پانزدهم - شماره4238 - Apr 10, 2007</ISSUE>
<DATE calender="Western">2007-04-10</DATE>
<DATE calender="Persian">1386/01/21</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[وزير نفت:
ايران و چين به توافق براي توسعه ميدان نفتي يادآوران نزديك شدند]]>
</TITLE>
<TEXT>
<![CDATA[گروه اقتصادي- وزير نفت كشورمان ديروز در قطر اعلام كرد كه ايران و چين براي انجام طرح توسعه ميدان نفتي يادآوران به يك توافق نهايي نزديك شده اند.
به گزارش خبرنگار ما روزنامه اينترنشنال هرال تريبيون ديروز در گزارشي از حاشيه اجلاس مجمع كشورهاي توليد كننده گاز با انتشار اين خبر به نقل از هامانه افزود، شركت نفت سينو پك چين در سال 2004 با شركت ملي نفت ايران در تواقفي به ارزش 100 ميليارد دلار با پذيرفتن مشاركت در توسعه ميدان نفتي يادآوران متعهد شد سالانه 10 تا 11 ميليون تن گاز مايع طبيعي از ايران خريداري كند.]]>
</TEXT>
</DOC>
<DOC>
<DOCID>HAM2-860121-045</DOCID>
<DOCNO>HAM2-860121-045</DOCNO>
<ORIGINALFILE>/1386/860121/news/_eqtes.htm</ORIGINALFILE>
<ISSUE>سه شنبه 21 فروردين 1386 - سال پانزدهم - شماره4238 - Apr 10, 2007</ISSUE>
<DATE calender="Western">2007-04-10</DATE>
<DATE calender="Persian">1386/01/21</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[گفت وگوي روز
كاهش هزينه برق با كنتور چندتعرفه اي]]>
</TITLE>
<TEXT>
<![CDATA[براي مديريت مصرف برق در سال جاري يكي از برنامه هاي وزارت نيرو نصب كنتور هاي چند تعرفه اي بوده است. براساس اعلام وزارت نيرو قرار است در سال جاري نصب اين كنتور ها برخلاف سال هاي قبل از شتاب بيشتري برخوردار شود و تعداد بيشتري از مشتركان برق بتوانند با تنظيم نوع و زمان مصرف خود هزينه برق ماهانه خود را بر اساس نياز و توان خود تنظيم كنند. براي آگاهي از اين برنامه ها با عبدالامير ياقوتي مدير دفتر مديريت مصرف برق تهران گفتگو كرده ايم.
تا كنون در تهران چه ميزان كنتور چند تعرفه اي نصب شده است؟
نصب كنتور هاي چند تعرفه اي از زمان عملي شدن با موانع مختلفي مواجه بود كه مانع توسعه بكار گيري آن در شبكه مي شود. به رغم اين مشكلات در سال گذشته از ماه ششم تا ماه دوازدهم كار نصب آغازشد و در اين مدت 150 هزار مشترك در تهران داراي كنتور هاي چند تعرفه اي شدند.
موانع توسعه نصب اين كنتور ها چيست؟
هر سال برنامه نصب كنتور هاي چند تعرفه اي ارائه مي شود و موانع نيز بطور طبيعي وجود دارد. از جمله اين موانع براي مثال به كمبود بودجه يا كمبود توليد اين نوع كنتور ها و يا متناسب نبودن توان نصب با نياز برنامه ريزي شده براي نصب مي توان اشاره كرد. در سال 83 برنامه نصب بود ولي بودجه كافي وجود نداشت.علاوه براين بايد امكان توليد كنتور به سطح مورد نياز مي رسيد و با توسعه استفاده از اين كنتورها توليد كنندگان به اين امر روي مي آوردند. در حال حاضر اين مشكل نيز برطرف شده و توليد در حد مطلوب است. علاوه براين توان نصب نيز وجود دارد و در حال حاضر در تهران امكان نصب سالانه تا 500 هزار كنتور چند تعرفه اي ايجاد شده است.
در سال جاري چه تعداد كنتور در كشور و يا تهران نصب مي شود؟
در كشور قرار است تا يك ميليون كنتور چندتعرفه اي نصب شود و ما نيز برنامه واگذاري كنتور چند تعرفه اي براي 250 هزار مشترك جديد را داريم. علاوه براين در تهران 60 تا 100 هزار كنتور مشتركان پرمصرف نيز تعويض مي شود.
استفاده از اين كنتور ها آيا نياز به آموزش و توانايي خاصي دارد؟
توانايي ويژه اي نياز نيست ولي توانير در تهران برنامه وسيع راهنمايي مشتركان براي استفاده مناسب از اين كنتور ها تهيه شده است و بزودي آغاز مي شود. اين برنامه ها به مشتركان آموزش مي دهد تا با استفاده مناسب از وسايل برقي خود و در زمان هاي مناسب هزينه برق مصرفي خود را كاهش دهند. اين امر با نصب كنتور هاي چند تعرفه اي ايجاد مي شود و تنها در اين صورت عملي است. مصرف كنندگان با تنظيم مصرف خود در طول روز مي توانند زمان اوج مصرف خود را كاهش دهند.]]>
</TEXT>
</DOC>
<DOC>
<DOCID>HAM2-860121-046</DOCID>
<DOCNO>HAM2-860121-046</DOCNO>
<ORIGINALFILE>/1386/860121/news/_eqtes.htm</ORIGINALFILE>
<ISSUE>سه شنبه 21 فروردين 1386 - سال پانزدهم - شماره4238 - Apr 10, 2007</ISSUE>
<DATE calender="Western">2007-04-10</DATE>
<DATE calender="Persian">1386/01/21</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[يادداشت
دكتر عليرضا سلطانياولويت رويكرد اقتصادي]]>
</TITLE>
<TEXT>
<![CDATA[رهبر معظم انقلاب در سخنراني سالانه خود در حرم رضوي ضمن تبيين شرايط سياسي و اقتصادي كشور، براي چندمين بار در ماه هاي اخير، اهميت و اجراي سياست هاي اصل 44 قانون اساسي در راستاي توليد ثروت و گشايش در زندگي مردم را يادآور شده و دولت را مكلف كردند كه از سال جاري رويكرد اقتصادي را سرلوحه برنامه هاي خود قرار دهد. اين تاكيد اگرچه كمتر بازخورد رسانه اي داشته اما دربردارنده نكات برحسته و مهمي است كه در صورت بي توجهي به آن آثار جبران ناپذيري به اقتصاد كشور وارد مي شود.
1 - ساختار اقتصادي كشور در حال حاضر شرايط ناپايداري را تجربه مي كند. اين ناپايداري ناشي از پديده هاي نامطلوب اقتصادي نظير فقدان پارادايم اقتصادي است. شرايط داخلي به همراه الزامات بين المللي، اولويت رويكرد اقتصادي را براي دولت اجتناب ناپذير ساخته است.
2 - اجراي سياست هاي اصل 44 قانون اساسي كه به تعبير رهبر معظم انقلاب اسلامي يك جهاد اقتصادي است، بدون وجود يك رويكرد اقتصادي ماهيت عملياتي پيدا نمي كند. ابلاغ اين سياست ها هرچند اميد به شكل گيري يك پارادايم واحد اقتصادي را ايجاد كرد، اما به دلايل مختلف، تحت الشعاع ديگر مسائل كشور قرار گرفته و به ملكه ذهن نهادهاي تصميم گيري و اجرايي و حتي محافل اقتصادي و پژوهشي تبديل نشده است. علاوه بر اين با وجود گذشت دو سال از ابلاغ اين سياست ها، آثار رواني و اوليه آن در شكل گشايش اقتصادي و بروز اوليه تحرك و پويايي اقتصادي هنوز به طور واقعي نمودار نشده است.
3 - ايجاد، نهادينه شدن و كارآمدي رويكرد اقتصادي در مجموعه ساختار اقتصادي كشور مستلزم شرايط و مقدماتي است. باور واقعي به در اولويت قرار گرفتن يك رويكرد اقتصادي، به رسميت شناختن و برنامه ريزي و اقدام در چارچوب برنامه هاي كلان توسعه نظير برنامه چهارم توسعه، سند چشم انداز بيست ساله و سياست هاي كلان اصل 44 و هماهنگي بين اركان و نهادهاي تصميم گيري و اجرايي از جمله اين شرايط است. در صدر مقدمات و شرايط مورد اشاره نيز اعتقاد به علم و منطق اقتصاد و بهره گيري از دانش عالمان اقتصادي قرار داردكه مورد بي مهري قرار گرفته است.]]>
</TEXT>
</DOC>
<DOC>
<DOCID>HAM2-860121-047</DOCID>
<DOCNO>HAM2-860121-047</DOCNO>
<ORIGINALFILE>/1386/860121/news/_eqtes.htm</ORIGINALFILE>
<ISSUE>سه شنبه 21 فروردين 1386 - سال پانزدهم - شماره4238 - Apr 10, 2007</ISSUE>
<DATE calender="Western">2007-04-10</DATE>
<DATE calender="Persian">1386/01/21</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[نامه شيباني به 50 رئيس بانك مركزي جهان]]>
</TITLE>
<TEXT>
<![CDATA[گروه اقتصادي- رئيس كل بانك مركزي كشورمان در نامه اي به 50 رئيس  بانك مركزي كشورهاي جهان به دفاع از عملكرد قانوني بانك هاي ايران در برابر اتهامات بانكي آمريكا پرداخت.
دكتر ابراهيم شيباني رئيس كل بانك مركزي جمهوري اسلامي ايران ديروز براي شركت در اجلاس مشترك صندوق بين المللي پول و بانك جهاني عازم واشنگتن شد. به گزارش روابط عمومي بانك مركزي جمهوري اسلامي ايران، قرار است دكتر شيباني در اجلاس مشترك بانك جهاني و صندوق بين المللي پول با روساي بانك هاي مركزي جهان و بانك هاي تجاري خارجي گفتگو كند.
رئيس كل بانك مركزي راجع به سلامت بانك هاي ايراني و صحت عملكرد آنها كه مورد تاييد مراكز نظارتي خارجي هم بوده است، صحبت خواهد كرد. شيباني اخيرا نامه هايي براي بيش از 50 رئيس كل بانك مركزي و روساي موسسات پولي بين المللي دنيا نوشته و در آنها به تشريح عملكرد درست و قانوني بانك سپه پرداخته است. ضمنا قرار است رئيس كل بانك مركزي در جمع ايرانيان مقيم آمريكا هم در مورد اقتصاد ايران سخنراني نمايد.]]>
</TEXT>
</DOC>
<DOC>
<DOCID>HAM2-860121-048</DOCID>
<DOCNO>HAM2-860121-048</DOCNO>
<ORIGINALFILE>/1386/860121/news/_eqtes.htm</ORIGINALFILE>
<ISSUE>سه شنبه 21 فروردين 1386 - سال پانزدهم - شماره4238 - Apr 10, 2007</ISSUE>
<DATE calender="Western">2007-04-10</DATE>
<DATE calender="Persian">1386/01/21</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[صادركنندگان گاز، در پي تشكيل كارتل نيستند]]>
</TITLE>
<TEXT>
<IMAGE>/1386/860121/news/018642.jpg</IMAGE>
<![CDATA[
گروه اقتصادي- ششمين نشست مجمع كشورهاي صادركننده گاز با شركت نمايندگان 16 كشور توليد كننده گاز ديروز در قطر با شركت وزراي نفت اين كشورهاكار خودرا آغاز كرد.
به گزارش منابع خبري شركت كنندگان در اين اجلاس بر عدم تمايل به تشكيل يك كارتل براي كنترل قيمت تاكيد كردند.
به گزارش خبرگزاري رويتر شكيب خليل وزير نفت قطر ديروز در حاشيه اجلاس با تاكيد براينكه شركت كنندگان در اين اجلاس خواهان كنترل قيمت و تشكيل يك كارتل نيستند گفت: كشورهاي حاضر در اجلاس خواهان همكاري و تبادل اطلاعات براي تامين منافع خويش هستند.وزير نفت الجزاير افزود: در  اين اجلاس يك گروه كارشناسي براي بررسي شكل گيري امكان تبديل مجمع توليدكنندگان گاز به يك سازمان گازي تشكيل مي شود. به گزارش رويتر عبدالله العطيه وزير نفت قطر نيز در حاشيه اجلاس با ابراز ناراحتي از نام كارتل تاكيد كرد كه ما دراين اجلاس به دنبال تشكيل يك كارتل گاز نيستيم وتنها براي تبادل اطلاعات و همكاري گرد آمده ايم.
وزيري هامانه وزيرنفت كشورمان نيز كه در هنگام اين اظهارات در كنار وزير نفت قطر بود با تاييد اظهارات وي تاكيد كرد: هدف اين اجلاس تبادل اطلاعات و همكاري توليدكنندگان گاز است.]]>
</TEXT>
</DOC>
<DOC>
<DOCID>HAM2-860121-049</DOCID>
<DOCNO>HAM2-860121-049</DOCNO>
<ORIGINALFILE>/1386/860121/news/_eqtes.htm</ORIGINALFILE>
<ISSUE>سه شنبه 21 فروردين 1386 - سال پانزدهم - شماره4238 - Apr 10, 2007</ISSUE>
<DATE calender="Western">2007-04-10</DATE>
<DATE calender="Persian">1386/01/21</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[افزايش 20 درصدي بهاي مرغ و تخم مرغدر تهران]]>
</TITLE>
<TEXT>
<![CDATA[گروه اقتصادي: بهاي هر كيلوگرم مرغ كه از اواخر سال گذشته با افزايش قيمت در حد 1600 تومان عرضه مي شد، هم اكنون افزايش يافته به نحوي كه بهاي هر كيلوگرم مرغ در شرايط فعلي در بازار تهران بين 1800 تا 2هزارتومان است.مديرعامل اتحاديه مركزي مرغداران ميهن، در اين باره به همشهري گفت: به دنبال افزايش حداقل 20 درصدي بهاي نهاده هاي دامي در سال جاري، بهاي مرغ و تخم مرغ نيز افزايش يافته است.
به گفته عليرضا مختاري، در واقع 80 درصد بهاي توليد نهايي در اين صنعت به تامين دان مربوط مي شود و 20 درصد مابقي مربوط به هزينه هاي تامين، نگهداري و هزينه هاي كارگري است كه همه ساله افزايش مي يابد.
وي بهاي مرغ درب مرغداري ها را حدود 1200 تومان و در ميادين و بازار تهران متغير عنوان كرد و افزود: به دنبال افزايش 10 درصدي توليد و ورود بخشي از مرغ هاي ذخيره شده به بازار بهاي اين محصول هم اكنون در بازار معادل كيلويي 1800 تا 1900 تومان و در سطح ميادين 1650 تومان است.وي بهاي تخم مرغ را نيز در درب مرغداري ها كيلويي 950 تا 970 تومان دانست و تصريح كرد: بهاي تخم مرغ در سطح بازار هم اكنون كيلويي 1250 تا 1300 تومان است.
مختاري پيش بيني كرد: بهاي تخم مرغ به دنبال نبود نقدينگي كافي مرغداران كه منجر به كاهش 40 درصدي جوجه ريزي خواهد شد، تا ماه هاي آينده تا 30 درصد افزايش خواهد يافت.
وي در پاسخ به پرسش ديگري مبني بر اينكه آيا شركت پشتيباني امور دام در بحث واردات نهاده هاي دامي به نحوي عمل كرده است كه مشكل مرغداران تا حدي مرتفع شود نيز اظهار كرد: اين شركت مقاديري ذرت به داخل وارد كرده است كه با نرخ هر كيلو 220 تومان در بندر به صورت 40 درصد نقدي و 60 درصد 2 ماهه با احتساب سود اين 60 درصد به مرغداران عرضه مي كند، كه به علت مشكلات كمبود نقدينگي اكثر مرغداران توان خريد اين 40 درصد ذرت نقدي را هم ندارند. رئيس هيات مديره اتحاديه مرغداران نيز، علت اصلي بروز اين رويداد را ناشي از افزايش بهاي نهاده هاي دامي همانند افزايش 30 درصدي بهاي ذرت توصيف كرد و گفت: همواره بالارفتن بهاي نهاده هاي دامي تاثير مستقيمي بر افزايش بهاي مرغ و تخم مرغ داشته است.
به گفته محمد يوسفي،،  مرغداران براي ادامه روند توليد خود چاره اي جز افزايش بهاي محصول نهايي با توجه به افزايش قيمت هاي روي داده ندارند.
وي تاكيد كرد: در صورتي كه روند رو به رشد قيمت نهادهاي مورد نياز مرغداران ادامه يابد مسلما بهاي مرغ و تخم مرغ تا ماه آينده 30 درصد افزايش خواهد يافت.]]>
</TEXT>
</DOC>
<DOC>
<DOCID>HAM2-860121-050</DOCID>
<DOCNO>HAM2-860121-050</DOCNO>
<ORIGINALFILE>/1386/860121/news/_eqtes.htm</ORIGINALFILE>
<ISSUE>سه شنبه 21 فروردين 1386 - سال پانزدهم - شماره4238 - Apr 10, 2007</ISSUE>
<DATE calender="Western">2007-04-10</DATE>
<DATE calender="Persian">1386/01/21</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[سرگرداني مردم در بانك ها؛
پرداخت وام متوقف است]]>
</TITLE>
<TEXT>
<IMAGE>/1386/860121/news/018645.jpg</IMAGE>
<![CDATA[
گروه اقتصادي- شعب بانك هاي مختلف دولتي و خصوصي كشور در هفته هاي آغازين سال طبق روال معمول هر ساله تا زمان ابلاغ بخشنامه هاي جديد اعتباري از پرداخت وام هاي جديد خودداري مي كنند كه به گفته مسئولان بانك ها اين مسئله ربطي به كاهش محتمل سود بانكي ندارد.پرداخت نكردن تسهيلات و نپذيرفتن درخواست هاي جديد دريافت وام از سوي متقاضيان در هفته هاي آغازين سال موجب نارضايتي بيشتر مشتريان بانك ها شده است.
شعب بانك ها معمولا از 15 اسفندماه هر سال براي جمع كردن حساب هاي خود، دريافت و پرداخت وام هاي جديد را متوقف مي كنند و اين روند تا اواخر فروردين ماه نيز ادامه مي يابد
--
بقيه از صفحه اول
اين در شرايطي است كه قرار است شوراي پول و اعتبار در هفته هاي آتي تكليف سود تسهيلات بانكي در سال 86 را مشخص كند و برخي معتقدند كه تعلل بانك ها در ابلاغ بخشنامه هاي اعتباري سال جاري به علت مشخص شدن سود تسهيلات بانكي است.
به گزارش خبرنگار همشهري از شعب سطح شهر تهران، بر اساس روال هر ساله در هفته هاي نخستين سال به علت تعيين سهميه هاي شعب مناطق از اعتبارات و سپس مشخص شدن ميزان سهم هر شعبه در اعطاي تسهيلات مختلف بانكي، شعب بانك ها تا اواخر ارديبهشت ماه از پذيرش و پرداخت تسهيلات جديد خودداري مي  كنند.
شعب بانك ها معمولا از 15 اسفندماه هر سال براي جمع كردن حساب هاي خود، دريافت و پرداخت وام هاي جديد را متوقف مي كنند و اين روند تا اواخر فروردين ماه نيز ادامه مي يابد تا اينكه بخشنامه هاي جديد اعطاي تسهيلات و سهميه جديد اعتبارات هر شعبه در سال جديد از سوي سرپرستي شعب مناطق معين گردد.
يكي از مسئولان بانك رفاه كارگران در اين زمينه اظهار داشت: پرداخت وام ها در شعب اين بانك به علت كاهش احتمالي سود بانكي متوقف نشده است، بلكه بانك ها منتظر ابلاغ بخشنامه هاي جديد مديريت بانك هستند و روال معمول هرساله نيز همين بوده كه معمولا تا آخر ارديبهشت ماه پرداخت وام از سوي شعب بانك رفاه متوقف مي شده تا بخشنامه ها و ابلاغيه هاي جديد اعطاي وام هاي مختلف بانكي ابلاغ گردد.
يكي از مسئولان بانك  سپه نيز اعلام كرد كه توقف اعطاي تسهيلات در شعب اين بانك به بحث كاهش سود بانكي ربطي ندارد بلكه طبق روال معمول سال هاي گذشته، تا زمان ابلاغ بخشنامه هاي جديد اعتباري، شعب بانك ها اقدام به پرداخت وام نخواهند كرد و بر اساس سنت هر ساله پرداخت وام هاي جديد از ابتداي ارديبهشت ماه آغاز خواهد شد.همچنين در حالي كه بانك ملي علت توقف پرداخت تسهيلات در حال حاضر را منوط به ابلاغيه بانك مركزي مي داند، يكي از مسئولان اداره نظارت بر بانك هاي بانك مركزي اظهار داشت كه اين مسئله ربطي به اين بانك ندارد و پرداخت تسهيلات جزو امور داخلي خود بانك هاست.
وام خودرو
مسئله مطرح ديگر در ميان مراجعه كنندگان به بانك ها افزايش نيافتن وام خريد خودرو به 7 ميليون تومان است. بر اساس مصوبه شوراي پول و اعتبار در 28 بهمن ماه سال گذشته مقرر شد وام خريد خودرو از ابتداي سال جاري از 5 ميليون تومان به 7 ميليون تومان افزايش يابد، كه شعب بانك هاي مختلف به علت ابلاغ نشدن بخشنامه اين مصوبه، از پرداخت وام 7 ميليون توماني خودداري مي كنند.
مسئولان اداره بخشنامه ها و اعتبارات بانك صادرات در اين باره اعلام كردند: بخشنامه وام 7 ميليون توماني خريد خودرو به ادارات سرپرستي شعب مناطق اين بانك ابلاغ شده است، اما سرپرستي شعب ممكن است به علت كمبود منابع، ابلاغ اين بخشنامه به شعب را به تاخير انداخته باشند و همين امر موجب خودداري بانك ها از پذيرش درخواست هاي دريافت وام 7 ميليون توماني خودرو شده باشد.]]>
</TEXT>
</DOC>
<DOC>
<DOCID>HAM2-860121-051</DOCID>
<DOCNO>HAM2-860121-051</DOCNO>
<ORIGINALFILE>/1386/860121/news/_havad.htm</ORIGINALFILE>
<ISSUE>سه شنبه 21 فروردين 1386 - سال پانزدهم - شماره4238 - Apr 10, 2007</ISSUE>
<DATE calender="Western">2007-04-10</DATE>
<DATE calender="Persian">1386/01/21</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
<![CDATA[پس از شنيدن جواب رد صورت گرفت
چاپ آگهي ترحيم براي انتقام از دختر جوان]]>
</TITLE>
<TEXT>
<![CDATA[گروه حوادث - مرد جوان وقتي بر سر سفره عقد از دختر مورد علاقه اش جواب رد شنيد براي آنكه او را عذاب دهد آگهي فوت خود را چاپ كرده و آن را در محل زندگي دختر جوان توزيع كرد.
اواخر زمستان گذشته، دختر جواني به شعبه 9 دادياري دادسراي ناحيه 5 تهران رفت و از خواستگارش به اتهام ايجاد مزاحمت براي او شكايت كرد. وي به داديار عبدالله پور گفت: مدتي پيش وقتي با پيشنهاد ازدواج يكي از همكارانم به نام محمود مواجه شدم از آنجا كه به او علاقه داشتم با اين پيشنهاد موافقت كردم و پس از مراسم خواستگاري قرار شد با هم ازدواج كنيم.
وي ادامه داد: روز عروسي در حالي كه بر سر سفره عقد نشسته بوديم و عاقد قصد جاري كردن خطبه عقد را داشت نگاهي به شناسنامه محمود انداخته و متوجه شدم او پيش از اين يك بار ازدواج كرده و مدتي را با زن ديگري زندگي كرده بود.
از آنجا كه اين مرد ماجرا را از من مخفي كرده و مرا فريب داده بود، به شدت عصباني شدم و با دادن جواب منفي به او مراسم را ترك كردم، اما از همان روز مزاحمت هاي محمود شروع شد و او در تماس هاي تلفني مرا تهديد مي كرد كه اگر با وي ازدواج نكنم خود را خواهد كشت.
دختر جوان در ادامه گفت: من كه نمي توانستم به محمود اعتماد كنم مدام از او مي خواستم دست از سرم بردارد و فكر ازدواج با من را از سرش خارج كند اما او دست بردار نبود و حتي چندين بار جلوي مرا گرفت و تهديد هاي خود را تكرار كرد.
پس از گذشت مدتي، صبح يكي از روزهاي آخر زمستان در حالي كه چند روزي از او خبري نبود و من فكر مي كردم ماجرا را فراموش كرده است از خانه خارج شدم تا به محل كارم بروم اما با آگهي فوت محمود كه بر روي تمامي درها و ديوارهاي محل نصب شده بود مواجه شدم.
با ديدن اين آگهي ها عذاب وجدان مثل خوره به جانم افتاد، چرا كه فكر مي كردم او خودكشي كرده و من باعث اين كار شده ام. 2 روز در حالي كه به شدت افسرده شده بودم گذشت و روز سوم بود كه وقتي از خانه خارج شدم محمود را ديدم كه سر كوچه ايستاده بود و به من نگاه مي كرد.
ابتدا گمان كردم خواب مي بينم اما وقتي مطمئن شدم همه آن عكس ها و آگهي ها تقلبي بوده است چنان عصباني شدم كه تصميم گرفتم از محمود شكايت كنم.
پس از اظهارات اين دختر، داديار عبدالله پور دستور بازداشت مرد جوان را صادر كرد اما زماني كه ماموران عازم محل زندگي او شدند دريافتند كه وي به محلي نامعلوم گريخته و هيچ اثري از او وجود ندارد.]]>
</TEXT>
</DOC>
<DOC>
<DOCID>HAM2-860121-052</DOCID>
<DOCNO>HAM2-860121-052</DOCNO>
<ORIGINALFILE>/1386/860121/news/_havad.htm</ORIGINALFILE>
<ISSUE>سه شنبه 21 فروردين 1386 - سال پانزدهم - شماره4238 - Apr 10, 2007</ISSUE>
<DATE calender="Western">2007-04-10</DATE>
<DATE calender="Persian">1386/01/21</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
<![CDATA[تصادف مرگبار اتوبوس زائران ايراني
30 مسافر، قرباني سرعت كاميون
لاشه اتوبوس، كاميون و محل سقوط علامت گذاري شده است / عكس: ايلام امروزاتوبوس مسافربري پس از تصادف با كاميون از بالاي پل به پايين پرت شد]]>
</TITLE>
<TEXT>
<IMAGE>/1386/860121/news/018597.jpg</IMAGE>
<IMAGE>/1386/860121/news/018600.jpg</IMAGE>
<![CDATA[
گروه حوادث- شمار كشته  شدگان تصادف مرگبار اتوبوس مسافربري با يك كاميون در محور ايلام  -  ايوان به 30 نفر افزايش يافت. اين اتوبوس در حال بازگرداندن زايران عتبات عاليات به اصفهان بود كه پس از برخورد با كاميون به داخل رودخانه سقوط كرد.عصر يك شنبه گذشته يك اتوبوس مسافربري اسكانيا با 42 سرنشين از ايلام به مقصد شهرستان ايوان در حركت بود كه هنگام عبور از يك پل در جاده ايلام چوار با يك دستگاه كاميون تصادف كرد و هر 2 خودرو به داخل رودخانه فصلي سقوط كردند.
اين برخورد مرگبار پس از آن رخ داد كه راننده كاميون با سرعت زياد قصد داشت از يك پيچ خطرناك عبور كند كه به علت عدم توانايي راننده در كنترل خودرو به قسمت عقب اتوبوس مسافربري برخورد كرده و سپس همراه اين خودرو به داخل رودخانه سقوط كرد.
در پي اين ماجرا، اهالي روستايي در نزديكي محل حادثه، نيروهاي امداد جاده اي، ماموران نيروي انتظامي و ديگر يگان هاي امدادي بلافاصله عازم محل شدند و عمليات امداد رساني به مجروحان آغاز شد. در حالي كه به گفته مديركل مركز پزشكي قانوني ايلام?? نفر از سرنشينان اتوبوس در دم كشته شده بودند، اجساد كشته شدگان همراه مجروحان حادثه به بيمارستان  هاي ايلام انتقال يافت اما 3 نفر از مجروحان به دليل شدت جراحات وارده در بيمارستان جان خود را از دست دادند و به اين ترتيب شمار قربانيان به 30 نفر افزايش يافت.
مديركل مركز پزشكي قانوني ايلام با بيان اينكه از اين تعداد?? نفر مرد و?? نفر زن هستند گفت: تاكنون هويت?? نفر از اين افراد مشخص شده وبا هماهنگي دادستان ايلام و پزشكي قانوني استان اصفهان، اجساد 27 نفر جهت انجام مراحل تكميلي قانوني به استان اصفهان منتقل شدند.
محمد آستراكي خاطرنشان كرد: جسد 3 تن ديگر از سرنشينان اتوبوس كه يك شنبه شب در بيمارستان فوت كردند اكنون در سردخانه اين مركز نگهداري مي شود.
گفت وگو با يكي از مجروحان
يكي از مجروحان اين تصادف مرگبار كه در حال حاضر در بيمارستان امام خميني (ره)بستري است درباره اين حادثه به همشهري گفت: 19 فروردين ماه وقتي پس از زيارت يك هفته اي عتبات عاليات وارد مرز مهران شده و در انتظار اتوبوس بوديم، پس از 2 ساعت محاصره در طوفان شن سوار اتوبوس شديم و به سوي اصفهان به راه افتاديم. در بين راه من به خاطر خستگي زياد به خواب رفته بودم كه با تكان شديد اتوبوس از خواب بيدار شدم. همه مسافران وحشت زده بودند و از پنجره ديدم كه يك كاميون با اتوبوس برخورد كرده و در حال كشيدن آن به عقب و كنار جاده است. صداي جيغ زن ها و بچه ها فضا را پر كرده بود و راننده اتوبوس سعي داشت خودرو را به جاده برگرداند ولي شدت برخورد آنقدر زياد بود كه كنترل خودرو از دستش خارج شده بود. اتوبوس پس از آنكه حدود20 متر در جهت عكس روي زمين كشيده شد، سرانجام پس از تخريب حفاظ هايي كه در كنار پل قرار داشت به رودخانه سقوط كرد و پس از آن من بي هوش شدم. وقتي چشمانم را باز كردم روي تخت بيمارستان بودم و فقط با خبر شدم كه پسرم دچار ضربه مغزي شده ولي از سرنوشت همسر، پدر و مادرم بي خبرم.
در همين حال معاون راهنمايي و رانندگي پليس ايلام گفت: اين تصادف به علت سرعت زياد و عدم كنترل وسيله نقليه توسط راننده كاميون روي  داده است.]]>
</TEXT>
</DOC>
<DOC>
<DOCID>HAM2-860121-053</DOCID>
<DOCNO>HAM2-860121-053</DOCNO>
<ORIGINALFILE>/1386/860121/news/_havad.htm</ORIGINALFILE>
<ISSUE>سه شنبه 21 فروردين 1386 - سال پانزدهم - شماره4238 - Apr 10, 2007</ISSUE>
<DATE calender="Western">2007-04-10</DATE>
<DATE calender="Persian">1386/01/21</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
<![CDATA[با دستگيري 3 كودك ربا پس از 55 روز مشخص شد
رهايي كودك گروگان، آخر ماجراي گروگانگيري نبود]]>
</TITLE>
<TEXT>
<![CDATA[گروه حوادث- 3 جوان گروگانگير وقتي از هراس دستگير شدن، گروگان 10 ساله خود را آزاد كردند، تصور مي كردند ماجرا تمام شده است، اما وقتي 55 روز بعد در محاصره ماموران پليس قرار گرفتند فهميدند پليس در اين مدت مخفيانه به دنبال آنها بوده است.
بيست و پنجم بهمن ماه، وقتي فرزند 10 ساله يك مهندس راه و ساختمان در حال بازگشت از مدرسه به خانه بود، در نزديكي خيابان هدايت ناگهان با حمله سه سرنشين يك تويوتاي سفيد رنگ روبرو شدند كه قبل از آنكه او بتواند كمك بخواهد او را به داخل خودرو كشانده و با زور سرش را به زير صندلي بردند.
ساعتي بعد خودروي گروگانگيران كه با سرعت حركت مي كرد با عبور از چندين خيابان، به شهرك علايين رسيد و در آنجا بود كه 3 گروگانگير او را از خودرو پياده كرده و بدون آنكه كسي متوجه شود به آپارتماني كه از قبل در نظر گرفته بودند كشاندند.
لحظاتي بعد ربايندگان از كودك خردسال خواستند تا شماره تلفني از پدرش به آنها بدهد و پس از آ نكه وي شماره تلفن دفتر كار پدرش را به آنها داد.
ربايندگان كودك خردسال در تماسي با پدر ماجراي ربودن كودكش را به او اطلاع دادندو درخواست 150 ميليون تومان در قبال آزادي وي كردند.
در حالي كه ربايندگان پدر كودك را تهديد كرده بودند كه چنانچه موضوع را با پليس در ميان بگذارد جان كودكش به خطر مي افتد با اين حال مهندس راه و ساختمان از آنجا كه دخالت پليس را بهترين راه حل براي نجات فرزندش مي دانست ماجرا را به پليس گزارش كرد.
با گزارش اين آدم ربايي، كاراگاهان اداره 11 آگاهي پايتخت، عمليات تخصصي خود براي رهايي گروگان خردسال را آغاز كرده و با آموزشهاي ويژه اي كه به خانواده كودك دادند، شرايطي را بوجود آوردند تا كودك ربايان دچار هراس شده و چاره اي جز رهايي كودك نداشته باشند.
پايان خوش گروگانگيري
ساعت بيست و سه 26 بهمن ماه، آدم ربايان جوان در حالي كه ادامه گروگانگيري را بي نتيجه مي ديدند تصميم گرفتند تا گروگان خود را رها كنند و متواري شوند، بنابراين آنها با پدر كودك تماس گرفته و محل رها كردن او در منطقه تهرانپارس را اطلاع دادند، به اين ترتيب لحظاتي بعد كودك كه وحشتزده در خيابان ايستاده بود به آغوش خانواده اش بازگشت.
تحقيقات مخفيانه پليسي
در حالي كه گروگانگيران تصور مي كردند با آزاد كردن گروگان خود ماجرا پايان يافته و پليس ديگر در تعقيب آنها نيست، كاراگاهان اداره 11 آگاهي، تحقيقات مخفيانه خود براي يافتن ردي از مخفيگاه آدم ربايان را آغاز كردند.
با اطلاعاتي كه كودك زيرك در اختيار پليس قرار داد سرانجام كارآگاهان توانستند ردي از مخفيگاه آدم ربايان كه براي اجراي نقشه گروگانگيري اجاره شده بود پيدا كنند.
سرهنگ حسين خوئيني معاون اداره آگاهي پايتخت روز گذشته در توضيح اين خبر گفت: كارآگاهان با اطمينان از اينكه متهمان به مخفيگاه خود باز خواهند گشت آن محل را تحت مراقبت نامحسوس پليسي قرار دادند تا اينكه عصر نوزدهم فروردين يكي از متهمان براي جمع آوري وسايل خانه به آنجا رفت ولي هنگام خروج از خانه خود را در محاصره كاراگاهان اداره11 آگاهي پايتخت ديد وچاره اي جز تسليم نداشت.
مرد جوان در بازجويي ها با بيان اينكه كودك گروگان گرفته شده را اتفاقي انتخاب كرده اند گفت ما هيچ آشنايي اي با خانواده كودك نداشته و از اوضاع مالي آنها هم هيچ اطلاعي نداشتيم.
وي در ادامه تحقيقات محل اختفاي دو همدست خود را كه عمو وپسر عمويش بودند در يكي از شهرستانهاي شرقي كشور در اختيار پليس قرار داد و به اين ترتيب تيمي با حكم قضايي فخرالدين جعفرزاده، رياست دادسراي جنايي تهران، تيمي از كاراگاهان اداره 11 آگاهي توانستند 2 متهم ديگر را نيز در اين شهرستان دستگير كنند.
به اين ترتيب متهمان با انتقال به تهران روز گذشته از سوي توكلي بازپرس دادسراي جنايي تحت بازجويي
قرار گرفتند.]]>
</TEXT>
</DOC>
<DOC>
<DOCID>HAM2-860121-054</DOCID>
<DOCNO>HAM2-860121-054</DOCNO>
<ORIGINALFILE>/1386/860121/news/_havad.htm</ORIGINALFILE>
<ISSUE>سه شنبه 21 فروردين 1386 - سال پانزدهم - شماره4238 - Apr 10, 2007</ISSUE>
<DATE calender="Western">2007-04-10</DATE>
<DATE calender="Persian">1386/01/21</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
<![CDATA[دستمزد 4 هزار دلاريبراي محموله سياه
باز شدن بسته كراك در معده مرد قاچاقچي، راز ترانزيت مواد مخدر به آفريقا را فاش كرد]]>
</TITLE>
<TEXT>
<IMAGE>/1386/860121/news/018591.jpg</IMAGE>
<IMAGE>/1386/860121/news/018594.jpg</IMAGE>
<![CDATA[
گروه حوادث- سه قاچاقچي سياه پوست كه با بلعيدن محموله مخدر كراك قصد ترانزيت آن به تانزانيا را داشتند،صبح ديروز در بازجويي هاي بازپرس دادسراي شهرري مدعي شدند به خاطر سياه روزي قصد قاچاق مواد مخدر را داشته اند.
در آخرين هفته هاي سال 85 ماموران مبارزه با مواد مخدر فرودگاه امام خميني(ره)به مسافر سياه پوستي مشكوك شدند كه به شدت عرق كرده بود. از آنجايي كه ماموران احتمال مي دادند براي مرد سياه پوست اتفاق بدي افتاده باشد وي را براي استراحت به داخل اتاق هدايت كردند. اما هنوز دقايقي از حضور اين مرد تانزانيايي نگذشته بود كه ماموران با توجه به موارد مشابه احتمال دادند كه اين مرد سياه پوست نيز عضو شبكه قاچاق مواد مخدر به آفريقا باشد كه از چندي قبل با اجير كردن تعدادي از قاچاقچيان آنها را به ايران و ساير كشورها فرستاده و آنها با بلعيدن مواد مخدر آن را به كشورشان انتقال مي دادند و در قبال اين كار دستمزد اندكي دريافت مي كردند.
با بازداشت اين مرد و انجام آزمايشات تخصصي مشخص شد اين مسافر آفريقايي به نام سليمان نيز با بلعيدن يك كيلوگرم كراك قصد سفر به تانزانيا را داشته است، اما تعدادي از كيسه هاي مواد در داخل شكمش پاره شده است و بنابراين وي در خطر مرگ قرار دارد.
به اين ترتيب مرد سياهپوست به سرعت براي انجام عمل جراحي به بيمارستان لقمان انتقال يافت و در آنجا از مرگ نجات يافت.
در فاصله 15 روز از دستگيري سليمان دو تبعه تانزانيايي ديگر به نام هاي عبدل و فلور نيز كه به همين روش قصد حمل مواد مخدر را داشتند، در فرودگاه امام خميني(ره)دستگير شدند و از هر يك از آنها نيز بيش از يك  كيلو كراك كه به صورت بلعي قصد انتقال آن را داشتند كشف شد.
زنده دل- بازپرس شعبه اول دادسراي شهرري- بعد از بازجويي مقدماتي سه متهم را با قرار بازداشت روانه زندان كرد.
صبح ديروز اين سه متهم براي آخرين دفاع به دادسراي شهرري انتقال يافتند و در حالي كه يك مترجم اظهارات آنها را ترجمه مي كرد مدعي شدند مواد را از فردي به نام حسين كه در شيراز ساكن است دريافت  كرده اند و قرار بوده در قبال انتقال آن به تانزانيا 4 هزار دلار به آنها دستمزد بدهد.
قاچاقچيان آفريقايي كه از كار خود پشيمان بودند در آخرين دفاع از دادگاه ايران درخواست بخشش كردند. به اين ترتيب بازپرس شعبه اول دادسراي شهرري با صدور قرار مجرميت پرونده را براي رسيدگي به دادگاه انقلاب فرستاد.
گفتگو با زن متهم
چند سال داري؟
27 سال
ازدواج كرده اي؟
بله، اما از همسرم جدا شدم و به تنهايي با يك دختر سه ساله ام زندگي مي كنم.
چرا به ايران آمدي؟
من در شرايط بسيار سختي زندگي مي كردم، مشكلات مالي و نگهداري كودك سه ساله ام به شدت اوضاعم را به هم ريخته بود.
با اين وضع تصميم گرفتم تا درسم را ادامه بدهم و بنابراين مي خواستم براي تحصيل به يك كشور آسيايي بروم و در آنجا تحصيل كنم، زماني كه در حال تهيه مداركم براي سفر به اين كشور بودم در تانزانيا فردي به من پيشنهاد داد كه براي آنكه مخارج تحصيلم را به دست بياورم با مسافرت به ايران و انتقال يك بسته كوچك پول خوبي گيرم مي آيد و به همين خاطر دست به اين كار زدم.
در اين سفر فرزندت را همراهت آورده اي؟
نه چون قرار بود تنها چهار هفته اين كار طول بكشد، او را در تانزانيا به يكي از دوستانم سپردم و به تنهايي به ايران آمدم
مي دانستي داري چه كار مي كني؟
نه زماني كه در ايران مردي را كه قرار بود مواد در اختيارم قرار دهد را ملاقات كردم او به من بسته هايي را نشان داد و گفت در صورتي كه آنها را به تانزانيا انتقال دهم به من چهار هزار دلار مي دهد و آن وقت بود كه فهميدم موضوع به مواد مخدر مربوط مي شود
از خطر مرگي كه با اين كار تهديدت مي كرد اطلاع داشتي؟
بله، مي دانستم اگر اين بسته داخل شكمم باز شود جانم به خطر مي افتد، اما پول براي زني مثل من كه هيچ سرپرستي ندارد و مخارج كودك سه ساله اش را هم بايد بپردازد خيلي مهم بود.
خانواده ات مي دانندكه دستگير شده اي؟
نمي دانم اما در اين مدت هيچ تماسي با آنها نداشته ام فقط مي دانم فرزندم منتظر من است و از دادگاه مي خواهم مرا ببخشد تا زودتر به كشورم بازگردم.]]>
</TEXT>
</DOC>
<DOC>
<DOCID>HAM2-860121-055</DOCID>
<DOCNO>HAM2-860121-055</DOCNO>
<ORIGINALFILE>/1386/860121/news/_havad.htm</ORIGINALFILE>
<ISSUE>سه شنبه 21 فروردين 1386 - سال پانزدهم - شماره4238 - Apr 10, 2007</ISSUE>
<DATE calender="Western">2007-04-10</DATE>
<DATE calender="Persian">1386/01/21</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
<![CDATA[خانم دندانپزشكدومين سرقت مسلحانه را ناكام گذاشت]]>
</TITLE>
<TEXT>
<![CDATA[گروه حوادث- با وقوع يك سرقت مسلحانه ديگر از يك مطب دندانپزشكي در شمال تهران، سرقتهاي زنجيره اي از مطب دندانپزشكان در مدت دو روز به 3 مورد رسيد، احتمال داده مي شود عاملان هر سه سرقت كه مردان نقابدار هستند، اعضاي يك باند سرقت مسلحانه باشند.
اولين سرقت مسلحانه از مطب
ساعت 18 روز 18 فروردين ماه، دو مرد جوان كه چهره خود را با كلاه كشي بافتني پوشانده بودند، با ورود به مطب يك دندانپزشك در خيابان آفريقا دكتر و منشي وي را با اسلحه كمري تهديد كرده و با تهديد توانستند 500 هزار تومان چك مسافرتي را كه در كيف دست مرد دندانپزشك بود به سرقت برده و متواري شوند.
برپايه اين گزارش، پليس با حضور در صحنه سرقت و انجام تحقيقات اوليه 2 نوجوان گل فروش را كه در همان اطراف در حال فروختن دسته گل به رانندگان خودرو هاي عبوري بودند، به عنوان نخستين مظنونين ارتكاب اين سرقت مسلحانه بازداشت كنند.
با گذشت 24 ساعت از زمان دستگيري اين دو پسر وقوع سرقت مسلحانه اي مشابه ديگر در همان حوالي احتمال دخالت دو پسرگل فروش در اين سرقت را كمرنگ كرد.
خانم دندانپزشك سارقان را غافلگير كرد
ساعت 19 روز 19 فروردين ماه 2 مرد نقابدار در حاليكه با دردست داشتن اسلحه كمري قصد سرقت از مطب يك خانم دندانپزشك را داشتند وارد مطب وي در خيابان آفريقاي تهران شدند.
مردان مسلح كه فكر مي كردند با حمله غافلگيرانه و تهديد دندانپزشك و منشي مطب مي توانند دست به سرقت موفقي بزنند، هنگامي كه دندانپزشك توانست با برداشتن كيف دستي اش بلافاصله به سمت پنجره رفته و با پريدن از بالاي ديوار و پرتاب كيف دستي خود به خانه همسايه سارقان را در انجام نقشه اشان ناكام بگذارد غافلگير شدند. منشي مطب نيز توانست با زيركي به دنبال دندانپزشك از پنجره بيرون پريده و نجات پيدا كند.
سومين سرقت مسلحانه
هنوز يك ساعت از پايان ناكام نقشه دو سارق نقابدار براي سرقت از مطب دندانپزشك نگذشته بودكه اين دو سارق مسلح وارد مطب خانم دندانپزشك ديگري در خيابان فتحي شقاقي شدند سارقان اين بار موفق شدند با تهديد اسلحه 250 هزارتومان وجه نقد و يك رشته گردنبند طلا را از مطب ربوده و به سرعت فرار كنند با وقوع اين سه سرقت مسلحانه از مطب دندانپزشكان تهراني، كاراگاهان اداره يكم آگاهي پايتخت(مبارزه با سرقت مسلحانه)عمليات ويژه اي را براي رديابي اين سارقان نقابدار آغازكرده اند.]]>
</TEXT>
</DOC>
<DOC>
<DOCID>HAM2-860121-056</DOCID>
<DOCNO>HAM2-860121-056</DOCNO>
<ORIGINALFILE>/1386/860121/news/_havad.htm</ORIGINALFILE>
<ISSUE>سه شنبه 21 فروردين 1386 - سال پانزدهم - شماره4238 - Apr 10, 2007</ISSUE>
<DATE calender="Western">2007-04-10</DATE>
<DATE calender="Persian">1386/01/21</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
<![CDATA[با دستگيري يك مرد عرب تبار
محموله ميليوني گوشي هاي مسروقه در فرودگاه لو رفت]]>
</TITLE>
<TEXT>
<![CDATA[گروه حوادث - با كشف 50 گوشي تلفن همراه مسروقه از مسافر پرواز خارجي مشخص شد سارقان براي آنكه از سوي پليس ايران رديابي نشوند قصد داشتند گوشي هاي مسروقه در تهران را در بازارهاي يك كشور عربي به فروش برساندند.
مدتي پيش ماموران حفاظت پروازهاي خارجي فرودگاه  مهرآباد زماني كه يك مسافر عرب تبار قصد داشت با عبور از گيت پرواز به يكي از كشورهاي عربي سفر كند، با مشكوك شدن به وي در بازرسي چمدانش 50 عدد گوشي تلفن همراه گرانقيمت كشف كردند كه احتمال مي رفت مسروقه باشند.
به دستور قاضي عطاالله رودگر، بازپرس شعبه 2 دادسراي فرودگاه شماره سريال  تمامي گوشي ها براي بررسي به شركت مخابرات اعلام شد و آنجا بود كه مشخص شد همه گوشي ها سابقه سرقت دارند.
به اين ترتيب بازجويي از مرد عرب تبار آغاز شد و او ادعا كرد گوشي ها را از يك مرد ايراني در ناصر خسرو تهران خريداري كرده و قصد داشته است آنها را در وطن خود به فروش برساند. پس از اظهارات اين مرد دستور بازداشت فروشنده گوشي ها صادر شد و ماموران توانستند با شناسايي محل كار اين مرد او را دستگير كنند.
وي كه يك خريدار اموال مسروقه است، پس از انتقال به اداره پليس در بازجويي ها گفت: پس از آنكه ديديم پليس با ردگيري هاي مخابراتي مي تواند گوشي ها مسروقه را شناسايي كند تصميم گرفتيم گوشي ها را در يك كشور ديگر به فروش برسانيم و به همين خاطر يك كشور عربي را براي اين كار انتخاب كرديم. سپس با شناسايي تعدادي خريدار عرب تبار اين گوشي ها را به نصف قيمت به آنها فروختيم تا آنها با انتقال گوشي ها به كشور خود با قيمت بالايي آنها را به فروش برسانند ولي ماموران پليس فرودگاه وي را شناسايي كردند و شگرد جديدي كه براي فروش گوشي هاي مسروقه در نظر داشتيم فاش شد.
پس از اعترافات متهم، جست و جو براي دستگيري سارقان گوشي ها آغاز شد و ماموران موفق شدند در تحقيقات فني و تخصصي 2 نفر از سارقان را دستگير كنند.
با صدور قرار بازداشت براي متهمان، هر دوي آنها به اداره پليس منتقل شده و گوشي هاي مسروقه نيز به مالكان آنها تحويل داده شد.]]>
</TEXT>
</DOC>
<DOC>
<DOCID>HAM2-860121-057</DOCID>
<DOCNO>HAM2-860121-057</DOCNO>
<ORIGINALFILE>/1386/860121/news/_informatic.htm</ORIGINALFILE>
<ISSUE>سه شنبه 21 فروردين 1386 - سال پانزدهم - شماره4238 - Apr 10, 2007</ISSUE>
<DATE calender="Western">2007-04-10</DATE>
<DATE calender="Persian">1386/01/21</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
<![CDATA[دنياي علم
آهن رباي بزرگترين آزمايشگاه جهان متلاشي شد]]>
</TITLE>
<TEXT>
<![CDATA[آهن رباي 13متري طراحي شده براي بزرگترين آزمايشگاه برخورددهنده ذرات جهان كه قرار بود تا چند ماه ديگر راه اندازي شود، در خلال آزمايش تحمل فشار و پيش از نصب در شتاب دهنده، متلاشي شد كه اين امر مي تواند راه اندازي آزمايشگاه را با مشكلات جدي مواجه كند.
اين آهن رباي بزرگ ويژه متمركز كردن پرتوهاي متشكل از ذرات پروتون ساخته شده بود تا دانشمندان با استفاده از آن بتوانند در اين آزمايشگاه ذرات پروتون را با سرعت هاي بسيار بالا با يكديگر برخورد بدهند و از نتايج اين برخوردها براي حل برخي معماهاي اساسي علم فيزيك، از جمله درك ماهيت ماده، استفاده كنند.
در اين آزمايشگاه، در زمان راه اندازي ذرات پروتون در يك تونل?? كيلومتري شتاب مي گيرند و با انرژي??تريليون الكترون ولت با يكديگر برخورد مي كنند.
سال 2008، سال جهاني زمين
بر اساس مذاكرات صورت گرفته و به منظور ارتقاء سطح علوم پايه در سطح بين المللي، سال آينده از سوي سازمان ملل متحد به عنوان سال جهاني زمين معرفي خواهد شد.
دكتر محمدعلي وحدت، رئيس اداره علوم كميسيون ملي يونسكو ضمن اعلام اين مطلب، گفت: در كميته مورد نظر در خصوص فعاليت هاي مرتبط با مسايل علوم زمين بحث و برنامه ريزي و تصميم گيري مي شود كه بر همين اساس كميته در حال تنظيم يك برنامه دوسالانه براي فعاليت هاي مختلفي است كه اعضا در خصوص مسايل علوم زمين مي توانند داشته باشند كه از آن جمله مي توان به برگزاري سمينارها، كنفرانس ها، اعزام افراد به سمينارهاي تخصصي ملي، منطقه اي و بين المللي اشاره كرد.]]>
</TEXT>
</DOC>
<DOC>
<DOCID>HAM2-860121-058</DOCID>
<DOCNO>HAM2-860121-058</DOCNO>
<ORIGINALFILE>/1386/860121/news/_informatic.htm</ORIGINALFILE>
<ISSUE>سه شنبه 21 فروردين 1386 - سال پانزدهم - شماره4238 - Apr 10, 2007</ISSUE>
<DATE calender="Western">2007-04-10</DATE>
<DATE calender="Persian">1386/01/21</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
<![CDATA[ماجراهاي 60 دقيقه ناقابل
امروز در حالي مجلس درباره تغيير ساعت تصميم مي گيرد كه هنوز دولت درباره كارشناسي بودن اين مسئله ترديد داردهادي نيلي]]>
</TITLE>
<TEXT>
<IMAGE>/1386/860121/news/018564.jpg</IMAGE>
<![CDATA[
- اولين سال دهه 70 شمسي بود و روزنامه هايي كه هنوز فقط 70 ريال قيمت داشتند، هر آخر هفته جدول خاموشي هاي هفته آينده را منتشر مي كردند. سال 1991ميلادي بود و اوج جنگ خليج  فارس. صدام حسين شيعيان و كردهاي عراقي را سركوب مي كرد، نيروهاي آمريكايي  و انگليسي در خاك عراق پيش رفته بودند و خلاصه خبرها آن قدر زياد بود كه اگر روزنامه اطلاعات - مهم ترين روزنامه آن  روز - در گوشه اي از صفحه چهارش مي نوشت كارشناسان و استادان دانشگاه ها، اثرات تغيير ساعات كار در نظام اداري را بررسي كردند، توجه كسي را برنمي انگيخت.
در آخرين روزهاي فروردين ماه????، بيژن زنگنه وزير وقت نيرو و سيد منصور رضوي دبيركل وقت سازمان امور اداري و استخدامي به همراه چهار كارشناس و استاد دانشگاه در يك همايش شركت كردند تا خوبي ها و بدي هاي تغيير فصلي ساعت رسمي كشور در اول بهار و آخر تابستان را بررسي كنند. روزنامه اطلاعات فرداي آن  روز از قول يكي از كارشناسان اين كنفرانس نوشت: در تغيير ساعات اداري، با در نظر گرفتن رفاه كاركنان دولت و استفاده از روشنايي روز و نيز با توجه به عوامل درون سازماني و محيطي، مي توان از بروز بسياري بيماري ها و خستگي ها كه به بعضي از كاركنان دولت دست مي دهد، جلوگيري كرد.
گويا كارشناسان به نتايج مثبتي رسيدند و چهار روز بعد، دبيركل سازمان امور اداري و استخدامي گفت: تغيير ساعت با استناد به تجربه بيش از?? كشور ديگر و به منظور استفاده بيشتر از روشنايي روز در سيستم اداري و صرفه جويي در مصرف انرژي، از سوي وزارت نيرو ارائه شده است. هم اكنون اثرات احتمالي جلو كشيدن ساعت در فصل هاي بهار و تابستان در دست بررسي است و در صورتي كه نتيجه آن مثبت باشد، براي اخذ تصميم قطعي به هيات  دولت ارائه خواهد شد.
يك هفته بعد دولت تصويب كرد كه مجدداً تغيير فصلي ساعت ها در ايران هم اجرا شود. در مصوبه دولت پنجم براي تغيير فصلي ساعت ها هم، بررسي هاي كارشناسي و نظرخواهي هاي عمومي به عمل آمده دو علت اصلي تغيير فصلي ساعت ها برشمرده شده بودند؛ همان دو علتي كه از طرف دولت نهم مورد سؤال قرار گرفت و باعث شد دولت مصوبه 15ساله اش را پس بگيرد.
60 دقيقه؛ نه كمتر و نه بيشتر
كارشناسان مركز تحقيقات نيرو كه يك صفحه كامل درباره خوبي هاي تغيير فصلي ساعت در روزنامه اطلاعات چاپ كرده بودند، سعي مي كردند با رياضيات و آمار از طرح خود دفاع كنند. دليل آن ها براي اين كه ساعت رسمي، 60 دقيقه تغيير كند - نه كمتر و نه بيشتر - اين بود كه به گفته آن ها تغيير 120دقيقه اي ساعت، اختلاف زياد اوقات  شرعي با ساعت رسمي، طولاني  شدن ساعت  كار برخي مشاغل و كاهش فعاليت هاي جنبي شهروندان را به دنبال دارد. تغيير 30 دقيقه اي هم تأثير چنداني در صرفه جويي ندارد و تنها به ميزان يك   صدوپنجاهم مصرف شبانه روز، در انرژي مصرفي صرفه جويي مي شود.
به نوشته كارشناسان مركز تحقيقات نيرو، با يك ساعت افزودن به زندگي فعال در دوره روشنايي روز و كاستن از ساعاتي كه نياز به روشنايي احساس مي شود به جاي? ساعت(?? تا??)به? ساعت(?? تا??)، نزديك به?? ميليون دلار در سال صرفه جويي مي شود؛ مبلغي برابر با هزينه احداث يك نيروگاه بخاري?? مگاواتي و نيز استفاده از يك ميليون ليتر سوخت در هر روز. در آن گزارش وزارت نيرو پيش بيني شده بود كه با تغيير فصلي ساعت، به ميزان يك هفتادم مصرف برق در شبانه روز، صرفه جويي خواهد شد.
نهمي دلايل پنجمي را قبول ندارد
مصوبه تغيير فصلي ساعت در ايران كه به تصويب دولت پنجم رسيده بود، 15 سال اجرا شد تا اين كه توسط دولت نهم لغو شد. به طور طبيعي بيشترين اعتراض بايد از جانب همان وزارت نيرو مي شد كه?? سال پيش طرح تغيير فصلي ساعت را به دولت برده بود. اما ظاهراً در اين وزارتخانه نگراني اي به جز نگراني معاون پژوهشگاه نيرو ديده نشد. معاون پژوهشي اين پژوهشگاه در همان اولين روز بعد از تعطيلات، به ايسنا گفت: طبق محاسبات ما، آن  زمان(?? ارديبهشت????)با تغيير فصلي ساعت نزديك به?? ميليارد تومان صرفه جويي شد. با توجه به موفقيت طرح، از آن به بعد قرار بر تغيير ساعت رسمي گذاشته شد كه با ادامه مطالعات متوجه شديم با اجراي اين برنامه، حدود??? مگاوات كاهش مصرف هم در زمان اوج مصرف داشته ايم. در حال حاضر مصرف برق در ساعت اوج مصرف در حدود?? هزار مگاوات است كه اگر تغيير ساعت رسمي كشور امسال هم اجرا مي شد، موفق به كاهش? گيگا وات ساعت مصرف انرژي و نزديك به??? مگاوات در دوره اوج مصرف مي شديم.
به تخمين او، در چنين شرايطي حدود??? ميليارد تومان با قيمت?? تومان و??? ميليارد تومان با قيمت?? تومان از هزينه هاي وزارت نيرو كاهش پيدا مي كرد. معاون پژوهشي پژوهشگاه نيرو در گفت وگويش برآورد كرد كه تغيير نكردن ساعت رسمي كشور در سال???? نزديك به??? ميليارد تومان ضرر در پي داشته باشد و حدود??? مگاوات هم اوج مصرف را بالا ببرد در صورتي كه وزارت نيرو تاكيد كرد كه هيچ گاه كسي از ضرر??? ميليارد توماني حرفي نزده است.
همچنين نقطه اوج مصرف حدود??? تا??? مگاوات كاهش پيدا مي كند و تداوم اين نقطه اوج هم يك  ساعت كمتر مي شود. اين موضوع از نظر پايداري شبكه انرژي كشور، بسيار باارزش است. سرمايه گذاري براي تامين اين??? تا??? مگاوات،??? ميليون دلار هزينه برمي دارد.
مو لاي درز تغيير فصلي
بي بي سي گزارش كرده كه برخي پژوهش هاي تازه انجام گرفته در كشورهاي عضو اتحاديه اروپا نشان مي دهد برنامه تغيير فصلي ساعت در عمل تاثير مثبتي بر كاهش مصرف انرژي به ويژه انرژي الكتريكي نداشته است. اين جور كه اين پژوهش ها نشان مي دهند، با وجود تغيير فصلي ساعت ها تغيير شيوه مردم براي گذران اوقات فراغت و سبك زندگي عمومي آنان موجب افزايش مصرف برق مي شود؛ به اندازه اي كه عملاً صرفه جويي حاصل از كاهش مصرف برق به دليل روشن بودن هوا را تلافي كرده است.
از آن گذشته، به گفته كارشناساني كه با بي بي سي حرف زده اند، تغيير فصلي ساعت باعث مي شود ساعت بيولوژيك شهروندان به هم بريزد و اين هزينه هاي مادي و روحي متفاوتي را به جامعه تحميل مي كند: از ديرحاضرشدن سر كار و بدقولي هاي شايع در روزهاي ابتدايي تغيير ساعت گرفته تا هزينه تحميل شده داروهاي خواب آور و داروهاي ضدافسردگي به شبكه دارويي اين كشورها.
يك موضوع ساده و در ظاهر پيش پاافتاده ديگر كه در اين پژوهش هاي اخير به آن ها توجه شده، هزينه تنظيم ساعت هاست. با درنظرگرفتن جمعيت بيش از يكصد و پنجاه ميليون خانواري اتحاديه اروپا، ازنوتنظيم كردن كلي ساعت - از ساعت هاي مچي گرفته تا ساعت هاي ديواري - از نظر زماني هزينه قابل توجهي مي برد. بي بي سي نوشته كه يك محاسبه سرانگشتي نشان مي دهد با تغيير فصلي ساعت، در هر سال بيش از 80 هزار نفر سال هزينه تنظيم مجدد ساعت ها مي شود.
بر اساس همين پژوهش هاي دقيق و جزئي، اتحاديه اروپا مقرر كرده كه در آغاز فصل بهار سال 2007 ميلادي - يعني همين يك ماه آينده- قانون تغيير فصلي ساعت ها در كشورهاي اين اتحاديه مورد بازنگري قرار گيرد و البته اين طور كه بي بي سي گزارش كرده، كارشناسان اين احتمال را رد نمي كنند كه در اين بازنگري اساساً مسئله تغيير فصلي ساعت هاي رسمي منتفي شود.]]>
</TEXT>
</DOC>
<DOC>
<DOCID>HAM2-860121-059</DOCID>
<DOCNO>HAM2-860121-059</DOCNO>
<ORIGINALFILE>/1386/860121/news/_informatic.htm</ORIGINALFILE>
<ISSUE>سه شنبه 21 فروردين 1386 - سال پانزدهم - شماره4238 - Apr 10, 2007</ISSUE>
<DATE calender="Western">2007-04-10</DATE>
<DATE calender="Persian">1386/01/21</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
<![CDATA[سوژه روزگفتگو با پرفسور گرهارد ناظر فدراسيون جهاني ربوكاپ ايران توانايي عميد نمازي خواه
برگزاري مسابقات جهاني روبوكاپ را دارد]]>
</TITLE>
<TEXT>
<IMAGE>/1386/860121/news/018567.jpg</IMAGE>
<![CDATA[
به گفته دكتر موسي خاني رييس دومين دوره مسابقات آزاد ربوكاپ ايران، سال پيش طرح برگزاري مسابقات جهاني ربوكاپ در ايران تسليم فدراسيون جهاني ربوكاپ شد و در جواب فدراسيون جهاني ربوكاپ برگزاري چندين دوره مسابقات آزاد در سطح بين المللي را شرط كرد. در همين راستا براي ارزيابي مسابقات آزاد ايران ناظراني از فدراسيون به ايران آمده اند تا گزارشي را تحويل فدراسيون جهاني دهند. سرپرستي تيم ناظران به عهده پرفسور گرهارداستاد دانشگاه علوم كاربردي فون رايزيكن آلمان و عضو هيئت امناي فدراسيون جهاني ربوكاپاست. ما قبل از ارسال گزارش تيم ناظران با او گفتگو كرديم تا از وضعيت نسبي گزارششان مطلع شويم.
مسابقات آزاد روبوكاپ ايران امسال را چگونه ارزيابي مي كنيد؟
نسبت به سال پيش پيشرفت بسيار خوب و گسترش كاملي را در بخش هاي مختلف مي بينم و مي توانم بگويم كه مسابقات ايران در سطح بسيار خوبي برگزار شده است.
توانايي ايران براي برگزاري مسابقات جهاني را چگونه مي بينيد؟
به نظر من ايران توانايي كاملي براي برقراري مسابقات جهاني دارد. در ايران منابع و نيروي انساني بسيار توانمندي در زمينه ربوكاپ وجود دارد. ناظران ما سال پيش نيزگزارش خوبي از فعاليت هاي ايران را تحويل فدراسيون داده اند و احتمال برگزاري مسابقات جهاني در ايران را بسيار قوي مي دانم.
توانايي تيم هاي ايراني در مسابقات جهاني تاكنون چگونه بوده است؟
همانگونه كه سال قبل گفتم، تيم هاي ايراني قدرتمند و هدف مندانه كار خود را پيگيري مي كنند و همواره نوآوري هاي خاصي در ربات هاي ايراني ديده مي شود كه بسيار اميدوار كننده است. به عنوان مثال در همين مسابقات آزاد ايران در گروه ربات هاي پرنده(flyig robot)سازه هاي خوبي ارائه شده است. ولي احساس مي كنم تيم هاي ايراني از تمامي علومي كه براي ساخت يك ربات مثلاً يك ربات انسان نما بايد بهره بگيرند استفاده نمي كنند و اگر چنين امري محقق شود و از علوم گوناگون ديگر مانند مهندسي رفتار(behaveare egieerig)و علوم مرتبط ديگر هم بهره بگيرند، بسيار قدرتمند تر در مسابقات ظاهر خواهند شد. ولي در كل آينده بسيار خوبي را در عرصه علوم روباتيك را براي ايران پيش بيني مي كنم.
يكي از اهداف فدراسيون جهاني ساخت تيمي از ربات هاي فوتباليست در سال 2050 ميلادي است كه بتواند در مقابل تيم انسان ها بازي كند. شما اين شعار را چقدر نزديك به هدف مي دانيد؟
البته هم اكنون فاصله بسيار زيادي با اين موضوع داريم. توانايي ساخت چنين ربات هايي در سال 2050 از گروه ها و بخش هاي گوناگون فدراسيون جهاني ربوكاپ نيز پرسيده شده و تمامي آن ها در اين مورد يك نظر دارند آن هم احتمال ساخت رباتي در آن سال است كه مانند يك بچه هشت ساله انسان به تمرينات فوتبال بپردازد و در صورتي كه ساخت اين ربات در سال 2040 ميلادي رخ دهد، شايد در سال 2050 موفق به ساخت رباتي باشيم كه بتواند در مقابل تيمي از انسان ها بازي كند ولي هنوز هم شك دارم در سال2050 رباتي در آن حد پيشرفته ساخته شود كه در مقابل انسان بازي كند.]]>
</TEXT>
</DOC>
<DOC>
<DOCID>HAM2-860121-060</DOCID>
<DOCNO>HAM2-860121-060</DOCNO>
<ORIGINALFILE>/1386/860121/news/_kharj.htm</ORIGINALFILE>
<ISSUE>سه شنبه 21 فروردين 1386 - سال پانزدهم - شماره4238 - Apr 10, 2007</ISSUE>
<DATE calender="Western">2007-04-10</DATE>
<DATE calender="Persian">1386/01/21</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
<![CDATA[مخالفت با نامزدي اردوغان در انتخابات رياست جمهوري]]>
</TITLE>
<TEXT>
<![CDATA[گروه بين الملل- احتمال نامزدي رجب طيب اردوغان، نخست وزير تركيه در انتخابات رياست جمهوري آتي تركيه اعتراض برخي گروه هاي سياسي در اين كشور را به دنبال داشته است.
به گزارش روزنامه آلماني تاگس اشپيگل روز گذشته زكي سزر، رئيس حزب چپ تركيه از اردوغان خواست تا از كانديداتوري در انتخابات آتي رياست جمهوري چشم پوشي كند.
اين در حالي است كه بسياري از ناظران سياسي بر اين باورند كه اردوغان در نظر دارد همچنان در مسند نخست وزيري تركيه باقي بماند.
حزب طرفدار اردوغان( آ ك پ)كه اكثريت پارلمان را نيز در اختيار دارد، مي تواند در تعيين نخست وزير آتي تركيه به ايفاي نقش محوري بپردازد. 16آوريل(27 فروردين)اسامي نامزدهاي انتخابات رياست جمهوري تركيه به طور رسمي اعلام مي شود.]]>
</TEXT>
</DOC>
<DOC>
<DOCID>HAM2-860121-061</DOCID>
<DOCNO>HAM2-860121-061</DOCNO>
<ORIGINALFILE>/1386/860121/news/_kharj.htm</ORIGINALFILE>
<ISSUE>سه شنبه 21 فروردين 1386 - سال پانزدهم - شماره4238 - Apr 10, 2007</ISSUE>
<DATE calender="Western">2007-04-10</DATE>
<DATE calender="Persian">1386/01/21</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
<![CDATA[احتمال بازگشت بي نظير بوتو به پاكستان]]>
</TITLE>
<TEXT>
<![CDATA[گروه بين الملل- پرويز مشرف، رئيس جمهور پاكستان در صدد است تا با نزديك شدن به بي نظير بوتو؛ نخست وزير سابق اين كشور از تنش هاي موجود در پاكستان بكاهد.
به گزارش روزنامه واشنگتن تايمز با بركناري بازرس ويژه رسيدگي كننده به پرونده فساد مالي بوتو اين شايعه كه مشرف به منظور پايان دادن به انتقادها و تظاهرات چند هفته اخير بر ضد عملكرد دولت در صدد نزديك شدن به
نخست وزير سابق اين كشور است، شكل جدي تري به خود گرفته است.
بوتو رهبر حزب خلق پاكستان، بزرگترين حزب سياسي موجود در اين كشور است كه از منتقدان سياست هاي دولت پاكستان محسوب مي شود.
در همين رابطه يكي از وزيران كابينه پاكستان نيز اين خبر را تأييد كرد و گفت: به منظور كاهش اعتراض ها به دولت، احتمال دارد بي نظير بوتو به پاكستان برگردد.]]>
</TEXT>
</DOC>
<DOC>
<DOCID>HAM2-860121-062</DOCID>
<DOCNO>HAM2-860121-062</DOCNO>
<ORIGINALFILE>/1386/860121/news/_kharj.htm</ORIGINALFILE>
<ISSUE>سه شنبه 21 فروردين 1386 - سال پانزدهم - شماره4238 - Apr 10, 2007</ISSUE>
<DATE calender="Western">2007-04-10</DATE>
<DATE calender="Persian">1386/01/21</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
<![CDATA[شرط پيونگ يانگ براي ورود بازرسان هسته اي]]>
</TITLE>
<TEXT>
<![CDATA[گروه بين الملل - مقام هاي آمريكايي كه در چارچوب يك هيأت رسمي  ديروز وارد كره شمالي شدند مي گويند، مذاكره كننده ارشد هسته اي كره شمالي ديروز به اين هيأت گفته است اگر 25 ميليون دلار دارايي مسدود شده پيونگ يانگ در بانك ماكائو آزاد شود، دولت كره شمالي به سرعت بازرسان سازمان ملل را براي بازرسي به كره شمالي دعوت خواهد كرد.
به گزارش آسوشيتدپرس، كيم كائه گوان، معاون اول وزير امور خارجه  كره شمالي و نماينده ارشد هسته اي اين كشور در مذاكرات شش جانبه ديروز با بيل ريچاردسون، كانديداي انتخابات رياست جمهوري 2008 آمريكا و آنتوني پرينسيپي، مسئول امور كهنه  سربازان كاخ سفيد در پيونگ يانگ ديدار و گفت وگو كرد. بعد از اين ديدار اعضاي هيأت مذاكره كننده آمريكايي به خبرنگاران گفتند، شرط كره براي پذيرفتن بازرسان آژانس آزاد شدن دارايي هاي توقيف شده اين كشور است.]]>
</TEXT>
</DOC>
<DOC>
<DOCID>HAM2-860121-063</DOCID>
<DOCNO>HAM2-860121-063</DOCNO>
<ORIGINALFILE>/1386/860121/news/_kharj.htm</ORIGINALFILE>
<ISSUE>سه شنبه 21 فروردين 1386 - سال پانزدهم - شماره4238 - Apr 10, 2007</ISSUE>
<DATE calender="Western">2007-04-10</DATE>
<DATE calender="Persian">1386/01/21</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
<![CDATA[7 سرباز ناتو در 2 انفجار در افغانستان كشته شدند]]>
</TITLE>
<TEXT>
<![CDATA[گروه بين الملل ديروز در دو انفجار جداگانه در جنوب افغانستان هفت سرباز ناتو كشته و سه نفر مجروح شدند.
به گفته منابع خبري نيروهاي خارجي مستقر در افغانستان شش سرباز ناتو ديروز بر اثر انفجار يك بمب كنار جاده اي در جنوب افغانستان كشته شدند.
در اين حادثه يك خودروي حامل شش سرباز با يك وسيله  منفجره برخورد كرد و به طور كامل منهدم شد. در اين انفجار يكي از سربازان ناتو نيز مجروح شد.ناتو هم چنين اعلام كرد: در انفجار بمب جاده  اي ديگري در افغانستان، يكي از سربازان ناتو كشته و دو تن ديگر زخمي  شدند.]]>
</TEXT>
</DOC>
<DOC>
<DOCID>HAM2-860121-064</DOCID>
<DOCNO>HAM2-860121-064</DOCNO>
<ORIGINALFILE>/1386/860121/news/_kharj.htm</ORIGINALFILE>
<ISSUE>سه شنبه 21 فروردين 1386 - سال پانزدهم - شماره4238 - Apr 10, 2007</ISSUE>
<DATE calender="Western">2007-04-10</DATE>
<DATE calender="Persian">1386/01/21</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
<![CDATA[آخرين نظرسنجي در باره انتخابات آمريكا]]>
</TITLE>
<TEXT>
<![CDATA[گروه بين الملل - آخرين نظرسنجي ها نشان مي دهد كه هيلاري كلينتون در راس فهرست نامزدهاي دمكراتها و رودولف جيولياني در راس فهرست نامزدهاي جمهوريخواهان براي انتخابات رياست جمهوري سال????آمريكا قرار دارند.
به گزارش بي.بي.سي، در سه نظرسنجي انجام شده توسط سه موسسه مختلف هيلاري كلينتون سناتور دمكرات از رقباي حزبي خود باراك اوباما و جان ادواردز نامزد ناموفق دوره پيشين انتخابات در سال????پيشي گرفته است.
در نظرسنجي به عمل آمده توسط مجله تايم،هيلاري كلينتون??درصد، اوباما??درصد و ادواردز??درصد آراء را به خود اختصاص داده اند.اما نتيجه اين نظرسنجي در دو ايالت آيووا و نيو همپشاير كه دوره هاي مقدماتي انتخابات را برگزار خواهند كرد، متفاوت است.]]>
</TEXT>
</DOC>
<DOC>
<DOCID>HAM2-860121-065</DOCID>
<DOCNO>HAM2-860121-065</DOCNO>
<ORIGINALFILE>/1386/860121/news/_kharj.htm</ORIGINALFILE>
<ISSUE>سه شنبه 21 فروردين 1386 - سال پانزدهم - شماره4238 - Apr 10, 2007</ISSUE>
<DATE calender="Western">2007-04-10</DATE>
<DATE calender="Persian">1386/01/21</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
<![CDATA[توطئه ايالات متحده براي اسكان آوارگان فلسطيني در كانادا و استراليا]]>
</TITLE>
<TEXT>
<![CDATA[گروه بين الملل- آمريكا با حمايت اسرائيل و برخي كشورهاي عربي براي اسكان شمار زيادي از آوارگان فلسطيني در استراليا، كانادا و آمريكا در حال برنامه ريزي است.
نشريه فلسطيني المنار روز گذشته با افشاي اين طرح اعلام كرد در اين طرح هيأت هايي از سازمان ملل متحد و كشورهاي عربي مشاركت دارند و بودجه هاي زيادي نيز براي اجراي اين طرح طي دو سال آتي اختصاص داده شده است.
به ظاهر هيأت هايي از مقام هاي آمريكايي، عربي و سازمان هاي بين المللي در ديدارها و نشست هاي مختلف اين تصميم را اتخاذ كردند كه بعضي از اين نشست ها در پايتخت هاي اروپايي برگزار شده است.
آوارگان فلسطيني در لبنان و عراق هدف اين طرح هستند و اجراي بخشي از طرح آغاز شده؛ به طوري كه 50 خانوار از آوارگان فلسطيني مقيم عراق در كانادا اسكان داده شده اند.
در چارچوب اين طرح وزارتخانه هاي امورخارجه در كانادا، آمريكا و استراليا براي اسكان آوارگان دستوراتي براي تسهيل در آماده شدن ويزاي اين آوارگان صادر كرده اند.
قرار است اين طرح پيش از به پايان رسيدن دور دوم رياست جمهوري جرج بوش رئيس جمهوري آمريكا به مرحله اجرا درآيد.
اين منابع پيش بيني كردند كه اردوگاه هاي فلسطيني در لبنان تحت فشار شديد و عمليات تروريستي و پيگرد قرار گيرند تا اسكان آنان در خارج از اين كشور به راحتي فراهم شود؛ همچنان كه امروز عمليات خشونت آميز عليه فلسطينيان مقيم عراق به وقوع مي پيوندد.]]>
</TEXT>
</DOC>
<DOC>
<DOCID>HAM2-860121-066</DOCID>
<DOCNO>HAM2-860121-066</DOCNO>
<ORIGINALFILE>/1386/860121/news/_kharj.htm</ORIGINALFILE>
<ISSUE>سه شنبه 21 فروردين 1386 - سال پانزدهم - شماره4238 - Apr 10, 2007</ISSUE>
<DATE calender="Western">2007-04-10</DATE>
<DATE calender="Persian">1386/01/21</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
<![CDATA[آغاز مبارزه هاي انتخاباتي در فرانسه]]>
</TITLE>
<TEXT>
<![CDATA[گروه بين الملل- كمتر از دو هفته پيش از برگزاري انتخابات رياست جمهوري در فرانسه آخرين نظرسنجي ها از پيشي گرفتن نيكولاي سركوزي از ديگر رقيبان انتخاباتي حكايت دارد.
به گزارش خبرگزاري آلمان،انتخابات رياست جمهوري فرانسه روز يكشنبه سوم ارديبهشت برگزار مي شود و در صورتي كه هيچ كدام از نامزدها به اكثريت بيش از پنجاه درصد نرسند، مرحله دوم در شانزده ارديبهشت برگزار خواهد شد.در اين مرحله اكثريت نسبي كافي خواهد بود. ژاك شيراك پيش تر اعلام كرده بود كه نامزد اين دوره نخواهد بود.وي پس از دوازده سال مسند رياست جمهوري را ترك خواهد كرد.
دوره رياست جمهوري فرانسه پس از اصلاحات سال 2002 از هفت سال به پنج سال كاهش يافت.نيكولاي ساركوزي وزير كشور كابينه شيراك در رقابت اصلي با سكولن رويال است كه بر اساس آخرين نظرسنجي ها اكنون 22 درصد از رأي دهندگان را به خود جلب كرده است.
نيروهاي راستگرا به رهبري جان ماري لوپن نيز شانسي را براي خود در صورتي كه انتخابات به مرحله دوم برسد قائل هستند. ستاد انتخاباتي لوپن خبري مربوط به ائتلاف وي با ساركوزي را كه ديروز در مطبوعات فرانسه اعلام شده بود تكذيب كرد.
لوپن كه در نظرسنجي ها پس از ساركوزي، سكولن رويال، فرانس بايرو در مقام چهارم قرار دارد، در انتخابات پنج سال پيش توانست به مرحله دوم راه يابد و حمايت سوسياليست ها در مرحله دوم از شيراك مانع موفقيت وي شد.خبرگزاري فرانسه در رابطه با انتخابات فرانسه گزارش مي دهد كه در شهرهاي حومه پاريس كه محل درگيري هاي پياپي بين جوانان و نيروهاي انتظامي بود اكنون نهضتي پا گرفته است كه با شعار هركس به غير از ساركوزي به ميدان آمده است.
همين خبرگزاري در گزارش ديگري مي نويسد كه ميزان كساني كه هنوز در مورد نامزد مورد علاقه خود تصميم نگرفته اند بيش از همه انتخابات پيشين است.]]>
</TEXT>
</DOC>
<DOC>
<DOCID>HAM2-860121-067</DOCID>
<DOCNO>HAM2-860121-067</DOCNO>
<ORIGINALFILE>/1386/860121/news/_kharj.htm</ORIGINALFILE>
<ISSUE>سه شنبه 21 فروردين 1386 - سال پانزدهم - شماره4238 - Apr 10, 2007</ISSUE>
<DATE calender="Western">2007-04-10</DATE>
<DATE calender="Persian">1386/01/21</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
<![CDATA[مردم عراقيكصدا عليه اشغالگري
در تظاهرات روز گذشته در نجف، حاضران با سر دادن شعارهايي عليه اشغالگران خواستار خروج نيروهاي خارجي از عراق شدند]]>
</TITLE>
<TEXT>
<IMAGE>/1386/860121/news/018621.jpg</IMAGE>
<![CDATA[
گروه بين الملل مردم عراق روز گذشته در حالي با شركت در گردهمايي هاي فراگير سالروز سقوط بغداد را گرامي داشتند كه نجف اشرف به دليل تجمع هزاران تن از مردم عراق در اين شهر و برگزاري تظاهراتي گسترده به كانون مخالفت مردم با ادامه اشغال عراق تبديل شده بود.
در تظاهرات روز گذشته در نجف، حاضران با سر دادن شعارهايي عليه اشغالگران خواستار خروج نيروهاي خارجي از عراق شدند. اين تظاهرات به درخواست مقتدي صدر، رهبر جنبش صدر برگزار شد و روزنامه هاي عراقي براي همراهي با تظاهركنندگان روز گذشته منتشر نشدند.
در سايه برگزاري تظاهرات در شهرهاي مختلف عراق كه علاوه بر نجف اشرف در كربلا، بغداد و حله هم به شكلي گسترده انجام شد اين شهرها به حال تعطيل درآمدند. در بغداد و حله قوانين منع آمد و شد اعمال شد و دولت عراق براي به حداقل رساندن احتمال وقوع حملات تروريستي تمامي ادارات دولتي را طي روز گذشته تعطيل كرده بود.
شركت كنندگان در تظاهرات نجف با طي مسيري
5 كيلومتري از مقابل مسجد كوفه تا ميدان صدرين راهپيمايي كردند. تعداد افرادي كه در تظاهرات روز گذشته شركت كردند حدود دو ميليون تن برآورد شده است. در اين گردهمايي ها پرچم هاي عراق به اهتزاز درآمدند.
نصار الربيعي، از اعضاي برجسته جريان صدور روز گذشته در اظهاراتي تأكيد كرد حاضران در تظاهرات ضداشغالگري با هدف نشان دادن همبستگي و يكپارچكي عراق و نفي فتنه انگيزي اشغالگران از حمل هر پرچم يا تصويري جز پرچم عراق خودداري كردند. او تأكيد كرد خروج اشغالگران از عراق در نزديك ترين زمان ممكن خواست تمامي ملت عراق است.
تكذيب شايعه بيماري آيت الله سيستاني
يكي از اعضاي دفتر آيت الله سيدعلي سيستاني، مرجع تقليد شيعيان عراق روز گذشته شايعه وخيم بودن حال ايشان را تكذيب كرد و از سلامت آيت الله سيستاني خبر داد.
پيش از اين در بغداد و ساير شهرهاي شيعه نشين عراق شايع شده بود آيت الله سيستاني در يكي از بيمارستان هاي بغداد بستري شده است. اين منبع روز گذشته به خبرگزاري جمهوري اسلامي ايران(ايرنا)گفت: تنها مشكل آيت الله سيستاني سرماخوردگي بود كه كسالت ايشان از اين بابت برطرف شده است. وي افزود: تمامي ملاقات هاي عمومي آيت الله سيستاني برقرار است.
ادامه بحران انساني در عراق
ژاكوب كلنبرگ، رئيس كميته بين المللي جلب سرخ روز گذشته در ديدار با كاندوليزا رايس وزير امور خارجه ايالات متحده، رابرت گيتس وزير دفاع و استفان هادلي، مشاور امنيت ملي آمريكا در واشنگتن از وخامت اوضاع انساني در عراق ابراز نگراني كرد.
كلنبرگ اوضاع انساني در عراق، جايي كه هزاران غيرنظامي به  دليل گسترش ناآرامي ناچار به ترك خانه هاي خود شده اند و هر روز ده ها شهروند غيرنظامي به قتل مي رسند را نگران  كننده توصيف كرده است.]]>
</TEXT>
</DOC>
<DOC>
<DOCID>HAM2-860121-068</DOCID>
<DOCNO>HAM2-860121-068</DOCNO>
<ORIGINALFILE>/1386/860121/news/_kharj.htm</ORIGINALFILE>
<ISSUE>سه شنبه 21 فروردين 1386 - سال پانزدهم - شماره4238 - Apr 10, 2007</ISSUE>
<DATE calender="Western">2007-04-10</DATE>
<DATE calender="Persian">1386/01/21</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
<![CDATA[گفت و گو
پتريك كرانينكنفرانس امنيتي عراق؛ بي نتيجه اما اميدوار كننده]]>
</TITLE>
<TEXT>
<![CDATA[دكتر پتريك كرانين مدير تحقيقات در مركز مطالعات راهبردي و بين الملل امريكاست. وي همچنين معاونت سياستگذاري و هماهنگي آژانس توسعه بين الملل مجلس سناي آمريكا را برعهده دارد و پيش از اين مشاور رييس ستاد مشترك ارتش امريكا بوده است.او در محافل تحقيقاتي و علمي آمريكا در عرصه سياست خارجي از اعتبار بسيار زيادي برخوردار بوده و گزارش ها و تحقيقات بسياري از وي در اين عرصه ها به جاي مانده است.
اين افسر و كاردار پيشين آمريكا در گفتگو با جواد حميدي همكار سرويس بين الملل همشهري نسبت به كنفرانس امنيتي عراق كه قرار است دومين جلسه آن ماه جاري در تركيه برگزار شود، ابراز عقيده كرده است.
براي اولين سئوال درباره اصل برگزاري كنفرانس بين المللي عراق كه دور نخست آن در بغداد برگزار شد چه نظري داريد؟
همانگونه كه مي دانيد اصل اين كنفرانس براي جلب كمك و حمايت كشورهاي همسايه عراق درباره مهمترين موضوع و دغدغه موجود در اين كشور يعني بر قراري امنيت است. اگر قرار باشد طرفهايي در خصوص تثبيت امنيت در عراق تضمين دهند بي شك كشورهاي همسايه و ايالات متحده بهترين آنها هستند.
و اينكه نمايندگاني از ايران، سوريه و ايالات متحده در آن حضور داشتند؟
خوب بي ترديد اين گام بسيار مثبتي مي شود. از اين منظر كه ايران، سوريه و ايالات متحده پشت يك ميز حضور دارند و درباره مهمترين چالش امروز عراق با يكديگر بحث مي كنند. شايد اين كنفرانس در نوع خود و از حيث حضور توأمان اين كشورها كم نظير و شايد بي نظير باشد.
چه ويژگي ديگري مي توانيد از حيث حضور همزمان نمايندگاني از واشنگتن و تهران براي اين كنفرانس بيان كنيد؟
اينكه ايران حاضر شده درباره امنيت عراق مذاكره كند و ايالات متحده نيز حاضر است به حرف ايران گوش دهد. اما متاسفانه به زلماي خليل زاد سفير آمريكا در عراق- اجازه داده شده است تنها در كريدوري باريم و محدود گفتگو كند.اما نفس اين گفتگو مهم است. اگر بخاطر داشته باشيد تهران تاكيد داشت تنها درباره عراق با ايالات متحده گفتگو نمي كند و ايالات متحده نيز ادعا مي كرد ايران برخي تجهيزات نظامي و مواد منفجره در اختيار مبارزين عراقي قرار مي دهد. خوب با گذشت يك سال اين موارد به فراموشي سپرده شده است و دو كشور پاي ميز مذاكره اند.
فكر نمي كنيد ديگر موارد و اختلاف نظرهاي موجود نيز از طريق مذاكره قابل حل و فصل است؟
در واقع ديپلماسي تنها راه موجود است. اما بايد بخاطر داشت ديپلماسي تنها در مورد طرفهايي پيش خواهد رفت كه با يكديگر گفتگو كنند نه اينكه يكديگر را از مذاكره محروم سازند. اگر تهران و واشنگتن مي توانند بر سر برقراري امنيت در عراق با يكديگر گفتگوي مستقيم داشته باشند بي ترديد در مورد تروريسم و بحران هسته اي نيز مي توانند. در واقع دليلي ندارد اين شانس از دو طرف سلب شود.
اين كنفرانس چه نقاط ضعفي داشته است؟
اين كنفرانس يك مشكل اساسي داشت و آن اينكه هيچگونه تعهد، برنامه كاري، نتيجه عملي و هر چيز ديگري از اين دست را در بر نداشت كه بايد به آن توجه شود. دور دوم اين كنفرانس هر كجا كه قرار است برگزار شود بايد به نتيجه اي كاربردي تر بيانجامد. نبايد فراموش شود كه اصل كنفرانس براي چه است و بايد تعهداتي بر عهده كشورهاي حاضر گذارده شود و براي عملي شدن اين تعهدات برنامه كاري تدوين شود.]]>
</TEXT>
</DOC>
<DOC>
<DOCID>HAM2-860121-069</DOCID>
<DOCNO>HAM2-860121-069</DOCNO>
<ORIGINALFILE>/1386/860121/news/_shari.htm</ORIGINALFILE>
<ISSUE>سه شنبه 21 فروردين 1386 - سال پانزدهم - شماره4238 - Apr 10, 2007</ISSUE>
<DATE calender="Western">2007-04-10</DATE>
<DATE calender="Persian">1386/01/21</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[هشدار بازرسي كل كشور درباره تخريبپارك ملي خجير]]>
</TITLE>
<TEXT>
<IMAGE>/1386/860121/news/018639.jpg</IMAGE>
<![CDATA[
گروه شهري- پارك ملي خجير در شمال شرق تهران در معرض تصرفات غيرقانوني، تخريب اكوسيستم و از بين رفتن پوشش گياهي قرار گرفته است كه اين موضوع باعث افزايش آلودگي آب رودخانه جاجرود مي شود.
به گزارش روابط عمومي سازمان بازرسي كل كشور، گزارش بررسي ها، بازديدها و مطالعات مستمر كارشناسان اين سازمان درباره اين پارك حاكي از اين است كه نبود تعامل و وجود اختلافات دستگاه هاي دولتي ذي ربط در منطقه پارك جنگلي خجير(جهاد سازندگي، سازمان منابع طبيعي،سازمان آب و سازمان حفاظت محيط زيست)در زمينه نحوه بهره برداري، موجب شد تا علاوه بر ايجاد زمينه تضعيف حاكميت دولت، كاركنان شاغل در مجموعه هاي دولتي مستقر در پارك بدون برخورد جدي و قانوني توسط دستگاه هاي مسئول، مبادرت به احداث ساختمان و آغل در بستر و حريم رودخانه كنند.
از سوي ديگر به دليل اطاله دادرسي پرونده هاي متعدد تصرف و تخريب و غفلت متوليان دولتي در مورد ابهام در نحوه حفاظت از اين منطقه، شرايط مناسبي براي سوءاستفاده اشخاص و تصرف غيرقانوني اراضي را فراهم كرده است. به نحوي كه متخلفين با ادعاي حق ريشه و يا سبق تصرف اجدادي موفق به اخذ رأي دادگاه جهت تثبيت تصرفات فوق به نفع خود شده اند.
گلخانه  هاي آلوده كننده
ايجاد مزارع پرورش گل و احداث گلخانه ها در بستر رودخانه  جاجرود كه داراي سودآوري قابل ملاحظه اي است و همه ساله با تصرف و خاكريزي حاشيه رودخانه بر وسعت آن اضافه مي شود و همچنين استفاده از مقادير معتنابهي كود شيميايي و سموم دفع آفات در اين مزارع، موجب تشديد آلودگي آب شرب رودخانه جاجرود شده است.
ادامه از صفحه اول
اين گزارش حاكي است علي رغم صراحت مصوبه سال 1354 هيأت وزيران مبني بر ممنوعيت تعليف احشام، قطع اشجار، بوته كني و تجاوز و تخريب محيط زيست كه موجب از بين رفتن رستني ها و تغيير آكوسيستم در پارك هاي ملي مي شود، ولي اين اقدامات بدون واكنش جدي محيط بانان(كه بعضاً از اهالي ساكن در همان پارك هستند)صورت گرفته است.
بررسي ها نشان مي دهد گرچه اداره كل حفاظت محيط زيست استان تهران به عنوان متولي حفاظت از پارك ملي و قائم مقام قانوني دستگاه هاي دولتي ذي ربط براي حفاظت از جانوران وحشي، تكثير و پرورش رستني هاي موجود و تثبيت اكوسيستم منطقه خجير، با ايجاد محدوديت هاي مختلف مانع از گسترش روستا، اسكان و افزايش جمعيت شده و همين امر منجر به مهاجرت اهالي از اين منطقه شده، ولي اين موضوع موجب شده تا با واگذاري امور كشاورزي و دامداري اهالي به مهاجرين افغاني، اين پارك مبدل به منطقه امني براي كار و اقامت آنان شود كه از جانب استانداري تهران هم برخورد قاطعي با آنان صورت نگرفته است. ضمن اين كه در حال حاضر حدود 20 خانوار به طور پراكنده در حوالي مزارع و باغ هاي ايجاد شده سكني گزيده اند.
در گزارش كارشناسان سازمان بازرسي كل كشور به منظور حل مشكلات پارك جنگلي خجير، پيشنهاد شده تا استانداري تهران ضمن نظارت بر استمرار تعامل سازنده دستگاه هاي مستقر در پارك ملي خجير، نسبت به تعيين تكليف سكونت اهالي و اسكان غيرمجاز افاغنه و جلوگيري از ورود و خروج ماشين آلات سنگين به منطقه پارك ملي خجير وارد عمل شود و از آنجا كه با آبگيري سد ماملو و به زير آب رفتن اراضي حريم رودخانه آب شرب پشت سد آلوده خواهد شد، ضرورت دارد ضمن برخورد قانوني با متصرفين و ساخت و ساز هاي غيرمجاز و ساير عوامل آلاينده حاشيه رودخانه، از ادامه آلودگي بستر و حريم رودخانه منتهي به سد جلوگيري شود.
پارك ملي خجير با بيش از 4200 هكتار وسعت(شامل 211 هكتار جنگل كاري)در 13كيلومتري شرق تهران و در منطقه اي كوهستاني واقع شده و پيش از انقلاب به علت استفاده به عنوان شكارگاه سلطنتي، عوامل دربار مانع ملي  شدن آن گرديدند. اين پارك در سال 1358 با مصوبه شوراي انقلاب و در جهت حفاظت از اكوسيستم منطقه به سازمان حفاظت محيط زيست واگذار شد و از سال 1363 بخشي از اراضي زراعي و جنگلي پارك به همراه تأسيسات ساختماني و كاخ هاي موجود به وزارت جهاد سازندگي سابق تحويل شد.
بسياري از كارگران شاغل در شكارگاه خجير كه عمدتاً قبل از پيروزي انقلاب جهت امور كشاورزي در آنجا اسكان داشتند به عنوان محيط بان، قرق بان و كارگر به استخدام جهاد سازندگي، حفاظت محيط زيست و منابع طبيعي استان تهران درآمدند. ليكن خويشاوندي اين افراد با ساكنين پارك موجب شد تا علي رغم ملي بودن پارك، برخي از آنان با ادعاي اين كه از ساكنين منطقه هستند در اين اراضي اقدام به ساخت و ساز كنند.]]>
</TEXT>
</DOC>
<DOC>
<DOCID>HAM2-860121-070</DOCID>
<DOCNO>HAM2-860121-070</DOCNO>
<ORIGINALFILE>/1386/860121/news/_shari.htm</ORIGINALFILE>
<ISSUE>سه شنبه 21 فروردين 1386 - سال پانزدهم - شماره4238 - Apr 10, 2007</ISSUE>
<DATE calender="Western">2007-04-10</DATE>
<DATE calender="Persian">1386/01/21</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[در حدفاصل سعادت آباد تا سئول
مرحله سوم بزرگراه يادگار امام تا مرداد به بهره برداري مي رسد]]>
</TITLE>
<TEXT>
<![CDATA[گروه شهريمرحله سوم بزرگراه يادگار امام حدفاصل تقاطع سعادت آباد با كچوئي، شهيد چمران و سئول ظرف مدت 4 ماه آينده به طور كامل به بهره برداري خواهد رسيد.
برخي از بخش هاي اين طرح نظير مسير 3 كيلومتري بزرگراه يادگار كه از روي پل هاي فلزي دركه و چمران مي گذرد قبل از موعد اعلام شده و در اواخر خردادماه آماده خواهد شد.
گسترش بي رويه تهران به ويژه در منطقه شمال غرب، جنوب غرب، غرب تهران و شهرستان كرج موجب شده روزانه صدها هزار جمعيت ساكن مناطق مورد اشاره در ساعات اوج؛ صبح ها در مسير رفت به سمت مراكز تجاري، اداري و اقتصادي و بعدازظهرها هنگام برگشت به سمت محل سكونت در شرايط ترافيك سنگين تردد كنند.
در همين زمينه تكميل مرحله سوم بزرگراه يادگار امام حدفاصل تقاطع سعادت آباد، شهيد چمران و سئول كه با احتساب رمپ و لوپ ها و محورهاي اصلي و فرعي 14 كيلومتر مي شود، مي تواند از بار ترافيكي بزرگراه نيايش و شهيد همت تا حد قابل توجهي بكاهد.به گفته علي معدني نماينده حوزه معاونت فني عمراني در پروژه يادگار امام، شهرداري تهران با توجه به اهميت ترافيكي احداث بزرگراه يادگار كار احداث مرحله سوم اين بزرگراه را از سال 82 آغاز كرد.
وي ادامه داد: با سرعت گرفتن عمليات اجرايي مرحله سوم بزرگراه يادگار در سال 85 هم اكنون اين طرح از 75 درصد پيشرفت فيزيكي برخوردار شده است. وي با اشاره به گذر شاه لوله آب از ميان اوين دركه يا وجود ساير معارضين تأسيساتي نظير لوله هاي گاز و كابل هاي برق و مخابرات خواستار همكاري هرچه بيشتر اين شركتها در امر جابجايي تأسيسات خود به منظور سرعت گرفتن كار اتمام اين پروژه شد.
معدني ازقوه قضائيه خواست تا با انتقال باقيمانده تأسيسات پست برق فشارقوي زندان اوين به داخل محدوده قانوني خود، شهرداري تهران را در اتمام هرچه سريع تر اين پروژه ترافيكي ارزشمند ياري رساند اين در حالي است كه به گفته اين مقام مسئول هزينه جابجايي اين پست برق فشارقوي زندان اوين در سه ماهه زمستان گذشته پرداخت شده است.]]>
</TEXT>
</DOC>
<DOC>
<DOCID>HAM2-860121-071</DOCID>
<DOCNO>HAM2-860121-071</DOCNO>
<ORIGINALFILE>/1386/860121/news/_shari.htm</ORIGINALFILE>
<ISSUE>سه شنبه 21 فروردين 1386 - سال پانزدهم - شماره4238 - Apr 10, 2007</ISSUE>
<DATE calender="Western">2007-04-10</DATE>
<DATE calender="Persian">1386/01/21</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[معاون محيط زيست دريايي تأييد كرد
جيوه آلوده كننده در آب هاي خليج فارس]]>
</TITLE>
<TEXT>
<![CDATA[گروه شهري معاون محيط زيست دريايي سازمان حفاظت محيط زيست، تأثيرات فاجعه بار ناشي از ورود آلاينده هاي پتروشيمي به خليج فارس را تأييد كرد.
دكتر سيد محمد باقر نبوي اشاره كرد
15 واحد پتروشيمي در حاشيه خليج فارس در حال فعاليتند كه از جيوه به عنوان كاتاليزور استفاده مي كنند. اين درحالي است كه نبود سيستم بازيافت سبب مي شود بخش عمده اي از اين ماده وارد دريا شده به زنجيره غذايي راه يابد و باعث شيوع بيماري هاي متعدد شود كه از آن جمله مي توان به بيماري هاي تنفسي، عقيم شدن و نازايي و همچنين تولد نوزادان ناقص اشاره كرد. به گفته اين مقام مسئول، جيوه از عناصري است كه با ورود به محيط، سمي تر مي شود و برخلاف ساير عناصر كه هنگام ورود به آب تجزيه و كم خطر مي شوند خطرناك تر شده و با تبديل شدن به متيل جيوه كشنده مي شود درنتيجه همه موجودات دريايي را تهديد مي كند و هم با متراكم شدن در بدن ماهي و ورود به چرخه غذايي، مسموميت، شوك عصبي و در پاره اي موارد مرگ و مير مصرف كنندگان را درپي مي آورد. وي با اشاره به اين كه در دهه 60 شمار قابل توجهي از شهروندان ژاپني به دليل مسموميت ناشي از جيوه موجود در ماهي از بين رفته اند گفت:  در ضمن بازديد از واحدهاي پتروشيمي، رئيس بيمارستان بندر امام طي گزارشي از ميزان غيرطبيعي تولد نوزادان ناقص كه در ميان آنها حتي كودكان بي سر وجود دارد خبر داد و گفت: بسياري از مردم و كارگران حاشيه نشين مراكز صنعتي پتروشيمي از بيماري هايي نظير ناباروري و بيماري هاي تنفسي رنج مي برند.]]>
</TEXT>
</DOC>
<DOC>
<DOCID>HAM2-860121-072</DOCID>
<DOCNO>HAM2-860121-072</DOCNO>
<ORIGINALFILE>/1386/860121/news/_shari.htm</ORIGINALFILE>
<ISSUE>سه شنبه 21 فروردين 1386 - سال پانزدهم - شماره4238 - Apr 10, 2007</ISSUE>
<DATE calender="Western">2007-04-10</DATE>
<DATE calender="Persian">1386/01/21</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[ديدار اعضاي شوراي شهر با شهروندان]]>
</TITLE>
<TEXT>
<![CDATA[اعضاي شوراي اسلامي شهر تهران در راستاي بازديد از مناطق مختلف شهرداري، روز چهارشنبه بيست و دوم فروردين با شهروندان مناطق 2 و 5 ديدار خواهند داشت. بر اين اساس، منظر خير حبيب اللهي در شهرداري منطقه 2 و حبيب كاشاني در منطقه 5 به بررسي مشكلات شهروندان خواهند پرداخت.شهروندان مي توانند براي ثبت نام ديدار با اعضاي شوراي شهر به روابط عمومي  شهرداري هاي اين مناطق مراجعه كنند.]]>
</TEXT>
</DOC>
<DOC>
<DOCID>HAM2-860121-073</DOCID>
<DOCNO>HAM2-860121-073</DOCNO>
<ORIGINALFILE>/1386/860121/news/_shari.htm</ORIGINALFILE>
<ISSUE>سه شنبه 21 فروردين 1386 - سال پانزدهم - شماره4238 - Apr 10, 2007</ISSUE>
<DATE calender="Western">2007-04-10</DATE>
<DATE calender="Persian">1386/01/21</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[از ارديبهشت اجرا مي شود
جريمه 13 هزار توماني پلاك هاي قديمي]]>
</TITLE>
<TEXT>
<![CDATA[ايسنا: رئيس مركز تعويض پلاك راهنمايي و رانندگي نيروي انتظامي گفت: تعويض نيمه حضوري خودروهاي پلاك قديمي از ارديبهشت ماه در كشور آغاز مي شود.
سرهنگ محمدرضا غلامي ديروز با اشاره به تخصيص 3 ميليون و 28 هزار و 629 زوج پلاك در سال 85 رشد صدور پلاك در كشور را نسبت به سال 84، 350 درصد عنوان كرد و گفت:  اين در حالي است كه اين رشد در سال 84 نسبت به 83، 150 درصد بوده است.
وي با اشاره به اين كه 85 درصد خودروهاي فراخوان شده در طرح تعويض پلاك مراجعه كرده اند و 15 درصد به دليل برخي مشكلات اعم از حقوقي و غيره هنوز مراجعه نداشته اند گفت: مالكين خودروهاي مدل 81 تنها تا آخر فروردين ماه براي تعويض پلاك مهلت دارند در غير اين صورت با مشاهده ماموران نيروي انتظامي اين دسته از خودروها 130 هزار ريال جريمه و به پاركينگ منتقل مي شوند.
سرهنگ محمدرضا غلامي با اشاره به برخي مشكلات در خصوص تعويض پلاك و كارت هوشمند سوخت گفت: بر اساس هماهنگي هاي انجام شده و با توجه به اينكه مشكل برخي مالكين براي تعويض پلاك حضور نداشتن شخص مالك است، بستگان درجه يك مالك نيز مي توانند با ارائه كارت شناسايي نسبت به تعويض پلاك خودرو اقدام كنند و در اين زمينه نيازي به مراجعه خود مالك نيست.]]>
</TEXT>
</DOC>
<DOC>
<DOCID>HAM2-860121-074</DOCID>
<DOCNO>HAM2-860121-074</DOCNO>
<ORIGINALFILE>/1386/860121/news/_siasi.htm</ORIGINALFILE>
<ISSUE>سه شنبه 21 فروردين 1386 - سال پانزدهم - شماره4238 - Apr 10, 2007</ISSUE>
<DATE calender="Western">2007-04-10</DATE>
<DATE calender="Persian">1386/01/21</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[در جشن بزرگداشت روز ملي فناوري هسته اي اعلام شد
ايران به غني سازي صنعتي رسيد
عكس:جواد گلزار]]>
</TITLE>
<TEXT>
<IMAGE>/1386/860121/news/018579.jpg</IMAGE>
<IMAGE>/1386/860121/news/018576.jpg</IMAGE>
<![CDATA[
گروه سياسي - ديروز انتظار همه براي شنيدن خبر خوش هسته اي با اعلام خبر آغاز غني سازي صنعتي اورانيوم در سايت هسته اي نطنز توسط رئيس جمهوري به پايان رسيد.
خبر موعود همان آغاز غني سازي صنعتي اورانيوم براي اولين بار توسط دانشمندان هسته اي ايران است. سرانجام اين خبر ديروز و به طور مستقيم براي همگان حتي آنها كه از شنيدن خبرهاي خوش براي ملت ايران چندان خوشحال نمي شوند اعلام شد.
رئيس جمهوري اين خبر را در مراسمي كه به مناسبت سالروز فناوري هسته اي در سايت غني سازي اورانيوم در نطنز با حضور مقامات كشوري و لشكري و سفراي حدود 50 كشور خارجي برگزارشد و بسياري از شبكه هاي تلويزيوني و خبري دنيا آن را به طور مستقيم پخش مي كردند، اعلام كرد. محمود احمدي نژاد در اين جشن بزرگ گفت: با كمال افتخار اعلام مي كنم از امروز ايران در زمره كشورهاي توليد كننده صنعتي سوخت هسته اي قرار گرفته است.
به گزارش خبرنگار اعزامي همشهري، وي كه در مراسم سالروز فناوري هسته اي در نطنز سخن مي گفت، با اشاره به ورود ايران به مرحله صنعتي غني سازي در پي تلاش يك ساله كارشناسان و متخصصان ايراني اين پيروزي را به مقام معظم رهبري، ملت ايران و همه ملت هاي آزاده جهان تبريك گفت.
--
توليد 270 تن uf6
غلامرضا آقازاده رئيس سازمان انرژي اتمي  ديروز پيش از سخنان رئيس جمهوري ازتوليد 270 تن uf6 در يكسال گذشته در تاسيسات فراوري اورانيوم نطنز خبر داد.رئيس سازمان انرژي اتمي همچنين تاكيد كرد: اينك با ورود به توليد انبوه ماشين هاي سانتريفيوژ و ورود به مرحله صنعتي غني سازي، گام مهمي در راستاي اميدهاي چند ساله كشور برداشته شد. آقازاده به برنامه توسعه نيروگاههاي هسته اي كشور اشاره كرد و گفت: طراحي و ساخت نيروگاه 360 مگاواتي با شتاب روز افزون ادامه دارد و علاوه بر مناقصه براي توليد 2000 مگاوات برق هسته اي، مكان يابي براي نيروگاههايي براي توليد 20 هزار مگاوات برق هسته اي نيز به مناقصه بين مللي گذاشته شده است.
جشن هسته اي در صدر اخبار رسانه ها
اعلام خبر ورود ايران به غني سازي صنعتي توسط رئيس جمهوري، در روز فناوري هسته اي عصر ديروز در صدر اخبار رسانه هاي جهان قرار گرفت.بي بي سي در دقايقي از روز تيتر اول خود را به اين خبر اختصاص داد و با اشاره به تحريم هاي صورت گرفته عليه ايران خبر ورود ايران به غني سازي صنعتي را به نقل از احمدي نژاد نوشت. خبرگزاري فرانسه با اشاره به نامگذاري 20 فروردين به عنوان روز ملي فناوري هسته اي در ايران خبر برگزاري مراسم جشن هسته اي در شهرهاي مختلف كشور و اعلام ورود ايران به غني سازي صنعتي را ذكر كرد. خبرگزاري هاي آسوشيتدپرس، فاكس نيوز، يونايتدپرس، الجزيره و خبرگزاري  كشورهاي آلمان، تركيه، اسپانيا و ساير كشورهاي عربي سخنان ديروز رئيس جمهوري كشورمان را بر روي سايت خبري خود قرار دادند.
--
رئيس جمهوري با اشاره به اعلام دستيابي دانشمندان جوان كشور در دستيابي به فن آوري چرخه توليد سوخت هسته اي كه سال گذشته اعلام شد گفت: ملت هوشمند ايران اين اتفاق را به عنوان دستاورد جوانان ارج نهاد و با قدرشناسي مصمم تر از گذشته به پاسداري از آن به عنوان حق مسلم خويش همت گمارد.
احمدي نژاد دستيابي به اين فن آوري را نماد توانمندي، استعداد و مقدمه اي براي گام هاي بلندتر و گسترده تر در علم و فن آوري عنوان كرد.
وي در ادامه  تاكيد كرد كه البته دشمنان ملت از پيشرفت و تعالي اين ملت برآشفتند و براي جلوگيري از پيشرفت علم به ميدان آمدند و با استفاده ابزاري از شوراي امنيت سازمان ملل تلاش كردند جلو فعاليت هاي هسته اي جمهوري اسلامي ايران را سد كنند اما موفق نشدند.
رئيس جمهوري موضوع هسته اي ايران را آزمون تعيين سرنوشت شوراي امنيت به خصوص اعضاي دائم آن دانست كه تا چه حد پايبند حقوق بين الملل، حقوق ملت ها و پايبند راستي و درستي و مقررات وضع شده  خودشان هستند.
احمدي نژاد افزود: سير قطعنامه شوراي امنيت به خصوص بعد از فرو پاشي شوروي سابق نشان دهنده زورگويي و فشار آشكار برخي دولتها است.
وي تاكيد كرد:بسيار روشن و بديهي است كه چند قدرت مخالف ايران نمي خواهند ملت ما از اين امتياز ارزشمند بهره مند شود و با نفوذ خود در مسير پيشرفت ملت ايران سنگ اندازي مي كنند، اما ملت بزرگ ما كه قرن ها از پيشتازان علم و فرهنگ بوده، اجازه چنين كاري را به قدرتهاي زور گو نداده و با صلابت به سوي قله ها، حركت خواهد كرد.
چشم انداز
جمهوري اسلامي ايران 20 دي ماه سال 84 بعد از دو سال و نيم تعليق فعاليتهاي تحقيقاتي براي اعتماد سازي، با اعلام لغو تعليق، تحت نظارت كامل بازرسان و دوربينهاي 24 ساعته آژانس بين المللي انرژي اتمي فعاليت كارخانه نطنز را از سر گرفت و در مدت سه ماه تا 20 فروردين 85 با تلاش شبانه روزي متخصصان ايراني با راه اندازي اولين آبشار 164 تايي غني سازي خود از مرز غني سازي تحقيقاتي در مقياس سه و نيم درصد گذشت.
با اين دستاورد نام ايران به عنوان دهمين كشور دارنده تكنولوژي غني سازي در جهان ثبت شد. آمريكا روسيه،چين، برزيل و فرانسه و آرژانتين بصورت مستقل و انگليس و آلمان وهلند بطور مشترك در خاك هلند كشور هايي هستند كه پيش از ايران به تكنولوژي غني سازي اورانيوم دست يافته بودند.
به پاس اين دستاورد روز 20 فروردين در تقويم رسمي كشور روز فناوري هسته اي نام گرفت.
تاسيسات غني سازي اورانيوم نطنز در زميني به مساحت 1400هكتار واقع شده و ظرفيت جايگيري 54 هزار دستگاه سانتريفيوژ را داراست. با اين تعداد دستگاه سانتريفيوژ مي توان سوخت يك نيروگاه اتمي هزار مگاواتي را تامين كرد.
بازديد از سايت
رئيس جمهوي پيش از حضور در مراسم جشن هسته اي، از تاسيسات سايت هسته اي نطنز، بازديد كرد. محمود احمدي نژاد پس از بازديد از بخش هاي مختلف سايت هسته اي نطنز و گفت و گو با مسئولان و دانشمندان اين تاسيسات به محل برگزاري مراسم روز ملي فناوري هسته اي رفت.
سمفوني انرژي هسته اي
در مراسم ويژه اعلام خبر خوش هسته اي در مجتمع غني سازي اورانيوم نطنز، ابتدا سرود جمهوري اسلامي توسط گروه اركستر سمفونيك دانشكده صدا و سيما اجرا و پس از تلاوت قرآن، سرود اي ايران توسط فريدون بيگدلي اجرا شد. پس از سخنراني رئيس سازمان انرژي اتمي گروه اركستر سمفونيك دانشكده صداوسيما،سمفوني انرژي هسته اي را اجرا كرد. در اين مراسم ويژه همچنين فيلم مستندي از فعاليت هاي مجتمع غني سازي اورانيوم نطنز به نمايش درآمد.
حلقه انساني
جمعي از دانشجويان دانشگاه ها با تشكيل زنجيره انساني گرداگرد سازمان انرژي اتمي از دستاوردهاي صلح آميز هسته اي كشور حمايت كردند. به گزارش ايسنا، در اين مراسم كه به مناسبت بيستم فروردين ماه، روز ملي فناوري هسته اي برگزار شد دانشجويان با سر دادن شعارهايي خواستار به رسميت شناختن حق مسلم مردم ايران براي استفاده از فناوري صلح آميز هسته اي شدند. در اين تجمع تعدادي از نمايندگان تشكلهاي مختلف دانشجويي نيز سخنراني كردند.
واكنش كاخ سفيد
كاخ سفيد در واكنش به اعلام پيوستن ايران به جرگه كشورهاي توليد كننده صنعتي سوخت هسته اي اعلام كرد، بسيار نگران اين اقدامات است.به گزارش فارس به نقل از خبرگزاري فرانسه گوردون جاندرو سخنگوي شوراي امنيت ملي كاخ سفيد در جمع خبرنگاران تصريح كرد: ما بسيار نگران اعلاميه ايران مبني بر اين امر هستيم كه آنها وارد مرحله صنعتي از توليد سوخت هسته اي شده اند.
وي مدعي شد: ايران به بي اعتنايي به جامعه بين الملل ادامه مي دهد و با توسعه برنامه هسته اي به عوض تعليق غني سازي اورانيوم،  بيش از پيش خود را منزوي مي كند. تصميم ايران براي محدود كردن بيشتر همكاري با آژانس بين المللي انرژي اتمي غيرقابل قبول است.
در حاشيه مراسم
* حدود 200 خبرنگار داخلي و خارجي اين مراسم را پوشش مي دادند كه براي ورود به سالن در حدود 30 دقيقه معطل شدند.
* آقازاده، الهام و داوودي، رئيس جمهوري را در حين ورود به سالن برگزاري مراسم همراهي مي كردند.
* در اين مراسم رئيس دفتر مقام معظم رهبري، برخي اعضاي هيأت وزيران و جمعي از نمايندگان مجلس حضور داشتند.]]>
</TEXT>
</DOC>
<DOC>
<DOCID>HAM2-860121-075</DOCID>
<DOCNO>HAM2-860121-075</DOCNO>
<ORIGINALFILE>/1386/860121/news/_siasi.htm</ORIGINALFILE>
<ISSUE>سه شنبه 21 فروردين 1386 - سال پانزدهم - شماره4238 - Apr 10, 2007</ISSUE>
<DATE calender="Western">2007-04-10</DATE>
<DATE calender="Persian">1386/01/21</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[دانش هسته اي ايران تكميل شد
لاريجاني: امروز وقت تفاهم است]]>
</TITLE>
<TEXT>
<IMAGE>/1386/860121/news/018588.jpg</IMAGE>
<![CDATA[
گروه سياسي - دبير شوراي عالي امنيت ملي با اعلام اينكه دانش هسته اي ما تكميل شده گفت: آماده آغاز مذاكرات غيرفرمايشي با هدف رسيدن به تفاهم هستيم و اگر غربي ها مايل به تفاهم با ايران هستند، همين امروز وقت تفاهم است.
علي لاريجاني كه به مشهد سفر كرده است، ديروز در تجمع اساتيد، طلاب و فضلاي حوزه عمليه اين شهر در مدرسه عالي نواب مشهد، با بيان اينكه برخي اوقات مي شود كه افراد صاحب نظري مي گويند بيايد كوتاه بياييد اظهار داشت: مسئله بحث كوتاه آمدن نيست، اگر يك جايي مصلحت كشور باشد حتما تصميم مقتضي مي گيريم ولي بحث كوتاه آمدن و اين حرفها نيست.
به گزارش ايسنا از اين مراسم، وي ادامه داد: بحث آنها چيز ديگري است و نگرانند كه ايران محور منطقه است، آن ها به دنبال ايده اي ديگري هستند و ما را رها نمي كنند.
دكتر لاريجاني خطاب به كشورهاي اروپايي و آمريكا افزود: شما نمي توانيد به حقوق ملت ما تبصره انصرافي افزوده و به بهانه مذاكره به دنبال انصراف ما از حقوق خود باشيد.
وي اظهار داشت: ما ملتي سليم النفس هستيم، اما ساده لوح نيستيم اگر مي خواهيد تفاهم كنيد با توجه به اينكه ما به دانش هسته اي بطور كامل دست يافته ايم امروز زمان آن است.
در خبري كه ايرنا منتشر كرده است،  دبير شور اي عالي امنيت ملي با بيان اينكه مساله اصلي غربي ها بحث فناوري هسته اي نيست گفت: طي?? سال گذشته شاهد بوده ايم كه همواره چالشهاي مختلف پيش روي نظام جمهوري اسلامي قرار داده اند. وي افزود: غربي ها بايد بدانند كه رسيدن به تفاهم با ايران از دالان قطعنامه هاي سازمان ملل نمي گذرد و اگر به جاي تعامل، همچنان راه تنش در پيش گيرند، بايد بدانند كه ايران هم عكس العمل جدي نشان خواهد داد و ممكن است ادامه سياست هاي آنها، معاهده pt را با چالشي جدي مواجه كند.
مسئول مستقيم پرونده هسته اي ايران در ادامه گفت: اگر ابهاماتي براي غرب از گذشته باقي مانده است، به اين خاطر است كه به ما اجازه ندادند كه سئوالات آنها را جواب بدهيم و در حين مذاكرات، پرونده ايران را به شوراي امنيت سازمان ملل بردند، اما امروز مي گويند كه ما نگران آينده هستيم و چون ممكن است در آينده ايران ازفناوري هسته اي براي توليد سلاح استفاده كند، امروز بايد جلوي شما را بگيريم كه اين، استدلالي غيرقابل قبول است.
لاريجاني با بيان اين مطلب كه سلاح هسته اي در دكترين سياسي ايران جايي ندارد، ادامه داد: بنابر كدام حقوق بين المللي كشوري را به خاطر ترس از آينده مجازات مي كنند؟ آيا بازديدهايي كه از پادگان هاي نظامي ما داشتند نظارت هايي كه داشتند براي رفع نگراني ها كافي نبود؟
وي همچنين مسأله سوخت در آينده را نياز استراتژيك براي كشورها خواند و اظهار داشت: غربي ها در تامين سوخت كشور سابقه خرابي دارند، آنها پس از انقلاب قراردادهاي هسته اي با ما را لغو كردند، نيروگاه بوشهر را تكميل نكردند و با اين سوابق منفي، حالا مي خواهند به آنها اطمينان كنيم و سوخت آينده خود را ازآنها بگيريم.]]>
</TEXT>
</DOC>
<DOC>
<DOCID>HAM2-860121-076</DOCID>
<DOCNO>HAM2-860121-076</DOCNO>
<ORIGINALFILE>/1386/860121/news/_siasi.htm</ORIGINALFILE>
<ISSUE>سه شنبه 21 فروردين 1386 - سال پانزدهم - شماره4238 - Apr 10, 2007</ISSUE>
<DATE calender="Western">2007-04-10</DATE>
<DATE calender="Persian">1386/01/21</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[پخش تصاوير جديد نظاميان انگليسي]]>
</TITLE>
<TEXT>
<IMAGE>/1386/860121/news/018585.jpg</IMAGE>
<![CDATA[
گروه سياسي- شبكه خبري العالم با پخش تصاوير جديدي از ملوان ها و تفنگداران دريايي آزاد شده انگليسي به ادعاي برخي از اين نظاميان در خصوص شرايط بد ايشان در طول دوره اقامت شان در تهران پاسخ داد. در تصاوير ويديويي پخش شده، پانزده نظامي بازداشتي در حال بازي پينگ پنگ و شطرنج و غذا خوردن نشان داده مي شوند. در بخش ديگري از اين فيلم ستوان فيليكس كارمن، يكي از دو افسر بازداشت شده با دوربين شوخي مي كند در حالي كه پس از آزادي از شرايط در بازداشتگاه به شدت انتقاد كرده است.
سايت اينترنتي شبكه خبري بي بي سي در گزارشي تصاوير جديد شبكه العالم را با شرحي كه نيروهاي بريتانيايي آزاد شده از دوران بازداشت خود در ايران ارائه داده اند متفاوت مي داند. همچنين پخش اين تصاوير از تلويزيون ايران با چاپ مصاحبه روزنامه بريتانيايي سان با في ترني، تنها نظامي زن در ميان بازداشت شدگان در ايران همزمان شده است. ترني در اين مصاحبه گفته است كه او در دوران بازداشت در ايران به طور انفرادي در سلولي تاريك نگهداري مي شد. ترني براي اين مصاحبه بيش از يكصد هزار پوند از روزنامه سان دريافت كرده است.]]>
</TEXT>
</DOC>
<DOC>
<DOCID>HAM2-860121-077</DOCID>
<DOCNO>HAM2-860121-077</DOCNO>
<ORIGINALFILE>/1386/860121/news/_siasi.htm</ORIGINALFILE>
<ISSUE>سه شنبه 21 فروردين 1386 - سال پانزدهم - شماره4238 - Apr 10, 2007</ISSUE>
<DATE calender="Western">2007-04-10</DATE>
<DATE calender="Persian">1386/01/21</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[در صورت پس  نگرفتن طرح، صورت مي گيرد
تصميم گيري مجلس براي تغيير ساعت]]>
</TITLE>
<TEXT>
<![CDATA[گروه سياسي اگر ارايه دهندگان طرح تغيير عقيده ندهند، امروز? فوريت تغيير ساعت رسمي كشور در دستور كار نمايندگان قرار خواهد گرفت.
اين خبر را حميد رضا حاجي بابايي عضو هيات رئيسه مجلس اعلام كرده و افزوده است: طرح دو فوريتي تغيير ساعت رسمي كشور تكثير و در اختيار نمايندگان قرار گرفته است و در صورتيكه اين طرح توسط طراحان مسترد نشود اولين دستور روز سه شنبه نمايندگان خواهد بود.
تا عصر ديروز خبري مبني بر استرداد اين طرح منتشر نشد و از مجموعه رايزني هاي انجام شده اين گونه بر مي آيد كه نظر دولت كماكان مخالفت با تغيير ساعت است.
محمد خوش چهره عضو كميسيون اقتصادي مجلس در گفت وگو با ايسنا اظهار داشت: براي اين كه يك فرصتي به دولت داده باشيم و از دل آن تقابل و رويارويي با دولت درنيايد علي رغم اين كه طرح دو فوريتي تغيير ساعت رسمي كشور در دستور كار روز يكشنبه بود و دوستان نيز علاقه مند به طرح آن بودند خواستيم مطرح شدن اين طرح يك جلسه عقب بيافتد و در روز سه شنبه مطرح گردد.
وي افزود: با قانوني كردن تقويم ساعت رسمي كشور اعمال سليقه را منتفي مي كنيم و ديگر اين طور نيست كه يك دولتي اين كار را باور داشته باشد و آن را اجرا كند و زماني رئيس دولت آن را باور نداشته باشد و اجرا نكند، كه در اين صورت كشور دچار رفتار سليقه اي خواهد شد.
به گفته حاجي بابايي، اين طرح داراي يك ماده واحده است و بر اساس آن نمايندگان پيشنهاد كرده اند كه ساعت رسمي كشور در شش ماهه اول يك ساعت جلو كشيده شود و در شش ماه دوم به حالت قبلي خود باز گردد.]]>
</TEXT>
</DOC>
<DOC>
<DOCID>HAM2-860121-078</DOCID>
<DOCNO>HAM2-860121-078</DOCNO>
<ORIGINALFILE>/1386/860121/news/_siasi.htm</ORIGINALFILE>
<ISSUE>سه شنبه 21 فروردين 1386 - سال پانزدهم - شماره4238 - Apr 10, 2007</ISSUE>
<DATE calender="Western">2007-04-10</DATE>
<DATE calender="Persian">1386/01/21</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[انتقاد از اقدام نكردن شوراي امنيت براي آزادي ديپلمات هاي ايراني]]>
</TITLE>
<TEXT>
<![CDATA[گروه سياسي - وزير خارجه در پيامي خطاب به وزراي خارجه كشورهاي عضو شوراي امنيت سازمان ملل ضمن انتقاد از عدم اقدام نكردن شورا در باره آزادي 5 ديپلمات ايراني دربند نيروهاي آمريكايي خواستار پرهيز شوراي امنيت از برخورد دوگانه و اقدام سريع براي آزادي اين افراد شد.
منوچهر متكي در اين پيام تاكيد كرد كه با وجود سپري شدن 3 ماه و درخواست هاي مكرر از جانب ايران و نيز دولت عراق، ربوده شدگان هنوز در بازداشت قرار دارند و جاي تاسف بسيار است كه درخواست به عمل آمده از شوراي امنيت براي برخورد با اين نقض فاحش حقوق بين الملل تا كنون مورد توجه قرار نگرفته است.
از سوي ديگر وزير خارجه عراق اعلام كرد: نمي توانم در مورد آزادي پنج ديپلمات ايراني بازداشت شده در اربيل قول بدهم زيرا آنها توسط نيروهاي غير عراقي بازداشت شده اند.
به گزارش فارس، هوشيار زيباري، در گفت وگو با يك روزنامه سعودي، با اشاره به اينكه ديپلمات هاي ايراني توسط نيروهاي آمريكايي بازداشت شده اند گفت: نقش ما فقط نقش تسهيل كننده روابط است و نه بيشتر.
5 ديپلمات ايراني در دي ماه سال گذشته در يك اقدام غير انساني و مغاير با مقررات بين المللي در جريان حمله نيروهاي آمريكايي به سركنسولگري جمهوري اسلامي ايران در اربيل ربوده شدند و تلاشهاي بين المللي براي آزادي اين ديپلماتها تاكنون بي نتيجه بوده است.]]>
</TEXT>
</DOC>
<DOC>
<DOCID>HAM2-860121-079</DOCID>
<DOCNO>HAM2-860121-079</DOCNO>
<ORIGINALFILE>/1386/860121/news/_siasi.htm</ORIGINALFILE>
<ISSUE>سه شنبه 21 فروردين 1386 - سال پانزدهم - شماره4238 - Apr 10, 2007</ISSUE>
<DATE calender="Western">2007-04-10</DATE>
<DATE calender="Persian">1386/01/21</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[يادداشتعباس سليمي نمين
بر قله كوه]]>
</TITLE>
<TEXT>
<![CDATA[با اعلام تكميل چرخه سوخت هسته اي،  ايران رسماً وارد حوزه كشورهاي داراي سوخت هسته اي شد تا به اين ترتيب مساله چالش غرب با ايران در تحقق هدف چندين ساله شان مبني بر ممانعت از ورود ايران به اين حوزه، خود به خود حل شده فرض شود. به اين ترتيب آمريكا و اروپا كه تا امروز سعي داشتند با تحميل برنامه تعليق غني سازي و ادامه اين برنامه تا حدي كه بتوانند قوانين بين المللي را در جهت خواسته هاي خود كه همانا جلوگيري از دستيابي كشورهاي فاقد سوخت هسته اي به اين تكنولوژي است، از اين موضع خود پا پس مي كشند.
امروز ايران همانند كوهنوردي كه به قله رسيده باشد، به مقصود خود دست يافته و از اين پس قدرت مانور در دست ماست كه حتي به نگراني هايي كه غربي ها ابراز مي كنند پايان دهيم؛ چرا كه از اينجا به بعد تصميم گيرنده ما هستيم و تصميم ما هيچ لطمه اي به منافع ملي نمي زند.
آنچه مسلم است اين كه، از اين پس بايد با تدبير، دشمنان را خلع سلاح كنيم تا حدي كه بتوانيم به افكار عمومي دنيا بقبولانيم آنچه غربي ها در مورد ايران مي گويند دروغ است. دشمناني كه سالها در دوره هاي گذشته حاكم بر ايران بودند امروز به هيچ وجه حاضر نيستند در ايران جهش تكنولوژيكي صورت بگيرد. آمريكا سعي مي كند ثابت كند كه تنها در سايه او ترقي صورت مي گيرد و اگر ايران خلاف اين را ثابت كند الگويي خواهد بود براي ساير كشورها.بنابراين بايد ضمن تدبير براي خارج  كردن بهانه ها از دست دشمنان، براي افكار عمومي جهان بايد ثابت كنيم كه هيچ انحرافي از قانون در زمينه انرژي هسته اي انجام نداده ايم.
از سوي ديگردر عرصه داخلي براي استحكام روابط مردم و مسئولان لازم است روشن سازيم كه دستيابي به تكنولوژي  هسته اي نه فقط پيشرفتي است در حوزه خودش، بلكه گام بزرگي است براي رسيدن به استانداردهاي بين المللي در تمام حوزه هاي مرتبط و در نتيجه وارد شدن به حوزه رقابت هاي بين المللي. به نظر مي رسد اين مساله هنوز براي آحاد ملت به طور كامل باز نشده و اگر ارتقاء در تكنولوژي هسته اي، ارتقاء در ساير حوزه ها و جبران عقب افتادگي هاي گذشته است تأثيرات زيادي خواهد داشت در يكپارچه شدن ملت و همسو شدن مردم و مسئولان.]]>
</TEXT>
</DOC>
<DOC>
<DOCID>HAM2-860121-080</DOCID>
<DOCNO>HAM2-860121-080</DOCNO>
<ORIGINALFILE>/1386/860121/news/_siasi.htm</ORIGINALFILE>
<ISSUE>سه شنبه 21 فروردين 1386 - سال پانزدهم - شماره4238 - Apr 10, 2007</ISSUE>
<DATE calender="Western">2007-04-10</DATE>
<DATE calender="Persian">1386/01/21</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[رحماني فضلي خبر داد
برنامه شوراي عالي امنيت مليبراي مقابله با عمليات رواني دشمن]]>
</TITLE>
<TEXT>
<IMAGE>/1386/860121/news/018582.jpg</IMAGE>
<![CDATA[
گروه سياسي - قائم مقام دبير شوراي عالي امنيت ملي در گفتگو با باشگاه خبرنگاران گفت: اولين و مهم ترين برنامه اي كه در شوراي عالي امنيت ملي پيگيري خواهيم كرد اطلاع رساني و تبليغات، ايجاد فضاي مناسب در داخل كشور و مقابله با تبليغات و جنگ رواني دشمنان است كه از طريق رسانه هاي مختلف منتشر مي شود. دكتر عبدالرضا رحماني فضلي درباره علت
جابه جايي اش از وزارت كشور به شوراي عالي امنيت ملي، فضاي جديد و بالا رفتن حجم كار شوراي عالي امنيت ملي را د راين امر موثر دانست.
وي كه حدود هشت ماه پيش همزمان با ادغام سازمان مديريت استانها در استانداريها به سمت معاون روابط بين الملل و توسعه اقتصادي وزارت كشور منصوب شده بود، هفته گذشته به سمت پيشين خود يعني قائم مقام دبير و معاون فرهنگي، اجتماعي و رسانه اي شوراي عالي امنيت ملي منصوب و به محل كار قبلي خود بازگشت. خبرنگار همشهري كسب اطلاع كرد اين جابجايي با هماهنگي دبير شوراي عالي امنيت ملي و وزير كشور انجام شده و قرار است تا هفته آينده جانشين وي تعيين و معرفي شود.]]>
</TEXT>
</DOC>
<DOC>
<DOCID>HAM2-860121-081</DOCID>
<DOCNO>HAM2-860121-081</DOCNO>
<ORIGINALFILE>/1386/860121/news/_siasi.htm</ORIGINALFILE>
<ISSUE>سه شنبه 21 فروردين 1386 - سال پانزدهم - شماره4238 - Apr 10, 2007</ISSUE>
<DATE calender="Western">2007-04-10</DATE>
<DATE calender="Persian">1386/01/21</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[گزيده ها]]>
</TITLE>
<TEXT>
<![CDATA[رياست جمهوري: رئيس جمهوري يكشنبه شب در ديدار نمايندگان مجلس شوراي اسلامي كه به مناسبت سالروز ميلاد پيامبر اعظم ص و امام جعفر صادق ع و نيز آغاز سال 1386 انجام شد؛ ضمن تبريك متقابل ميلاد پر خير و بركت پيامبر گرامي  اسلام و فرزند برومند ايشان امام صادق و آغاز سال نو، با بيان اينكه امروز فضاي عمومي كشور فضاي همبستگي، فداكاري، شور انقلابي و اميد و تحقق آرمان هاي بلند انقلاب است، تاكيد كرد: همكاري مجموعه متحد مجلس و دولت نويد آينده هاي بسيار خوب را براي ملت مي دهد و اميدواريم سال 86، سال پيروزي هاي پي درپي و عزت روز افزون براي ملت بزرگ ايران باشد.
وزارت كشور: روسيه با وجود قطعنامه شوراي امنيت، ميزبان يك هفته اي هيأت ايراني به رياست معاون امنيتي وزارت كشور بود. محمد باقر ذوالقدر با بيان اين كه اين سفر به دعوت نيروي مرزباني فدراسيون روسيه صورت گرفت و تيمي  از وزارت كشور، نيروي انتظامي  و سازمان مرزباني جمهوري اسلامي ايران در اين سفر حضور داشتند، تاكيد كرد كه گروه ايراني به تمامي  اهداف خود دست يافتند. معاون امنيتي وزارت كشور همچنين سفر يك هفته اي خود به روسيه را دليلي قاطع بر بي اثر بودن مفاد قطعنامه 1747 شوراي امنيت عليه جمهوري اسلامي ايران خواند. وي تصريح كرد: جالب اين كه روسيه خود يكي از نخستين كشورهاي امضا كننده قطعنامه شوراي امنيت عليه ايران است.
قوه قضائيه: آيت الله سيد محمود  هاشمي شاهرودي با اشاره به بيانات ارزشمند مقام معظم رهبري در آغاز سال جديد گفت: بيانات ارزنده ايشان در باب وحدت اسلامي  بايد تشريح شود و براي تحقق منشور وحدت جهان اسلام بايد طرح ريزي و برنامه ريزي شود. رئيس قوه قضائيه افزود: ايجاد انسجام و پرهيز از مسايلي كه مصالح مهم و اساسي اسلام را خداي نكرده خدشه دار كند و موجب ايجاد تفرقه بين ملت ها، گروه ها، مراجع و علماي اسلامي شود، ضروري است.
احزاب: رئيس جمهوري سابق حضور خود در انتخابات مجلس هشتم را منتفي دانست. سيدمحمد خاتمي در گفتگو با خبرنگار باشگاه خبرنگاران درباره اخباري مبني بر اينكه وي در صدر فهرست اصلاح طلبان براي انتخابات مجلس هشتم خواهد بود، گفت: اين اخبار صحت ندارد و قصد شركت در انتخابات مجلس هشتم را ندارم.
انرژي هسته اي: خبرگزاري روسي نووستي از سفر هيأت هسته اي وابسته به مؤسسه روسي پيمانكار نيروگاه بوشهر به اين نيروگاه خبر داد. اين خبرگزاري به نقل از منابعي در مؤسسه اتم استروي اكسپورت نوشت: هيأت روس، در ديدار با شركاي ايراني، درباره روند اجراي قرارداد ايجاد نيروگاه برق هسته اي از جمله موعد نصب تجهيزات مورد نياز بحث و بررسي خواهد كرد.
دولت: هيأت وزيران يكشنبه شب به رياست محمود احمدي نژاد رئيس جمهور تشكيل جلسه داد. در اين جلسه بررسي آيين نامه هاي اجرايي قانون بودجه 86 كل كشور ادامه يافت و تعدادي از اين آيين نامه ها به تصويب رسيد. همچنين تعدادي از پيشنهادهاي دستگاه هاي اجرايي مطرح و پس از بحث و تبادل نظر تصويب شد.
وزارت خارجه: سيد محمدعلي حسيني درخصوص مصاحبه راديو صداي آمريكا با قاچاقچي و تروريست فراري عبدالمالك ريگي با اشاره به ماهيت دولتي راديو صداي آمريكا از اين اقدام اظهار تاسف نمود. سخنگوي وزارت خارجه با اعلام اينكه تروريست مذكور به جرم قاچاق مواد مخدر، آدم ربايي، قتل، خونريزي و شهادت جمعي از هموطنانمان تحت تعقيب مي باشد، اين اقدام راديو صداي آمريكا را در راستاي استاندارد دوگانه دولت آمريكا در مبارزه با تروريسم دانست و گفت دولت آمريكا در سالهاي اخير در موارد متعدد از جمله در ارتباط با منافقين رويكرد دوگانه در برخورد با موضوع تروريسم داشته است.]]>
</TEXT>
</DOC>
<DOC>
<DOCID>HAM2-860121-082</DOCID>
<DOCNO>HAM2-860121-082</DOCNO>
<ORIGINALFILE>/1386/860121/news/_siasi.htm</ORIGINALFILE>
<ISSUE>سه شنبه 21 فروردين 1386 - سال پانزدهم - شماره4238 - Apr 10, 2007</ISSUE>
<DATE calender="Western">2007-04-10</DATE>
<DATE calender="Persian">1386/01/21</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[خبر
ديدار صليب سرخ با ديپلماتهاي ايراني]]>
</TITLE>
<TEXT>
<![CDATA[گروه سياسي- دفتر نمايندگي كميته بين المللي صليب سرخ در تهران روزدوشنبه در اطلاعيه اي اعلام كرد نماينده اين كميته هفته گذشته با پنج ديپلمات ايراني ربوده شده در عراق ديدار كرد.
دراطلاعيه دفتر نمايندگي كميته بين المللي صليب سرخ در تهران كه به ايرنا نمابر شد، به زمان دقيق ديدار نماينده اين كميته با ايراني هاي ربوده شده درعراق اشاره نشد، اما آمده است: اين دومين ديدارنماينده كميته بين المللي صليب سرخ با ايراني هاي ربوده شده است.
پيشتر نيز اوايل اسفندماه سال گذشته نماينده كميته بين المللي صليب سرخ با ديپلمات هاي ربوده شده ايراني ديدار كرده بود.
دفترنمايندگي كميته بين المللي صليب سرخ در تهران در اطلاعيه خود نوشت: در هيات نمايندگي كميته بين المللي صليب سرخ ديداركننده با ايرانيان، هيچ نماينده اي از ايران حضور نداشت.]]>
</TEXT>
</DOC>
<DOC>
<DOCID>HAM2-860121-083</DOCID>
<DOCNO>HAM2-860121-083</DOCNO>
<ORIGINALFILE>/1386/860121/news/_siasi.htm</ORIGINALFILE>
<ISSUE>سه شنبه 21 فروردين 1386 - سال پانزدهم - شماره4238 - Apr 10, 2007</ISSUE>
<DATE calender="Western">2007-04-10</DATE>
<DATE calender="Persian">1386/01/21</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[گزارش
مصاحبه نيمه تمام مجتهدزاده سي ان ان]]>
</TITLE>
<TEXT>
<![CDATA[ايرنا: شبكه تلويزيوني سي ان ان ديروز دوشنبه درباره 15 نظامي انگليسي با دكتر پيروز مجتهدزاده استاد جغرافياي سياسي دانشگاه تهران گفت وگو كرد.
سي ان ان با پخش تصاويري از اين نظاميان در زمان حضور در ايران كه كاملاً گوياي نشاط و آسايش خاطر آنها بود، گفت: انگليس معتقد است كه اين تصاوير در شرايط واقعي تهيه نشده، نظر شما چيست؟
مجتهدزاده گفت: آنچه سربازان انگليسي پس از بازگشت به كشورشان به زبان آورده اند، به هيچ وجه نشان دهنده شكنجه، آسيب جسمي يا آسيب رواني بر روي آنها نيست و تمام گفته هاي آنها حاكي از نگراني و ناراحتي مربوط به دستگيري است كه البته اين مسائل براي هر كسي كه به هر دليلي دستگير شود، امري كاملاً طبيعي است. وي افزود: ضمن اين كه اين افراد سربازاني بودند كه از قبل براي چنين شرايطي آموزش ديده بودند و با توجه به  شرايط منطقه و حضور نيروي دريايي آمريكا كه رزمايش هاي نظامي آن سبب تحريك اوضاع مي شود، وقوع چنين حوادثي اصلاً غيرعادي نيست.
مجري سي ان ان با قطع صحبت استاد دانشگاه تهران گفت: آنچه سربازان انگليسي مي گويند، اين است كه اگر بر زبان نمي آوردند كه وارد آب هاي ايران شده بودند، مجبور بودند محاكمه شوند.
به آنها گفته شده بود كه اگر بگوييد در آبهاي ايران بوديد، آزاد خواهيد شد و اين اصلاً عادلانه نيست. اگر آنها واقعاً در آبهاي ايران بودند، پس بايد محاكمه مي شدند اما ظاهراً مجبور به اعتراف به ورود به آبهاي ايران شده اند.
پاسخ دكتر مجتهدزاده به اين سؤال به علت آنچه مجري سي ان ان قطع تماس تلفني دانست، نيمه تمام و نامفهوم باقي ماند.
دقايقي بعد مجري سي ان ان در ارتباط تلفني مجدد با دكتر مجتهدزاده، با اشاره به اجازه دولت انگليس به اين نظاميان براي فروختن داستان سرگذشت خود در ايران به رسانه ها گفت: في ترني تنها زن دستگير شده در ميان??نظامي انگليسي به يكي از روزنامه ها گفته كه اگر او به خواسته ايران مبني بر اعتراف به ورود به آبهاي اين كشور عمل نمي كرد، شايد هرگز دوباره موفق به ديدن فرزندش نمي شد. او همچنين تصور كرده بود كه تمام افراد همراه او آزاد شده اند و تنها او در ايران مانده است.
مجري سي ان ان ادامه داد: گذشته از اين كه آيا او مورد تنبيه جسمي قرار گرفته است يا خير، آيا او زير فشار رواني قرار نگرفته و آيا اين روش درستي براي برخورد با افراد در چنين شرايطي است؟ اين اتهامي است كه عليه ايران مطرح است.
دكتر مجتهدزاده گفت: بايد بگويم كه همه  با اين گونه شرايط خيلي خوب آشنا هستند و هر كسي سعي مي كند تا با داستان پردازي از اين شرايط به نفع خود بهره برداري كند.
استاد دانشگاه تهران افزود: من صحبت هاي آنها را شنيده ام و چيزي كه اين افراد تعريف كرده اند، قطعاً دليل بر بدرفتاري دستگيركنندگان با آنها نيست بلكه امري كاملاً عادي است كه در شرايط دستگيري افراد در حين عمليات نظامي اتفاق مي افتد. دكتر مجتهدزاده افزود: اما درباره حرفهاي سرباز جواني كه مي گفت هنگام دستگيري قطعاً در آبهاي عراق بوده اند، بايد تأكيد كنم كه نكته اينجاست كه او از كجا مي دانست كه 9/1گره دريايي در آبهاي عراق بوده است؟ اين محاسبه بر چه اساس و معياري صورت گرفته است؟
ظاهراً يك بار ديگر تماس تلفني سي ان ان با دكتر مجتهدزاده قطع شد و مجري سي ان ان به همين مقدار از گفت وگو اكتفا كرد.]]>
</TEXT>
</DOC>
<DOC>
<DOCID>HAM2-860121-084</DOCID>
<DOCNO>HAM2-860121-084</DOCNO>
<ORIGINALFILE>/1386/860121/news/_siasi.htm</ORIGINALFILE>
<ISSUE>سه شنبه 21 فروردين 1386 - سال پانزدهم - شماره4238 - Apr 10, 2007</ISSUE>
<DATE calender="Western">2007-04-10</DATE>
<DATE calender="Persian">1386/01/21</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[طرف هاي ايران در سياست خارجي
اميدوار به هوشمندي و تدبير ايراني
دكتر محمد حسن جعفري سهاميهبا مجموع اين اوضاع و احوال آنچه كه مي ماند اميد به تدبير ايراني است ماهيت شرايط و صحنه كنوني، بيش از همه اينها تشنه تدبير ايراني است]]>
</TITLE>
<TEXT>
<IMAGE>/1386/860121/news/018534.jpg</IMAGE>
<![CDATA[
بالاخره دار و دسته گرگ هاي كاخ سفيد توانستند يك اجماع جهاني عليه كشور ما به وجود آورند؛ اجماعي كه نمايندگان همه كشورها و قاره ها زير برگه آن را امضا كردند: اروپايي هاي تاجرپيشه اي كه حتي در سال هاي اوج جنگ، دست كم رويه يكي به نعل، يكي به ميخ داشتند حالا يكپارچه عليه ايران هستند و در گستاخي نسبت به ملت ما با هم مسابقه مي دهند. روس ها و چيني ها كه طي سال ها اين همه از كيسه ايران خوردند، حالا كه كار به جاهاي باريك كشيده سعي دارند با لهجه كاخ سفيد صحبت كنند. نماينده قطر هم از طرف همه عرب ها زير قطعنامه شوراي امنيت عليه ايران را امضا مي كند و بدتر از همه همراهي بزرگترين كشور اسلامي  يعني اندونزي بود كه حتي اعتراضات گسترده مردمي  و مخالفت هاي درون حكومتي را هم به جان خريد و قطعنامه عليه ايران را امضا كرد. براي اينكه قاره آفريقا هم كه سمبل نگاه سياست خارجي ايران در سال هاي بعد از انقلاب بوده در اين بازي غايب نباشد، يك امضا زير برگه داشت آن هم توسط آفريقاي جنوبي و دولت برخاسته از مبارزات ضدنژادپرستي كه طي همه اين سال ها شاهد مهربانانه ترين نگاه ها از چشمان تهران بوده است... و اين همه در همه سال هاي بعد از انقلاب يك اتفاق بي نظير بود. حال ببينيم يك نگاه به صحنه دنيا، كدام واقعيت ها را نشان مي دهد؟
واقعيت اول: دولت آمريكا بيش از هميشه عصبي، زخم خورده، نوميد و پرخاشگر است و احساس مي كند كه بالاخره شرايط لازم براي يك عقده گشايي 30 ساله از ايران فراهم شده است. البته كه آنان مي دانند كه ايران، عراق يا افغانستان نيست. مي دانند كه دستشان و پايشان به اين سرزمين نخواهد رسيد اما اين را هم مي دانند كه توانايي، به بار آوردن ويراني هاي وسيع در كشور ما را دارند بدون اينكه با به بكار گرفتن نيروي زميني و پياده، خود را در تيررس سرپنجه هاي شجاع و مشت هاي كوبنده اين مردم سلحشور قرار دهند.
جرج بوش دوم، نوميدانه، يك سال ونيم پاياني دوره هشت ساله رياست جمهوري اش را مي گذراند. او هم مي داند كه بعد از اين دوره كوتاه باقيمانده، بايد براي هميشه با كاخ سفيد خداحافظي كند. جمهوريخواهان هم خوب مي دانند كه دست كم در دوره بعدي هيچ اقبالي براي ورود به كاخ سفيد ندارند. پس براي آنان اين دوره يك سال و نيمه از اين جهت هم فرصتي است كه مي توان از آن براي فرونشاندن خشم هاي تلنبار شده استفاده كرد. مي ماند دموكرات هايي كه اكنون كنگره را در اختيار دارند و ما گاه و بيگاه به مخالفت هاي آنان با سياست هاي جرج بوش دلخوش هستيم! اينها هم در آن عقده 30 ساله با جمهوريخواهان شريك اند و بهترين آرزويشان اين هست كه اين عقده به دست رقبايشان باز شود: هم كينه ديرينه شان با ايران فرونشانده مي شود و هم فضاي خوبي براي انتقاد از جمهوريخواهان پيدا مي كنند تا هنگامي كه كار توسط جناح حاكم فعلي به انجام رسيد و آبها از آسياب افتاد، دست كم براي هشت سال، حاكميت خود را تضمين كنند. هيچ كدام از اينها هم براي اقدام عليه ايران نگران افكار داخلي و حتي بين المللي نيستند چرا كه در اين يكي دو سال همه چيز به خوبي پخت و پز شده است و متأسفانه ايران هم با عملكرد خصلتي و هيجاني برخي مسئولانش كمك كرده است كه اين دستپخت، حسابي جا بيفتد.
بنابراين اگر اين روزها، مكرر مي شنويد كه كاخ سفيد تاكيد مي كند كه هيچ قصدي براي حمله به ايران ندارد و از طرف ديگر پيوسته مي بينيد كه ناوهاي هواپيمابر آمريكا راهي خليج فارس هستند و نيروهاي نظامي آمريكا در همه منطقه تقويت مي شوند، بايد به رويكرد آمريكايي ها در بحران هاي مشابه در همين سال هاي اخير نگاهي بيندازيد.
اما تجارتخانه اروپايي هم بعد از سال ها مذاكره و تعامل سياسي با ايران، بالاخره در مقابل كاخ سفيد زانو زد و به ناتواني خود در رهبري يك فرايند سياسي براي حل مسئله هسته اي ايران اذعان كرد. كاخ سفيد كه طي همه اين سال ها در كنار گود نشسته و به اروپايي ها گوشزد مي كرد كه تلاش تان بي فايده است، اكنون كه دولت هاي اروپايي، پسرهاي سر به راهي شده اند، آنها را به خانه خود پذيرفته و هدايت بازي را به دست گرفته است. اروپايي كه طي اين 30 سال هميشه سعي داشت، خط رابطه سودمدارانه با ايران را براي كسب و كار خود باز نگه دارد اكنون ديگر از نفس افتاده و تلاش مي كند تا با سخت گيري و سخت گويي عليه ايران، كاخ سفيد را آنقدر خوشحال نگه دارد كه بابت عملكرد اين چندين سال، لب به سرزنش اروپا باز نكند!
مي رسيم به روسيه. فكر مي كنم براي هر ايراني اي كه اندكي آگاهي تاريخي و سياسي دارد و ماهيت رفتار سياسي روس ها و سابقه تعامل آنها با كشورمان ايران را مي شناسد، از همان ابتدا هم روشن بود كه گذاشتن حتي يك تخم مرغ در سبد اين حكومت، تنها نتيجه اش اين خواهد بود كه به اندازه قيمت يك مرغداري هزينه كنيم و نهايتاً هم، درست در جايي كه به تخم مرغ مان بسيار نيازمنديم، روس ها آن را در مقابل چشمانمان، جلوي پاي دشمن خرد كنند! حالا اگر شما اين تخم مرغ را سياست خارجي كشور فرض كنيد كه با رفتار روس ها در اين 2 قطعنامه تكليف اش روشن است و اگر هم در بخش همكاري هاي دوجانبه به سمبل آن يعني نيروگاه بوشهر نگاه كنيد كه با بازي رندانه و بسيار چرك روس ها در هفته هاي اخير، خيلي حال بدي پيدا خواهيد كرد! بهتر است ديگر از چشم بادامي هاي چيني حرفي به ميان نياوريم تا مجبور نباشيم بيش از اين به سادگي خودمان گريه كنيم.
يك طرف ديگر، عرب ها هستند؛ بدخواهان تاريخي اين مرز و بوم كه در هيچ مقطعي از بددلي و حسادت با ايران رها نشده اند و هيچ فرصتي را براي ضربه زدن به اين سرزمين، از دست نداده اند. آنها هم اين روزها خود را براي يك جشن ديگر به مناسبت بروز فاجعه اي تازه براي ايران و ايراني آماده مي كنند هرچند از آنجا كه به ضعف و زبوني ذاتي خود واقف هستند از اينكه صداي موشك و هواپيما بلند شود، چندان هم بدون هراس نيستند. اگر گوشه وكنار، برخي حاكمان عرب نسبت به بروز يك جنگ تازه در منطقه ابراز نگراني مي كنند يا به ايران توصيه مي كنند كه با آتش بازي نكند، نه به اين معني است كه دلسوز ايران هستند و نه اين مفهوم را دارد كه همه چنگ و دندان هايي كه آمريكا عليه ايران نشان مي دهد، صرفاً بلوف هاي يك جنگ رواني است. دليل اين نگراني ها را بايد در همان هراسي جستجو كرد كه اعراب خليج فارس از وقوع يك درگيري دارند چرا كه دست كم اينقدر مي فهمند كه ايران، عراق نيست كه آمريكا تمام شهرها، تأسيسات و امكاناتش را با موشك ها و بمب هايي كه از آبها و پايگاه هاي اطراف خليج فارس هدايت مي شود، زير و رو كند و صداي يك گلوله هم آرامش شيخ نشين ها را برهم نزند. شك نكنيد كه اين روزها، بخش بزرگي از برنامه آماده سازي رواني آمريكا، دلداري دادن به حكام و شاهزادگان عرب است كه در گيرودار معركه، بي موقع پس نيفتند. اينها در دوران جنگ هشت ساله صدام عليه ايران اثبات كردند، و اگر ما تدبيري درخور نداشته باشيم، بازهم اثبات خواهند كرد كه بسيار بي مقدارتر از آني بوده اند كه ظرف اين همه سال، سياست خارجي ما به دنبال راضي نگهداشتن آنان باشد. همين چند هفته قبل بود كه پس از صدور قطعنامه اول شوراي امنيت عليه ايران، كشورهاي عربي موقعيت را براي رذالت مناسب ديدند و يكپارچه ايران را تهديد كردند كه بر سر قضيه جزاير سه گانه اش در خليج فارس كوتاه بيايد و گرنه چه و چه خواهند كرد!
اما تركيه: صرفنظر از ماهيت متعادل تر دولت كنوني آنكارا، ما ايرانيان خوب مي فهميم كه اين همسايه رقيب سنتي ايران، اين روزها چه قندهايي را در دل آب مي كند و با آرامش و خوشحالي درون، نظاره گر و منتظر گرفتن ماهي هاي درشت ديگر، از آبي است كه اميد دارد با به خواب رفتن تدبير ايراني، گل آلوده شود. كسي نتوانسته برآورد كند كه تركيه از ناحيه بحران هاي سي سال گذشته در مناسبات بيروني ايران از جمله جنگ و تحريم ها، چه بهره هاي بادآورده اي را نصيب خود كرده است و اقتصاد و عمران اين كشور تا چه ميزان از اين ناحيه به شكوفايي و توسعه دست يافته است.
درباره موجود شرور و حرام زاده اي چون اسرائيل نيز كه نيازي به حرف و حديث نيست. آنها در سي سال گذشته پيوسته منتظر بودند كه واقعيات روشن و مسلم تاريخي و معاصر از بدخواهي اعراب نسبت به ايران، بالاخره تهران را به اين نتيجه نزديك كند كه دست از مخالفت با اسرائيل بردارد. يعني به دليل مسلم بودن يك حقيقت، به يك باطل گرايش پيدا كند! نه تنها اين اتفاق نيفتاد- كه نبايد هم مي افتاد- بلكه روز به روز، ايران در قضيه فلسطين از خود عرب ها هم آتشين مزاج تر و از پاپ هم كاتوليك تر شد. آخرين پرده اين ماجرا هم ضرب شستي بود كه در جنگ ويرانگر اخير اسرائيل عليه لبنان، نيروهاي حزب الله به تل آويو نشان دادند.(حال بگذريم از اينكه اگر به جاي دولت قطر، نماينده دولت لبنان هم اين روزها در شوراي امنيت حضور داشت، قطعنامه عليه ايران را بي ترديد امضا مي كرد!)به هرحال، اكنون اسرائيلي ها مسير معكوسي را طي مي كنند: اين بار تلاش دارند براي داغ تر كردن معركه حمله به ايران، عرب ها را در مقابله با دشمن مشترك اعراب و اسرائيل!(يعني ايران)با خود متحد كنند! فاعتبرو يا اولي الابصار.
با مجموع اين اوضاع و احوال، آنچه كه مي ماند اميد به تدبير ايراني است. آري شجاعت، مقاومت و بي هراسي ايرانيان پيرو اهل بيت(ع)از دشمن را طي اين سال ها همه جهانيان ديده اند اما ماهيت شرايط و صحنه كنوني، بيش از همه اينها تشنه تدبير ايراني است. تدبيري كه با تشخيص درست موقعيت اجازه ندهد كه دشمن كينه توزي كه از فرط خشم و تحقير، از هميشه ديوانه تر است، ساخته هاي مردم ما را ويران كند. روشن است كه همه دوست داريم تحليلي كه معتقد است آمريكا دست به هيچ حمله اي عليه ايران نخواهد زد به واقعيت بپوندد. اما چشم بستن بر واقعيت هاي جاري صحنه منطقه اي و بين المللي، بسيار بي تدبيرانه، ساده لوحانه و جبران ناپذير است. مثل آمريكا مثل گاوي فربه با شاخ هايي تيز است. بگذريم كه ديگراني توانستند با دست كشيدن بر پشت اين گاو، شير آن را بدوشند... اما آنچه به موقعيت فعلي ما باز مي گردد اين است كه نبايد بيهوده اين گاو عصباني را ديوانه كرده و خود را در معرض شاخ هاي تيز آن قرار دهيم. فكر مي كنم اين هم واقعيت است كه امروز، همه از بيگانه و رقيب و دشمن، درحال تشويق و تحريك اين گاو وحشي براي زخم انداختن بر پيكر ايران هستند. سياست نه شرقي نه غربي، به اين معني نيست كه همه تخم مرغ هاي خود را در سبد يكي دو قدرت غيرقابل اعتماد و خالي از ارزش هاي اخلاقي قرار دهيم و كار را به جايي برسانيم كه دست خالي و تنها برجاي بمانيم و نظاره كنيم كه در چانه زني خود با غرب و آمريكا، بالاخره به چه قيمتي ما را خواهند فروخت. نه شرقي نه غربي، يعني پديداري و قوام يك ماهيت، يك ارزش و يك قدرت ملي و اعتقادي در سرزميني چون ايران كه اگر قرار بر رابطه است با همه دنيا، مراوده و ارتباط دارد. تنها خط قرمز هم منافع ملي خودش است، نه متحد و دوست استراتژيك كشوري است و نه دشمن قسم خورده كشوري ديگر.اميدوار باشيم به تدبيري كه نه تنها اجازه نخواهد داد، خواست دشمنان تاريخي ايران برآورده شده و يك گروه عصبي و بي تعادل در كاخ سفيد، با سوءاستفاده از توان و قدرت ويرانگر نظامي، بر پيكر ايران آسيبي برسانند، بلكه كشتي آشفته سياست خارجي كشور را به گونه اي هدايت كند كه در آينده اي نزديك، شاهد اشتياق و عطش همه طرف هاي اروپايي، آمريكايي، روسي و آسيايي براي همكاري با قدرت بي نظير و ممتازي به نام جمهوري اسلامي ايران باشند و بدانند كه حفظ اين رابطه مستلزم پرداخت بهاي مناسب آن و محدود به رعايت تعهدات و حفظ حدودي است كه به اعتقادات ديني، حيثيت ملي و جايگاه تاريخي ايران باز مي گردد. براي ايران و ايراني اين روزها روزهاي سختي است كه شاهديم هر حكومت عقب مانده و هر شخصيت بي ارزشي در گوشه و كنار جهان، با زبان بي حرمتي ايران را خطاب قرار مي دهد.
تدبير ايراني را دست كم نگيريم و به عنايت الهي اميدوار باشيم كه پيوسته پشتيبان اين مرز و بوم بوده است. آري... خواب بدخواهان تعبير نخواهد شد مگر آنكه خداي ناخواسته تدبير ايراني به خواب رود! چنان باد و چنين مباد!]]>
</TEXT>
</DOC>
<DOC>
<DOCID>HAM2-860121-085</DOCID>
<DOCNO>HAM2-860121-085</DOCNO>
<ORIGINALFILE>/1386/860121/news/_siasi.htm</ORIGINALFILE>
<ISSUE>سه شنبه 21 فروردين 1386 - سال پانزدهم - شماره4238 - Apr 10, 2007</ISSUE>
<DATE calender="Western">2007-04-10</DATE>
<DATE calender="Persian">1386/01/21</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[بازتاب
كاخ سفيد در محاصره]]>
</TITLE>
<TEXT>
<![CDATA[جورج بوش رئيس جمهور آمريكا كه در داخل و خارج با چالش و دشواري جدي رو به روست، روزهاي دشواري را مي گذراند. توصيف كردن او و دادن لقب رئيس جمهور ناتوان به اندازه كافي عمق دشواري هاي پيش روي او را نشان نمي دهد. دوستان او را ترك كرده اند و دشمنان براي نابودي اش دندان تيز مي كنند. او بدترين رئيس جمهور تاريخ مدرن آمريكا لقب دارد.
جنگ عراق كه تا حد زياد و غير قابل توصيفي باعث تلف شدن نيروي انساني و منابع شده است، ماه هاي باقي مانده از دوران مسئوليت بوش را تحت  الشعاع خود قرار داده است. هنوز هيچ دورنمايي براي اين بحران در تصور هيچ كس نمي گنجد. اين جنگي است كه آمريكا نه در آن پيروز مي شود و نه مي تواند شكست بخورد. شكست استراتژيك در اين جنگ پيامدهاي غير قابل محاسبه اي را به همراه خود خواهد داشت و از سوي ديگر موقعيت آمريكا در جهان را با خطر جدي رو به رو مي كند. اين شرايط وحشتناك پيش روي جورج بوش است.
مشكل فوري كه فعلاً پيش روي بوش قرار دارد اين است كه كنگره تحت كنترل دمكرات ها، سياست خارجي بوش و دولت او را زير سئوال برده و قصد به چالش گرفتن اين سياست را دارد. بارزترين نمونه اين تلاش و اقدام، سفر اخير نانسي پلوسي رئيس مجلس نمايندگان آمريكا به سوريه است. از آن بدتر اين كه كنگره در تلاش است تا بودجه 124 ميليارد دلاري را كه بوش براي تامين مالي استقرار 20 هزار نيروي اضافه در عراق به آن نياز دارد اختصاص ندهد. هدف كنگره اين است كه اختصاص اين بودجه را به ارائه جدول زماني خروج و عقب نشيني نيروها از عراق مشروط كند. سنا خواستار آن است كه نيروهاي نظامي طي يك سال آينده از كشور عراق خارج شوند. مجلس نمايندگان اما به مهلت 17 ماهه براي اين عقب نشيني راضي است. براي ايجاد توازن ميان اين دو خواسته هم زمان لازم است و هم دو طرف بايد امتيازاتي بدهند. اما مشخص است كه كنگره بودجه اي براي حضور نامحدود نظاميان آمريكايي در عراق اختصاص نخواهد داد.
اين كشمكش به موضوعي شخصي تبديل شده است. دموكرات ها تلاش مي كنند تا دو تن از مرداني كه بوش به آنها وابستگي زيادي دارد را به استعفا مجبور كنند. اين دو همان كارل روو معروف كه به مغز بوش مشهور است و آلبرتو گونزالس هستند. گونزالس كه پسر يك خانواده مهاجر مكزيكي است استدلال حقوقي لازم را براي فراهم كردن زمينه شكنجه در ابوغريب ارائه كرد. متيو داود يكي ديگر از چهره هاي نزديك به بوش است كه در تبليغات انتخاباتي سال 2004 براي او استراتژي تدوين مي كرد. او اكنون آشكارا فاصله گرفتن خود از بوش و برنامه جنگ او را اعلام مي كند. سخنگوي كاخ سفيد تلاش كرده است با گفتن اينكه داود از نظر احساسي لطمه خورده چون پسرش قرار است به عراق اعزام شود، اين رسوايي را توجيه كند.
مشكلات بوش فقط به كنگره و مقاومت آن در برابر تصميماتش محدود نمي شود. او اعتماد مردم آمريكا را هم از دست داده است. اكنون اكثريت قابل توجه آمريكايي ها خواستار پايان جنگ و بازگشت نظاميان آمريكايي به كشور هستند. نيويورك تايمز هفته گذشته نوشت، به نظر مي رسد كه بوش رفته رفته بيشتر منزوي شده و به دليل همين انزوا به روياهاي خود در عراق دل خوش كرده است. اما اين روياها هر روز بيشتر از قبل از واقعيت فاصله مي گيرند.
در اروپا بوش به زودي نزديك ترين متحد خود يعني توني بلر را از دست مي دهد. بلر همين حالا هم به آرامي اما به صراحت از سياست خارجي مصيبت بار بوش فاصله گرفته است. نيروهاي نظامي انگليس از عراق عقب نشيني خواهند كرد. در همين حال تعامل دولت بلر با ايران در ماجراي دستگيري ملوانان انگليسي در تضاد آشكار با سياست قلدرمآبانه واشنگتن در قبال ايران قرار دارد. در عربستان بوش با خطر از دست دادن يكي از متحدان ديرينه اش در عربستان يعني امير عبدالله بن عبدالعزيز رو به روست.
پاتريك سيل‎/ 7 آوريل]]>
</TEXT>
</DOC>
<DOC>
<DOCID>HAM2-860121-086</DOCID>
<DOCNO>HAM2-860121-086</DOCNO>
<ORIGINALFILE>/1386/860121/news/_siasi.htm</ORIGINALFILE>
<ISSUE>سه شنبه 21 فروردين 1386 - سال پانزدهم - شماره4238 - Apr 10, 2007</ISSUE>
<DATE calender="Western">2007-04-10</DATE>
<DATE calender="Persian">1386/01/21</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[آمريكا خريدهاي تسليحاتي اتيوپي از كره شمالي را تأييد كرده بود
قطعنامه محدودكننده، قاچاق قانونمند
رضا سادات]]>
</TITLE>
<TEXT>
<IMAGE>/1386/860121/news/018573.jpg</IMAGE>
<![CDATA[
كره شمالي نهم اكتبر سال گذشته ميلادي اولين  آزمايش هسته اي خود را انجام داد. شوراي امنيت كمتر از يك هفته بعد قطعنامه اي را به تصويب رساند كه بوش از آن به عنوان قطعنامه اي قاطع و سريع كه پيامي شفاف در رابطه با برنامه هسته اي كره شمالي براي رهبران اين كشور ارسال مي كند، استقبال كرد
پس از حملات 11 سپتامبر
كاخ سفيد هراز گاهي نشانه هايي از آمادگي براي اغماض در برابر اقداماتي مغاير
از سوي متحدانش
چون نقض حقوق بشر
در آسياي ميانه و سركوب هاي غيردموكراتيك در برخي كشورهاي عرب را
نشان داد كه در غير
اين صورت با انتقاداتي تند مواجه مي شدند
--
دولت جورج بوش، رئيس جمهور ايالات متحده سه ماه پس از آن كه واشنگتن موفق به واداشتن سازمان ملل متحده به اعمال تحريم هاي سختگير انه اي عليه كره شمالي به دليل آزمايش هسته اي اين كشور شد به اتيوپي اجازه داد در مغايرت كامل با مفاد قطعنامه شوراي امنيت عليه كره شمالي اقدام به انجام خريد تسليحاتي محرمانه اي از اين كشور كند.
آن چنان كه برخي مقامات ارشد آمريكا مي گويند در ادامه با موافقت ايالات متحده پروسه تحويل تسليحات خريداري شده از سوي ارتش اتيوپي در ماه ژانويه سال جاري ميلادي يعني درست در زماني كه ارتش اتيوپي در ميانه عمليات تهاجمي خود عليه شبه نظاميان ضددولتي سومالي در داخل قلمرو اين كشور بود، تكميل شد. اين عمليات در راستاي خط مشي آمريكا براي مبارزه با گروه هاي افراطي در شاخ آفريقا بود.
مقامات آمريكايي مي گويند آنها كماكان در حال ترغيب اتيوپي به فاصله گرفتن از اتكاي ديرينه خود به كره شمالي براي خريد تجهيزات نظامي ارزان قيمت دوران اتحاد جماهير شوروي با هدف تأمين نيازهاي نيروهاي مسلح اين كشور هستند كه به ظاهر مقامات اتيوپيايي نيز به اين توصيه  واكنش نشان داده اند.
در عين حال اين معامله تسليحاني نمونه اي از مصالحه اي است كه از برخورد دو رويكرد موجود در سياست خارجي ايالات متحده سرچشمه مي گيرد؛پافشاري دولت بوش بر مبارزه با افراطي گري و تلاشش براي جلوگيري از تزريق نقدينگي به دولت كره شمالي كه ممكن است از سوي اين رژيم براي توسعه برنامه تسليحات كشتار جمعي اش مورد استفاده قرار گيرد.
پس از حملات يازدهم سپتامبر در حالي كه دولت بوش موضوع مبارزه با تروريسم را در صدر دغدغه هاي خود در حيطه سياست خارجي قرار داده كاخ سفيد هراز چند گاهي نشانه هايي از آمادگي براي اغماض در برابر اقداماتي مغاير از سوي متحدانش چون نقض حقوق بشر در آسياي ميانه و سركوب هاي غيردموكراتيك در برخي كشورهاي عرب را نشان داده كه در غير اين صورت با انتقاداتي تند مواجه مي شدند.
همچنين اين اولين باري نيست كه دولت بوش براي متحدان خود در زمينه معامله با كره شمالي استثناهايي قابل شده است. نيروي دريايي اسپانيا در سال 2002 ميلادي اقدام به بازرسي كشتي اي كرد كه حامل موشك هاي اسكاد از كره شمالي به مقصد يمن بود.
در آن زمان يمن در حال همكاري با ايالات متحد براي تعقيب گروهي از اعضاي القاعده بود كه در داخل قلمرو اين كشور مشغول فعاليت بودند. با اعتراض دولت يمن به اقدام نظاميان اسپانيايي، ايالات متحده خواستار رفع توقيف از اين شناور شد. يمني ها اعلام كردند اين كشتي حامل آخرين محموله از خريدهاي موشكي پيشين بوده و اين مسأله ديگر تكرار نخواهد شد.
مقامات مختلفي در دولت ايالات متحده مشروط به اين كه هويت آنها افشا نشود به تشريح جزيياتي از خريدهاي تسليحاتي اتيوپي از كره شمالي پرداخته اند. برخي گفتند آنها اولين بار وقتي از ماجرا اطلاع يافتند اتيوپي در حال برنامه ريزي براي دريافت محموله اي نظامي از كره شمالي است كه دولت اين كشور سفارت آمريكا در آديس آبابا، پايتخت اتيوپي را پس از قطعنامه 14 اكتبر شوراي سازمان ملل متحد پيرامون تحريم هاي كره شمالي در جريان اين موضوع قرار داده بود.
يكي از مقامات آمريكايي در اين رابطه مي گويد: اتيوپيايي ها با ما تماس گرفتند و گفتند مي دانند كه بايد منابع تأمين تسليحات مورد نياز خود را تغيير دهند اما تأكيد داشتند امكان تحقق يك شبه اين هدف  وجود ندارد. او با تأكيد بر اين كه اين مسأله بدرستي مديريت شده است، مي افزايد: آنها خواستار همكاري با ما در عالي ترين سطوح ممكن بودند.
نهاد هاي اطلاعاتي آمريكا اواخر ژانويه گزارش دادند يك شناور اتيوپياپي كه احتمالاً  حامل اجزاي تانك و ساير تجهيزات نظامي است يكي از بنادر كره شمالي را ترك گفته است. ارزش اين محموله مشخص نيست اما اتيوپي در سال 2001 تسليحاتي به ارزش 20 ميليون دلار از كره شمالي خريداري كرده بود. به گمان مقامات آمريكايي اين الگويي است كه بعدها نيز تكرار شده است.
ايالات متحده تاكنون ميليون ها دلار در قالب كمك هاي خارجي به اتيوپي كمك كرده و تجهيزات نظامي غيررزمي در اختيار اين كشور قرار داده است.
پس از مباحثاتي كوتاه در واشنگتن مقرر شد ارسال اين محموله به اتيوپي بلوكه نشود اما به مقامات اين كشور فشار وارد شود كه در آينده اقدام به خريدهاي تسليحاتي از كره شمالي نكنند.
جان بولتون، نماينده پيشين ايالات متحده در سازمان ملل متحد كه قبل از كناره گيري از اين سمت در ماه اكتبر سال گذشته ميلادي تلاش هاي زيادي براي تصويب قطعنامه تحريم كره شمالي به عمل آورده بود، تاكيد دارد مقامات اتيوپي از ديرباز از نگراني واشنگتن از خريدهاي تسليحاتي آنان از كره شمالي و اين كه دولت بوش ممكن است در برابر انتقال محموله اي تسليحاتي شكيبايي به خرج ندهد، اطلاع داشتند.
بولتون مي گويد: براي اين كه براي همه مشخص شود ما تا چه حد در مورد اين مسأله جدي هستيم بايد با مقامات اتيوپي تماس برقرار كرده و از آنها خواستار بازگرداندن خريد تسليحاتي شان از كره شمالي مي شديم. او با تأكيد بر اين كه تا پيش از آن كه براي تهيه اين مطلب با او تماس گرفته شود از اين موضوع بي اطلاع بوده است، مي افزايد: مي دانم(مقامات اتيوپي)در سومالي به ما كمك كردند اما كره شمالي در حال پيگيري برنامه اي براي توليد تسليحات هسته  اي است كه تبعات آن گريبانگر همه در عرصه بين المللي مي شود.
شون مك كورمك، سخنگوي وزارت امور خارجه حاضر به اظهار نظر در مورد اين محموله تسليحاتي نشد و به گفتن اين عبارت بسنده كرد كه ايالات متحده متعهد به رعايت قطعنامه هاي شوراي امنيت و اعمال آنها است.
در ساير موارد ايالات متحده هميشه در اعمال قطعنامه هاي سازمان ملل سرسختي نشان داده است. به عنوان مثال اواخر سال گذشته سازمان هاي اطلاعاتي ايالات متحده شناوري متعلق به كره شمالي را شناسايي كردند كه مظنون به حمل تسليحات غيرقانوني بود و چند كشور را كه در مسير حركت اين كشتي بودند را به عدم صدور مجوز پهلو گرفتن اين كشتي واداشتند. ميانمار عاقبت به شناور مورد نظر اجازه پهلو گرفتن داد و در عين حال تأكيد كرد از قطعنامه هاي سازمان ملل تخطي نكرده است.
كره شمالي نهم اكتبر سال گذشته ميلادي اولين  آزمايش هسته اي خود را انجام داد. شوراي امنيت كمتر از يك هفته بعد قطعنامه اي را به تصويب رساند كه بوش از آن به عنوان قطعنامه اي قاطع و سريع كه پيامي شفاف در رابطه با برنامه هسته اي كره شمالي براي رهبران اين كشور ارسال مي كند، استقبال كرد.
در ضمن مذاكرات بر سر قطعنامه مخالفت روس ها و چيني ها با نوع گويشي كه براي الزام بازرسي كشتي هايي كه آب هاي كره شمالي را ترك مي كنند به كار گرفته شد از برجسته ترين نكات مربوط به تصويب آن بود. ايالات متحده به دفعات به چين و روسيه فشار وارد آورد تا با اعمال بازرسي ها موافقت كنند. مقامات واشنگتن مي گفتند اين دو كشور ملزم به اعمال قطعنامه و جلوگيري از فروش  هاي تسليحاتي خطرناك كره شمالي چون موشك هاي بالستيك هستند.
علاوه بر منع خريد تسليحات از كره شمالي اين قطعنامه همچنين خواستار ممنوعيت فروش كالاهاي لوكس به اين كشور و توقيف دارايي هاي پيونگ يانگ در بانك هاي سراسر جهان بود.
در اين تمهيدات اشاره مستقيمي به چند كشور آفريقايي شده بود كه از ديرباز خريدار تجهيزات نظامي ارزان قيمت از كره شمالي بوده اند. اتيوپي زرادخانه اي از تانك هاي تي55 دارد كه سال ها قبل از اتحاد جماهير شوروي و كشورهاي شرق اروپا خريداري كرده است. اين كشور از سال ها قبل براي تامين قطعات يدكي اين تانك ها و ساير تجهيزات مورد نياز براي سرپا نگاهداشتن ارتش خود به كره شمالي رجوع كرده بود.
اتيوپيايي ها نيازهاي خود را با تخفيف هاي ويژه خريداري مي كردند و با اين معامله ها كره شمالي به نقدينگي اي كه به شدت به آن نياز داشت، دست مي يافت.
در سال 2005 ميلادي دولت بوش به اتيوپي و ساير كشورهاي آفريقايي اعلام كرد خواستار توقف معاملات تسليحاتي آنان با كره شمالي است اما قطعنامه شوراي امنيت الزامي بين المللي را به درخواست هاي پيشين آمريكا منضم كرد ودولت آمريكا به دنبال اعمال آن بود.
اواخر ماه ژانويه وقتي آژانس اطلاعات مركزي ايالات متحده(cia)اعلام كرد شناوري با پرچم اتيوپي كه گمان مي رود محموله آن قطعات تانك و تجهيزات نظامي باشد يكي از بنادر كره شمالي را ترك كرده مباحثات داخلي در دولت بوش براي تعيين چگونگي واكنش آمريكا به اين موضوع آغاز شد.
اين كشتي كه تكه زه نام داشت، شناور مدرني بود كه از يك شركت خدمات دريايي در مونته نگرو خريداري شده و نام خود را از رودخانه اي در اتيوپي به عاريت گرفته بود. اين كشتي محموله خود را در جيبوتي، از مستعمره هاي پيشين فرانسه و جايي كه ايالات متحده واحدهايي از نيروهاي ويژه خود و ساير يگان هاي نظامي اش را مستقر كرده است، تخليه كرد. از اين نقطه به بعد محموله تكه زه از مسيرهاي زميني به اتيوپي حمل شد.
فهرست اقلام ممنوعه در قطعنامه شوراي امنيت قطعات يدكي را نيز شامل مي شد اما از آنجا كه تكه زه هيچگاه مورد بازرسي قرار نگرفت مقامات آمريكايي اكنون ادعا دارند نمي توان نقض قطعنامه سازمان ملل با انتقال اين محموله به اتيوپي را تاييد كرد.
حتي مشخص نيست ايالات متحده به دنبال انتقال اين محموله نقض قطعنامه شوراي امنيت را به اطلاع سازمان ملل رسانده است يا نه. مقامات آمريكايي مي گويند مقامات اتيوپي وجود محموله اي نظامي در اين كشور را تاييد كرده بودند و تاكيد داشتند به محموله اين كشتي براي سرپا نگه داشتن ارتش خود نياز دارند.
اتيوپي از ديرباز درگير مناقشه اي مرزي با اريتره بوده اما آنچه بيش از هر چيز براي واشنگتن اهميت دارد تمركز اتيوپي بر تحولات داخلي سومالي، در مرزهاي شمالي خود و جايي است كه نيروهاي اسلامگرا موگاديشو، پايتخت را به تصرف خود درآورده بودند و در حال ترتيب دادن حملاتي عليه بايدوآ، محل استقرار دولت انتقالي فاقد قدرت سومالي بودند كه با حمايت سازمان ملل متحد شكل گرفته است.
موقعيت زماني انتقال اين محموله به غايت حياتي بود چرا كه ارتش اتيوپي به شدت سرگرم حمايت از دولت انتقالي سومالي با اعزام نيرو به اين كشور و همكاري مخفيانه با ايالات متحده بود. اتيوپي عملياتي تهاجمي را براي عقب راندن نيروهاي اسلامگرا از موگاديشو و بازگشت دولت انتقالي به اين شهر آغاز كرده بود. ايالات متحده اطلاعات پيرامون محل هاي استقرار نيروهاي اسلامگرا را در اختيار ارتش اتيوپي قرار مي داد و ناوهاي رزمي خود را در سواحل سومالي مستقر كرده بود تا آن دسته از جنگجوياني را كه درصد فرار از طريق دريا برمي آمدند دستگير كند.
هفتم ژانويه بود كه يك فروند هواپيماي آتشبار ac130 با برخاستن از فرودگاهي نظامي در اتيوپي دو عمليات عليه نيروهاي شورشي سومالي انجام داد اگر چه بعدها معلوم شد هيچ يك از عوامل القاعده كه آمريكايي ها گمان داشتند در سومالي پنهان شده اند در بين قربانيان اين حمله نبوده اند.
دولت بوش پس از مباحثات داخلي تصميم گرفت در مورد اين محموله تسلحياتي سكوت پيشه سازد. مقامات آمريكايي تاكيد دارند كه در حال اعمال فشار به اتيوپي هستند. در حالي كه اتيوپيايي ها حاضر به ارايه تخمين هاي لازم نشده اند كه مويد عزم آنها بري عدم پذيرش محموله هاي جديد از كره شمالي باشد اما به اطلاع مقامات آمريكا رسانده اند كه در جستجوي منابع ديگري براي تامين نيازهاي تسليحاتي خود هستند.]]>
</TEXT>
</DOC>
<DOC>
<DOCID>HAM2-860121-087</DOCID>
<DOCNO>HAM2-860121-087</DOCNO>
<ORIGINALFILE>/1386/860121/world/_artw.htm</ORIGINALFILE>
<ISSUE>سه شنبه 21 فروردين 1386</ISSUE>
<DATE calender="Western">2007-04-10</DATE>
<DATE calender="Persian">1386/01/21</DATE>
<CAT xml:lang="fa">ادب و هنر.هنر</CAT>
<CAT xml:lang="en">Literature and Art.Art</CAT>
<TITLE>
<![CDATA[مروري بر هنرهاي تجسمي سال 85
ديدن؛ نه مثل هميشه ها]]>
</TITLE>
<TEXT>
<IMAGE>/1386/860121/world/011637.jpg</IMAGE>
<![CDATA[
گرچه بسياري از وجوه فعاليت هاي اجتماعي در كشورمان در كنار مشكلات اقتصادي، بسيار كم اهميت جلوه مي كنند، اما در شرايطي سخت تر از آن هم مي توان موتور فعاليت هاي هنري جامعه را روشن نگه داشت و آن را به پيش راند
عليرضا يزداني
پس از گذشت دوره هايي از زمان، نگاه خود را به روزگار سپري شده مي گردانيم و گذشته را مي كاويم. همواره اين پرسش ها در ذهنمان حضور مي يابند؛ در ازاي يك سال يا چند سالي كه پشت سر گذاشتيم چه چيزهايي را به دست آورديم؟ آيا پيشرفتي در كارهايمان حاصل شد؟ آيا راهي را كه پيموديم راه درستي بود؟ آيا به اهداف خود رسيديم؟ پاسخ به اين پرسش ها شايد راهي درست تر و آينده اي روشن تر را پيش رويمان بگشايد. در اين مقاله كوتاه مي خواهيم گذري به يك سال گذشته داشته باشيم.
هنر اساساً از جامعه تغذيه مي كند و روح زمانه خود را بازتاب مي دهد، نه اينكه گزارشي مستند گونه از جامعه باشد، بلكه نگاهي همواره نو به جهان دارد و پنجره اي است گشوده به جهان درونمان؛ آميخته اي از واقعيت و خيال؛ بافته اي از انديشه و احساس.
هنر يا منعكس  كننده واقعيت هاي زندگي است، يا رويكردي است انتقادي نسبت به زواياي پيدا و پنهان آن، و يا عكس العملي است در مقابل زندگي روزمره. اما آنچه كه در همه اشكال متنوع هنر مشترك است، زبان آن است. هنر زبان خودش را دارد. گرچه مانند همه زبان ها، زبان هنر هم آموختني است، اما ذوق، احساسات، تخيل و ويژگي هاي فردي خود هنرمند در اين راستا نقشي تعيين كننده دارد و گرامر آن را مي سازد، به طوري كه تخيل، انديشه و احساسات هنرمند آنچنان با آن درهم آميخته مي شود كه ما اثر هنري را نشانه اي از جهان شخصي هنرمند به حساب مي آوريم. آثاري كه هيچ نشانه اي از اين ويژگي ها و جهاني رمزآلود نداشته باشند، نمي توانند آثار هنري تلقي شوند و اين چيزي نيست كه مربوط به ديروز و امروز باشد هنر در هر جا و هر زماني، هر موضوع و مضموني كه داشته باشد، از روح حساس، تخيل بي پايان و نگاه تيزبين هنرمند نشأت مي گيرد.
از آنجايي كه ارزش واقعي هنر در مواد و تكنيك هاي به كار رفته و همچنين آمار و ارقام خلاصه نمي شود، لذا نمي توانيم همچون علوم مختلف و صنعت و اقتصاد، براي هنر نيز پيشرفت قائل شويم، بلكه همواره كيفيت يك كار هنري است كه ارزيابي مي شود و كيفيت واقعي آثار هنري در نحوه بيان آن نهفته است. لذا نمي توانيم بگوييم كاري از يك هنرمند معاصر كه در شهري مدرن و پيشرفته زندگي مي كند، پيشرفته تر از كاري است كه مثلاً پانصد سال پيش در جامعه اي سنتي و ابتدايي خلق شده است. در عالم هنر چنين مقايسه اي كاملاً بي معناست. پس اگر بخواهيم به هنرهاي تجسمي يك سال گذشته نگاهي بيندازيم، نه با رويكردي پيشرفت باورانه، بلكه با رويكردي ديگر بايد به سراغ آن برويم. بايد ببينيم چه تحولاتي در نگاه و زاويه ديد هنرمندان رخ داده است. چه دگرگوني هايي در شيوه هاي بيان اتفاق افتاده است و جهان معاصر چگونه تجسم يافته است. چقدر تازگي و طراوت در آثار هنري راه يافته است. تخيل و احساس و تجسم خلاق، چقدر باعث حيرت و شگفتي بيننده شده است و در روح و انديشه او نفوذ كرده است.همچنين در عالم هنر تعداد آثار به نمايش درآمده و ميزان فروش در طي يك سال، هيچ كدام نمي توانند بيانگر پيشرفت در هنر باشند. گرچه امروزه هنرهاي تجسمي به شدت با اقتصاد گره خورده است و هنرمندان از طريق فروش آثارشان امرار معاش مي كنند، اما آن مي تواند هم عامل بازدارنده و مخرب باشد و هم برانگيزنده و عامل شكوفايي.
اگر تحولي فراخور زمان، در نوع برداشت ها و نگاه ها نيفتاده باشد و زيبايي و ايده بديعي به تصوير كشيده نشده باشد، هرگز با مقايسه آماري آثار مثلاً سال گذشته با سال هاي قبل از آن، نمي توانيم سيري منفي يا مثبت براي كيفيت آن قائل شويم. چه بسا كه عليرغم افزايش آثار به نمايش درآمده و يا فروخته شده در طي سال گذشته اثري واقعاً ارزشمند خلق نشده باشد بلكه آثاري در همان سطح سال هاي قبل تكرار شده باشد.
در اين رابطه نمايشگاه نقاشان نوگراي كردستان در نگارخانه صبا، يك فصل طراحي در گالري آريا و اولين نمايشگاه سال 85 گالري هما را مي توان مثال زد. در ميان بسياري از آثاري كه در اين سه گالري به تماشا گذاشته شد، فقط تعداد انگشت شماري از آنها در حدي بودند كه به خاطر تركيب بندهايي بديع و خيالپردازانه توانستند لحظه هايي ذهن مخاطبين را درگير خود كنند و بقيه آثار تكراري، كهنه و خيلي معمولي بودند. چهارمين دوسالانه جهان اسلام و اولين نمايشگاه بين المللي هنر انقلاب هاي دنيا نيز با وجود ابعاد گسترده و بزرگ آنها متأسفانه، ثمره اي پربار نداشتند. نه موجب تحركي در جامعه شدند و نه صداي بلندي از آنها به گوش رسيد. بسياري از آثار ايراني حتي در قد و قواره نام هنرمنداني كه بر روي آنها ديده مي شدند نبودند. واقعاً از خود بايد پرسيد چرا هنرمندان ما در چنين فرصت هايي نمي توانند و يا نمي خواهند با قدرت ظاهر شوند. انگار كه ديگر عادت كرده ايم در اين نمايشگاه ها شاهد كارهاي قبلاً ديده شده و يا با عجله كار شده باشيم.
در سال 85 شاهد به نمايش درآمدن مجموعه اي از آثار هنرمنداني مانند مرتضي مميز، ابراهيم حقيقي، منوچهر معتبر، احمد اسفندياري، ايرج اسكندري، غلامحسين نامي، حسن اسماعيل زاده و... بوديم كه مروري بر آثار دوره هاي مختلف آنان بود و اين گونه نمايشگاه ها زماني مي تواند پرثمرتر و ارزشمند تر باشد كه برنامه هاي جنبي تجزيه و تحليل و نقد آثار برگزار شود ولي متأسفانه اكثراً با كمترين نقد و گفت وگو بر گزار مي شوند، در حالي كه اينها بهترين فرصت براي ايجاد فضاهاي گفت وگو و تبادل نظر ميان منتقدين و هنرمندان است و در اين نوع نشست ها است كه مي توانيم جرأت و جسارت نقد يكديگر را در فضايي سالم به دست آوريم و ظرفيت انتقادپذيري مان را بالا ببريم. اگر در دانشگاه هايمان نمي توانيم منتقد هنري تربيت كنيم، اين فرصت ها مي توانند عرصه هايي براي تمرين كردن و پخته تر شدن منتقدين هنري ما باشد. در چنين فرصت هايي است كه فضاي يخ و منجمد هنرهاي تجسمي ما آب مي شود.
در اولين نمايشگاه نسل پنجم طراحان گرافيك در نگارخانه خيال و سومين جشنواره تجربي هنرهاي تجسمي هنرمندان جوان در شاخه هاي مختلف، شاهد آثاري از هنرمندان جوان بوديم كه مي توانست عرصه اي گسترده براي گفت وگوهايي همه جانبه باشد، گفت وگوهايي در ارتباط با تفاوت هاي نسل جوان با نسل هاي پيشين، ويژگي هاي آثار آنان از لحاظ فرم و محتوا، جايگاه آنان در پيكره هنرهاي تجسمي، جهت گيري و گرايش هاي جوانان و بررسي آسيب شناسانه وضعيت هنرهاي تجسمي و آينده اي كه در انتظار ما است، البته بايد از برخي نشست هايي كه از سوي مؤسسه فرهنگي هنري صبا برگزار شد ياد كرد و آنها را گام هايي مثبت در به تحرك واداشتن فضاي برهوت و بي جان هنرهاي تجسمي قلمداد نمود.
از جشنواره اسب تهران هم بايد نام برد كه در سال 85 در كاخ- موزه نياوران برگزار گرديد كه در آن بيست و دو اسب سفيد از ساخته هاي عباس مشهدي زاده، هر كدام توسط هنرمندان مشهوري همچون حسين محجوبي، محمدعلي ترقي جاه، بهرام دبيري، يعقوب امداديان، كريم نصر، يدالله كابلي، ايرج كريمخان زند، احمد وكيلي، حسين خسروجردي و... نقاشي شد.
كار ويدئو- اينستاليشن فريده شاهسواراني را هم كه در ساختمان متروكه و در حال تخريب روزنامه اطلاعات اجرا گرديد بايد نام برد كه يكي از كارهاي به ياد ماندني سال 85 بود.
حركت ديگري كه در سال گذشته موجب اندكي تحرك در فضاي هنرهاي تجسمي گرديد گردهم آمدن هفت گالري و تشكيل گروه هفت نگاه بود. اين گروه با مجموعه اي از آثار 170 هنرمند، نمايشگاه بزرگي را در گالري نياوران برگزار كرد و توانست با ايجاد جوي مناسب، تعداد قابل ملاحظه اي از آثار هنري را به فروش برساند. ايجاد گروه هايي اينچنيني كه غيروابسته و خصوصي هستند و آزاد عمل مي كنند، اگر از حد برگزاري نمايشگاه هايي همچون نمايشگاه ياد شده فراتر نروند و فقط به فروش چند تابلو دل خوش كنند، آنچنان امر مهمي رخ نخواهد داد. درحالي كه اگر چنين تشكل هايي از همه پتانسيل خود در وجوه مختلف استفاده كنند، به راحتي مي توانند در فضاي هنري جامعه جريان سازي كنند و دستاوردهاي مهمي را از خود برجاي بگذارند.
اما آنچه بيش از همه موجب تحرك هنرهاي تجسمي گرديد فعاليت هايي بود كه از سوي معاونت هنري سازمان فرهنگي هنري شهرداري تهران صورت گرفت كه مهم ترين شان اجراي نخستين مسابقه بين المللي پوستر با موضوع اديان توحيدي و صلح و همچنين نخستين سمپوزيوم بين المللي مجسمه بود كه در ماه هاي پاياني سال 85 برگزار گرديد. گرچه حجم فعاليت هاي هنري سال گذشته از سوي سازمان نامبرده بسيار گسترده بود اما به نظر مي رسد آن مركز براي به جريان انداختن چرخ هنرهاي تجسمي ظرفيت بازهم بيشتري دارد و گام هاي بزرگتر و مؤثرتري را مي تواند بردارد.
موزه هنرهاي معاصر تهران نيز در ماه پاياني سال، نمايشگاهي از چاپ هاي دستي ايران و هنرمندان بزرگ معاصر غربي برپا كرد.آنچه در پايان اين مرور مختصر به عنوان جمع بندي مي توان گفت اين است كه گرچه بسياري از وجوه فعاليت هاي اجتماعي در كشورمان در كنار مشكلات اقتصادي، بسيار كم اهميت جلوه مي كنند، اما در شرايطي سخت تر از آن هم مي توان موتور فعاليت هاي هنري جامعه را روشن نگه داشت و آن را به پيش راند. آيا جز اين است كه زندگي آفت زده امروز بشر كه گرفتار بحران هاي عميق شده است مي تواند با جادوي هنر قابل تحمل تر گردد؟]]>
</TEXT>
</DOC>
<DOC>
<DOCID>HAM2-860121-088</DOCID>
<DOCNO>HAM2-860121-088</DOCNO>
<ORIGINALFILE>/1386/860121/world/_artw.htm</ORIGINALFILE>
<ISSUE>سه شنبه 21 فروردين 1386</ISSUE>
<DATE calender="Western">2007-04-10</DATE>
<DATE calender="Persian">1386/01/21</DATE>
<CAT xml:lang="fa">ادب و هنر.هنر</CAT>
<CAT xml:lang="en">Literature and Art.Art</CAT>
<TITLE>
<![CDATA[برديوار نگار خانه]]>
</TITLE>
<TEXT>
<![CDATA[نگارخانه افرند: نمايشگاه تصويرسازي هاي گروهي از هنرمندان‎/ تا28 فروردين‎/ جلال آل احمد، خيابان جهان آرا، خيابان 19 پلاك 48 / تلفن:88012334.
نگارخانه شمس: نمايشگاه نقاشي خط مريم جوانبخت‎/ تا24 فروردين‎/ خيابان آفريقا كوچه كمان پلاك 4 / تلفن: 88774570.
نگارخانه بهزاد: نمايشگاه نقاشي و گرافيك و طراحي هنرجويان كلاسهاي آزاد هنر دانشگاه الزهرا‎/ تا 23 فروردين‎/ بلوار كشاورز، نبش خيابان 16 آذر، پلاك 312 / تلفن:88960453.
خانه هنرمندان: نمايشگاه نقاشي جواد غفاري با عنوان عكس هاي يادگاري يك نقاش از 18 فروردين‎/ نمايشگاه آثار مجسمه هاي پيمان امردادي از 18 فروردين تا يك ماه در نگارخانه نامي و نمايشگاه بهرام گوهري شامل عكس هاي رنگي از فيلم پاداش سكوت از 18 فروردين تا يك هفته در نگارخانه ميرميران‎/ خيابان ايرانشهر موسوي شمالي.
نگارخانه والي: نمايشگاه نقاشي كتايون سطوت منش‎/ تا 28 فروردين‎/ ميدان ونك خيابان خدامي پلاك 86 / تلفن: 88047698.
نگارخانه آتشزاد: نمايشگاه نقاشي مهشيد جابر انصاري‎/ 24 تا 30 فروردين‎/ توانير، ساختمان 43/ تلفن: 88884572.
نگارخانه مهرين: نمايشگاه نقاشي پروانه سيلاني‎/ 25 تا 31 فروردين‎/ كوي نصر، فاضل غربي، شماره 21 / تلفن: 88240946.
نگارخانه نوا: نمايشگاه شهربانو شفقتي چيدمان دكوراسيون /24 تا29 فروردين‎/ خيابان مقدس اردبيلي، خيابان ب، كوچه چهارم، پلاك 1/12 / تلفن: 22047789.
نگارخانه نياكان: نمايشگاه خوشنويسي فرزين غفوري‎/ 25 تا 31 فروردين / خيابان فاطمي، ابتداي جمالزاده شمالي، كوي روزبه، شماره 41 / تلفن: 66934318.]]>
</TEXT>
</DOC>
<DOC>
<DOCID>HAM2-860121-089</DOCID>
<DOCNO>HAM2-860121-089</DOCNO>
<ORIGINALFILE>/1386/860121/world/_cinew.htm</ORIGINALFILE>
<ISSUE>سه شنبه 21 فروردين 1386</ISSUE>
<DATE calender="Western">2007-04-10</DATE>
<DATE calender="Persian">1386/01/21</DATE>
<CAT xml:lang="fa">ادب و هنر.هنر.سینما</CAT>
<CAT xml:lang="en">Literature and Art.Art.Cinema</CAT>
<TITLE>
<![CDATA[گفت وگوي مشترك با كوئنتين تارانتينو و روبرت رودريگوئز
مكاشفه مشترك در يك فيلم]]>
</TITLE>
<TEXT>
<IMAGE>/1386/860121/world/011583.jpg</IMAGE>
<![CDATA[
همراه كوئنتين تارانتينو و روبرت رودريگوئز وارد گريندهاوس شويد. بسياري از اين دو به عنوان بزرگترين فيلمسازان هاليوودي نام مي برند و حالا براي اولين بار آنها يك فيلم سينمايي را به صورت مشترك با يكديگر كارگرداني كرده اند. گريندهاوس فيلمي است كه اين دو به صورت جداگانه ساخته اند. حال و هواي فيلم تا حد زيادي شبيه محصولات سينمايي دو دهه 30 و 40ميلادي است. آن روزها تعداد زيادي فيلم ساخته مي شد كه لقب فيلم هاي درجه دو(b-movie)را گرفته بودند. برخي از آنها كارهاي دلهره آوري بودند كه سازندگانشان با ساخت آنها به دنبال اكتشافات تازه اي بودند.
اين دومين بار است كه تارانتينو و رودريگوئز در يك فيلم مشترك با هم كار مي كنند. نخستين بار هنگام توليد سين سيتي   بود كه تارانتينو به كمك رودريگوئز آمد. در گريندهاوس رودريگوئز بخش ترس كهكشان را كارگرداني مي كند كه فضاي زامبي وار و شكنجه گونه قصه فيلم را ترسيم مي كند. در اين بخش نوين اندروز، فردي رودريگوئز و رز مكگاورن بازي دارند. بخش تارانتينو به نام مدرك قتل از حضور كرت راسل بهره گرفته است. او در فيلم در نقش يك بدلكار نيمه ديوانه و وحشي به نام مايك ظاهر مي شود. به اين ترتيب تماشاگران گريندهاوس دو فيلم متفاوت را در دل يك فيلم سينمايي تماشا مي كنند و نمي توان گفت با فيلمي دو اپيزودي سروكار دارند. نكته جالب اين است كه اين فيلم سه آگهي متفاوت سينمايي دارد. تارانتينو و رودريگوئز به صورت مستقل و در لوكيشن هايي متفاوت كار خودشان را انجام داده و فيلم شان را فيلمبرداري كردند. اما براي گفت وگو درباره اين پروژه، آنها در كنار هم نشستند و به پرسش هاي منتقد سايت سينمايي مووي وب جواب دادند.
ترجمه: كيكاوس زياري
* چه زماني شما دو نفر داخل رادار يكديگر پديدار شديد؟
رودريگوئز: سال 1992 و در جشنواره فيلم تورنتو بود. قبل از آن چيزهايي درباره سگ هاي انباري او شنيده بودم. بازارياب من پيشنهاد كرد كه اين فيلم را تماشا كنم. او كه آن را ديده بود، گفت: حتماً عاشق اين فيلم و سازنده اش مي شوي. او فيلمي تازه و با حال و هواي متفاوت ساخته است. حقيقتاً سگ هاي انباري فيلمي خوب بود. آن را در جشنواره فيلم فلورايد ديدم ولي خودش آنجا نبود. كمي بعد يكديگر را در تورنتو ملاقات كرديم. در لابي هتل به سوي يكديگر دويديم. اما او هنوز فيلم ال مارياچي مرا نديده بود.
تارانتينو: ديدار روبرت مثل اين بود كه به خودم بگويم آهان، تو همان رودريگوئزي هستي كه مي گويند. چيزهاي خيلي زيادي درباره ال مارياچي تو شنيده ام.
رودريگوئز: با هم به تماشاي ال مارياچي رفتيم. او كنار من نشست، زيرا در مدت زمان كوتاهي تبديل به دوستاني صميمي شديم. من نمايش عمومي تمامي فيلم هايم را فيلمبرداري ويدئويي مي كنم. مي خواهم واكنش تماشاگران را نسبت به كارهايم بدانم. فكر نمي كردم كسي به فكر اكران عمومي اين فيلم بيفتد و براي همين جلسه نمايش فيلم در جشنواره را ضبط كردم. در تمام مدت فيلم صداي خنده كوئنتين روي نوار فيلم شنيده مي شود.
تارانتينو: اين چيزي شبيه يك ماشين بود؟(مي خندد)
رودريگوئز: خب، من هم به خودم گفتم چه خوب است، من واكنش تارانتينو را اولين باري كه فيلمم را ديد، دارم.
* شما هر دو سبك ها و شخصيت هاي متفاوتي داريد. چه چيزي در اين دو فيلم وجود داشت كه شما را به يكديگر نزديك كرد؟
رودريگوئز: همين دو نكته بود كه باعث دوستي ما شد. هر دو ما عاشق اين نوع فيلم ها هستيم. در عين حال مي توانيم يك فيلم مشترك را نيز با هم كارگرداني كنيم و تماشاچي نخواهد پرسيد كه اي واي، شما هم داريد يك فيلم زامبي مي سازيد؟ آن هم به صورت همزمان؟
تارانتينو: آره، همين طور است.
رودريگوئز: البته دو فيلمي كه ما ساخته ايم به قدر كافي با يكديگر فرق دارند. اين نكته باعث خلق نوع تازه اي از تجربه مي شود كه تو دوست داري خودت را درگير آن كني. مي خواهي ببيني ساخت يك فيلم مشترك دوبخشي چگونه است. فيلم هاي ما مي توانند در ژانر سينماي ترس و وحشت جاي بگيرند، اما آنها هيولاهايي كاملاً متفاوت هستند، چرا كه قصه و كاراكترهاي آنها به شدت با هم اختلاف دارند و از هم دور هستند. وقتي داري روي اين پروژه كار مي كني حقيقتاً احساس مي كني كه داري يك فيلم دو بخشي(و دوبل)مي سازي، اما فيلم هايي كه قرار است يك فيلم باشند و شباهت هايي هم با هم داشته باشند.
تارانتينو: طبيعي است وقتي فيلمي به اين شكل ساخته مي شود، تو نمي خواهي اين دو فيلم خيلي شبيه به يكديگر باشند. تو به عنوان تماشاچي به دنبال كمي تغيير و تفاوت هستي. اين نكته اي است كه هنگام ساخت فيلم هاي ترسناك حتماً بايد رعايت كني. در اين حالت يكي از آنها ممكن است فانتزي تر باشد و با هيولاها سروكار داشته باشد. ولي آن ديگري درباره آدمي صحبت كند كه به دنبال وحشت زده كردن يك پرستار بچه است. در عين حال من اين واقعيت را دوست داشتم كه ما مي خواستيم كاري كنيم كه اين تجربه ساخت گريندهاوس كارساز و مثمرثمر باشد. اين يك تجربه بزرگ بود. به هرحال مي دانيد كه اين فيلم در حقيقت دو فيلم است در يك فيلم، يعني چيزي شبيه يك فيلم دوبل. بخش روبرت حال و هواي او را دارد و بخش من حال و هواي خودم را. قرار نبود و نيست كه اين دو فيلم شبيه هم باشند. از همان روز اول هم احساسمان اين بود كه اين دو فيلم بايد دوكار مجزا، مستقل و متفاوت به نظر برسند.
رودريگوئز: اول كار قرار بود بخش او را من فيلمبرداري كنم. زماني كه مشغول فيلمبرداري بخش خودم بودم كم كم متوجه اين نكته شدم كه اگر بخواهم بخش او را هم من فيلمبرداري كنم، حال و هواي كار او هم خيلي شبيه كار من خواهد شد و اين چيزي بود كه ما نمي خواستيم اتفاق بيفتد. همين مسئله باعث شد تا او را متقاعد كنم كه خودش كار فيلمبرداري بخش خودش را به عهده بگيرد. به اين ترتيب ما دو نگاه كاملاً متفاوت(و طبعاً دو فيلم كاملاً متفاوت)داشتيم. پس او هم بخش خودش را فيلمبرداري كرد.
* در چنين شرايطي كنترل كار چگونه بود؟ منظورم نه فقط توليد فيلم كه فيلمبرداري در استوديوهاي خودتان هم هست.
رودريگوئز: خب، من از همان زمان كه ال مارياچي را در خارج از چارچوب استوديويي ساختم متوجه اين نكته شدم كه ضرورتي ندارد كه حتماً در هاليوود باشم تا بتوانم فيلمي را كارگرداني كنم. اين مسئله درهاي تازه اي را به رويم باز كرد و باعث تسهيل شرايط كاري شد. من در محدوده كوچك خودم سيستم استوديويي خودم را بنا كرده ام و هميشه هزينه توليد فيلم هايم را پايين نگه مي دارم. چنين روشي بهترين راه براي ادامه فعاليت است. در اين شرايط، آدم آزادي عمل هم دارد و تو مجبور نيستي مدام به اين و آن پاسخ بدهي و مجبور شوي نماهاي اوليه اي را كه گرفته اي به كسي نشان بدهي. تهيه كنندگان وقتي 100 ميليون دلار خرج توليد فيلمي مي كنند، حق خودشان مي دانند كه بر تمام مراحل كار نظارت كنند. هر لحظه آنها به تو يادآوري مي كنند كه مراقب همه چيز باشي و خطايي نكني.
تارانتينو: همين طور است.
رودريگوئز: آره، به همين دليل فكر مي كنم بودجه يك فيلم سينمايي بايد معقول و در حد مثلاً 50 ميليون دلار باشد. اين همان رقمي است كه براي توليد سين سيتي خرج شد. اما در فيلم جديد ما در حقيقت با دو فيلم سروكار داريم كه به احتمال زياد در سطح بين المللي به عنوان دو فيلم- و نه يك فيلم- پخش و اكران خواهد شد. با توجه به اين وضعيت، هزينه اي كه ما براي ساخت فيلم صرف كرديم هزينه اي مقبول است.
* آيا با اين فيلم جديد تلاش داريد تماشاگران مدرن و جديدي را داخل سالن هاي سينماها كنيد؟
تارانتينو: خب، يكي از چيزهايي كه من و روبرت را مصمم به ساخت اين فيلم كرد اين بود كه اوضاع توليد و نمايش طي يكي دو دهه اخير به آرامي و به تدريج تغيير كرده است. در دهه70 درايوين  سينماها و گريندهاوس ها متداول بودند و وضعيت نمايش به شكل ديگري بود. شما وقتي براي تماشاي فيلم ها مي رفتيد روحيه و حال و هواي متفاوتي داشتيد. آن زمان خبري از مولتي پلكس ها نبود، شما فقط سالن هاي بزرگ را مي ديديد كه با پوسترهاي بزرگ پوشيده شده بودند.
* چگونه توانستيد براي فيلم چنين كاراكترهاي زن قوي اي را خلق كنيد؟
تارانتينو: اول از اين تعريف شما تشكر مي كنم و دوم اينكه من يك فيلمنامه نويس هستم. كارم نوشتن است. نكته مهم در اين كار اين است كه شما فقط براي خودتان نمي نويسيد. البته هنگام نگارش من تا حدودي هم درباره خودم مي نويسم. بخشي از وجود من در درون تمام كاراكترهايي كه مي نويسم و خلق مي كنم وجود دارد. اما به نظر من آنهايي كه فقط درباره خودشان و با تجربيات زندگي شان مي نويسند، نويسندگان خوبي نيستند. شغل من اين است كه به آدم هاي ديگر و نوع زندگي شان نگاه و دقت كنم. بايد به چيزهايي كه ديگران مي گويند گوش بدهم، به صورت هايشان نگاه كنم و درونياتشان را كشف كنم. اين كار نوعي مكاشفه است.
* روبرت، زماني كه ايده ساخت فيلم را خلق كردي تعداد زيادي فيلم زامبي وجود نداشت. اما حالا تعداد زيادي از اين نوع فيلم ساخته مي شود.
رودريگوئز: بله، همين طور است. 30صفحه اول ترس كهكشان را چندين سال قبل نوشتم. آن زمان مشغول ساخت فيلم the faculty بودم. به بازيگران فيلم اليجاوود و جاش  هارتنت گفتم: من اين فيلم زامبي را مي سازم. مي دانم كه اين ژانر نمرده است. مطمئن هستم كه آنها دوباره برمي گردند و پرده سينما را در اختيار خود مي گيرند. آنها از شنيدن اين حرف ها هيجان زده شده بودند.
* از كجا چنين اطميناني داشتي؟
رودريگوئز: اين مثل يك دايره و چرخش آن است. هر چيزي براي مدتي مد مي شود و كمي بعد از تب و تاب مي افتد و من مي دانستم كه بايد يك روزي اين كار را انجام دهم. اما همان زمان درگير پروژه هاي ديگري شدم. چهار پنج سال بعد دوباره ساخت فيلم هاي زامبي مد شد. اما نتوانستم آن كاري را كه دلم مي خواهد انجام بدهم. به اين ترتيب مي بينيد كه من از مدت ها قبل در فكر ساخت يك فيلم زامبي بودم و بالاخره هم موفق به كارگرداني يكي از آنها شدم.
* آيا هيچ استعاره اي در اين فيلم وجود دارد؟
تارانتينو: فكر مي كنم در بخشي كه من ساخته ام كمي استعاره هست. اما نمي خواستم اين وجه به اصطلاح توي چشم بزند.
منبع: moviewed.com
27مارس 2007]]>
</TEXT>
</DOC>
<DOC>
<DOCID>HAM2-860121-090</DOCID>
<DOCNO>HAM2-860121-090</DOCNO>
<ORIGINALFILE>/1386/860121/world/_cinew.htm</ORIGINALFILE>
<ISSUE>سه شنبه 21 فروردين 1386</ISSUE>
<DATE calender="Western">2007-04-10</DATE>
<DATE calender="Persian">1386/01/21</DATE>
<CAT xml:lang="fa">ادب و هنر.هنر.سینما</CAT>
<CAT xml:lang="en">Literature and Art.Art.Cinema</CAT>
<TITLE>
<![CDATA[سايه روشن]]>
</TITLE>
<TEXT>
<IMAGE>/1386/860121/world/011580.jpg</IMAGE>
<![CDATA[
دي كاپريو و وينست در فيلم تازه سام مندس
سام مندس كه سال ها پيش با زيباي آمريكايي به شهرت رسيد، به زودي فيلم تازه اش را مقابل دوربين خواهد برد.
اين فيلم كه جاده انقلابي نام دارد توسط دريم وركز و پارامونت تهيه خواهد شد. مندس كه فيلم جالب توجه جاده اي به سوي پرديشن را نيز در كارنامه دارد، در فيلم تازه اش از همسرش كيت وينست و دي كاپريو در نقش هاي اصلي استفاده مي كند. اين دو بازيگر 10 سال پيش در فيلم تايتانيك همبازي بوده اند و حضور مشتركشان در يك فيلم تازه مندس مي تواند يك اتفاق جالب توجه باشد.فيلم براساس رماني نوشته ريچارد پيتز ساخته خواهد شد. ماجراهاي فيلم در دهه 50 ميلادي مي گذرد. پيش از اين قرار بود مت ديمون نقش اصلي فيلم را برعهده داشته باشد كه گويا به خاطر فشردگي كاري او، دي كاپريو جايش را گرفته است.
اين در حالي است كه پيش از اين چند بار مت ديمون در نقش هايي كه قرار بوده دي كاپريو آنها را بازي كند، حضور يافته بود.
پايان هري پاتر
مجموعه فيلم هاي هري پاتر سرانجام به پايان راه نزديك مي شوند.
هري پاتر و شاهزاده ناتني و هري پاتر و قديسين مرگبار در حالي وارد مرحله توليد مي شوند كه به زودي پنجمين فيلم از اين مجموعه اكران خواهد شد. هري پاتر و فرمان ققنوس در حالي به نمايش درخواهد آمد كه عده اي از منتقدان آن را يكي از كسالت بار ترين داستان هاي اين مجموعه مي دانند. هر چند به نظر مي رسد جادوي هري پاتر اين بار هم به چنين شايعاتي غلبه كند.]]>
</TEXT>
</DOC>
<DOC>
<DOCID>HAM2-860121-091</DOCID>
<DOCNO>HAM2-860121-091</DOCNO>
<ORIGINALFILE>/1386/860121/world/_cinew.htm</ORIGINALFILE>
<ISSUE>سه شنبه 21 فروردين 1386</ISSUE>
<DATE calender="Western">2007-04-10</DATE>
<DATE calender="Persian">1386/01/21</DATE>
<CAT xml:lang="fa">ادب و هنر.هنر.سینما</CAT>
<CAT xml:lang="en">Literature and Art.Art.Cinema</CAT>
<TITLE>
<![CDATA[گفت وگو با جوزپه تورناتوره
جادوي سينما]]>
</TITLE>
<TEXT>
<IMAGE>/1386/860121/world/011577.jpg</IMAGE>
<![CDATA[
فيلم سينما پاراديزو از جمله آثار كلاسيك سينماي جهان محسوب مي شود كه در سال 1989 موفق شد جايزه اسكار بهترين فيلم خارجي و جايزه ويژه هيأت داوران را از جشنواره كن دريافت كند. اين فيلم ايتاليايي ساخته جوزپه تورناتوره كارگردان ايتاليايي است كه در زمان اكران در دو نسخه متفاوت اروپايي و آمريكايي به نمايش درآمد، اما اخيراً دي وي دي تازه اي از فيلم به بازار عرضه شده كه در آن نسخه  آمريكايي و نسخه تدويني كارگردان در دسترس علاقه مندان قرار گرفته و علاوه بر آن دو فيلم مستند درباره فيلم نيز به اين مجموعه اضافه شده است. تورناتوره به مناسبت عرضه اين دي وي دي گفت وگوي تازه اي با ماهنامه  امپاير داشته كه خواندني است؛
***
* موفقيت كم نظير سينما پاراديزو بيش از هر چيز مرهون ايده اصلي فيلم است. اين ايده چگونه به ذهن شما رسيد؟
- من براي سالها اين ايده را در ذهنم مي پروراندم و دوست داشتم قصه اي در مورد شهر كوچكي در دهه 1940 و 1950 روايت كنم كه سالن سينما پاتوق اصلي آن محسوب مي شد. مي خواستم فضاي آن دوره سالن هاي سينما را مجدداً  خلق كنم؛ فضايي كه در آن مردم با يكديگر اوقات خوشي را مي گذراندند و در شادي ها، غم ها و روياهاي يكديگر شريك بودند. از طرفي دوست داشتم اداي ديني به سينماداران و آپاراتچي ها داشته باشم كه در واقع بخشي از سيستم آموزش فرهنگي چندين نسل بودند.
* اين فيلم از هنرييشه نوجوان خوبي بهره مي برد و البته سينماي ايتاليا سابقه خوبي در اين زمينه دارد. دليل اين قضيه چيست؟
- من از اين سابقه اطلاع  چنداني ندارم ولي به ياد دارم كه بازي هاي خوبي از بچه ها در فيلم هاي دسيكا، روسليني و ويسكونتي ديده ام. آنها استاد به تصوير كشيدن دنياي متفاوت كودكان به روايت جهان از نگاه آنها بودند.
* آيا انتخاب بازيگر نقش سالواتوره در اين فيلم مشكل بود؟
- ما دشواري هاي فراواني براي يافتن او داشتيم و من تيمي را مأمور عكس برداري از كودكان 8 تا 11 ساله چند شهر در سيسيل كردم و در نهايت توتو را انتخاب كردم چون در كنار صورت فيل گونه فيليپ نوآره مي توانست تركيب خوبي باشد.
* زماني كه قصد استفاده از يك هنرپيشه نوجوان را داريد، چه مسائلي را در اولويت قرار مي دهيد؟
- شيوه مشخصي براي كار وجود ندارد. همه چيز به اين مسأله برمي گردد كه اين كودك تا چه حد بتواند بازي را از واقعيت تميز دهد و البته تا چه ميزان از والدينش مستقل باشد.
* از همكاري با فيليپ نوآره چه خاطره اي داريد؟
- در يكي از سكانس ها براي فيلمبرداري در طول يك جاده تداركات زيادي به كار بردم كه باعث تأخير كار و صرف هزينه اضافي شد. زماني كه نوآره به صحنه آمد، به من گفت كه نبايستي در فيلم هاي بعدي اين كار را انجام دهم چون بدون اين تداركات هم مي توان فيلم ها را به سادگي به پايان رساند.
* سينما پاراديزو اولين همكاري شما با انيوموريكونه بود كه از آن پس آهنگساز ثابت فيلم هاي شما بود، خصوصيت كارهاي او چيست؟
- زماني كه با انيوموريكونه كار مي كنم در مورد تم هاي فيلم و كل موسيقي و ساختار آن صحبت مي كنيم. البته من از زبان غيرموسيقايي استفاده مي كنم و نقشي را كه موسيقي بخش خاصي از فيلم مورد نظرم است، به او منتقل مي كنم. او قادر است توضيحات مرا به زبان موسيقي برگرداند تا حدي كه گاهي اوقات فكر مي كنم اگر تسلط كامل بر موسيقي داشتم، شايد رابطه حرفه اي ما تا اين حد خوب نبود.
* شما در اكثر فيلم هايتان تلاش كرديد تا قبح و زشتي جنايات را در سيسيل مطرح كنيد و به نوعي آنها را محكوم كرده باشيد. آيا قصد داريد در آينده هم به اين روند ادامه دهيد؟
- تأكيد بر نفوذ مافيا در منطقه سيسيل يك سوژه نخ نما در سينماي ايتالياست، ولي من سعي كرده ام تا با اشاره به اين قضيه مسائل مثبت ديگري را در مورد اين منطقه مطرح كنم تا جايي كه به هنگام اكران فيلم برخي مرا متهم كردند كه از نقش مافيا در سيسيل عمداً  چشم پوشي كرده ام تا فيلمي رمانتيك ساخته باشم.
* شما علاقه  خاصي به سيسيل داريد. دوست داريد مردم ساير نقاط جهان از كدام منطقه در سيسيل ديدن كنند؟
- من تمام اين منطقه را دوست دارم و به همين خاطر نام بردن يك منطقه خاص برايم مشكل است، اما شايد بتوانم منطقه اتنا و بندر امپدوچي را به توريست ها پيشنهاد كنم.
ترجمه:امير رضا نوري زاده
منبع: امپاير، آوريل 2007]]>
</TEXT>
</DOC>
<DOC>
<DOCID>HAM2-860121-092</DOCID>
<DOCNO>HAM2-860121-092</DOCNO>
<ORIGINALFILE>/1386/860121/world/_cinew.htm</ORIGINALFILE>
<ISSUE>سه شنبه 21 فروردين 1386</ISSUE>
<DATE calender="Western">2007-04-10</DATE>
<DATE calender="Persian">1386/01/21</DATE>
<CAT xml:lang="fa">ادب و هنر.هنر.سینما</CAT>
<CAT xml:lang="en">Literature and Art.Art.Cinema</CAT>
<TITLE>
<![CDATA[چشم انداز
اكران 300 در كشورهاي همسايه]]>
</TITLE>
<TEXT>
<IMAGE>/1386/860121/world/011586.jpg</IMAGE>
<![CDATA[
باربد دهقان
در هفته هاي پاياني سال گذشته، سينماي هاليوود كه با حمايت مالي صهيونيست ها اداره مي شود، اقدام به پخش فيملي ضد ايراني تحت عنوان 300 كرد. اين فيلم كه از روي كتاب مصوري به همين نام از فرانك ميلر ساخته شده، داستان نبرد سه روزه ترموپيل ميان لشكر ايران و 300 تن از سربازان يونان باستان است. فرانك ميلر، نويسنده داستان فيلم، خود يك نويسنده داستان هاي گرافيكي است و هيچ كس از او انتظار تعهد و پايبندي به تاريخ را ندارد. همچنين داستان فيلم غيرواقعي و زاييده تخيلات نويسنده و سازندگان آن است. فيلم ضدايراني 300، تحريف آشكار تاريخ است و به طور عمد در آن برجستگي غيرقابل انكار تمدن و تاريخ كهن ايران  باستان، ناديده انگاشته شده است.
اين فيلم در برخي كشورهاي نوظهور كه فاقد پيشينه و هويت طولاني در تاريخ هستند ظاهراً مورد توجه واقع شده است. اما جاي بسي تاسف است كه اين فيلم ضد ايراني در يكي از كشورهاي كوچك همسايه كه چرخ اقتصادي آن با سرمايه عظيم مالي و فكري اقليت بزرگ ايرانيان مي چرخد، بدون توجه به اين نكته و رعايت اصل مهمان نوازي از ايرانيان مقيم آن كشور با تبليغاتي گسترده و با حمايت دولت آن كشور اكران شد.
هر چند خوشحالي اين دست كشورها از اهانت به تمدن هاي ديگر تعجبي ندارد، اما ديري هم نمي پايد، چرا كه تهيه و پخش فيلم 300 در غرب كه با هدفي مشخص و به منظور دامن زدن به جنگ تمدن ها طراحي و ساخته است، زمينه را براي تهاجم به ديگر فرهنگ ها آماده تر مي كند.
اكنون اين بر عهده ايرانيان مقيم در كشورهاي ديگر است كه با روشنگري و افشاگري فيلم و اهداف آن، ضمن دفاع از شرف و حيثيت خود همچنين اين پيام را به دولتمردان برسانند كه ايراني در هر كجاي دنيا كه باشد از هويت، تاريخ و اعتبار خود دفاع خواهد كرد و مكر و حيله مكاران را به خود آنان باز خواهد گرداند.]]>
</TEXT>
</DOC>
<DOC>
<DOCID>HAM2-860121-093</DOCID>
<DOCNO>HAM2-860121-093</DOCNO>
<ORIGINALFILE>/1386/860121/world/_idea.htm</ORIGINALFILE>
<ISSUE>سه شنبه 21 فروردين 1386</ISSUE>
<DATE calender="Western">2007-04-10</DATE>
<DATE calender="Persian">1386/01/21</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[يونگ و روانشناسي دين
زورق در طوفان]]>
</TITLE>
<TEXT>
<IMAGE>/1386/860121/world/011616.jpg</IMAGE>
<IMAGE>/1386/860121/world/011619.jpg</IMAGE>
<![CDATA[
يونگ معتقد است كه دين يك رابطه دروني با عالي ترين و نيرومندترين ارزشها- خواه مثبت يا منفي- است. اين رابطه مي تواند ارادي يا غيرارادي باشد
بسياري در دهه 1950 بر اين باور بودند كه يونگ يك فرويدي است. هرچند او در سال 1909 توسط فرويد براي بازديد از دانشگاه كلارك دعوت شد، اما با اين حال نبايد او را تنها يك روانشناس يا روانكاو توصيف كرد. امروزه در آمريكا بسياري از كتابها را درباره يونگ در كتابفروشي ها خواهيد يافت كه حتي از كتابهاي مربوط به فرويد نيز بسيار بيشتر است، زيرا ايده هاي او اكنون بسيار در افواه عمومي رايج و متداول شده است. اما يك مشكل وجود دارد و آن اين كه فهم و درك آثار يونگ، دشوارتر از فهم و درك آثار فرويد است. غالباً اين نكته كه يونگ- به ويژه در 25 سال پاياني عمر خود- بيشتر معطوف مسائل مربوط به دين شناسي و اسطوره شناسي بوده است مورد غفلت واقع مي شود. هرچند خود يونگ معتقد بود كه اين موضوعات بسيار بيش از روانشناسي حائز اهميت هستند. ديدگاه يونگ به مسئله بسيار مهم اديان و اسطوره ها، از منظر روانشناسي اهميت زيادي مي دهد. مقاله زير با رويه توصيفي- تحليلي به اين مسائل پرداخته است.
پريش كوششي
كارل گوستاو يونگ، نيز همچون فرويد منشاء اسطوره را در اعماق ذهن آدمي و بخصوص در عرصه ناخودآگاه جستجو كرده است. وي در سايه روان شناسي اعماق، درونمايه هاي ناخودآگاه را پي كاوي كرده و مي گويد: عرصه خودآگاه ذهن آدمي همچون جزيره اي است بسيار كوچك در اقيانوسي از ناخودآگاهي. به گفته او جهان ناخودآگاه از دو بخش اصلي تشكيل يافته است: يكي ناخودآگاه فردي كه صحنه بروز و ظهور انگيزه ها، اميال و زيست مايه هاي دروني آدمي است و ديگري ناخودآگاه جمعي كه ريشه در تاريخ نوع بشر دارد و چيزي نيست، جز تجربه هاي گذشتگان كه در پرده اي از ابهام فرو رفته و از خاطره ها محو شده است. در حقيقت اين سرنمون هاي(archetype)فراموش شده تاريخ- هر چند وقت يك بار - در صحنه فرهنگ در لباسهايي مبدل- همچون اسطوره ها- پديدار مي شوند. اين سرنمون ها يا صورتهاي اصيل را نمي توان به وضوح در فعاليتهاي فرهنگي آدمي مشاهده كرد، بلكه به صورتي تمثيلي و استعاري در رفتار، گفتار و حالات افراد جامعه- در قالب اسطوره و يا اشكال ديگر ادبيات- متجلي مي شود.
يونگ در يك سخنراني در سال 1922 اعلام كرد كه اسطوره ها و به طور كلي تمامي آثار ادبي و هنري مانند موجوداتي زنده در متن فرهنگ رشد مي كنند و شكوفا مي شوند. در واقع بنيادها و نهادهاي اسطوره اي در طي تاريخ، در نمادها و باورهاي گوناگون آدمي درهم تنيده اند و بديهي است كه استوارترين اين بنيادها، اسطوره وحدت جهان و انسان است. در بينش اساطيري ميان اين دو هيچ گونه جدايي و بيگانگي وجود ندارد. آنها در وجود با هم يگانه اند، اما در نمود از يكديگر جدا هستند و در واقع به همين علت است كه در تفكر اسطوره اي- عرفاني انسان را عالم صغير- جهاني كه بر اساس ناخودآگاه بنا شده است- مي نامند. يونگ ناخودآگاه را از تنگناي انگاره هاي فرويدي رها ساخت و آن را در شناخت روان آدمي و در پيوند با جهان خارج قرار داد. فرويد ناخودآگاه را برآمده از خودآگاه و وابسته به آن مي دانست، اما يونگ بر آن بود كه بنيان روان آدمي را ناخودآگاه مي سازد. در اين راستا يونگ ناخودآگاه را به سه بخش تقسيم كرد:
1. عرصه ناخودآگاه در دسترس.
2. عرصه ناخودآگاه كه با انديشه قابل دستيابي است.
3. هسته ناخودآگاهي كه دسترسي ناپذير است.
ناخودآگاهي جمعي مهمترين دستاورد يونگ در عرصه روانشناسي اعماق به شمار مي آيد. او ناخودآگاه جمعي را اقيانوسي ژرف مي شمارد كه خودآگاهي بر فراز آن به زورقي ناچيز مي ماند.
يونگ معتقد است كه برجسته ترين ويژگي ناخودآگاه جمعي آن است كه نهانگاه نگاره ها و نمادهايي شگفت است كه وي آنها را سرنمون، صورت ازلي و يا صورت نوعي ناميده است. آركه تيپ از واژه يوناني آرخه توپوس(arkhetupos)به معناي نمونه كهن و ازلي گرفته شده و در فرهنگ غرب كارنامه اي پربار دارد. فيلون اسكندراني آن را صورت الهي خوانده است و در رساله هرمسي، خداوند نور آركه تيپي نام گرفته است. جان لاك در فلسفه خويش از آركه تيپ ياد و آن را منظومه اي از نگاره هاي ذهني ساده(ايده)شمرده است كه روان آدمي آنها را گردآوري مي كند. اما هركدام از آنها در واقع چيزي را در بر دارد كه مي توان آن را نمونه كهن ناميد. در واقع نمونه هاي كهن يونگ همان نگاره هاي ازلي اي هستند كه در نهاد آدمي با تار و پود وي درآميخته اند.  
  يونگ مي گويد:زبان ناخودآگاه، زبان نمادهاست. ناخودآگاه بي پرده و برهنه با ما سخن نمي گويد، بلكه همواره در جامه اي از رمز و راز و در پوششي از نماد پنهان مي گردد. ناخودآگاه به زبان رؤيا و اسطوره با ما سخن مي گويد.او زادگاه اسطوره و رؤيا را در درون ناخودآگاه مي داند. وي رؤياي جمعي را اسطوره مي نامد كه در طي تاريخ، اقوام و ملل آن را ديده و به زبان تمثيل و نماد باز گفته اند. در حقيقت ناخودآگاه جمعي همان عاملي است كه نمادهاي جمعي را پديد مي آورد. از سوي ديگر در گستره فرهنگ نمادهاي جمعي، ژرفترين لايه هاي ناخودآگاه را اشكار مي سازد. اين نمادها كالبدهايي را تشكيل مي دهند كه كهنترين نمونه ها در نهادشان شكل مي گيرد و سپس پديدار مي شود.
ايده ها و عقايد ديني نقش مهمي در آثار يونگ- به ويژه در دوره متاخر زندگي وي - ايفا مي كنند. او در ابتدا موضوع دين را مانند يك دانشمند تجربي- و نه يك فيلسوف- در نظر مي گيرد و به اين وسيله مي خواهد بگويد كه دين واقعيت روانشناسانه است. يونگ از مفهوم امرمينوي(numinous)براي تشريح آن چه كه از دين در نظر دارد، استفاده مي كند و اين مفهومي است كه رُدلف اتو ابداع كرده است. امر مينوي همان رازي است كه عقايد انساني را در بر مي گيرد. سپس يونگ معطوف به بحث محتواي روياها مي شود و عقيده دارد كه مطالعه رؤياها به ما فرصتي براي بررسي تعارضات و عقيده هاي شخصي مي دهد اما بلافاصله توضيح مي دهد كه رويكرد او در اين موضوع با فرويد متفاوت است. فرويد بين معاني سطحي و عميق روياها تفاوت قائل مي شود. در حالي كه يونگ معتقد است كه دليلي ندارد روياها را امري فريبنده تلقي كنيم. همچنين يونگ مي گويد: زماني كه روياي ما محتواي مذهبي دارد دليلي ندارد آن را جدي بگيريم. همچنين او به نقش روح و جسم در اشكال روياها اهميت مي دهد و مي پندارد كه آنها به ناخودآگاه ما چارچوب مي دهند.يونگ معتقد است كه دين يك رابطه دروني با عالي ترين و نيرومندترين ارزشها- خواه مثبت يا منفي- است. اين رابطه مي تواند ارادي يا غيرارادي باشد. اين واقعيت روانشناسانه اي است كه نيرومندترين تاثير را در عملكرد ما دارد زيرا همواره عامل رواني شديدي وارد ميدان مي شود تا آن را خدا بناميم.به نظر اتو احساس هاي مينوي با احساس هاي طبيعي از قبيل احساس زيبايي يا امر عالي تفاوت دارد. احساس هاي مينوي، هرچند با احساس هاي طبيعي شباهت دارند، ولي در واقع يگانه و منحصر به فردند. آنها از احساس هاي طبيعي به وجود نمي آيند، بلكه از احساس امري مينوي نشأت مي گيرند كه ماهيت آن از طريق حالات عاطفي نمايان مي شود. از اين رو، احساس هاي مينوي معرفت بخشند. آنها شايد به اين معنا معرفت بخش باشند كه به واقعيت مينوي و عيني اي اشاره دارند كه مواجهه با آن از طريق تجارب مينوي، امر مينوي را پديد مي آورد. در چنين موردي مفهوم امر مينوي مفهومي پسيني و متأخر است؛ به اين معنا كه از تجربه واقعيتي عيني و مينوي به وجود آمده است. از سوي ديگر، احساس هاي مينوي به اين معنا ادراكي و معرفت بخشند كه آنها نيز منشاء مفهوم امر مينوي هستند و در عين حال واقعيت عيني و مينوي را كه اين مفهوم بر آن اطلاق مي شود، نمايان مي سازد. در اين حالت امر مينوي مفهومي پيشيني و ماتقدم است. اتو برپايه هر دو تفسير مدعي است احساس هاي مينوي واقعيت عيني و مينوي اي را، كه او از آن به شيء في نفسه(نومن)تعبير مي كند، نمايان مي سازند. به نظر او عنصر غير عقلاني امر مينوي در كانون ايده امر قدسي قرار دارد و گوهر همه اديان است. همچنين مبناي مشترك خود آگاهي ديني است كه از ژرف ترين بنيان شناخت كه نفس واجد آن است نشأت مي گيرد.
هرچند دغدغه اصلي اتو از جدا سازي عنصر
غير عقلاني از امر مينوي و تلقي آن عنصر به عنوان هسته مفهوم امر قدسي، فراهم آوردن تحليلي پديدار شناسانه از ساختار خودآگاهي ديني است، ولي در همان حال عنصري را كه مقوم مبناي مشترك يا گوهر همه اديان است، نشان مي دهد. اين موضوع لوازم مهمي براي مطالعه اديان دارد و تاثيرآن بر افرادي كه  به تكثر ديني توجه دارند، حائز اهميت بوده است. كارل گوستاو يونگ بر خلاف فرويد نگرش مثبتي درباره دين اتخاذ مي كند و اعتقادش را با صراحت اين گونه بيان مي كند كه دين عنصر طبيعي زندگي انسان است و براي سلامت روحي انسان ضروري است. او ادعا مي كند كه در ميان بيماران من در نيمه دوم زندگي ام- به عبارت ديگر در طول بيش از 35 سال- حتي يك نفر نبوده است كه مسئله و مشكل او در نهايت جستجوي نوعي نگرش ديني در باب زندگي نبوده باشد. با جرأت مي توان گفت كه همه آنها احساس بدي داشتند براي اين كه از تعاليمي كه در اديان زنده هر عصر به پيروان خود داده اند، بي بهره مانده بودند و هريك از آنها كه نگرش ديني خود را دوباره به دست نياورد واقعاً شفا نيافته است.
فرويد و يونگ هر دو نظريه طبيعت گرايانه اي در باب دين دارند، ولي تفاوت آنها در اين است كه يونگ نگرش الحادي فرويد را نمي پذيرد و در عوض ترجيح مي دهد صورتي از لاادري گري را تأييد كند كه مسئله ماهيت واقعيت مطلق را بي پاسخ رها مي كند و ارزيابي مثبت تري نسبت به ارزش دين اتخاذ مي كند.يونگ مدعي است انسان همواره به كمك دين نيازمند بوده  است و اين موضوعي است كه روان شناسان فرويدي ناديده انگاشتند.
كمك دين بدين ترتيب است كه ناخودآگاه روان آدمي را به مرتبه آگاهي مي رساند و سپس انسان را آزاد مي گذارد تا به بهترين وجه ممكن بر آن فائق آيد. به نظر يونگ آزاد گذاشتن ناخودآگاه نظير رها كردن گله وحشيان است. به همين دليل بشر اعمال ديني را بسط مي دهد تا در مقابل اين تهديد مجهز شود و باز به همين دليل است كه اديان در التيام بخشيدن به بيماري هاي رواني مفيد واقع مي شوند.]]>
</TEXT>
</DOC>
<DOC>
<DOCID>HAM2-860121-094</DOCID>
<DOCNO>HAM2-860121-094</DOCNO>
<ORIGINALFILE>/1386/860121/world/_idea.htm</ORIGINALFILE>
<ISSUE>سه شنبه 21 فروردين 1386</ISSUE>
<DATE calender="Western">2007-04-10</DATE>
<DATE calender="Persian">1386/01/21</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[نگاه
اين عارفان مدرن!]]>
</TITLE>
<TEXT>
<![CDATA[سجاد نوروزي
بر در و ديوار شهر آگهي هاي جرايد و قفسه كتابفروشي هاي تهران، اين كشور- شهر اوهام شبه مدرن، بعضاً نوعي از عرفان به چشم مي آيد؛ آگهي هاي برگزاري كلاس هاي آموزش تسلط بر اعصاب و روان و كتاب هايي كه براي شهرنشينان كلافه و سراسيمه تهران، از معنويت سخن مي رانند و آنان را دعوت به تأمل مي كنند. تأملي در باب خود و زواياي پنهان قدرت روحي كه به مدد مطالعه و گذر از هفت شهر عشق بوديسم، ذن و انواع عرفان هاي سرخپوستي، هندي، شرقي و غربي و... رخ مي نماياند!كار آنقدر بالا گرفته است كه آنهايي كه دغدغه ديانت دارند، انذار و هشدار مي دهند كه به كتب اين سنخ از عرفان، مجوز نشر داده نشود، شايد كه تب تند عارف شدن فروكش كند!فارغ از همه نظرگاه هاي فكري در اين باب، آنچه را كه چندي است رخ نمايانده است يك عرفان شهري مي توان نام نهاد. شهر به مثابه يك امر مدرن لوازم عقيدتي و تبعات زيستي را به همراه آورده است كه در نتيجه آن همه چيز از معنا تهي شده و رنگ و بوي ماشينيسم قاتلي را به خود گرفته كه محو كننده، آن معنويت خلص برآمده از حس استعلايي است كه خلأهاي معنوي آدمي را پر مي كرد و البته هنوز هم مي كند. اما شبه مدرنيته صوري گراي تهران از آنجا كه بنيان نظري و مبناي پراتيك مشخصي ندارد، امروزه از آن بي بهره است. پس مدرنيست هاي صوري گراي تهراني به مد روز اقبال نشان مي دهند و مي كوشند عارف باشند تا معناي مستتر در بطن ابژه هاي زندگي روزمره را كشف كنند.
اصولاً مدرنيت صوري گرا از هرگونه امر ماورايي و قدسي در گريز است و از آنجا كه در فرم درجا زده است، غايتي براي نيل به معنويت نمي توان در آن يافت.اين پوشال هاي شبه عرفاني شرقي و غربي نيز، روزي از مد مي افتد تا مدرنيت از نوع تهراني، امر جديدي را براي اشتغال ذهني و تفنن هاي روشنفكرانه خود بيابد. ساختار اجتماعي تهران عميقاً از هر عنصر قدسي تهي مي نماياند، چه اگر باشد نيز در هياهوهاي روزمره در پس پرده صوري گرايي مستور مي ماند. اين كشور- شهر اوهام شبه مدرن چنان در لاك خويش فرو رفته، كه بيرون
كشيدنش از آن صور اسرافيل را مي طلبد.]]>
</TEXT>
</DOC>
<DOC>
<DOCID>HAM2-860121-095</DOCID>
<DOCNO>HAM2-860121-095</DOCNO>
<ORIGINALFILE>/1386/860121/world/_ketabw.htm</ORIGINALFILE>
<ISSUE>سه شنبه 21 فروردين 1386</ISSUE>
<DATE calender="Western">2007-04-10</DATE>
<DATE calender="Persian">1386/01/21</DATE>
<CAT xml:lang="fa">علمی فرهنگی.علمی.کتاب</CAT>
<CAT xml:lang="en">Science and Culture.Science.Book</CAT>
<TITLE>
<![CDATA[نگاهي به مشكلات كتابداري و كتابداران
هيچ كس پاسخگو نيست!]]>
</TITLE>
<TEXT>
<IMAGE>/1386/860121/world/011589.jpg</IMAGE>
<![CDATA[
كتابداران شاغل زير نظر وزارت فرهنگ و ارشاد اسلامي- كه البته حالا يك سال است زير نظر نهاد كتابخانه هاي عمومي كار مي كنند- بيشترين گلايه
و ناراحتي را از وضعيت كتابخانه هاي عمومي دارند
هميشه در نيمه اول سال و بحبوحه انتخاب رشته به دلايل مختلف از جمله عدم آگاهي جامعه و شايد بي تفاوتي مسئولان مربوط و صاحب نظر برخي از رشته ها مورد توجه قرار نگرفته و بالتبع افراد كمتري مايل به تحصيل در آن رشته مي شوند. از جمله اين رشته ها كتابداري است كه گاه حتي با تخفيف اين رشته در شوخي هايي كه اين ايام باب مي شود، اشخاصي كه علاقه اي نيز به اين رشته دارند به خاطر عرف غلط اجتماعي از انتخاب آن سرباز مي زنند و اين ابتداي ناخوشايند ماجرايي مي شود كه بعدها حوزه كتابداري و مشاغل مربوط به اين حوزه  را دستخوش ناملايمات بسيار مي كند. به اينها مسئله كمبود اعتبارات كتابخانه ها، عدم تخصص مديران آنها و فاجعه بودن سرانه كتابخواني را در كشور اضافه كنيد تا برسيم به ماجرايي كه همچنان به آن بي توجهيم.
زهرا آران
تاريخچه كتابداري در ايران به شكل آكادميك و دانشگاهي از سال 1340 به بعد بوده است. اولين دوره آن در دانشگاه علوم تربيتي دانشگاه تهران برگزار شد كه تعدادي از اساتيد ايراني و آمريكايي و انگليسي اين دوره ها را ابتدا در مقطع كارشناسي و بعدها در مقطع كارشناسي ارشد اداره مي كردند؛ كم كم اين آموزش ها به صورت غير آكادميك به صورت آموزش هاي ضمن خدمت در برخي از كتابخانه هاي عمومي و دانشگاهي در همان سال ها برگزار شد همچنين اساتيد كتابداري، دوره هاي كتابد اري را براي كتابخانه هاي عمومي كشور و برخي كتابخانه هاي دانشگاهي برگزار كردند. اين دوره ها، كوتاه مدت بود و بعضي كارگاهي و بعضي نيز شكل تئوري و نظري اين رشته را مطرح مي كردند.
رشته كتابداري، اسم هاي متفاوتي در طول زمان پيدا كرده است، زماني تنها عنوان كتابداري داشت اما بعدها با عنوان كتابداري و اطلاع رساني شناخته شد. با گذر زمان و پيشرفت علوم و معارف بشري و گرايشي شدن رشته هاي مختلف، اين رشته هم تنوع موضوعي پيدا كرد و با توجه به ضرورت كتابخانه ها، به كار گرفته شد.
مشكلي كه كتابداري در آن زمان داشت و همچنان نيز ادامه دارد عدم شناخت واقعي اين رشته بود. همه فكر مي كردند كه كتابخانه جايي است مثل انبار كتاب كه كتاب هايي را در اختيار دارد و كتابداران در كتابخانه ها فقط براي دادن كتاب به مراجعه كننده حضور دارند، كاري كه از يك فرد ديپلمه هم برمي آيد. در واقع با اين رشته به عنوان يك علم و يك رشته تحصيلي برخورد نمي كردند اما بعدها مراكز فرهنگي به اين شناخت رسيدند كه كتابداري، يك رشته علمي است. آنها وقتي ديدند در دنيا اين دوره در سطح دكترا مطرح مي شود و حتي در بعضي از كشورها دوره هاي پست دكترا هم براي آن در نظر گرفته شده به اين علم توجه كردند. كم كم واحدهاي دانشگاهي ديگري به دنبال دانشگاه تهران اين رشته را تأسيس كردند. در حال حاضر، دانشگاه هاي شيراز، مشهد، تبريز، شهيد چمران اهواز، دانشگاه علوم تربيتي، دانشگاه الزهراء، دانشگاه علامه طباطبايي، دانشگاه هاي شاهد و بسياري از شعب دانشگاه هاي آزاد اين رشته را با گرايش هاي مختلف در مقاطع كارشناسي، كارشناسي ارشد و دكترا داير كرده اند.
اما بررسي مشكلات كتابداران در ابتدا به جاده سنگلاخي مي مانست كه گاهي آدم را دچار مشكل مي كند و بعد از يك گفت وگوي كوتاه، به مازي تبديل شد كه آدم را به زمين مي زند. مشكلات متعدد و متنوع كتابداران قسمتي از سختي كار است و پيدا كردن فرد يا سازمان مسئول و پاسخگو، قسمت سخت تر كار. متأسفانه؛ كتابداران هنوز صنفي كه بتوانند مشكلات احتمالي حقوقي شان را به آنجا ببرند ندارند. در حال حاضر كتابداران تنها صاحب يك انجمن هستند كه آنجا فقط مي توانند در باره آموزش، پژوهش و مسايلي از اين قبيل صحبت كنند. آنها حتي يك اتاق 12 متري كه متعلق به خودشان باشد ندارند و اگر كتابخانه ملي نبود احتمالاً جلساتشان بايد در پارك برگزار مي شد و غم انگيزتر از همه اينها اين است كه كسي نمي داند سرنخ اين مشكلات به چه كسي مي رسد و چه كسي بايد در باره اين مسايل توضيح دهد.
كتابخانه هاي متفاوت با كاركردهاي مختلف در سطح شهر پراكنده اند: كتابخانه هاي عمومي، كتابخانه هاي تخصصي، كتابخانه هاي آموزشي، كتابخانه هاي دانشگاهي، كتابخانه هاي خصوصي و كتابخانه هاي ديگري كه مراجعين و مخاطبين خاص خودش را دارد مثل كتابخانه تخصصي نابينايان. از اين ميان اهل مطالعه، براي يك بار هم كه شده گذرشان به كتابخانه هاي عمومي افتاده است. به طور كلي اين نوع كتابخانه ها- كه بيشترين مراجعين را هم دارد- زير نظر سه سازمان فعاليت مي كنند: وزارت فرهنگ و ارشاد اسلامي، شهرداري تهران و سازمان فرهنگي هنري شهرداري.
كتابداران شاغل زير نظر وزارت فرهنگ و ارشاد اسلامي- كه البته حالا يك سال است زير نظر نهاد كتابخانه هاي عمومي كار مي كنند- بيشترين گلايه و ناراحتي را از وضعيت كتابخانه هاي عمومي دارند. برخي از آنها مي گويند كه از نظر كتاب بسيار در مضيقه هستند و يك سال است كه هيچ كتابي از در ورودي اين كتابخانه ها عبور نكرده است. يكي ديگر از مشكلات آنها عدم وجود تجهيزات(از جمله كمبود فضا)در كتابخانه ها است، در حالي كه اين كتابخانه ها، در مناطق پر رفت و آمد قرار گرفته اند و بايد مناطق جغرافيايي زيادي را تحت پوشش خود قرار دهند كه همين مسئله، مشكل كمبود نيروي انساني را تشديد مي كند.
اما در باره مشكلات رفاهي اين كتابداران؛ ايشان بارها به وسيله نامه و چاپ آن در مطبوعات از مسئولان تقاضا كرده اند كه به مشكلات شان رسيدگي شود كه تجمع ايشان مقابل ساختمان وزارت فرهنگ و ارشاد اسلامي اوج اين اعتراض ها بود. اگرچه به گفته ايشان هنوز هيچ ترتيب اثري به اعتراض هاي آنها داده نشده است.
خواسته هاي اصلي اين كتابداران، پرداخت حقوق و مزاياي كاركنان رسمي از اعتبارات اداره فرهنگ و ارشاد استان ها است؛ به همين ترتيب آنها خواستار اين هستند كه ميزان دريافتي حقوق، مزايا، امكانات رفاهي و هرگونه حقوق و مزاياي ديگري در خصوص كتابداران رسمي، قراردادي، پيماني و نيروهاي خدمات كتابخانه هاي عمومي، برنامه ريزي و مشخص شود. يكي از اين كتابداران در اين باره مي گويد: يك سال است كه ما نمي دانيم ماه آينده 200 هزار تومان حقوق مي گيريم يا 500 هزار تومان و ادامه مي دهد: ما معوقه هاي سه ماه دي، بهمن و اسفند را دريافت نكرده ايم. در ضمن كتابداران رسمي مأمور به نهاد هم در سال 85، صد تا 150 هزار تومان كمتر حقوق مي گيرند.
محمد حسين ملك احمدي، دبيركل نهاد كتابخانه هاي كشور در يك مصاحبه تلفني پيرامون مشكلات اين دسته از كتابداران عنوان كرد: مشكل كمبود كتاب در كتابخانه هاي عمومي درست است و اين به لحاظ كمبود اعتباري است كه در سال 85 با آن روبه رو بوده ايم، در واقع به طور عمده اعتبارات مربوط به خريد كتاب را صرف هزينه هاي پرسنلي كرده ايم اما به دنبال اين هستيم كه بخشي از اين كسري ها را جبران كنيم و بخشي از هزينه ها را براي خريد كتاب اختصاص داده ايم و حدود يك ماه پيش يك ميليارد تومان كتاب براي كتابخانه هاي كشور خريداري كرده ايم؛ در همين راستا هم به وزارت ارشاد پيشنهاداتي كرده ايم آنها هم قول داده اند بخشي از منابع را تأمين كنند اگرچه كه خود ارشاد مبالغي كمك كرده است.
وي در پاسخ به اين سؤال كه اساساً چرا كتابداران از حوزه وزارت ارشاد بيرون آمده اند و حالا زير نظر نهاد كتابخانه هاي عمومي فعاليت مي كنند گفت: كتابداران از زير نظر وزارت ارشاد خارج نشده اند آنها از ارشاد به نهاد مأمور شده اند يعني از بخشي به بخش ديگري مأمور شده اند و اين اتفاق هم فقط در باره كاركنان رسمي افتاده است به اين دليل كه كتابخانه هاي عمومي براساس قانون مجلس، به عنوان نهاد مستقل تعريف شده اند و وزارت ارشاد هم به  طور مستقيم، فعاليت كتابخانه اي ندارد لذا كاركنانش هم بايد در جايي به كار مشغول شوند كه فعاليت تخصصي خودشان انجام مي شود.
ملك احمدي سپس در باره حقوق و مزاياي دريافتي كتابداران گفت: براساس قانون نظام هماهنگ پرداخت، همه كاركنان به طور مرتب حقوق مي گيرند اما اين كه همه به يك اندازه حقوق نمي گيرند مسئله اي طبيعي و عادي است و در همه دستگاه  ها ممكن است اتفاق بيفتد، هر كارمندي براساس حكمي كه در اختيار دارد حقوق و مزايا دريافت مي كند اما اين از فرد به فرد متفاوت و متنوع است و ممكن است كم يا زياد باشد. مبلغي كه هر فرد دريافت مي كند براساس حق عيالواري، اياب و ذهاب، ميزان كارايي(حق جذب)، تحصيلات و سابقه كاري از ديگري متفاوت است.
وي بي نظمي و عدم ثبات در پرداخت حقوق كارمندان را نپذيرفت و ادامه داد: اما پرداخت موارد اضافه(نه اصل حقوق و مزايا)در دستگاه هاي مختلف، متفاوت است. در دستگاهي اين موارد اضافه ممكن است سه ماه يك بار پرداخت شود در دستگاه ديگري به صورت ماهيانه و در دستگاهي ديگر، شش ماه يك بار.
ايشان همچنين در باره مشكل كمبود نيروي انساني گفتند: اين مشكل قبلاً هم وجود داشته و سازمان مديريت هم آن را تأييد مي كند اما تا وقتي كه مشكل منابع داشته باشيم، با كمبود نيروي انساني هم روبه رو خواهيم بود.
كتابداران شاغل زير نظر شهرداري نيز با مشكلاتي مانند؛ عدم وجود استانداردهاي معين و مشخصي براي كتابخانه ها، كمبود فضاي مطالعه، كمبود نيروي انساني و كمبود كتاب، دست و پنجه نرم مي كنند.
يكي از كتابداراني كه در يكي از كتابخانه هاي غرب تهران مشغول به كار است مي گويد: كتابخانه، مكاني است كه مي تواند اوقات فراغت جوانان را پر كند و در صورت تجهيز مي تواند مشكلات فرهنگي زيادي را حل كند اما حالا تنها به مكاني براي مطالعه پشت كنكوري هاي تبديل شده است. او ادامه مي دهد: وقتي كتاب به كتابخانه وارد مي شود مراحل زياد و سختي را بايد طي كند تا به دست مخاطب برسد اما كمتر مسئولان از آن اطلاعي دارند و حقوقي متناسب نيز با آن در نظر گرفته نشده است و اين آزار دهنده است.
اما اميرحسن دهقاني، مدير امور كتاب و كتابخواني سازمان فرهنگي هنري شهرداري طي يك مصاحبه تلفني گفت: از تمام مشكلات كتابداران مطلع هستم و مي دانم كه آنها به خاطر حجبي كه دارند تا به حال چيزي نگفته اند و اصلاً مطرح كردن اين مشكلات را در خور شأن خودشان نمي دانند.
وي سپس ادامه داد: در حال حاضر دو نهاد وجود دارد كه با تعامل اينها كتابخانه هاي عمومي شهر تهران، فعاليت مي كند؛ يكي مديريت فرهنگي- هنري همان منطقه است و ديگري مديريت امور كتابخانه ها است.
امير حسن دهقاني در خصوص مشكلات ياد شده گفت: اين مشكلات، مشكلات پيچيده و بغرنجي نيستند كه غيرقابل حل باشند و با تخصيص بودجه و اعتبار حل شدني است. در اين صورت، مكان ها را بازسازي مي كنيم و كتابخانه ها را تجهيز. اما نمي توانيم در حوزه نيروي انساني، نيروي جديد وارد كنيم. ما به طور كلي در فكر مكانيزه كردن كتابخانه ها هستيم چون در حال حاضر سازمان ما 2500 نفر پرسنل دارد و بودجه ما هم 23 ميليارد ريال است كه 60 درصد اين بودجه، صرف هزينه نيروي انساني مي شود كه به هيچ وجه قابل توجيه نيست و زياد كردن پرسنل تنها حجم سازمان را بالا مي برد.
وي در پاسخ به اين سؤال كه آيا حل مشكلات كتابداران به طرح هايي مثل سبد كتاب شهر يا كتاب مترو مقدم نيست گفت: اين دو مسئله يك جنس نيستند و مخاطبين جداگانه اي دارند. 90 درصد مراجعات مردم به كتاب هاي عمومي، به خاطر فضاي مطالعه است نه كتاب. در واقع ما يك ميليون و 500 هزار عنوان كتاب داريم كه استفاده از آن كم است در حالي كه ما در دنبال كردن طرح كتاب مترو و سبد كتاب شهر، اهداف ديگري را دنبال مي كرده ايم.
دهقاني در بخشي از صحبت هايش يادآوري كرد كه مشكل اعتبار، زنجيره وار كل سازمان را آسيب پذير مي كند. كمبود بودجه اين روزها مهمترين و دم دست ترين بهانه براي پاسخ به مشكلات موجود است. اگرچه اين موضوعي قابل اغماض نيست اما تمام درها را هم به رويمان نمي بندد. اگر ما مشكل بودجه و اعتبار داريم آيا مشكل متخصص و مديريتي هم داريم؟ بسياري از كساني كه در اين حوزه فعاليت مي كنند اعتقاد دارند با همين بودجه مي توان راهكارهايي را در پيش گرفت كه دست كم كيفيت خدمات در كتابخانه ها بالاتر برود مثل استفاده از مديراني كه نسبت به كار در كتابخانه، شناختي كافي دارند.]]>
</TEXT>
</DOC>
<DOC>
<DOCID>HAM2-860121-096</DOCID>
<DOCNO>HAM2-860121-096</DOCNO>
<ORIGINALFILE>/1386/860121/world/_ketabw.htm</ORIGINALFILE>
<ISSUE>سه شنبه 21 فروردين 1386</ISSUE>
<DATE calender="Western">2007-04-10</DATE>
<DATE calender="Persian">1386/01/21</DATE>
<CAT xml:lang="fa">علمی فرهنگی.علمی.کتاب</CAT>
<CAT xml:lang="en">Science and Culture.Science.Book</CAT>
<TITLE>
<![CDATA[جايزه كتاب
فيليپ راس و جايزه اي ديگر]]>
</TITLE>
<TEXT>
<IMAGE>/1386/860121/world/011595.jpg</IMAGE>
<![CDATA[
الهام صادقي
دريافت يك جايزه ادبي كتاب خبري عادي و تكراري براي فيليپ راس، نويسنده مطرح و شناخته شده محسوب مي شود ولي اين آخرين جايزه را مي توان متفاوت و متمايز از ساير افتخارات پيش از اين او دانست: اولين دوره جايزه 40 هزار دلاري پن‎/ سال بلو به خاطر يك عمر فعاليت ادبي، هفته گذشته به فيليپ راس اهدا شد.
سال بلو، نويسنده كانادايي، برنده جايزه نوبل ادبيات و از دوستان نزديك راس بود كه فيليپ راس درباره او مي گويد: از ديدگاه من، سال بلو و ويليام فاكنر، ستون ادبيات آمريكا در قرن بيستم هستند.
به اعتقاد راس، كتاب اكتشافات آجي مارچ اثر سال بلو مهمترين كتابي است كه در نيمه دوم قرن بيستم در زبان انگليسي منتشر شده است. او در اين باره مي گويد: اين نظر من نه فقط به دليل غناي ادبي اثر بلكه به خاطر تأثيري است كه اين كتاب بر روي آثار ادبي بعد از خودش نه فقط در آمريكا بلكه همه انگليسي زبانان دنيا مي گذارد.
فيليپ راس 74 ساله، كار خود را در عرصه ادبيات با نگارش داستان هاي كوتاه در سال 1956 آغاز كرد. اولين كتاب او با عنوان خداحافظ كلمبوس در سال 1959 منتشر شد و جايزه ملي كتاب آمريكا را دريافت كرد كه براي نويسنده اي تازه كار موفقيت و اعتبار عظيمي محسوب مي شد. از آن زمان تاكنون راس 22 كتاب منتشر كرده است كه روح نويسنده، من با يك كمونيست ازدواج كردم و ارث از جمله آثار اين نويسنده است ولي عمده شهرت راس به خاطر رمان هايي چون گلايه پورتنوي و سادگي آمريكايي است.او پيش از جايزه سال بلو، جايزه ادبي پوليتزر، جايزه ملي كتاب آمريكا و جايزه انجمن منتقدان كتاب را از آن خود كرده بود. از سوي ديگر، راس تنها و اولين نويسنده اي است كه در طول فعاليت ادبي خود 3 بار جايزه فاكنر را دريافت كرد.
همسر سال بلو در مراسم اهداي اين جايزه، راس را شايسته ترين فرد دريافت اولين جايزه سال بلو برشمرد و گفت: همسرش نيز حتماً از اين انتخاب داوران خوشنود و خرسند خواهد شد.]]>
</TEXT>
</DOC>
<DOC>
<DOCID>HAM2-860121-097</DOCID>
<DOCNO>HAM2-860121-097</DOCNO>
<ORIGINALFILE>/1386/860121/world/_ketabw.htm</ORIGINALFILE>
<ISSUE>سه شنبه 21 فروردين 1386</ISSUE>
<DATE calender="Western">2007-04-10</DATE>
<DATE calender="Persian">1386/01/21</DATE>
<CAT xml:lang="fa">علمی فرهنگی.علمی.کتاب</CAT>
<CAT xml:lang="en">Science and Culture.Science.Book</CAT>
<TITLE>
<![CDATA[بازارچه]]>
</TITLE>
<TEXT>
<![CDATA[- ايران و هند(مجموعه مقالات فرهنگي)
- انتشارات بين المللي الهدي
- ويراستار، علي دهگاهي
- 1385، 1000 نسخه
- 1800 تومان
]]>
<IMAGE>/1386/860121/world/011613.jpg</IMAGE>
<![CDATA[
***
- فاجعه اسلاتر
- دان شان
- ترجمه فرزانه كريمي
- كتابهاي بنفشه
- 1385، 3300 نسخه
- 3500 تومان
]]>
<IMAGE>/1386/860121/world/011601.jpg</IMAGE>
<![CDATA[
***
- پرسمان قرآني نبوت
- تدوين، سيدعلي هاشمي
- بوستان كتاب قم
- 1385، 1500 نسخه
- 2200 تومان
***
مطلع الصباحتين و مجمع  الفصاحتين
- عبدالقاهر شفرويه الاصفهاني
- تحقيق؛ سيدصادق حسيني اشكوري
- پژوهشگاه علوم انساني
- 1385، 1000 نسخه
- 3800 تومان
]]>
<IMAGE>/1386/860121/world/011610.jpg</IMAGE>
<![CDATA[
***
- درسهايي از تاريخ تحليلي اسلام
- رسولي محلاتي
- انتشارات وزارت ارشاد
- 1385، 1000 نسخه
- 2500 تومان
***
- طرحي ز قلبم كشيدند
- هوروش نوابي
- انتشارات فراديد
- 1385، 1000 نسخه
- 2400 تومان
***
- نشانه هايي از دولت موعود
- نجم الدين طبسي
- بوستان كتاب قم
- 1385، 1500 نسخه
- 3200 تومان
]]>
<IMAGE>/1386/860121/world/011607.jpg</IMAGE>
<![CDATA[
***
- گوهر مهر(ديوان مدايح و مراثي)
- يوسف رحمانيان(عماد)
- نشر گلستان كوثر
- 1385، 2000 جلد
- 3500 تومان
***
- بهشت(مجموعه داستان)
- غلامحسين هرندي زاده
- نشر پيام امروز
- 1385، 1100 نسخه
- 1100 تومان
***
- معماي هستي
- عباس پارس وا
- نشر قوانين
- 1385، 2500 نسخه
- 3700 تومان
***
- هاله(مجموعه شعر)
- ناهيد نقدي
- نشر شاني
- 1385، 1000 نسخه
- 1000 تومان
***
- حكمت حكومت فقيه
- حسن ممدوحي كرمانشاهي
- چاپ سوم 1385، 1500 نسخه
- 2950 تومان]]>
</TEXT>
</DOC>
<DOC>
<DOCID>HAM2-860121-098</DOCID>
<DOCNO>HAM2-860121-098</DOCNO>
<ORIGINALFILE>/1386/860121/world/_ketabw.htm</ORIGINALFILE>
<ISSUE>سه شنبه 21 فروردين 1386</ISSUE>
<DATE calender="Western">2007-04-10</DATE>
<DATE calender="Persian">1386/01/21</DATE>
<CAT xml:lang="fa">علمی فرهنگی.علمی.کتاب</CAT>
<CAT xml:lang="en">Science and Culture.Science.Book</CAT>
<TITLE>
<![CDATA[نگاه
نمايشگاه تايلند]]>
</TITLE>
<TEXT>
<IMAGE>/1386/860121/world/011604.jpg</IMAGE>
<![CDATA[
ماهور نبوي نژاد
براساس تقويم نمايشگاه هاي بين المللي كتاب، روزهاي گذشته تايلند ميزبان پنجمين نمايشگاه بين المللي كتاب بانكوك بوده است. اين نمايشگاه دوشنبه هفته گذشته با حضور ملكه تاي، ماها كاكري افتتاح شد و بازكردن يك كتاب، گشودن جهان است شعار اين نمايشگاه اعلام شده است. از ديدگاه اتحاديه ناشران و كتابفروشان تايلند، شعار، باز كردن يك كتاب، گشودن جهان است بيان كننده اين اعتقاد است كه كتاب دريچه اي به جهان محسوب مي شود. حالا جهان تخيلات و روياها كه در كتاب هاي تخيلي و رمان به تصوير كشيده مي شود يا جهان واقعيات و اطلاعات كه در آثار غيرتخيلي و علمي جاي دارند.در پنجمين نمايشگاه بين المللي كتاب بانكوك، علاوه بر ناشران و كتابفروشان تايلندي، اعضاي اتحاديه ناشران آسياي آرام(appa)، اعضاي انجمن ناشران كتاب آسيا(abpa)، ناشراني از آسيا، اروپا و آمريكا و 15 موسسه بين المللي چاپ و نشر كتاب شركت كرده اند.
در اين نمايشگاه كه به مدت يك هفته ادامه دارد، در كنار عرضه كتاب هاي حوزه هاي مختلف، نشست هاي نقد و بررسي كتاب، ميزگردهاي تخصصي كتاب با حضور كارشناسان سراسر جهان و جلسات سخنراني برپا خواهد شد.
برنامه هاي نمايشگاه كتاب بانكوك در كتيبه اي با حضور 15 نفر از ناشران و كتابفروشان خصوصي تايلند سازماندهي شده كه به گفته رئيس اين گروه، رسيدن به اهدافي چون ايجاد فضايي براي آشنايي ناشران داخلي با ناشران خارجي، تهيه مكاني براي تبادل نظر دست اندركاران نشر جهان و ارتقاي جايگاه تايلند در بخش كتاب و نشر را در نظر داشته اند و از ميان نهادهاي دولتي تايلند، وزارت آموزش اين كشور همكاري هايي را با اتحاديه ناشران و كتابفروشان تايلند انجام مي دهد.به اعتقاد اعضاي اين اتحاديه آنها در رسيدن به اهداف خود تا حد قابل قبولي موفق بوده اند چون نمايشگاه چهارم با حضور 24 كشور خارجي و بازديد يك ميليون و 570هزار نفر برگزار شد و نمايشگاه پنجم در نيمه راه آمار و ارقام نمايشگاه كتاب قبل را پشت سر گذاشت. گفتني است كه امروز آخرين روز برپايي اين نمايشگاه است.]]>
</TEXT>
</DOC>
<DOC>
<DOCID>HAM2-860121-099</DOCID>
<DOCNO>HAM2-860121-099</DOCNO>
<ORIGINALFILE>/1386/860121/world/_ketabw.htm</ORIGINALFILE>
<ISSUE>سه شنبه 21 فروردين 1386</ISSUE>
<DATE calender="Western">2007-04-10</DATE>
<DATE calender="Persian">1386/01/21</DATE>
<CAT xml:lang="fa">علمی فرهنگی.علمی.کتاب</CAT>
<CAT xml:lang="en">Science and Culture.Science.Book</CAT>
<TITLE>
<![CDATA[كتاب تاريخ]]>
</TITLE>
<TEXT>
<![CDATA[عادل جهان آراي
]]>
<IMAGE>/1386/860121/world/011598.jpg</IMAGE>
<![CDATA[
وزير مغضوب
تيمور تاش، وزير دربار رضاشاه
مركز اسناد رياست جمهوري، سازمان انتشارات وزارت فرهنگ و ارشاد
1385‎/ 1000 نسخه
تيمور تاش از رجال بسيار قابل مطالعه دولت پهلوي بود. كسي كه در دوره صدارتش در اوج خودكامگي پايه بدعت هاي بسيار ناروايي را گذارد و چون فواره بختش سرنگون شد، خود اسير كژي هاي ديروزش شد.
نقشي كه تيمورتاش در حكومت پهلوي اول داشت و سبب تحكيم پايه هاي حكومت رضاخان شد را نبايد ناديده گرفت. نامه ها و اسنادي كه در اين كتاب آمده است نشان مي دهد كه تيمورتاش از مهره هايي كليدي حكومت پهلوي بود و اگر او را از ابتداي حكومت رضاخان حذف كنيم مطمئناً چيز زيادي از اين حكومت باقي نمي ماند. تيمورتاش كه در اواخر صدارتش مغضوب رضا خان بود در عين حال از وفادارترين چهره هاي سياسي نيز به حساب مي آمد. كتاب حاضر كه به همت مركز اسناد رياست جمهوري فراهم آمده به اسناد و مكاتبات اين وزير مغضوب پهلوي اول اختصاص دارد.كتاب ابتدا در مقدمه اي مجمل به زندگي عبدالحسين تيمورتاش پرداخته و بعد تحت عناوين اسناد، مكاتبات، يادداشت ها، اسناد مالي و اسناد خانوادگي به ترسيم چهره  اي از اين سياستمدار دوره پهلوي دست يازيده است.تقديم نامچه كتاب به ياد فقيد فرزانه دكتر عبدالحسين نوايي و پاسداشت همكاري هشت ساله ايشان با مركز اسناد رياست جمهوري است كه سنت حسنه اي است كه اميدواريم در تمامي مراكز تحقيقي جاري و ساري شود.
كتاب در 483 صفحه و قيمت 4400 تومان در اختيار پژوهشگران قرار گرفته است.
]]>
<IMAGE>/1386/860121/world/011592.jpg</IMAGE>
<![CDATA[
در كوچه هاي تاريخ
- فهرست اسناد مكمل قاجاريه(جلدهاي 113-109)
-گردآوري و تنظيم: محمدحسن كاووسي عراقي
ناشر: مركز چاپ و انتشارات وزارت امور خارجه
- چاپ اول 1385
- شمارگان 200جلد
- بها:53000 ريال
شايد يكي از مهم ترين چيزهايي كه براي آشنايي با تاريخ، فرهنگ و آداب هر ملتي مي تواند مورد استفاده قرار گيرد آثار مكتوب و نوشته هاي گذشتگان است. تأمل در آثار آناني كه به نوعي در مصدر امور بودند و از مطلعين و آگاهان مسائل روز فرهنگي و سياسي محسوب مي شوند يقينا كمك بزرگي در شناخت گذشتگان خواهد بود.
اسنادي كه در اين كتاب گردآمده نوشته ها و راپورت هاي سفارت كبراي ايران از سال 1260تا 1316هجري قمري در اسلامبول و پطرزبورگ. و همچنين نوشته هاي متفرقه دولت هاي انگليس و روسيه از سال 1253تا 1316 هجري قمري براساس شماره سند در كتاب است.
اين فصل(جلد113)كه به نوشته هاي سفراي دولت انگليس و روسيه اختصاص دارد حاوي نكات مهم و درخور توجهي است كه بيانگر ديدگاه ها، دغدغه ها و دلمشغولي هاي اين دو كشور پيرامون ايران و سردمداران وقت آن است، و شايد در اين كوچه هاي تنگ تاريخ بتوان به راحتي به منويات شوم آنان پي برد. گردآورنده سعي كرد خلاصه اي از هر سند را ذيل آن بياورد، كه به خواننده كمك مي كند تا براساس ديدگاه و نياز خود هر سند را پيگيري و مطالعه كند.]]>
</TEXT>
</DOC>
<DOC>
<DOCID>HAM2-860121-100</DOCID>
<DOCNO>HAM2-860121-100</DOCNO>
<ORIGINALFILE>/1386/860121/world/_mycity.htm</ORIGINALFILE>
<ISSUE>سه شنبه 21 فروردين 1386</ISSUE>
<DATE calender="Western">2007-04-10</DATE>
<DATE calender="Persian">1386/01/21</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[گفت وگو با دكتر حسين احمدي، معاون آموزش عمومي وزارت آموزش و پرورش
آموزگاري، يك فرصت است]]>
</TITLE>
<TEXT>
<IMAGE>/1386/860121/world/011574.jpg</IMAGE>
<![CDATA[
عكس:مسعود خامسي پور
اميد نيايش
پيش از عيد نوروز مقاله اي در صفحه آموزش همشهري چاپ شد كه تيتر آن اين بود: وضع مان خوب شده است. مؤلف اين مقاله، دكتر حسين احمدي، معاون وزارت آموزش و پرورش بود. در همان مقاله، قول داديم در گفت وگويي با دكتر احمدي، برخي از نكات مطرح شده در نوشته و نيز مسايل آموزش و پرورش ايران را با وي در ميان بگذاريم. آن چه در پي مي آيد چكيده اي است از گفت وگويي مفصل كه با معاون آموزش عمومي و امور تربيتي وزارت آموزش و پرورش انجام داده ايم.
حسين احمدي داراي درجه دكتري در رشته فلسفه تعليم و تربيت است. او كه در حال حاضر معاون آموزش و پرورش عمومي وزارت آموزش و پرورش است، پيش از اين به عنوان مديركل دفتر ارزشيابي تحصيلي و تربيتي و مديركل دفتر آموزش ابتدايي در همين وزارتخانه فعاليت كرده است.
تأليف چند مقاله، كتاب و انجام پژوهش هاي مختلف آموزشي و پرورشي در كارنامه علمي احمدي به چشم مي خورد.
* اهميت دوره ابتدايي چيست؟
- دوران كودكي كه حدود دو سال آن در آمادگي، پنج سال در دوره ابتدايي و سه سال در دوره راهنمايي(كه به آموزش عمومي مرسوم گشته است)سپري مي شود، دوران بسيار حساسي است.
در اين دوران جنبه تربيت بر آموزش صرف ذهني غلبه دارد، يعني دوران كودكي دوران تربيت است. دوره آموزش عمومي، دوران ايجاد زيرساخت و پي ريزي استوانه ها و ستون خلق و خلق فرد جهت سازگاري، تهذيب و رشد موزون فرد است. بنابراين در اين دوران ما بايد كنجكاوي كودك را تقويت كنيم. او را به سمت علم و دانش ببريم. روحيه قانونگرايي، قانون پذيري و پرورش خصلت هاي انساني را به او آموزش دهيم. مهارت هاي زندگي و تفكر را به او بياموزيم و در يك كلام كودك را براي زندگي آماده كنيم.
* پس طبيعتاً نقش تربيتي معلمان اين دوره بر نقش آموزشي شان غلبه دارد؟
- در اين دوران معلمان ما نفس انساني و مولود تازه و نورسي را كه از فضاي محدود و از ميان تعداد معدود افراد خانواده به گستره اي وسيع و جمعيتي متفاوت و متعدد وارد شده است بايد به مقام بلند انساني برساند و از ورود به پستي و سستي و كجروي بازش دارد. نگذارد كه استعدادها به هرز برود. او را بشناسد و بكوشد ملكات و صفات حسنه را با آموزش و تكرار و تمرين و ممارست، در او دروني كند. يعني بايستي زبان كودكي بگشايد و بداند كه همين كودك نقش و يادگار معلم را براي هميشه در ذهن و دل خود جاوداني خواهد كرد و با روح خود گره خواهد بست.
معلم در بينش اسلامي حكيم است، علم با اخلاق در الگوها و اسوه هاي ما ممزوج شده است. معلم نقش عاطفي مهمي دارد، نقش مشاوره اي و از همه سنگين تر نقش تربيتي و الگويي دارد.
]]>
<IMAGE>/1386/860121/world/011628.jpg</IMAGE>
<![CDATA[
طرح:افشين سبوكي
* به رغم اهميتي كه دوره آموزش عمومي و بخصوص دوره ابتدايي دارد، به نظر مي رسد كه در نظام آموزشي ما به اين دوره كم توجهي شده و اين دوره زير سايه سنگين دوره متوسطه قرار گرفته است. فكر مي كنيد علت اين بي توجهي چيست؟
- شايد دير بازدهي و فاصله اي كه وجود دارد تا او شغل به دست آورد. شايد جوان بودن كشور و بي  اهميتي به نقش سرمايه انساني، ما را به اين وضعيت سوق داده است. شايد هم فرهنگ گذشته ما، ضرب المثل هاي ما سبب اين بي توجهي است.
* يعني پيشينه فكري و فرهنگي ما به دوران ابتدايي يا بهتر بگويم كودكي بها نداده است؟
- البته فرهنگ ديني ما توجهي خاص به كودك دارد. ببينيد رفتار پيامبر با كودكان چگونه بود؟ چگونه با كودكان بازي مي كرد. پيامبر به كودكان سلام مي كرد، به تربيت آنان همت مي گماشت. با تشويق، آنان را رشد مي داد. از تنبيه پرهيز مي كرد. به حرف كودكان گوش مي داد. مي فرمود: آنان را به آداب و رسوم خود مجبور نكنيد. زيرا آنان براي زماني غير از زمان خود شما آفريده شده اند. از ديگر ائمه ما به ويژه از حضرت علي(ع)نقل شده است كه قلب نوجوان مانند زمين خاكي است. معلم بايد تلاش كند كه كودك در اين دوران دانشي بياموزد كه كاوش محور باشد و در اين دوران تربيت او اخلاق محور و مهارت هايش تجربه محور باشد.
* اخيراً از سوي آموزش و پرورش تعبير مدرسه زندگي  مطرح شده است. اين تعبير چه مفهومي دارد، و چه آموزش هايي را دربرمي گيرد؟
- يعني مدرسه به جسم و قوه جسماني كودك اهميت دهد. كودك صحيح راه برود، صحيح بنشيند، صحيح و درست غذا بخورد و از نظر جسمي سالم باشد.توجه به نشاط، سرزندگي، پويايي و تلاش از ديگر ويژگي هاست. ارتباط با همسالان، آموزش رعايت حقوق ديگران؛ اين كه كودكان ما بياموزند انسان در خور احترام است، رعايت عدالت يعني رعايت حقوق ديگران، انسان در خور كرامت است و نيازمند ارتباطي عادلانه است. توجه به خلاقيت، توجه به علم نيز از ديگر مسائل است.
* پس در واقع همه آنچه كه فرموديد، آموختن چگونه زيستن براي كودكي است كه مي خواهد در جامعه فردا زندگي كند. يعني همان تعبير جامعه پذيري كه جامعه شناسان و متخصصان علوم تربيتي به كار مي برند؟
- مقام رهبري فرمودند به كودكان فلسفه بياموزيد. فلسفه يعني قدرت استدلال ايجاد كردن، در اين جا صحبت از عيني و ذهني، رابطه صورت ذهني با شيء خارجي، متغير و ثابت و وجوب و امكان و... نيست. مهم اين است كه فلسفه، برخلاف برخي از علوم و فنون با سرشت انسان آميخته است. برخي ادعا مي كنند كه هر كودك فيلسوف به دنيا مي آيد. البته اين حرف بزرگي است. هر انساني پيش از كسب مهارت و شغل، مهارت و غريزه فلسفيدن دارد. انسان علاقه مند است كه درباره جهان تفكر كند. كودكان مي پرسند و سؤال اولين گام فلسفيدن است.
* و شما مي خواهيد فلسفه را، از آن نوعي كه گفتيد و توضيح داديد، به كودكان بياموزيد؟
- بلي. برخي مي گويند كودك ظرفيت ندارد. اين گمان باطلي است. فلسفه آموختن به كودكان به شكل و نوع آموزش ما بستگي دارد. اگر به كودكان اجازه داده شود فكر كنند، سؤال كنند، حرف بزنند، مشاركت كنند و مقلد نباشند، اين فلسفه است. وقتي ذهن كودك بي جواب نماند، وقتي به حق طبيعي و خدا داده كودك توجه شود و كودك قادر به تفكر، قياس كردن، نتيجه گيري كردن، تعميم دادن، مثال زدن و نوآوري باشد، اين آموزش فلسفه است.
* پس در واقع منظور دروني كردن فلسفه است؛آموزش نگرش پرسشگر و تفكر انتقادي؛ پرورش پرسشگري، پرورش تخيل و خيال پردازي...
- بلي. براي مثال همين قدرت تخيل كودك يك ابزار تربيتي است كه در هنر و انشا مي توان از آن بهره گرفت. در پوشش داستان هاي خيالي، حقايق فلسفي و اخلاقي و خلاقيت را به كار انداخت.
در پرسش ها بايد به وجدان و فطرت و عقل يا تجربه ها و داده هاي بيروني و حواس مراجعه كرد و پاسخ را بدون لجاج و تعصب به دست آورد. بايد جواب را از خود سؤال بيرون كشيد و به تعبير سقراط زاياندن فكر مخاطب و درآوردن فكري جديد و سالم از طريق تحريك ذهن و وجدان و بيدار سازي وجدان خود فرد است.بايد كودك را منطقي، انديشمند و داراي قوه تميز و تشخيص پرورش داد.پياژه گفته است: يك فيزيكدان نابغه بزرگسالي است كه توانسته است ظرفيت هاي خلاق دوره كودكي خود را به جاي آن كه زير فشارهاي اجتماعي محافظه كارانه مدفون سازد، همواره در خود زنده نگه مي دارد.
* نظام آموزشي نمره گراي ما، نظامي كه بخش عمده آموزش را در قالب محفوظات ارائه مي دهد، تا چه حد مي تواند به كودك در نگهداري ظرفيت هاي خلاقش كمك كند؟
- بايد روزهاي تحصيل و ساعات درسي را اضافه كرد، نه به معني كلاس داري. بلكه ماندن در مدرسه، حتي جمعه ها، توأم با تفريح و ورزش و كارهاي گروهي. بايد نظام برنامه ريزي درسي و نظام برنامه ريزي آموزشي خود را در زمينه هايي متحول كنيم. افلاطون سخني دارد كه مي گويد: حرف هايي را مي گويم، ولي دستانم انجام نمي دهند. نمي دانم چرا بين دهانم و دستانم فاصله است. ما هم از اهميت اين دوره مي گوييم، ولي در عمل توجه نمي كنيم.
* وزير آموزش و پرورش سال تحصيلي 86-85 را سال آموزش ابتدايي اعلام كرده است. براي اين سال چه برنامه هايي در نظر گرفته شده است؟
- جلسات مختلفي راجع به مسائل مختلف اعم از نيروي انساني، اقدامات رفاهي، برنامه درسي، فضا و تجهيزات و امكانات و قوانين و مقررات و غيره تشكيل شده است.در گردهمايي و جلسات آموزشي براي مديران و معلمان و خانواده ها اهميت اين دوره يادآوري و مطبوعات و رسانه ها در ارتباط با اين موضوع گفت وگو شده است.75000 نفر ازمعلمان پايه اول تشويق شده اند. 400 مدرس قرآن تربيت شده و اين مدرسان هزاران نفر از معلمان را آموزش داده اند.در بعضي از زمينه ها، تغييراتي در حق مديريت ايجاد شده و تبعيضي اگر بوده، برطرف شده است. لوح تقدير براي مجريان طرح كرامت صادر شده است. به آموزش پيش دبستاني نيز توجه خاصي شده است.
* مگر دوره پيش دبستاني دوره رسمي آموزشي است؟
- دوره پيش دبستاني از دوره هاي رسمي نيست، ولي به دليل تأثيرگذاري آن، و به دليل اين كه پايه اي براي آموزش هاي دبستاني است، نبايستي مورد غفلت واقع شود. بچه ها آنچه كه تا 6 سالگي مي آموزند، ماندگار است. به همين خاطر امسال حدود 8000 نفر از مربيان اين دوره به روش هاي متفاوت و در مدرسه يا مهدها و يا پيش دبستاني هاي غيرانتفاعي و مردمي آموزش هاي قرآني ديده اند.براي رشته كارداني و كارشناسي آموزش مربيان پيش دبستان مجوز اخذ شده است. از وظايف مهمي كه ما به عهده داريم، اين است كه طرح كرامت را گسترش دهيم. اين طرح با كمك معلمان اجرا مي شود.
* مهم ترين مشكلات دوره ابتدايي چيست؟
- معلمان ما شش روز هفته در مدرسه هستند و همه روز درگير با آموزش و مدرسه هستند، در صورتي كه در دوره هاي ديگر اين طور نيست. معلمان با تحصيلات كمتري را به اين دوره روانه كرديم و تسهيلات لازم را براي ارتقاي آنان فراهم نكرديم. امروز كه بحث عدالت مطرح است، بايد تمام مزايا و امكانات و تسهيلاتي كه دوره هاي ديگر آموزش و پرورش و يا مدرسان دانشگاه ها دارند براي آنان فراهم كنيم. دلگرم كنيم. ماندگاري ايجاد كنيم. معلمان اسوه هاي صبر و شكيبايي هستند. روان شناس، مربي، ياور، هنرمند، جانشين پدر و مادر و كانون عشق و محبت هستند.ما در زمينه مربي پرورشي، مربي بهداشت و مربي تربيت بدني كمبود داريم. از نظر فضا، تجهيزات و امكانات مدارس ما در محدوديت هستند. معلمان راهنما براي نظارت چه در شهر و چه در روستا كم است.
* از نهادها و ارگان هاي ديگر چه توقعي داريد؟
- سهم آموزش و پرورش در بسياري از نقاط جهان 7 تا 8 درصد درآمد ملي است و اين در كشور ما حدود 2 تا 5/2 درصد است. اين مسئله مشكل زاست. مسئله بعدي درجه بندي مدارس است كه براساس آن نيرو اختصاص مي يابد. اين درجه بندي ساليان سال است كه تغيير نكرده است. اينها در برخي موارد عادلانه و صحيح نيستند. بايد اين قوانين را اصلاح كرد. تبصره 37 قانون برنامه دوم توسعه بايد اصلاح شود. بايد در دوره ابتدايي و راهنمايي بحث گسترش فناوري it و ict را داشته باشيم. ما درخواست داريم فقط يك سال براي توجه نباشد، بلكه رسيدگي به ابتدايي ده ساله باشد و دهه ابتدايي داشته باشيم تا بتوانيم اين دوره را با اولويت هايي كه به آن مي دهيم با دوره هاي ديگر هم سطح كنيم.
* اگر شما خبرنگار بوديد، چه نكته اي را به اين گفت وگو مي افزوديد؟
- شغل معلمي يك افتخار و يك فرصت است.]]>
</TEXT>
</DOC>
<DOC>
<DOCID>HAM2-860121-101</DOCID>
<DOCNO>HAM2-860121-101</DOCNO>
<ORIGINALFILE>/1386/860121/world/_mycity.htm</ORIGINALFILE>
<ISSUE>سه شنبه 21 فروردين 1386</ISSUE>
<DATE calender="Western">2007-04-10</DATE>
<DATE calender="Persian">1386/01/21</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[كاهش مرگ و مير و تغييرات الگوي باروري، باعث رشد جمعيت روستاها شده است
سرازير به سوي شهر]]>
</TITLE>
<TEXT>
<IMAGE>/1386/860121/world/011625.jpg</IMAGE>
<![CDATA[
عكس: محمد توكلي
پرداختن به مسئله حاشيه نشيني بدون توجه به مسئله مهاجرت از روستا به شهر، كاري است مشكل و شايد نشدني؛ چرا كه تحقيقات نشان داده اند كه اكثر حاشيه نشينان را مهاجران تشكيل مي دهند.
در بسياري از نظرياتي كه در مورد حاشيه نشيني طرح شده است به مفاهيمي چون جاذبه و دافعه برخورد مي كنيم. يعني عواملي كه در روستا ساكنان آن را وادار به فرار كرده و فاكتورهايي كه در شهر چراغ سبز را به فراريان روستايي نشان مي دهد كه ضمن اشاره به بعضي از عوامل مهاجرت و تبيين ديدگاه هاي موجود در ارتباط با پيامدهاي آن، به توضيح مسئله حاشيه نشيني پرداخته خواهد شد.
در يك نگاه كوتاه مي توان درك كرد كه كاهش سريع
مرگ ومير و تغيير ناگهاني الگوي باروري سبب رشد جمعيت روستايي شده است. از طرف ديگر گسترش صنعت نفت و جريان اصلاحات ارضي سبب شد كه ارتباط متقابل شهر و روستا و وابستگي آنها به هم، از بين برود به صورتي كه شهرهاي امروزه تبديل به محل هايي شدند كه اصطلاحا مراكز توزيع كالاهاي ساخته شده در سيستم اقتصادي جهاني اند و حلقه اي از زنجير ارتباطي مراكز توليد دنيا و مراكز مصرف روستايي به شمار مي روند و ديگر نيازي به توليد كشاورزي روستا ندارند، از طرفي كالاهاي كشاورزي روستا نيز براي خود در جامعه شهري بازاري نيافته و توان مقابله با كالاهاي كشاورزي وارداتي را ندارد.
اميرعباس ميرزاخاني
رابطه نابرابري بين شهر و روستا در يك محدوده ملي پديدار شده كه خود عاملي بسيار مهم در مكيدن نيروي انساني روستا مي شود. علاوه بر موارد فوق مي توان به موارد ذيل در مهاجرت اشاره نمود:
1. توسعه صنايع مونتاژ در جامعه شهري
2. پرداخت دستمزدي به مراتب بالاتر از دستمزدهاي جامعه روستايي در شهر.
3. نابرابري امكانات و خدمات در شهر و روستا
4. مكانيزه كردن كشاورزي و محروميت روستاها و... اين عوامل مواردي هستند كه به مهاجرت گسترده روستا به شهر جان تازه اي بخشيده و حاشيه نشيني را كه نتيجه طبيعي اين يورش است، بوجود آوردند.
در رابطه با پيامدهاي مهاجرت روستاييان به شهرها نظرات مختلفي از سوي صاحب نظران مسائل توسعه اقتصادي، اجتماعي ارائه شده است. در آغاز تصور مي شد كه مهاجرت داخلي فرآيندي طبيعي است كه كارگران اضافي به تدريج از بخش روستايي خارج مي شوند تا نيروي كار مورد نياز براي رشد صنعت شهري را تامين كنند. اما امروزه با توجه به تجربه كشورهاي در حال توسعه كاملا روشن است كه آهنگ مهاجرت از روستا به شهر، از آهنگ ايجاد مشاغل شهري فزوني يافته و تا حدود زيادي از ظرفيت صنايع و خدمات اجتماعي شهري در جذب موثر كارگران فراتر رفته است.
اقتصاددانان مهاجرت را جرياني مفيد و لازم براي حل مسئله تقاضاي در حال رشد شهرها براي نيروي كار نمي دانند، به عكس امروزه مهاجرت بايد به عنوان عامل اساسي تقويت كننده پديده همه جا حاضر- كارگر اضافي شهري - بررسي شود كه موجب تشديد مسائل جدي حاشيه نشيني، بيكاري و... كه خود ناشي از وجود عدم تعادل هاي اقتصادي و ساختي بين مناطق شهري و روستايي هستند، مي شود.از نظر صاحب نظران مسائل شهري اجتماعي اين عدم تعادل ها، به همراه فقر اقتصادي و عدم تخصص اين مهاجران، موجب مي شود كه آنها مجبور شوند آلونك ها و زاغه هايي را كه در اغلب موارد فاقد هرگونه تسهيلات شهري از قبيل آب و برق و... است، براي زندگي برگزينند. فقر اقتصادي نه تنها باعث روي آوردن آنها به مشاغل كاذب مي شود بلكه موجب بروز مسائل حاد اجتماعي از قبيل جنايت، دزدي و قاچاق نيز خواهد شد.
اين اقتصاد دانان انسان مهاجر را شخصيتي مي دانند كه به دلايل گوناگون و تحت شرايط خاصي از تحول فرهنگ ها، ارتباط منطقي و فرهنگي خود را با محيط خويش قطع و يا محدود مي كند. از طرف ديگر در مقابل خود محيط اجتماعي و فرهنگ جديدي را مي بيند كه هيچ سنخيتي با فرهنگ قبلي او ندارند. اين مهاجرين پس از ورود به شهر سعي مي كنند تا به حداكثر سازگاري يا انطباق با ساخت و روابط اجتماعي و عناصر و اجزاي فرهنگي آن دست يابند، اين فرآيند در علوم اجتماعي با اصطلاحات متفاوتي چون انطباق، همسازي، سازگاري، همانندگردي، جامعه پذيري مجدد و فرهنگ پذيري مطرح مي شود.
بنابراين در اينجا با فرآيند بسيار پيچيده اي سر و كار داريم كه مطالعه آن مستلزم تشخيص و تحليل متغيرهاي دقيق و مختلفي است، عوامل متعددي چون ويژگي اجتماعي- فرهنگي پيشين، ويژگي هاي شخصيتي مهاجرين، نحوه روابط اجتماعي و خويشاوندي، ميزان پذيرش شهر و چگونگي دستيابي به معيارهاي تحرك و ارتقاي اجتماعي در مطالعه ميزان اين انطباق بايد مورد مطالعه قرار گيرند. ماهيت چند متغيري اين فرآيند ما را برآن مي دارد كه با دقت نظر و تامل بيشتر مفهوم و مكانيسم اين جريان مهم اجتماعي - رواني را مورد بررسي قرار دهيم.انسان حاشيه نشين كه به دليل فقر اقتصادي در مكاني به نام خانه، منتهي سواي خانه هاي عادي و متعارف شهر زندگي مي كند، در واقع موجود دورگه اي است كه در زمان واحد نسبت به هر دو نظام فرهنگي احساس تعلق دارد ولي در عين حال خود را نسبت به هيچ كدام كاملا متعلق و متمايل نمي داند و نتوانسته به سازگاري دست يابد.
چنان كه رابرت پارك مي نويسد: انسان حاشيه نشين شخصي است كه تحت شرايط امپرياليستي اقتصادي، سياسي و فرهنگي ظهور مي كند و حاصل برخورد يا پيوند دو نظام فرهنگي متفاوت و احيانا متضاد است.لذا نمي توان مناطق حاشيه نشين را كه در واقع پناهگاه مهاجران بي پول روستايي است، طبيعي تلقي نمود بلكه بايد اقدام به راهبردهاي جذاب آنان در فرهنگ كلي شهر نمود و با اعتبار و هويت بخشيدن به آنان جرم و جنايت را در سطح جامعه تا حد چشمگيري كاهش داد.
حاكميت تخصص، تجربه و تكنولوژي در بعضي شهرها باعث شده كه افرادي كه از اين توانايي ها بهره مند نيستند در حاشيه جامعه شهري قرار گيرند در مقابل كساني توانسته اند در شرايط جديد ادامه حيات دهند و بر قابليت هاي خود بيفزايند كه با شرايط جديد زندگي سازگار شده اند بنابراين انتظار بر اين است كه با بالا بردن ميزان تجربه و مهارت هاي شغلي افراد، بر انطباق اجتماعي آنان با شيوه جديد زندگي در شهر افزوده شود.
اما براي اين كه حاشيه نشينان با اين فرهنگ منطبق شوند بايد چند كار اساسي انجام داد:
1. شركت بيسوادان را در كلاس هاي سوادآموزي بايد اجباري نمود، چرا كه آشنايي مردم با روش هاي نوين انجام كار و فعاليت هاي اجتماعي و يادگيري آنها، لزوما موجب سازگاري با اوضاع و شرايط جديد خواهد شد.
2. شرايط آموزش و تحصيل را براي فرزندان اين خانوارها مهيا نمود و از اين مهمتر اينكه رشته هاي دانشگاهي هر شهري را متناسب با اقتصاد صنعتي آن شهر نمود تا زمينه ثبات شغلي و تحرك اجتماعي فراهم گردد.
3. اتخاذ سياست هاي اصولي در خصوص ارتقاي توانايي هاي مالي و اقتصادي حاشيه نشينان، به گونه اي كه امكان كسب متوسط درآمد يك خانوار شهري براي آنان فراهم شود. تقويت مراكز كاريابي و توسعه مراكز آموزشي فني و حرفه اي و ترغيب اين بخش از جمعيت به شركت در اين دوره هاي آموزشي مي تواند از جمله سياست هاي فوق الذكر باشند. چرا كه ارتقاي مهارت هاي شغلي و يا كسب تخصص هاي فني، حاشيه نشينان را در دستيابي به سازگاري با اقتصاد شهري و كسب درآمدهاي مناسب ياري خواهد كرد.
4. با ترغيب مهاجرين حاشيه نشين در تشكيل تجمعات قومي مي توان به ميزان قابل توجهي بر مشاركت اجتماعي و سياسي آنان در فعاليت هاي شهري افزود. اين امر بر نوع و ميزان ارتباط و بده- بستان فرهنگي و اقتصادي- اجتماعي مهاجرين با جامعه ميزبان تاثير فراوان گذاشته و در نهايت انطباق آنان را با شرايط جديد حاكم بر شهر تسهيل مي كند.
5. گسترش طرح هاي آماده سازي زمين و واگذاري آن به اقشار كم درآمد و ساكنان اين گونه محله ها.
6. تبديل مالكيت زمين هاي موات شهري به حاكميت عمومي براي جلوگيري از تصرف غيرقانوني.
7. گسترش راه هاي مواصلاتي و همچنين فراهم كردن مراكز سياحتي تا زمينه گسترش بخش خدمات و تجارت را فراهم سازد.
8. تشكيل ستاد رسيدگي به مسائل تازه واردان به شهر يا حاشيه نشينان، تا براي افرادي كه در محله هاي حاشيه نشين خواهان ترك و يا بازگشت به محل تولد هستند، مشاغلي با درآمدي بيشتر از طرق مختلف در روستا ايجاد شود و همچنين كساني كه باقي مي مانند مسائل آنان نيز پيگيري شود.
9. افزايش درآمد روستاييان از راه رشد صنايع دستي و تكميلي و جلوگيري از بيكاري فصلي روستاييان، تضمين محصولات كشاورزي و دامي روستاييان، بهبود راه هاي ارتباطي روستا به شهر براي انتقال محصولات توليد شده به شهر، حذف سوبسيدهاي دولتي براي قابل رقابت كردن محصولات زراعي روستاييان با محصولات وارداتي، دادن وام با بهره كم به روستاييان و دادن امكانات مثلا توسعه خدمات درماني و بهداشتي و رفاهي و... سبب ارتقاي كيفيت زندگي روستا شده و مانعي در سر راه مهاجرت خواهد شد.
10. و بالاخره بايد نابرابري ميان توسعه در شهر و روستا، فقير و غني، عقب مانده و توسعه يافته را از ميان برداشت تا معضل حاشيه نشيني برطرف شود.]]>
</TEXT>
</DOC>
<DOC>
<DOCID>HAM2-860121-102</DOCID>
<DOCNO>HAM2-860121-102</DOCNO>
<ORIGINALFILE>/1386/860121/world/_mycity.htm</ORIGINALFILE>
<ISSUE>سه شنبه 21 فروردين 1386</ISSUE>
<DATE calender="Western">2007-04-10</DATE>
<DATE calender="Persian">1386/01/21</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[سه حوزه پر اهميت شهرداري در سال 86
كار، فراغت و آموزش]]>
</TITLE>
<TEXT>
<IMAGE>/1386/860121/world/011622.jpg</IMAGE>
<![CDATA[
سيدجعفر تشكري هاشمي
معاون حمل و نقل ترافيك شهرداري
سيدجعفر تشكري هاشمي
نوروز به معناي نو شدن است و لازمه هر نو شدني، تغيير و تحول، حركت رو به رشد و ميل به شكوفايي و بالندگي است و اين كه در دعاي تحويل سال مي خوانيم يا محول الحول والاحوال، حول حالنا الي احسن الحال، ناظر بر همين نكته است.
بر اساس اين ضرورت اجتناب ناپذير كه نه تنها در گستره طبيعت جغرافيا، بلكه در عمق فرهنگ و تاريخ سرزمين ما ريشه دارد، طبيعي است هر دستگاه اجرايي در پايان هر سال با نگاه به پشت سر و با مرور كاميابي ها و ناكامي هاي خود، نسبت به بازانديشي و بازنگري در روش ها و نگرش هاي خود در جهت اصلاح و بهبود فعاليت هاي پيش رو اقدام نمايد.بر اين مبنا و به موجب خط  مشي اي كه در واپسين روزهاي سال 85 از سوي شهردار تهران براي فعاليت شهرداري تهران در سال 86 ترسيم و تبيين شد، مديريت شهري در سال جديد در سه حوزه پراهميت كار و فعاليت، فراغت و استراحت و تربيت و آموزش برنامه هاي پيش بيني شده خود را به مورد اجرا درخواهد آورد.
شايد اين پرسش مطرح شود كه شهرداري را چه به فعاليت، فراغت و فرهنگ؟ در پاسخ بايد گفت اگر نگاهي از سر تأمل و تعمق به جريان زندگي در شريان هاي شهر بيندازيم، به اين واقعيت پي مي بريم كه تار و پود در هم تنيده زندگي ماشيني در شهرهاي امروز كه ما را نسبت به هم و حتي نسبت به خودمان غريبه كرده، اصولاً  از سه حوزه فعاليت، فراغت و فرهنگ تشكيل شده است.با اين ديدگاه نهاد شهرداري با توجه به تعمق و تعهد در قبال اهالي شهر، هم حق و هم مسئوليت دارد كه نسبت به شهروندان و هر آن چه كه با زندگي روزمره و سرنوشت آنها سروكار دارد، احساس وظيفه و اداي دين كند.در اين راستا معاونت حمل و نقل و ترافيك شهرداري تهران با تأسي از خط مشي مذكور و با تأكيد بر اين مهم كه مديريت شهري هيچ دغدغه اي جز دغدغه شهروندان و هيچ وظيفه اي جز خدمت به آنها ندارد، فعاليت هاي خود را در سه حوزه حائز اهميت به شرح زير اجرا خواهد كرد.
الف- حوزه كار و فعاليت
بدون ترديد بحث حمل و نقل شهري در مجموع مباحث شهري از برقراري نظم و انضباط در شهر گرفته تا طراحي و برنامه ريزي شهري و از توسعه هدفمند شهر گرفته تا اقتصاد شهري، از اهميت و جايگاه ويژه اي در جهان امروز برخوردار است.
برخلاف ساز و كار حاكم بر نظام اقتصادي پرچالش كشور در سال 85 كه يكي از عمده ترين ويژگي هاي آن توسعه تصدي گري و افزايش سهم دولت در فعاليت هاي اقتصادي و به عبارتي عقب نشيني بخش خصوصي در اقتصاد كشور بود، با تدابير و تمهيدات پيش بيني شده در اقتصاد شهري به طور اعم و اقتصاد حمل و نقل شهري به طور اخص، شاهد كاهش تصدي گري مديريت شهري و افزايش سهم مردم در فعاليت هاي اقتصادي و به عبارتي عقب نشيني بخش عمومي در اقتصاد شهري به نفع بخش خصوصي بوديم.
مصداق بارز كاهش تصدي گري مديريت شهري در اقتصاد شهري، ورود بخش خصوصي به ناوگان حمل و نقل عمومي از طريق فعاليت شركت هاي خصوصي با به كارگيري امكانات بيشتر و امكان ارائه خدمات بهتر به عموم شهروندان در شبكه اتوبوسراني و سامانه تاكسيراني براي نخستين بار پس از سالها به عنوان اتفاقي نو و خدمتي نوين در حوزه كار و فعاليت در بخش حمل و نقل همگاني بود.
در جهت برقراري نظم و انضباط در حمل و نقل شهري با حداكثر استفاده از ظرفيت هاي موجود از طريق اقداماتي مانند ايجاد آرامش و امنيت روحي و رواني استفاده كنندگان از وسايل نقليه عمومي به ويژه خانواده ها و زنان كاهش سرفاصله ورود وسايل نقليه همگاني به ايستگاه ها و حركت در جهت زمان بندي حضور به موقع آنها در ايستگاه ها، علاوه بر امكان فعاليت  شركت هاي خصوصي، اقدامات ديگري نيز پيش بيني شده است.
توسعه خطوط ويژه اتوبوسراني در معابر شرياني و بزرگراهي، نوسازي ناوگان فرسوده اتوبوس ها و تاكسي هاي شهري، ورود ميني بوس هاي جديد و خودروهاي ون به ناوگان وسايل نقليه عمومي و آغاز اجراي طرح ساماندهي مسافربر هاي شخصي، از جمله فعاليت هايي است كه در راستاي توسعه و بهبود زندگي شهروندان به ويژه آن دسته از شهروندان كه در جهت احترام به حقوق ديگران استفاده از وسايل نقليه همگاني را به وسيله نقليه شخصي ترجيح داده اند، در سال جديد دنبال خواهد شد.
در ورود بخش خصوصي به ناوگان حمل و نقل شهري سعي شده تا با استفاده از يارانه هاي اختصاص يافته و به ويژه پشتيباني مالي مديريت شهري، حداقل هزينه متوجه مسافران شود تا علاوه بر امكان ارائه خدمات كيفي از طريق ايجاد انگيزه هاي رقابتي بين شركت هاي خصوصي واجد شرايط كه مجوز فعاليت  دريافت داشته اند، انتخاب وسيله مورد نظر براي شهروندان نيز امكان پذير باشد.
البته ورود بخش خصوصي به ناوگان حمل و نقل عمومي، علاوه بر ارتقاي شرايط زندگي در شهر تهران، كمك قابل توجهي به اشتغال در جامعه از طريق ايجاد فرصت هاي شغلي براي نيروي جوان كرده و از اين رو اشتغال زايي براي جوانان در بخش حمل و نقل همگاني مورد توجه جدي مديريت شهري قرار گرفته است.
نگاهي گذرا به محور اول فعاليت هاي شهرداري تهران نشان دهنده تعهد مديريت شهري در اجراي عملي سياست هاي ابلاغ شده از سوي مقام معظم رهبري(مدظله العالي)در قالب اصل 44 در جهت توسعه سرمايه گذاري و كارآفريني است و در اين رابطه در حوزه حمل و نقل و ترافيك سعي شده تأكيدات معظم له از طريق امكان سرمايه گذاري بخش خصوصي در ناوگان حمل و نقل شهري و كارآفريني براي نيروي جوان در اين بخش از اقتصادي شهري تا حد امكان و توان به مورد اجرا درآيد.
ب- حوزه فراغت و استراحت
ايمن سازي معابر، روان سازي ترافيك، ارتقاي كمي و كيفي امكانات و تجهيزات موجود، افزايش انگيزه و توان كاركنان حمل و نقل شهري براي خدمت بهتر و بيشتر، از جمله فعاليت هاي پيش بيني شده جهت تأمين آرامش و ايمني شهروندان اعم از سواره و پياده است.
مديريت شهري وظيفه دارد همان طور كه براي عابران سواره امكان رفت و آمد روان را ايجاد مي كند، براي عابران پياده نيز امكان آمد و شد راحت و مطمئن را فراهم نمايد و همان طور كه دارندگان خودروهاي شخصي بايد بتوانند در معابر شهري حركت كنند، استفاده كنندگان از وسايل حمل و نقل عمومي كه مصالح عمومي را بر منافع شخصي شان ترجيح داده و از حق فردي خود در قبال حقوق جمعي جامعه گذشت مي كنند نيز مي بايست با سرعت و سهولت بيشتر نسبت به خودروهاي شخصي امكان تردد را داشته باشند.
شهروندان براي رفتن به محل كار و تحصيل يا هنگام بازگشت از فعاليت روزانه به منازل خود، شايسته استفاده از وسيله نقليه اي هستند كه در عين تأمين آرامش و اطمينان خاطر آنها، از سرعت و سهولت لازم در رساندن آنها به مقصد نيز برخوردار باشد.
بر اين اساس امكان استفاده آرام و ايمن شهروندان از انواع وسايل نقليه همگاني اعم از مترو، اتوبوس، ميني بوس، ون و تاكسي جهت نقل و انتقال به مراكز اداري، تجاري، خدماتي، آموزشي و تفريحي، وظيفه اي است كه مديريت شهري در حوزه حمل و نقل و ترافيك به رغم همه مسائل و مشكلاتي كه با آنها دست و پنجه نرم مي كند، آن را با جديت، دقت و سرعت پي گيري مي كند.
ج- حوزه تربيت و آموزش
مسئوليت هاي مديريت شهري در يك سازمان صرفاً  خدماتي با وظيفه محدود جمع آوري، انتقال و دفن زباله و رفت و روب سطح شهر و پاكيزگي و نظافت معابر شهري خلاصه نمي شود، بلكه با نگاه فرهنگي به وظايف اين نهاد مردمي شهرداري تهران امروزه به يك نهاد اجتماعي با كاركردهاي بسيار متفاوت، متمايز و متنوع از تعاريف اوليه مربوط به بلديه كه پس از ده ها سال به تدريج شاهد تغيير آن هستيم، تبديل شده است. با اين ديدگاه جديد از مديريت شهري، آموزش زندگي شهري و تربيت آموزه هاي شهروندي مبتني بر مؤلفه هاي اجتماعي، اخلاقي و اعتقادي به تك تك شهرونداني كه در اين كلان شهر به مثابه يك خانه بزرگ زندگي مي كنند، از جمله فعاليت هايي است كه شهرداري تهران جهت گسترش فرهنگ شهرنشيني خود را موظف به پرداختن به آن مي داند.
از اين رو شهردار تهران بر انجام فعاليت هاي اجتماعي و فرهنگي از سوي شهرداري تهران تأكيد و توجه ويژه اي دارند و با توجه به اين نگاه  نوين به مقوله شهر و شهرداري، ارتقاي فرهنگ ترافيك و انتقال آموزه هاي ترافيكي به شهروندان از طريق تأمل دوسويه با رسانه هاي جمعي به طور جدي در دستور كار مديريت شهري در حوزه حمل و نقل و ترافيك قرار دارد.
علاوه بر سه حوزه ياد شده، دو سياست اصلي شهردار تهران در سال 85 يعني دو اصل شهروندمداري و محله محوري به عنوان دو رويكرد جدي شهرداري تهران در اهداف و سياست هاي سال 86 مديريت شهري كماكان از اهميت و جايگاه ويژه اي برخوردار است و بر اين اساس كيفيت انجام فعاليت پيش بيني  شده در جهت خدمت به مردم در همه ابعاد كيفي و كمي آن مورد توجه ويژه قرار خواهد گرفت.
بدون ترديد حل مشكل ترافيك تهران به عنوان مسأله اي چندمجهولي و موضوعي چند وجهي از اختيار و امكان شهرداري تهران به تنهايي خارج است؛ به اين معنا كه به رغم اراده و خواست جدي مديريت شهري براي ساماندهي ترافيك و طرح ها و برنامه هايي كه به اين منظور از سوي اين نهاد مردمي به مورد اجرا درمي آيد، به تنهايي و بدون همراهي ساير دستگاه هاي دست اندركار و همكاري شهروندان با موفقيت مورد انتظار روبه رو نخواهد شد.
در مقايسه با شهرهاي بزرگ دنيا، سهم شهرداري تهران از مديريت واحد شهري به طور اعم و مديريت واجد ترافيك به طور اخص بسيار محدود است و از اين رو هر فعاليت و حركتي از سوي مديريت شهري در حوزه حمل و نقل و ترافيك بدون همكاري ارگان ها و سازمان هاي ذي ربط عملاً  قابل اجرا نخواهد بود.]]>
</TEXT>
</DOC>
<DOC>
<DOCID>HAM2-860121-103</DOCID>
<DOCNO>HAM2-860121-103</DOCNO>
<ORIGINALFILE>/1386/860121/world/_mycity.htm</ORIGINALFILE>
<ISSUE>سه شنبه 21 فروردين 1386</ISSUE>
<DATE calender="Western">2007-04-10</DATE>
<DATE calender="Persian">1386/01/21</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[بازيافت
زباله ها ما را دربر گرفته اند]]>
</TITLE>
<TEXT>
<![CDATA[كمال الدين ذاكري
براساس آمار ارائه شده از سوي سازمان بازيافت و تبديل مواد، افزايش سريع جمعيت، رشد نامناسب شهرنشيني، گسترش فعاليت هاي صنعتي و تغيير الگوي مصرف، باعث شده تنها در سال 85 روزانه در شهر تهران به طور متوسط 6850 تن زباله توليد شود كه اين زباله هاي توليد شده به راحتي مي تواند سه عنصر مهم زندگي يعني خاك، آب و هوا را آلوده ساخته و هزاران عامل بيماري زا را به انسان منتقل كند.
امروزه يكي از مخرب ترين عوامل مؤثر بر محيط زيست را مي توان زباله به حساب آورد كه شامل زباله هاي شهري، زباله هاي صنعتي و زباله هاي خطرناك هستند.
اما اصول مديريت خدمات شهري ايجاب مي كند كه زباله هاي توليد شده در حداقل زمان ممكن از منازل و محيط زندگي انسان دور شده و در اسرع وقت به شيوه هاي بهداشتي دفع شود. پراكندگي زباله در سطح شهر به صورت كيسه  هاي زباله، تخليه در معابر و نيز دفع غيربهداشتي آن يكي از علل توليد و رشد حشرات و جانوران موذي در محيط شهري بخصوص در فصول گرم سال است كه اين موجودات هزاران بيماري را به انسان منتقل مي كنند. مثلا پشه خاكي كه ناقل بيماري سالك است كه زباله ها به دليل داشتن رطوبت و دماي مطلوب، محيط خوبي براي توليدمثل و زندگي آنهاست. سوسك نيز در مراكز جمع آوري و نگهداري زباله در زيرزمين هاي گرم و مرطوب و در مكان هايي كه مواد آلي در حال فاسد شدن وجود دارند، توليدمثل مي كند و سبب آلودگي موادغذايي و ظروف مي شود.
مگس نيز از جمله حشراتي است كه از وجود زباله در سراسر شهر نفع مي برد. اين حشره باعث انتقال بيماري هايي مثل اسهال آميبي، باسيلي، تراخم، حصبه، وبا، سل و طاعون مي شود كه به وسيله موهاي چسبنده مژك هاي فراوان بدن خود و با نشستن بر زباله ها به طور مستقيم باعث انتقال انواع ميكروب ها به انسان و محيط زيست مي شود.
موش هم جونده اي است كه در زباله، مسكن و آب و غذاي خود را دريافت مي كند و در انتقال بيماري هاي زيادي مثل اسهال آميبي، طاعون و كرم كدو مؤثرند، خطرازدياد موش ها را در شهر نمي توان به سادگي با هيچ بودجه اي جبران كرد زيرا با افزايش موش ها، سگ هاي ولگرد هم به ميدان خواهند آمد. مشكل ديگري كه بهداشت شهروندان را تهديد مي كند تغذيه دام مثل بز و گوسفند توسط زباله هاي خانگي است، آنچه مسلم است گوشت اين گوسفندان مي تواند حامل آلودگي هاي متعددي باشد در نتيجه، كساني كه از گوشت و شير آنها تغذيه مي كنند مبتلا به بيماري هاي مختلفي مي شوند مثل كيست هيداتيك.
پرندگاني كه در زباله دان ها بر سر كيسه هاي زباله آمد و شد و از اين راه هم غذاي روزانه خود را تأمين مي كنند و هم خود را آلوده كرده وهم بيماري هاي خطرناكي از طريق آنها انتقال داده مي شود.
شكي نيست كه شرط اصلي ادامه حيات آب است. با افزايش جمعيت و پيشرفت هاي صنعتي در دنيا بيش از پيش منابع آبي محدود شده است. از طرف ديگر تخليه پسماندها در محيط زيست به وسيله جاري شدن آب هاي سطحي اعم از جويبارها، رودخانه ها و ديگر آب هاي حاصل از بارندگي، به نقاط مختلف منتقل شده و باعث انتشار آلودگي مي شود همچنين دفع غيربهداشتي زباله در محيط سبب نفوذ شيرابه پسماندها به آب هاي زيرزميني شده و بيماري هايي مانند حصبه، وبا، يرقان و فلج اطفال را به وجود مي آورد.
خاك نيز مانند آب يكي از عوامل اصلي تشكيل دهنده محيط موجودات زنده است. يكي از عوامل اصلي آلودگي هاي خاك، زباله هاي شهري شامل فضولات انساني، حيواني و مواد پلاستيكي(كه تجزيه ناپذيرند)، قوطي هاي كنسرو، لاشه هاي اتومبيل، پسماندهاي بيمارستاني و مواد شيميايي است كه مستقيماً به خاك منتقل مي شوند و سپس در تبادل آب و هوا و ديگر عكس العمل هاي فيزيكي و شيميايي در خاك خلل به وجود مي آورند و همچنين استفاده بي رويه از سموم شيميايي به منظور دفع حشرات و بيماري هاي گياهي، به كارگيري مستقيم مدفوع حيوانات به عنوان كود، باعث آلودگي خاك به مواد شيميايي و انگل هاي حيواني شده و نهايتاً موجب بروز بسياري از بيماري هاي صعب العلاج از جمله سرطان خواهد شد و از طرفي وجود شيرابه هاي پسماندها نيز باعث پايين آوردن كيفيت خاك مي شود.
از سوي ديگر نبايد فراموش كرد انباشت زباله ها بخصوص در هواي گرم موجب افزايش درجه حرارت و توليد گازهايي مثل متان و گازكربنيك مي شود و اين فرصتي است كه در هنگام وزش بادهاي موسمي گرد و غبار و دود و گاز در فضاي شهر پراكنده شوند و در اثر پراكندگي به جويبارها آب هاي سطحي را نيز آلوده  كنند و همچنين سوزاندن پسماندها به روش غيربهداشتي هوا را به راحتي آلوده مي كنند.
توضيح
در گزارش روز شنبه 18فروردين 86 با عنوان بردن يا نبردن زباله ها كلمه اتوكلاو به اشتباه اتوكلافت چاپ شده كه بدين وسيله اصلاح مي شود، همچنين در اين گزارش زباله هاي بيمارستاني شامل زباله هاي عفوني است كه به اشتباه به زباله هاي تر و خشك و زباله هاي عفوني تقسيم شده بود.]]>
</TEXT>
</DOC>
<DOC>
<DOCID>HAM2-860121-104</DOCID>
<DOCNO>HAM2-860121-104</DOCNO>
<ORIGINALFILE>/1386/860121/world/_mycity.htm</ORIGINALFILE>
<ISSUE>سه شنبه 21 فروردين 1386</ISSUE>
<DATE calender="Western">2007-04-10</DATE>
<DATE calender="Persian">1386/01/21</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[نگاه
گم شده در هزارتوي  آموزش]]>
</TITLE>
<TEXT>
<![CDATA[صديقه بختياري
طرح كرامت در سال تحصيلي 73 - 72 با پيشنهاد معاونت پرورشي وقت و نظارت فكري و عملي شادروان دكتر رجبعلي مظلومي و تلاش هاي مرحوم غلامرضا منفرد تدوين شد و در همان سال، در پايه اول در دو مدرسه منتخب در مراكز استان ها به اجرا درآمد. با استقبال مجريان و دانش آموزان تحت پوشش، سالانه با تدوين يك كتاب براي هريك از پايه ها، بالاخره در سال تحصيلي 78- 77 كليه پايه هاي دوره ابتدايي تحت پوشش طرح درآمد و در 5 درصد مدارس اجرا گرديد و از سال تحصيلي 79-78 در 10 درصد و هم اكنون در قالب فعاليت هاي مكمل كتاب هاي درسي دوره ابتدايي در 20 درصد مدارس به اجرا درمي آيد.
همه ساله در ابتداي سال تحصيلي از مدارس مجري طرح خواسته مي شود اسامي آموزگاراني كه مي خواهند طرح كرامت را اجرا كنند، طي ليستي به واحد تربيتي مناطق اعلام كنند. سپس به تعداد معلمان كتاب كار و كتاب راهنمايي معلم به مدارس فرستاده مي شود و معلمان هم، عده اي از روي علاقه مندي، عده اي به اميد گرفتن تشويق نامه و گروهي هم به هر دو دليل و همگي بدون هيچ نوع آموزشي صرفاً با مطالعه كتاب راهنما و به فراخور علاقه مندي و ذوق خود به اجراي اين طرح مي پردازند. در انتهاي سال هم نمايشگاهي از پوشه هاي فعاليت دانش آموزان تشكيل و تقريباً به همه شاغلان در واحد مربوطه در ادارات آموزش و پرورش، مربيان تربيتي و درصدي از معلمان مجري طرح، تشويق نامه اي اهدا مي شود. در حالي كه در طول سال تحصيلي هيچ كس را با مجريان طرح كاري نيست. خوشبختانه معلمان مجري طرح نه احتياج به آموزش دارند، نه بر كارشان نظارتي هست و نه مرجعي براي پاسخگويي به سؤالاتشان دارند. متأسفانه پس از گذشت چيزي حدود يك دهه از عمر اجراي طرح كرامت، هنوز بازتاب آن در مدارس و جامعه مورد تحقيق و بررسي قرار نگرفته است. لذا مي توان از طريق انجام پژوهشي مناسب و همه جانبه به اين مهم دست يافت.
تحقيق علمي براي پژوهشگران روشن خواهد ساخت كه استقبال و رضايت اوليا، مربيان و دانش آموزان از اين طرح در چه سطحي است و آيا اساساً تفاوت معناداري بين رفتارهاي دانش آموزان مدارس مجري طرح و دانش آموزان مدارسي كه مجري طرح نيستند، مشاهده مي شود يا خير؟ نتايج تحقيق به مسائل بسياري جواب خواهد داد. آيا طرح بايد تداوم داشته باشد؟ آيا اهداف بايد دست خوش تغيير شوند؟ آيا به هدف هاي جديدتري بايد انديشيد؟ آيا محتوا، مورد نياز با انتظارات و نيازهاي دانش آموزان و خانواده هايشان است؟ آيا روش هاي اجراي طرح صحيح است؟ در اين سال ها، ميزان موفقيت طرح چند درصد بوده است؟ در صورت موفق نبودن طرح چه عواملي در عدم موفقيت دخيل بوده اند؟
قطعاً بررسي موارد مذكور، نظرسنجي و نظرخواهي از معلمان، دانش آموزان و اولياي آنان، كارشناسان علوم تربيتي، علوم ديني، علوم اجتماعي و روانشناسان سبب خواهد شد نتايج مطلوب تري از اجراي طرح حاصل شود و صرف وقت و هزينه اي كه همه ساله براي اجراي اين طرح صورت مي گيرد، نتيجه بهتري داشته باشد.
امروز جامعه با مسائلي مانند حقوق شهروندي، افزايش سطح مطالبات، تنوع مخاطرات اجتماعي و حتي پديده شومي به نام ايدز روبه روست. امروز قرص هاي روان گردان به راحتي مثل شكلات و آدامس  به فرزندانمان تعارف مي شود. خطرات در كمين دانش آموزان افزايش يافته، پيچيده تر شده و ظاهر فريبنده تري پيدا كرده كه به سادگي حتي فرزندان خانواده هاي سالم و متعصب را نيز مي بلعد.
پاك كردن صورت مسئله، مشكل را حل نخواهد كرد. وقت آن رسيده(اگر نگذشته باشد)كه با آموزش صحيح، دانش آموزان ما با بسياري از مسائل روزمره برخورد منطقي تر و واقع بينانه تري داشته باشند. اگر مي خواهيم با باز شدن در مدرسه اي، در زنداني بسته شود، بايد در آن مدرسه درس زندگي، روش هاي حل مسئله و مشكل، خوب زندگي كردن، دوست داشتن و تحمل ديگران و... را آموزش داد.]]>
</TEXT>
</DOC>
<DOC>
<DOCID>HAM2-860121-105</DOCID>
<DOCNO>HAM2-860121-105</DOCNO>
<ORIGINALFILE>/1386/860121/world/_sciew.htm</ORIGINALFILE>
<ISSUE>سه شنبه 21 فروردين 1386</ISSUE>
<DATE calender="Western">2007-04-10</DATE>
<DATE calender="Persian">1386/01/21</DATE>
<CAT xml:lang="fa">علمی فرهنگی.علمی</CAT>
<CAT xml:lang="en">Science and Culture.Science</CAT>
<TITLE>
<![CDATA[آيا مي دانيد اين لغت از كجا آمده و با خودش چه به همراه مي آورد؟
زهرماري به اسم كولا!]]>
</TITLE>
<TEXT>
<IMAGE>/1386/860121/world/011631.jpg</IMAGE>
<![CDATA[
120 سال پيش، وقتي دكتر جان پمبرتون در آزمايشگاه كوچكش در آتلانتا با تركيب چند ماده، معجون جديدي را اختراع كرد و آن را به نام كوكاكولا به دنيا معرفي نمود، هيچ گاه فكر نمي كرد كه اين نوشيدني و انواع مشابه آن روزي چنان مرزهاي دنيا را درنوردد كه در هر گوشه اي از جهان، جزء ثابتي از سفره غذا باشد.
با گذشت بيش از يك قرن از مصرف كولاها و مشخص شدن بسياري از آثار سوء مصرف مداوم نوشابه ها، هنوز هم انواع كولاها پرطرفدارترين نوشيدني در سراسر دنيا به شمار مي روند و كنار گذاشتن آنها از وعده هاي غذايي به نظر غيرممكن مي رسد. اين در حالي است كه با ورود و عرضه انواع نوشابه هاي رژيمي  و بدون قند، معدود افرادي هم كه از ترس جانشان از خير مصرف نوشابه گذشته بودند، دوباره به سمت اين نوشيدني جادويي جذب شده اند.
مطمئناً شما هم در اينكه مصرف انواع كولاها عوارض سوئي بر بدن دارد، شكي نداريد ولي اغلب، اين طعم مطبوع نوشابه است كه بر ترس از بروز عوارض غلبه مي كند. اين مطلب هم قصد ندارد شما را به طور كلي از چنين لذتي(!)محروم كند، ولي اگر شما جزو افرادي هستيد كه به طور مداوم نوشابه مصرف مي كنيد، بد نيست با چند تحقيق كاملاً علمي در مورد مصرف مداوم و طولاني مدت نوشابه آشنا شويد.
دكتر محمدعلي شهاب الدين
كولا در اصطلاح به گروهي از نوشابه هاي گازدار فاقد الكل گفته مي شود كه اغلب داراي دي اكسيد كربن(گازكربنيك)، كارامل، كافئين، شكر و... هستند. واژه كولا از نام گياه كولا گرفته شده است. دانه اين گياه كه در غرب آفريقا مي رويد، در نوشابه هاي اوليه به عنوان منبع كافئين به كار مي رفت.
اولين نوشيدني با طعم كولا در سال1881 ساخته شد ولي واژه كولا به دنبال اختراع كوكاكولا در 8 مي 1886 توسط دكتر جانز پمبرتون وارد لغات روزمره شد. كوكاكولا در اولين سال توليد روزانه تنها 9 بطري نوشابه مي فروخت ولي به تدريج گسترش پيدا كرد تا اينكه در سال 1895 اولين كارخانه كوكاكولا در دالاس واقع در تگزاس آمريكا به بهره برداري رسيد. از آن پس، انواع ديگر كولا مانند پپسي كولا و... توليد و وارد بازار مصرف شدند.
دي اكسيد كربن+ اسيد+ شكر
در ساخت نوشابه از مواد مختلفي استفاده مي شود كه خوردن آنها به صورت جداگانه كمي  وحشتناك به نظر مي رسد! از جمله مهمترين مواد تشكيل دهنده نوشابه به موارد زير مي توان اشاره كرد:
- دي اكسيد كربن: احتمالاً نام آب گازدار را روي بطري هاي نوشابه ديده ايد. اين گازي كه از آن نام برده مي شود، اغلب دي اكسيد كربن(همان گاز كربنيك خودمان)است كه با فشار وارد بطري مي شود و وقتي در بطري را باز مي كنيد، فشار برداشته مي شود و به صورت حباب خارج مي شود.
- شكر: اغلب نوشابه ها به كمك شكر يا شيره ذرت شيرين مي شوند ولي استفاده از شيرين كننده هاي مصنوعي از زمان جنگ جهاني دوم آغاز شد. اولين دسته از اين شيرين كننده ها ساخارين بود كه بعدها در سال 1970 بعد از اينكه اثبات شد، سرطان زا است، مصرف آن ممنوع شد و آسپارتام و...جاي آن را گرفت. البته بحث و بررسي در مورد فوايد و خطرات شيرين كننده هاي مصنوعي همچنان ادامه دارد.
- اسيد: معروفترين اسيدهاي به كار رفته در نوشابه اسيد سيتريك و اسيد فسفريك هستند. مزه تيزي كه به دنبال نوشيدن كولا احساس مي كنيد، ناشي از همين اسيدها است.
- كافئين: اين ماده كه در بسياري از نوشابه ها وجود دارد، به عنوان يك عامل محرك روي قلب و سيستم اعصاب مركزي اثر مي گذارد و باعث افزايش تمركز و هوشياري مي شود. كافئين به طور موقت فشار خون را بالا مي برد ولي در مورد اثرات درازمدت آن روي فشار خون هنوز يافته قابل استنادي وجود ندارد. اضطراب، احساس ناراحتي در شكم، اختلال خواب و...از ساير عوارض كافئين هستند. از ديگر عوارض مهم كافئين ايجاد وابستگي است، به طوري كه بيش از 50 درصد كساني كه به طور مرتب كافئين مصرف مي كنند، در صورت عدم مصرف آن دچار سردرد مي شوند. ساير عوارضي كه در اثر محروميت از كافئين ناشي مي شوند عبارتند از: احساس خستگي، كاهش انرژي، كاهش تمركز و هوشياري، تغييرات خلق و... با توجه به موارد فوق، پزشكان اصرار دارند كه افراد دچار پر فشاري خون، خانم هاي باردار و كودكان تا حد امكان مصرف كافئين را كاهش دهند. به هر حال، كافئين خود مقوله مفصلي است كه بايد جداگانه به آن پرداخته شود.
- در كنار اين مواد اصلي، از مواد رنگي مانند رنگ كارامل، طعم دهنده ها و نيز نگه دارنده ها هم در توليد نوشابه استفاده مي شود. البته بگذريم از اينكه بعضي از انواع نوشابه ها حاوي مواد غيرمجاز سرطان زايي نظير بنزن هستند كه چون وجود اين مواد غير مجاز است، حتماً مسئولين امر به آن توجه كافي دارند.
بهتر است اين را هم بدانيد كه نوشابه ها داراي مقادير جزئي و يا فاقد ويتامين ها، مواد معدني، فيبر، پروتئين و ساير مواد مغذي ضروري هستند.
فشارتان را بالا مي برد
بسياري از نوشابه ها داراي مقادير قابل توجهي كافئين در تركيبات خود هستند(به طور متوسط 43 تا 65 ميلي گرم در يك فنجان)و همين مسئله بدگماني ها درباره اثرات مصرف نوشابه بر ايجاد پرفشاري خون را افزايش داده است. زيرا از مدتها پيش معلوم شده بود كه يك فنجان قهوه كه البته بيشتر از مقدار مشابه كولا داراي كافئين است، به طور موقت فشار خون را بالا مي برد ولي اينكه مصرف مرتب نوشيدني هاي حاوي كافئين باعث افزايش مزمن و دائمي  فشار خون مي شود مورد سؤال بود. براي پاسخ به اين پرسش تحقيقات متعددي انجام شد كه يكي از جالب ترين آنها در شماره نوامبر 2005 نشريه معتبر انجمن پزشكي آمريكا(jama)به چاپ رسيد. در اين پژوهش، محققان دانشگاه  هاروارد، ارتباط بين رژيم غذايي 155هزار خانم را با ابتلاي آنها به پرفشاري خون طي يك دوره 12 ساله بررسي كردند. نتيجه بدست آمده بسيار جالب بود. آنها دريافتند كه مصرف مرتب قهوه تاثيري بر ايجاد پر فشاري خون ندارد ولي مصرف چاي(كه داراي 15 تا 75 ميلي گرم كافئين در يك فنجان است)به مقدار اندكي فشارخون را افزايش مي دهد. اما نكته جالب مربوط به كولا بود. آنها متوجه شدند در خانم هايي كه روزانه يك بطري يا بيشتر كولا مصرف مي كردند، خطر ابتلا به پر فشاري خون بين 16 تا 44 درصد افزايش داشت و البته در اين ميان فرقي بين نوشابه هاي معمولي و نوشابه هاي رژيمي ديده نشد. با توجه به اين تفاصيل انگشت اتهام از كافئين به سمت ديگري گرفته شد. دانشمندان حدس مي زنند كه احتمالاً تركيبات ديگري(ازجمله رنگ هاي كارامل)كه طي فرآيند توليد نوشابه دخالت دارند، در ايجاد پرفشاري خون نقش دارند.
استخوانها را پوك مي كند
تحقيقات اخير ثابت مي كند كه مصرف كولا خطر ابتلا به پوكي استخوان را افزايش مي دهد. بر پايه تحقيقاتي كه نتيجه آن در شماره اكتبر2006 نشريه انجمن تغذيه باليني آمريكا به چاپ رسيده است، بين ميزان مصرف نوشابه و كاهش تراكم استخوان(يعني همان پوكي استخوان)ارتباط مستقيمي وجود دارد.
در اين پژوهش، محققان تراكم استخوان را در نواحي مختلفي از استخوان هاي لگن و ستون فقرات 2500 خانم مورد ارزيابي قرار دادند و متوجه شدند كه صرفنظر از مسائلي همچون سن، يائسگي، ميزان مصرف كلسيم و ويتامينd، مصرف سيگار و... مصرف كولا به تنهايي تراكم استخوان در خانم ها را 4 درصد كاهش مي دهد. در اين مطالعه هم تفاوتي بين نوشابه هاي رژيمي و غيررژيمي ديده نشد ولي معلوم شد نوشابه هاي فاقد كافئين، خطر كمتري دارند.
با توجه به اين يافته ها دانشمندان دو عامل را در ايجاد پوكي استخوان در مصرف كنندگان نوشابه دخيل مي دانند: يكي كافئين و ديگري اسيد فسفريك. به گفته دانشمندان، كافئين باعث تداخل در جذب كلسيم توسط بدن مي شود و اسيد فسفريك(يا فسفات)كه مي توانيد نام آن را روي بسياري از بطري هاي نوشابه ببينيد، وقتي وارد بدن مي شود باعث خروج كلسيم از استخوان و در نتيجه پوكي استخوان مي شود.
البته يك خبر خوب هم براي آقايان وجود دارد و آن اينكه در اين مطالعه، رابطه اي بين مصرف كولا و پوكي استخوان در آقايان ديده نشد! بنابراين به طور خاص به خانم ها توصيه مي كنيم در مصرف نوشابه يك تجديد نظري بكنند!
بي دندان مي شويد
اكثريت قريب به اتفاق نوشابه ها داراي مقادير فراواني كربوهيدرات(همان قند خودمان!)و اسيد(بويژه اسيد فسفريك)هستند كه هر دو از دشمنان شناخته شده دندان ها به شمار مي روند.
اسيد، به دو راه مي تواند باعث تخريب ميناي دندان شود. يكي اينكه به طور مستقيم خورده شود(مثلا به همراه نوشابه)و ديگري اينكه توسط باكتري هاي موجود در دهان كه اسيد توليد مي كنند، ايجاد شود و دندان را از بين ببرد. اين باكتري ها با مصرف قند و اثراتي كه روي آن مي گذارند باعث ايجاد اسيد مي شوند. حالا خودتان تصور كنيد يك نوشابه مملو از اسيد و قند چه تركيب فوق العاده اي براي تخريب دندان ها مي تواند باشد. البته توجه داشته باشيد كه نوشابه هاي فاقد قند يا رژيمي  هم براي تخريب دندان به اندازه كافي قند دارند و البته اسيد آنها هم كه سر جايش است!
براي بررسي تاثير مصرف نوشابه بر پوسيدگي دندان، پژوهشگران دانشگاه آيوا آمريكا در يك مطالعه جالب، 5 بطري از انواع مختلف نوشابه را در نظر گرفتند و در هر بطري 4 دندان را به مدت 25 ساعت قرار دادند. اين پژوهش كه نتايج آن در كنگره سالانه انجمن پژوهشگران دندان آمريكا ارائه شد، نشان داد كه قرار دادن دندان به مدت 25 ساعت در يك بطري كوكاكولا باعث مي شود ميناي دندان تا عمق 92 ميكرومتر(يعني 92 هزارم متر)تخريب شود. اين ميزان براي كوكاكولاي رژيمي 61ميكرومتر بود. البته اين پژوهش اعتراض شركت هاي نوشابه سازي را به دنبال داشته كه معتقدند نوشيدن نوشابه با قرار دادن دندان در نوشابه خيلي فرق دارد!
به هرحال با توجه به اينكه كمتر كسي حاضر است براي حفظ دندان هايش از مصرف نوشابه صرفنظر كند، دندانپزشكان به اين توصيه ها قناعت كرده اند: براي كاهش تاثير مصرف نوشابه روي دندان ها، نوشابه را همراه با غذا ميل كنيد؛ ترجيحاً از ني استفاده كنيد؛ نوشابه را در دهانتان نگه نداريد و لااقل شب ها از خير مصرف نوشابه بگذريد. در ضمن بهتر است بدانيد كه مصرف نوشابه براي دندان هاي كودكان آثار سوء بسيار بيشتري دارد و اگر كودك شما به خوردن نوشابه عادت كرده، تنها و تنها خود شما مقصر هستيد كه اين عادت را در او ايجاد كرده ايد.
قندتان بالا مي رود
تقريباً تمام نوشابه ها حاوي مقادير قابل توجهي شكر هستند كه خطرات زيادي براي افراد ديابتي دارد. بنابراين اگر شما به مرض قند مبتلا هستيد، توصيه مي كنيم حتماً از نوشابه هاي فاقد قند يا داراي شيرين كننده هاي مصنوعي مطمئن استفاده كنيد. هرچند اگر بتوانيد به طوركلي از خير مصرف نوشابه بگذريد خيلي بهتر است.
گذشته از خطري كه نوشابه براي ديابتي ها دارد، مطالعات مختلفي هم در مورد تاثير مصرف نوشابه در ايجاد ديابت انجام شده است. از جمله اين مطالعات، پژوهشي است كه نتايج آن در سال2004 منتشر شد. اين مطالعه كه روي 50 هزار زن انجام شد، نشان داد كه مصرف روزانه يك بطري يا بيشتر نوشابه، خطر ابتلا به ديابت را در مقايسه با كساني كه كمتر از يك بطري در ماه نوشابه مصرف مي كنند، 80درصد افزايش مي دهد.
چاق مي شويد
هر بطري نوشابه به طور متوسط 20 قاشق چايخوري شكر دارد. مصرف اين مقدار شكر باعث افزايش كالري دريافتي و در نتيجه ايجاد چاقي مي شود. تحقيقات نشان داده است كه مصرف 355ميلي ليتر نوشابه در روز خطر چاقي را در كودكان تا 60 درصد افزايش مي دهد و حتماً شما هم مي دانيد كه افرادي كه از كودكي چاق مي شوند در آينده خيلي سخت تر مي توانند خود را لاغر كنند. در ضمن بد نيست اين را هم بدانيد كه مصرف بيش از حد نوشابه در كنار ساير تنقلات بي ارزش مانند چيپس و پفك باعث شده كه نسل جديد ايرانيان در مقايسه با قبل، 4 سانتي متر كوتاهتر باشند! پس اگر به فكر آينده فرزند خود هستيد، مراقب باشيد كه چه مي خورد.
اندر فوايد كولا
از بدي هاي نوشابه كه زياد گفتيم، حالا كمي هم از خوبي هايش بشنويد:
1)در بسياري از ايالت هاي آمريكا، گشت هاي پليس همواره گالن هاي بزرگ كولا را به همراه دارند. اگر گفتيد چرا؟ براي اينكه وقتي تصادف شد، به كمك كولا به راحتي مي توان خون ها را از روي آسفالت شست!
2)تميز كردن توالت! شما مي توانيد يك بطري نوشابه را روي چيني دستشويي خالي كنيد و بعد از يك ساعت آن را بشوييد. اسيد سيتريك موجود در نوشابه، تميزي را براي شما به ارمغان مي آورد!
3)تميز كردن رنگ سپر ماشين!
4)تميز كردن رسوبات اطراف ترمينال هاي باطري اتومبيل!
5)براي شل كردن پيچ هاي زنگ زده مي توانيد كمي نوشابه روي آن بريزيد و چند دقيقه صبر كنيد!
بس است يا باز هم بگوييم؟!]]>
</TEXT>
</DOC>
<DOC>
<DOCID>HAM2-860121-106</DOCID>
<DOCNO>HAM2-860121-106</DOCNO>
<ORIGINALFILE>/1386/860121/world/_sciew.htm</ORIGINALFILE>
<ISSUE>سه شنبه 21 فروردين 1386</ISSUE>
<DATE calender="Western">2007-04-10</DATE>
<DATE calender="Persian">1386/01/21</DATE>
<CAT xml:lang="fa">علمی فرهنگی.علمی</CAT>
<CAT xml:lang="en">Science and Culture.Science</CAT>
<TITLE>
<![CDATA[نكته بهداشتي روز
عوامل خطر ساز در خفگي كودكان]]>
</TITLE>
<TEXT>
<![CDATA[همشهري آنلاين: برخلاف تصور، آسيب هايي كه باعث خفگي كودكان مي شوند،  خيلي ساده اتفاق مي افتد و عواملي كه به خفگي منجر مي شوند به وفور در محيط زندگي كودكان وجود دارند و در زماني كه كودك با چنين عواملي تنها بماند،  از روي كنجكاوي و بي تجربگي خود را در معرض خطر قرار مي دهد. بنابراين بزرگ ترها به ويژه والدين واجب است كه راه هاي پيشگيري از خفگي را شناخته و كودكان را از تهديد كننده هاي مربوط دور نگه دارند.
پيشگيري از خفگي كودكان
* هر گونه طناب و حتي كمربند لباس را از دسترس كودكان دور نگه داريد. مواردي مشاهده شده است كه كودكان ضمن بازي كردن با طناب و پيچاندن آن به دور گردن موجبات خفگي خود و يا هم بازي خود را فراهم كرده اند.
* پاكت هاي پلاستيكي بزرگ را در دسترس كودكان قرار ندهيد. كودكان مي توانند با فرو بردن پاكت در سر و گير كردن آن در دور گردن كه در بعضي مواقع، قادر به بيرون آوردن آن هم نيستند، زمينه خفگي را فراهم ساخته و با اين كار باعث خفگي كامل يا اختلالات مغزي خود شوند(به علت نرسيدن اكسيژن به سلول هاي مغزي.)
* از خواباندن كودك در بالش هاي خيلي نرم(مثل بالش هاي تهيه شده از پر)و بزرگ اجتناب كنيد. بالش هاي تهيه شده از پر در بعضي از كودكان موجب حساسيت هاي تنفس مي شوند. گير كردن راه هاي تنفسي كودك در لاي بالش،  ممكن است موجب خفگي يا مشكل تنفسي براي كودك شود.
* در زمان شير خوردن كودك با شيشه او را تنها نگذاريد.
خفه شدن در كودكان كم سن اغلب ناشي از غذاهايي است كه براي آنها مناسب نيست، يا به نحو مناسب تكه تكه و آماده نشده است.
غذاهايي كه سفت و گرد هستند از اين لحاظ بيشترين خطر را براي كودكان دارند و بايد يا به دقت قطعه قطعه شوند يا اصلاً به كودك داده نشوند.
از جمله غذاهايي كه بيشترين خطر خفگي در كودكان كم سن را دارند مي توان به اينها اشاره كرد:
• هات داگ يا قطعات بزرگ سوسيس و ساير گوشت هاي آماده.
• مغز هاي خوراكي مانند بادام و فندق و تخمه ها.
• مكعب ها يا تكه هاي پنير.
• دانه كامل انگور و سبزي هاي خام.]]>
</TEXT>
</DOC>
<DOC>
<DOCID>HAM2-860121-107</DOCID>
<DOCNO>HAM2-860121-107</DOCNO>
<ORIGINALFILE>/1386/860121/world/_sciew.htm</ORIGINALFILE>
<ISSUE>سه شنبه 21 فروردين 1386</ISSUE>
<DATE calender="Western">2007-04-10</DATE>
<DATE calender="Persian">1386/01/21</DATE>
<CAT xml:lang="fa">علمی فرهنگی.علمی</CAT>
<CAT xml:lang="en">Science and Culture.Science</CAT>
<TITLE>
<![CDATA[جهان سلامت
قلب هاي به هم چسبيده جدا شدند]]>
</TITLE>
<TEXT>
<IMAGE>/1386/860121/world/011634.jpg</IMAGE>
<![CDATA[
سميه شرافتي
پزشكان تايلندي در يك عمل جراحي بي نظير، جداسازي نوزادان دوقلويي كه با قلب و كبد به هم چسبيده متولد شده بودند را با موفقيت به انجام رساندند. اين دختران دوقلو كه از ناحيه قلب و كبد به هم چسبيده بودند، طي يك عمل جراحي دقيق از هم جدا شدند. پانواد و پانتاوان تيان جاي، از قسمت بالاي سينه تا پايين شكم هايشان به يكديگر چسبيده بودند. نكته اي كه اين نوزادان را منحصر به فرد مي كند، اتصال حفره بالايي يا دهليز قلب هاي آنها به يكديگر و پمپ خون از يك قلب به قلب ديگر بوده است.
در نتيجه اين عمل دوازده ساعته كه در روز 20 فوريه با حضور 61 دكتر جراح و پرستار صورت گرفت، هر دو دختر بعد از جداسازي در وضعيت خوبي به سر مي برند و تنها يكي از آنها دچار نارسايي قلبي ناچيزي است كه در سنين بالاتر با يك عمل جراحي كاملاً برطرف مي شود. اين دوقلوها در سن 8 ماهگي تحت عمل جراحي قرار گرفتند اما بيمارستان اعلام خبر جراحي آنها را به تعويق انداخت تا پزشكان تيم نسبت به سلامت و نجات جان دوقلوها مطمئن شوند. دكتر سريوچاتي به خبرنگار آسوشيتدپرس گفته: آزمايشmri و سي تي اسكن به طور واضح اتصال قلب هاي نوزادان را نشان داده است، ولي پزشكان از وابستگي اين دو قلب و اينكه يكي از آنها مي تواند بدون ديگري كار كند مطمئن نبودند زيرا در برخي موارد اتصال قلب ها، معاينات نشان مي دهد كه قلب ها به صورت جداگانه توانايي فعاليت ندارند و طي عمل جراحي حتما يكي از بيماران فداي ديگري مي شود. در اين عمل جراحي بي نظير، پزشكان با شروع جراحي و باز كردن قلب ها،  محل اتصال قلب هاي دو كودك را مسدود و از جريان خون از يك قلب به قلب ديگر جلوگيري كردند تا از توانايي قلب ها براي حيات جداگانه اطمينان حاصل كنند.پزشكان مي گويند دوقلوهاي به هم چسبيده اي كه قلب مشترك دارند، غالباً در برابر بيماري ها آسيب پذيرترند و متوسط عمر كمتري نسبت به ساير دوقلوهاي به هم چسبيده دارند.
ادعاي بيمارستان سيرياج در رابطه با اينكه اين عمل موفق اولين عمل جراحي از نوع خود بوده است، در ابتدا قابل تاييد نبود زيرا هنوز مشخص نشده بود كه اين عمل جراحي چه تفاوتي با عمل جراحي صورت گرفته در ايالت متحده آمريكا در سال2002 داشت. در اين عمل جراحي كه در دانشگاه بيمارستان كودكان مريلند انجام گرفت، پزشكان با موفقيت لويز و كريستين اونزيگا، دو دختر اوگاندايي كه از ناحيه قلب و كبد به هم چسبيده بودند را از هم جدا كردند.علت به هم چسبيدگي دوقلوها اين است كه در مرحله جنيني جداسازي آنها به طور كامل صورت نمي گيرد. احتمال وقوع اين اتفاق در دختران سه برابر بيشتر از پسران است(شيوع دوقلوهاي به هم چسبيده يك مورد از هر 150 تا 200 هزار تولد است). همچنين شانس زنده ماندن اين دوقلوها بستگي به نحوه اتصال آنها دارد. حدود 40 تا 60 درصد اين دوقلوها مرده به دنيا مي آيند و 35 درصد آنها تنها 24 ساعت يا كمتر مي توانند به حيات خود ادامه دهند.]]>
</TEXT>
</DOC>
<DOC>
<DOCID>HAM2-860121-108</DOCID>
<DOCNO>HAM2-860121-108</DOCNO>
<ORIGINALFILE>/1386/860121/world/_sciew.htm</ORIGINALFILE>
<ISSUE>سه شنبه 21 فروردين 1386</ISSUE>
<DATE calender="Western">2007-04-10</DATE>
<DATE calender="Persian">1386/01/21</DATE>
<CAT xml:lang="fa">علمی فرهنگی.علمی</CAT>
<CAT xml:lang="en">Science and Culture.Science</CAT>
<TITLE>
<![CDATA[جدول اعداد
318]]>
</TITLE>
<TEXT>
<IMAGE>/1386/860121/world/011640.jpg</IMAGE>
<![CDATA[
اعداد 1 تا 9 را در هر يك از سطرها و ستون ها و مربع هاي كوچك 3 در 3 طوري قرار دهيد كه فقط يك بار نوشته شود. پاسخ جدول را فردا در روزنامه ملاحظه خواهيد كرد.]]>
</TEXT>
</DOC>
</HAMSHAHRI2>
