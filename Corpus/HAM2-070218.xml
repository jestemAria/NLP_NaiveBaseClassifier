<?xml version="1.0" encoding="UTF-8" standalone="no"?>
<!DOCTYPE HAMSHAHRI2 SYSTEM "hamshahri.dtd">

<HAMSHAHRI2>
<COPYRIGHT>
<![CDATA[Hamshahri2 Corpus, Beta Release!
Copyright 2004-2008, Database Research Group (DBRG), Faculty of Engineering, University of Tehran
All the news content in the corpus is copyrighted by Hamshahri Newspaper (www.hamshahri.net)

Homepage:
http://ece.ut.ac.ir/dbrg/hamshahri/ham2

Contact:
darrudi@insf.org 

Please view the enclosed `Help.txt` file in the package for more information (tag description, etc).

IT IS A BETA RELEASE, PLEASE DON NOT REDISTRIBUTE IT!]]>
</COPYRIGHT>
<DOC>
<DOCID>HAM2-851129-001</DOCID>
<DOCNO>HAM2-851129-001</DOCNO>
<ORIGINALFILE>/1385/851129/news/_adabh.htm</ORIGINALFILE>
<ISSUE>يكشنبه 29 بهمن 1385 - سال چهاردهم - شماره4209 - Feb 18, 2007</ISSUE>
<DATE calender="Western">2007-02-18</DATE>
<DATE calender="Persian">1385/11/29</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
<![CDATA[اظهار اميدواري تهيه كنندگان از آغاز به كار ستاد مبارزه با قاچاق محصولات سينمايي
يارانه سينما به جيب قاچاقچيان مي رود
عكس: محمد توكلي]]>
</TITLE>
<TEXT>
<IMAGE>/1385/851129/news/014424.jpg</IMAGE>
<![CDATA[
گروه ادب وهنر- طرح عملياتي مبارزه با نشر و توزيع فيلم هاي غيرمجاز و قاچاق محصولات سينمايي ايراني و خارجي از ديروز آغاز شد. هدف از اجراي اين طرح شناسايي و برخورد قانوني با فروشندگان فيلم ها و آثار سينمايي غيرمجاز است. اين طرح عملياتي كه در ادامه عرضه  ويژه و كاهش قيمت محصولات سينمايي طي ماه هاي اخير انجام مي شود، با هدف حفظ حقوق تهيه كنندگان آثار سينمايي در راستاي حمايت از سينماي ملي كشور، صيانت از حريم خصوصي افراد به طور مستمر ادامه خواهد يافت.
با مجرمين برخورد نمي شود
مرتضي شايسته، تهيه كننده شكل گيري معضل قاچاق فيلم را به سال هاي قبل از حضور سيف الله داد در معاونت سينمايي نسبت داده و مي گويد: سال هاي زيادي است كه به اين معضل واكنش نشان مي دهيم، نامه مي نويسيم و پيگيري مي كنيم. شايد تا به حال بيش از 200 جلسه براي پيگيري پديده شوم قاچاق فيلم هاي ايراني با ارگان هاي مختلف در وزارت ارشاد داشتيم . امروزه شبكه ويدئويي قانوني توزيع و فروش فيلم نيز به طور كامل از بين رفته است. مردم مي توانند فيلم ها را به يك هشتم قيمت از سوپر ماركت ها و يا كنار خيابان تهيه كنند. در حال حاضر تعداد زيادي از سينماهاي شهرستان ها در معرض تعطيلي كامل قرار دارند، چون سي.دي هاي غيرمجاز زودتر از فيلم ها به شهرستان ها رسيده است. او در ادامه مي گويد: فيلمي كه مي تواند 500 ميليون درآمد داشته باشد، با ورود به شبكه قاچاق 400 ميليون را به راحتي از دست مي دهد. به نظر مي رسد اين روزها همه چيز براي حراج سرمايه صاحبان فيلم ها مهياست و هيچ تهيه كننده اي در امان نيست. تهيه كننده فيلم هاي ايراني اين روزها متأسفانه ناخواسته جيب قاچاقچي را پرسود مي كند. به عنوان مثال بيش از 700 هزار سي دي قاچاق فيلم مهمان مامان و تنها 5هزار سي دي قانوني اين فيلم به فروش رسيد. دو ميليون نسخه غيرقانوني فيلم مارمولك نيز به راحتي توزيع و فروخته شد. برآورد ما اين است كه اين شبكه ساليانه بيش از 250ميليارد تومان درآمد دارد و فيلم هاي غيرمجاز كم كم صاحب آرم و بسته بندي هم مي شوند. طرح عملياتي مبارزه با نشر و توزيع فيلم هاي غير مجاز و قاچاق محصولات سينمايي اهميت زيادي دارد و مي تواند امنيت را به سينما بازگرداند. اميدوارم فعاليت ستاد تشكيل شده استمرار داشته و اين حركت حمايتي، ادامه پيدا كند. سيروس تسليمي، تهيه كننده نيز معتقد است: در هيچ كشوري فيلم هاي ملي و داخلي به اين صورت غيرقانوني فروخته نمي شوند. او مي گويد: اين معضل تا جايي پيش رفته كه براي فيلم ها پوستر و جلد نيز طراحي مي كنند و در سطح چند صدهزار نسخه اي در سطح ايران تكثير مي كنند. قبلاً اين اتفاق تنها براي فيلم هاي قديمي تر مي افتاد اما امروزه فيلم هاي روي اكران و اكران نشده نيز درگير شده اند.ما نمي دانيم اين شبكه از كجا هدايت
مي شود، اما اگر نظير اين اتفاق در كشورهاي اروپايي و آمريكايي رخ دهد با مجرمين همانند يك سارق برخورد مي شود، اما در ايران تا امروز به دليل نبود قانون كپي رايت و نبود قانون مدون، سرمايه ها به راحتي بر باد رفته است.اين تهيه كننده در ادامه با اشاره به پيگير بودن اهالي سينما در رفع اين معضل و در نهايت تشكيل ستاد مبارزه با قاچاق كالا مي گويد: خوشبختانه اين روزها شديداً پيگير هستيم و خانه سينما نيز كه وظيفه حمايت و حفظ حقوق سينماگران را بر عهده دارد اقدامات مؤثري انجام داده است.
حسن توكل نيا، يكي ديگر از تهيه كننده هايي كه مانند ساير همكارانش از گزند شبكه غيرقانوني توزيع در امان نبوده، نيز در اين رابطه مي گويد: مسئولين تا كنون فقط صحبت از حمايت آثار فرهنگي را به ميان مي آوردند، ولي در عمل هيچ علاقه اي به اين موضوع نشان نمي دادند. ما فيلم را تبليغ مي كنيم و قاچاقچي ها سود مي برند. ما اميدواريم مسئولين حالا با آغاز فعاليت اين ستاد به فكر بيفتند و طبق فرموده مقام معظم رهبري وظيفه شرعي و عرفي خود را در جلوگيري از تكثير غيرمجاز انجام دهند. البته وقتي اتوبوس هاي بين راهي فيلم غيرمجاز نمايش مي دهند ديگر از نوجوان دستفروش انتظار نمي رود. وقتي ويدئو كلوپ هايي كه از وزارت ارشاد مجوز گرفته اند، فيلم هاي قاچاق شده را نمايش مي دهند، ديگر چه صحبتي باقي مي ماند، ما حالا مي خواهيم آب ريخته را جمع كنيم. مؤسسه رسانه هاي تصويري نيز ديگر درآمدي ندارد؛ فيلمي را كه آنها 50 ميليون تومان مي خريدند حالا برايش 20ميليون تومان هم نمي دهند.
حال سينما خوب نيست
محمد نيك بين، تهيه كننده نيز معتقد است: از آنجايي كه حجم عمليات اين شبكه قاچاق بسيار گسترده است، هيچ نهادي مسئوليت رسيدگي به اين معضل را بر عهده نمي گرفت. تا به حال كه مرجع مسئولي براي رسيدگي وجود نداشت،اين اهمال از سوي مسئولان باعث ترديد سينماگران مي شد و اين شبهه كه شايد قصد و نيت سويي در ميان باشد به وجود مي آمد. اين عدم پيگيري ها باعث مي شد اوضاع سينماي شكننده و فقير ما روزبه روز وخيم تر شده و از سويي تعدادي سودجو به صورت غيرقانوني منفعت ببرند و ما ورشكست شويم،اما ستاد مبارزه با قاچاق توزيع فيلم مي تواند به اين شبهات پايان دهد و اميدواريم اين ستاد با اقدام به جا در جهت رفع اين معضل بكوشد. در حال حاضر در تمام دنيا درآمد اصلي فيلم ها حاصل از فروش ويدئويي است، اما اين درآمد در ايران كم كم از بين مي رود و مجموعه اين عوامل بر توليد فيلم ها اثر مي گذارد، چون وقتي توانايي تهيه كننده كم شود و سرمايه اي نداشته باشد، مسلماً وام هاي وزارت ارشاد كمكي در راه جبران آن نمي كند. انگار اين روزها اين سوبسيدها به جيب همان قاچاقچي ها مي رود.]]>
</TEXT>
</DOC>
<DOC>
<DOCID>HAM2-851129-002</DOCID>
<DOCNO>HAM2-851129-002</DOCNO>
<ORIGINALFILE>/1385/851129/news/_adabh.htm</ORIGINALFILE>
<ISSUE>يكشنبه 29 بهمن 1385 - سال چهاردهم - شماره4209 - Feb 18, 2007</ISSUE>
<DATE calender="Western">2007-02-18</DATE>
<DATE calender="Persian">1385/11/29</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
<![CDATA[اكبر آقا با تئاتر خداحافظي كرد]]>
</TITLE>
<TEXT>
<IMAGE>/1385/851129/news/014451.jpg</IMAGE>
<![CDATA[
گروه ادب و هنر- اكبر عبدي كه تا چندي پيش نمايش اكبرآقا آكتور تئاتر را در تالار سنگلج اجرا مي كرد،  گفت:  عطاي تئاتر را به لقايش بخشيدم.
وي با انتقاد از شرايط نامساعد اجراي تئاتر افزود: علي رغم تمام موفقيت هاي اين نمايش، به شدت از اجراي تئاتر پشيمان هستم و امكان ندارد ديگر تئاتر كار كنم.
عبدي گفت: بعد از 130 شب كه نمايش را اجرا كرده ايم، هنوز درآمد حاصل از فروش گيشه را به ما پرداخت نكرده اند و به همين دليل هنوز نتوانسته ام با عوامل گروه تسويه حساب كنم.
اين بازيگر تئاتر با انتقاد از عملكرد ضعيف مسئولان تئاتر گفت: ما بودجه نخواستيم بلكه درآمد خود را مي خواهيم و اين در حالي است كه حتي پيش پرداخت نمايش به ما داده نشده است. در صورتي كه اين بودجه بايد صرف تهيه لباس و دكور نمايش مي شد.
عبدي گفت: در تمام اين سالها به تئاتر گلريز نرفتم، چون مي خواستم نمايشي كمدي اجرا كنم كه در عين سنگين بودن، تماشاگر هم داشته باشد، اما با برخوردي كه شده است متوجه شدم اجراي برنامه در عروسي ها بهتر از اجراي تئاتر است. عبدي با اشاره به انعقاد قرارداد با 48 تن از اعضاي گروهش گفت: بچه هاي تئاتر را دريابيد اين افراد به سختي كار مي كنند و زحمات فراواني را متقبل مي شوند اما كسي به فكر آنها نيست. وقتي با من اينگونه برخوردي مي شود، بايد به حال جوان ترها تاسف خورد.]]>
</TEXT>
</DOC>
<DOC>
<DOCID>HAM2-851129-003</DOCID>
<DOCNO>HAM2-851129-003</DOCNO>
<ORIGINALFILE>/1385/851129/news/_adabh.htm</ORIGINALFILE>
<ISSUE>يكشنبه 29 بهمن 1385 - سال چهاردهم - شماره4209 - Feb 18, 2007</ISSUE>
<DATE calender="Western">2007-02-18</DATE>
<DATE calender="Persian">1385/11/29</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
<![CDATA[دوشنبه؛ افتتاح سمپوزيوم جهاني مجسمه سازي تهران]]>
</TITLE>
<TEXT>
<![CDATA[گروه ادب و هنر- نخستين سمپوزيوم بين المللي مجسمه سازي تهران فردا با حضور رئيس شوراي اسلامي شهر تهران افتتاح مي شود.
آيين گشايش سمپوزيوم در يكي از سالن هاي پارك چيتگر و همجوار با فضاي آزادي كه براي برپايي كارگاه هاي مجسمه سازي سمپوزيوم در ميدان بهار اين پارك انتخاب شده است برگزار مي شود.در اين مراسم پس از ارائه گزارشي توسط محمد مهدي عسگرپور، دبير سمپوزيوم بين المللي مجسمه سازي، سخنراني مهندس چمران، رئيس شوراي اسلامي شهر تهران و پخش دو مستند از فعاليت هاي دبيرخانه و اقدامات مجموع دست اندركاران سمپوزيوم در يك سال گذشته، هنرمندان برگزيده در برنامه اي جداگانه معرفي شده و هر يك به مدت 10 دقيقه به خوانش طرح خود مي پردازند.
22 نفر هنرمند مجسمه ساز براي شركت در نخستين سمپوزيوم بين المللي مجسمه سازي تهران دعوت شده اند كه از اين تعداد 16 نفر خارجي و 6 نفر ايراني هستند. هنرمندان حاضر در سمپوزيوم 20 روز براي اجراي طرح خود فرصت دارند و با پايان مهلت مقرر مجموعه آثار داوري شده و برگزيدگان نهايي انتخاب خواهند شد. به نفر اول 70 هزار دلار جايزه تعلق مي گيرد.]]>
</TEXT>
</DOC>
<DOC>
<DOCID>HAM2-851129-004</DOCID>
<DOCNO>HAM2-851129-004</DOCNO>
<ORIGINALFILE>/1385/851129/news/_adabh.htm</ORIGINALFILE>
<ISSUE>يكشنبه 29 بهمن 1385 - سال چهاردهم - شماره4209 - Feb 18, 2007</ISSUE>
<DATE calender="Western">2007-02-18</DATE>
<DATE calender="Persian">1385/11/29</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
<![CDATA[يك هفته با هنرهاي تجسمي
حمايت از سنت ها]]>
</TITLE>
<TEXT>
<![CDATA[گروه ادب و هنر- خبر درگذشت هنرمند پيشكسوت حسن اسماعيل زاده مشهور به چليپا از آخرين بازمانده هاي نقاشي قهوه خانه اي در اولين روز هفته گذشته موجب افسوس جامعه هنري شد. هنر زنده ياد اسماعيل زاده ملهم از تاريخ و فرهنگ غني ايراني و اسلامي است و آثار به جاي مانده از اين نقاش بزرگ با موضوعات ملي، حماسي و مذهبي به تصوير كشيده شده اند.با درگذشت اين هنرمند، بار ديگر بر تداوم و حمايت هنرمندان رشته هنرهاي سنتي يادآوري مي شود و نيز توجه به حفظ ميراث استاد حسن اسماعيل زاده و امثال او ضرورت مي يابد.
اما نمايش هنر ايران و   آثار هنرمندان ايراني در خارج از مرز هاي كشورمان از ديگر رويدادهاي هنرهاي تجسمي كشور است كه از جمله مي توان به نمايش كارهاي دستي زنان هنرمند استان آذربايجان شرقي شامل سرمه دوزي، بريده دوزي، طراحي روي پارچه،  نقاشي، سفال، معرق و...در آنكارا اشاره كرد. همچنين جلوه هايي از فرهنگ ايران مانند انواع صنايع دستي، فرش، مولاژهاي تخت جمشيد، البسه اقوام ايراني و اسناد پنجاه سال سابقه روابط ايران و تايلند در دانشگاه بانكوك در تايلند به نمايش درآمد.
از سويي ديگر نمايشگاه شكوه پارسي در سومين دوره نمايش عمومي خود در ژاپن در موزه ملي تاريخ ژاپن شهر ساكورا آغاز به كار كرد و تا پنجم فروردين آينده برقرار خواهد بود.در اين نمايشگاه 210 شي ء تاريخي از آثار منحصر به فرد هزاره پنجم قبل از ميلاد تا پايان دوره ساساني از چهار موزه ملي، رضا عباسي، آذربايجان و تخت جمشيد انتخاب و به ژاپن ارسال شده اند.
تأكيد بر ضرورت ايجاد موزه كاريكاتور انقلاب و جنگ از سوي رئيس خانه كاريكاتور ايران، از موضوعات ديگري بود كه در هفته گذشته عنوان شد. شجاعي طباطبايي گفته است، كاريكاتور در زمان انقلاب و جنگ، مردم را به مبارزه، مقاومت و استمرار در رسيدن به پيروزي تشويق مي كرد.اتمام طراحي يك موزه و خبر افتتاح دو موزه ديگر در شهرهاي كشورمان، از اتفاقات خوشايند هنري است كه در هفته پيش شاهد بوديم.
موزه مردم شناسي قصر شيرين در صورت ساخت، تنها موزه اين شهر است كه در ساختمان اداري سازمان ميراث فرهنگي و گردشگري در حال راه اندازي است. طراحي اين موزه اكنون به پايان رسيده است و پس از آن قرار است گردآوري و تكميل آثاري كه در آن به نمايش گذاشته مي شود، آغاز شود.موزه آب نراق در آب انبار حاج عبادالباقي يكي از بناهاي تاريخي نراق در روز جهاني موزه ها افتتاح مي شود و به نمايش وسايل و ابزار آبكشي در گذشته و امروز مي پردازد.و بالاخره اين كه شنيديم تنها موزه شهر ساوه نيز در روز جهاني موزه ها افتتاح خواهد شد. موزه مردم شناسي ساوه در بنايي متعلق به دوران صفوي و در گنبد چهار سوق شهر ساخته مي شود و بخشي از آن به نمايش آثار ايل شاهسون اختصاص مي يابد. گفته شده اين موزه در روز 28ارديبهشت 86 آغاز به كار مي كند.]]>
</TEXT>
</DOC>
<DOC>
<DOCID>HAM2-851129-005</DOCID>
<DOCNO>HAM2-851129-005</DOCNO>
<ORIGINALFILE>/1385/851129/news/_adabh.htm</ORIGINALFILE>
<ISSUE>يكشنبه 29 بهمن 1385 - سال چهاردهم - شماره4209 - Feb 18, 2007</ISSUE>
<DATE calender="Western">2007-02-18</DATE>
<DATE calender="Persian">1385/11/29</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
<![CDATA[اخبار كوتاه]]>
</TITLE>
<TEXT>
<![CDATA[جايزه  برلين به خدمتكار پادشاه انگليس: جايزه ويژه انجمن منتقدين جشنواره فيلم برلين به فيلمي درباره  جنگ جهاني دوم اختصاص يافت. جشنواره بين المللي فيلم برلين، كه با اهداي جوايز به آثار برتر پايان يافت، جايزه ويژه منتقدين اين جشنواره را به فيلم من خدمتكار پادشاه انگليس بودم اهدا كرد.
انيميشن نامزد اسكار در تهران: فيلم سينمايي قلعه معلق هاول كه سال 2006 نامزد اسكار بهترين پويانمايي شده بود، در بخش نمايش فيلم هاي بلند پنجمين جشنواره پويانمايي تهران حضور دارد. اين فيلم ساخته هايائو ميازاكي هنرمند برجسته و صاحب سبك ژاپني است كه برنده جايزه بهترين پويانمايي از انجمن منتقدان نيويورك در سال 2005، برنده بهترين جوايز انسي در سال 2006 و نامزد بهترين پويانمايي بلند آكادمي فيلم هاي علمي تخيلي و فانتزي و ترسناك سال 2006 شده است.
درگذشت يك پيشكسوت: محمد خواجوي ها معروف به ماني، از هنرمندان پيشكسوت راديو و عرصه دوبلاژ، پس از يك بيماري طولاني مدت صبح امروز در سن 78 سالگي چشم از جهان فروبست. مرحوم ماني از اوايل دهه 1330 وارد راديو شد و بيشتر در عرصه مديريت دوبلاژ و گويندگي فيلم هاي مستند فعاليت داشت.
سه نمايش ايراني در پاريس: سه نمايش ايراني و يك نمايش فرانسوي فروردين ماه 86 در هفته فرهنگي ايران در فرانسه روي صحنه مي رود. هفته فرهنگي ايران در فرانسه به همت رايزن فرهنگي سفارت ايران از اول تا چهاردهم فروردين ماه آينده در پاريس برگزار مي شود و در آن يك نمايش به كارگرداني علي راضي، نمايش پروانه و يوغ به كارگرداني آروند دشت آراي و يك نمايش سياه بازي روي صحنه خواهد رفت.
آغاز به كار هيات انتخاب جايزه شهيد آويني: فعاليت هيات انتخاب نخستين دوره اهداء جايزه بزرگ شهيد آويني براي گزينش برترين مستندهاي سال آغاز شد. هيات انتخاب شامل پوران درخشنده، محمدرضا مقدسيان، فرهاد ورهرام، فريده فرخنده كيش،  محمدرضا عرب،  مجيد اسماعيلي و رضا درستكار از جمع حدود 450 اثر ارسالي به دبيرخانه جايزه بزرگ شهيد آويني، مستند هاي برتر راهيافته به بخش اصلي اين رويداد فرهنگي هنري را انتخاب مي كنند.
نشانه شناسي سينما: هم انديشي نشانه شناسي سينما با همكاري معاونت پژوهشي فرهنگستان هنر و موزه هنرهاي معاصر تهران برگزار مي شود.اين هم انديشي يكشنبه 29 بهمن ماه از ساعت 9 تا 18 در سينما تك موزه هنرهاي معاصر تهران برگزار مي شود. از جمله مقالات اين سمينار، تاريخچه مطالعات زبان شناختي و نشانه شناختي سينما، بررسي نشانه، معنايي مذاكره در فيلم كافه ترانزيت از فاجعه تا خلق زيبايي شناختي، فرآيند معناسازي در سينماتوگرافي برسون، بررسي نشانه شناختي نگاه آينه در فيلم اسرار حروف، روايت شناسي فيلم ليلا و مهمان مامان، نشانه شناسي عنوان بندي آغاز فيلم، راهكارهاي بيان غياب در رسانه سينما و... است.]]>
</TEXT>
</DOC>
<DOC>
<DOCID>HAM2-851129-006</DOCID>
<DOCNO>HAM2-851129-006</DOCNO>
<ORIGINALFILE>/1385/851129/news/_akhar.htm</ORIGINALFILE>
<ISSUE>يكشنبه 29 بهمن 1385 - سال چهاردهم - شماره4209 - Feb 18, 2007</ISSUE>
<DATE calender="Western">2007-02-18</DATE>
<DATE calender="Persian">1385/11/29</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[عكس روز]]>
</TITLE>
<TEXT>
<IMAGE>/1385/851129/news/014502.jpg</IMAGE>
<![CDATA[
عكس: همشهري‎/ گلناز بهشتي
امسال 6 ميليون دانش آموز مقطع ابتدايي در سراسر كشور تحت پوشش طرح هميار پليس ويه نوروز قرار مي  گيرند. ديروز همايش نمادين هميار پليس در دبستان شهيد بهشتي در منطقه 6 شهر تهران برگزار شد.دانش  آموزان موظفند در مسافرت  هاي نوروزي به عنوان پليس خانواده در زمان وقوع تخلف با احترام تمام، نكات لازم را درباره رعايت قوانين راهنمايي و رانندگي به والدين و اقوام خود تذكر دهند.]]>
</TEXT>
</DOC>
<DOC>
<DOCID>HAM2-851129-007</DOCID>
<DOCNO>HAM2-851129-007</DOCNO>
<ORIGINALFILE>/1385/851129/news/_akhar.htm</ORIGINALFILE>
<ISSUE>يكشنبه 29 بهمن 1385 - سال چهاردهم - شماره4209 - Feb 18, 2007</ISSUE>
<DATE calender="Western">2007-02-18</DATE>
<DATE calender="Persian">1385/11/29</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[در شهر چه خبر]]>
</TITLE>
<TEXT>
<![CDATA[اس ام اس تلفن ثابت
سيستم ارسال پيام كوتاه از طريق تلفن ثابت تا پايان سال برقرار مي شود. هم اكنون اين سرويس به صورت پايلوت در شيراز به اجرا درآمده است و با مشخص شدن تعرفه هاي اين سرويس، استفاده از آن براي همه مشتركان امكان پذير مي شود. از لحاظ فني امكان اجرايي شدن اين سرويس در تمام كشور به طور هم زمان وجود دارد. گفته مي شود كه يك  سوم هزينه sms تلفن همراه براي قيمت sms تلفن ثابت پيشنهاد شده است. استفاده از سرويس sms تلفن ثابت مستلزم استفاده از گوشي هايي متفاوت است كه در حال حاضر چند شركت داخلي اقدام به وارد كردن اين گوشي ها كرده اند.
بدن سازي در پارك
براي نخستين بار در استان مازندران وسايل بدن سازي در پارك قائم  شهرداري ساري نصب شد. شهرداري مركز استان براي كمك به توسعه ورزش همگاني اقدام به نصب وسايل بدن سازي پاركي در پارك قائم  كنار رودخانه تجن كرده كه شامل 15 دستگاه متنوع بدنسازي است. شهرداري قصد دارد بعد از كارشناسي هاي لازم، دستگاه هاي بدنسازي پاركي را در ساير پارك ها نصب كند و مسئولان اميدوارند شهروندان در حفظ و نگهداري اين وسايل با شهرداري همكاري لازم را داشته باشند.
عرضه مستقيم
100 مركز عرضه مستقيم مواد غذايي در سطح استان كردستان راه اندازي شد. قيمت مواد عرضه شده در اين مراكز?? تا?? درصد ارزانتر از بازار آزاد بوده و به همين دليل با استقبال مردم استان روبه رو شده است. در اين مراكز اصناف و سازمان بازرگاني قيمت مواد غذايي و ميوه را تعيين مي كنند. همچنين به منظور پيشگيري از افزايش قيمت ميوه در ايام عيد نوروز، ذخيره برخي از اقلام ميوه در استان آغاز شده و با تعدادي از توزيع كنندگان عمده قرارداد خريد و ذخيره يك هزار و??? تن پرتقال و??? تن سيب درختي منعقد شده است. كردستاني ها   در ايام عيد نوروز ميوه را با قيمت فعلي آن خريداري خواهند كرد.
مسافرت سريع تر
زمان مسافرت ريلي مشهد- تهران 20 دقيقه كاهش يافت. با بهره برداري از تصفيه خانه آب ايستگاه راه آهن مشهد، توقف قطارهاي مسير تهران مشهد براي آب گيري در ايستگاه نقاب سبزوار حذف و 20 دقيقه از زمان توقف هاي قطار كاسته شد.  سامانه گرمايش، سرمايش و مولد بخار هر دستگاه قطار به 20 هزار ليتر آب صنعتي نياز دارد كه اين حجم آب با توقف 20 دقيقه اي قطار در ايستگاه نقاب تأمين مي شد. با راه اندازي اين سامانه روزانه 3 هزار ساعت اتلاف وقت مسافران در روز كاهش يافت.
آينده نرخ موتور
قيمت پايه فروش هر دستگاه موتورسيكلت در بازار طي سال آينده حدود 410 هزار تومان برآورد مي شود. پيش بيني مي شود قيمت عمده فروشي هر محصول در سال آينده كمتر از 370 هزار تومان نباشد و به اين ترتيب قيمت هر دستگاه موتورسيكلت در بازار كمتر از 410 هزار تومان نخواهد بود. ظاهرا شركت هاي چيني كه عمده ترين تامين كنندگان قطعات مورد نياز كارخانه هاي ايراني هستند، قيمت فروش خود را افزايش داده اند. از سوي ديگر در صورت سهميه بندي بنزين در سال آينده تقاضاي بازار براي خريد موتورسيكلت حدود 800 هزار دستگاه افزايش و در نتيجه قيمت اين محصول افزايش بيشتري خواهد داشت.]]>
</TEXT>
</DOC>
<DOC>
<DOCID>HAM2-851129-008</DOCID>
<DOCNO>HAM2-851129-008</DOCNO>
<ORIGINALFILE>/1385/851129/news/_akhar.htm</ORIGINALFILE>
<ISSUE>يكشنبه 29 بهمن 1385 - سال چهاردهم - شماره4209 - Feb 18, 2007</ISSUE>
<DATE calender="Western">2007-02-18</DATE>
<DATE calender="Persian">1385/11/29</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[مسابقه با جايزه‎/27]]>
</TITLE>
<TEXT>
<![CDATA[هزينه واقعي چقدر است؟
هزينه هر حمل و نقل با اتوبوس شركت واحد در سال 1385 چقدر برآورد شده است؟
(پاسخ را در صفحه 20 روزنامه امروز بيابيد.)
a)200 تومانc)150 تومان
b)250 تومانd)100 تومان
نحوه شركت در مسابقه: شركت كنندگان بايد يكي از گزينه هاي a ,b ,c ,d را حداكثر تا ساعت 18 امروز به شماره 3000251 و دارندگان تلفن هاي تاليا و ايرانسل به شماره 09122029165 اس ام اس كنند. به حساب 10 نفر از افرادي كه پاسخ صحيح داده باشند(5 نفر از تهران و 5 نفر از شهرستان ها)جايزه نقدي واريز مي شود. شماره تلفن همراه برندگان با حذف 3 رقم آن(و جايگزين علامت * به جاي رقم هاي حذف شده)فردا در روزنامه چاپ مي شود و همكاران ما به منظور دريافت شماره حساب بانكي با آنها تماس مي گيرند.(علت قرار دادن * به جاي رقم ها، جلوگيري از مزاحمت هاي احتمالي است.)
شماره تلفن برندگان مسابقه 26
]]>
<IMAGE>/1385/851129/news/014466.jpg</IMAGE>
</TEXT>
</DOC>
<DOC>
<DOCID>HAM2-851129-009</DOCID>
<DOCNO>HAM2-851129-009</DOCNO>
<ORIGINALFILE>/1385/851129/news/_akhar.htm</ORIGINALFILE>
<ISSUE>يكشنبه 29 بهمن 1385 - سال چهاردهم - شماره4209 - Feb 18, 2007</ISSUE>
<DATE calender="Western">2007-02-18</DATE>
<DATE calender="Persian">1385/11/29</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[فرهنگسرا]]>
</TITLE>
<TEXT>
<![CDATA[آشنايي با طب سنتي
فرهنگسراي بانو اقدام به برگزاري دوره آشنايي با طب سنتي و داروهاي گياهي كرده است. اين دوره شامل: معرفي طب سنتي، مزاج شناسي، راههاي حفظ تندرستي، آشنايي با گياهان دارويي رايج و آشنايي ساده با درمان هاي طبيعي است. علاقه مندان مي توانند براي كسب اطلاعات بيشتر به آدرس: خيابان وليعصر، ضلع شمالي پارك ساعي، كوي ساعي واحد آموزش فرهنگسراي بانو مراجعه كنند.
بانك تجربه هاي ماندگار
فرهنگسراي سالمند به منظور ثبت تجربيات سالمندان براي به كارگيري در زندگي افراد، بانك تجربه هاي ماندگار را راه اندازي كرده است. در اين بانك تجربياتي كه سالمندان در طول دوران زندگي شان اعم از معنويات، كار، تحصيلات، تربيت فرزندان، برنامه ريزي در زندگي، موفقيت ها، شكست ها، مديريت خانواده و... كسب كرده به طوري  كه مي تواند راه گشا و حلال مشكلات شهروندان به خصوص جوانان و نوجوانان باشد، با اسم و مشخصات هر فرد در بانك تجربه ثبت خواهد شد. سالمندان مي توانند تجربيات خود را براي ثبت در بانك تجربه هاي ماندگار به اين فرهنگسرا ارسال كنند. علاقه مندان براي كسب اطلاعات بيشتر مي توانند به نشاني: ميدان امام حسين، خيابان 17 شهريور، خيابان خشكبارچي، پارك خيام مراجعه كنند و يا با شماره تلفن 2-33302590 تماس بگيرند.]]>
</TEXT>
</DOC>
<DOC>
<DOCID>HAM2-851129-010</DOCID>
<DOCNO>HAM2-851129-010</DOCNO>
<ORIGINALFILE>/1385/851129/news/_akhar.htm</ORIGINALFILE>
<ISSUE>يكشنبه 29 بهمن 1385 - سال چهاردهم - شماره4209 - Feb 18, 2007</ISSUE>
<DATE calender="Western">2007-02-18</DATE>
<DATE calender="Persian">1385/11/29</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[بازار]]>
</TITLE>
<TEXT>
<IMAGE>/1385/851129/news/014460.jpg</IMAGE>
<![CDATA[
ميوه شب عيد
ميوه شب عيد يكي از اصلي ترين دغدغه هاي خانواده ها در تعطيلات نوروزي است كه با ورود به ماه اسفند بر شدت اين دغدغه ها افزوده مي شود. حتي در برخي مواقع گراني ميوه شب عيد باعث مي شود كه خانواده ها قيد ديد و بازديدهاي نوروزي را بزنند و تعطيلات نوروزي را در خانه و يا ساير شهرها سپري كنند.
اگرچه به نظر مي رسد اعلام قيمت ميوه براي شب عيد كمي زود باشد اما به گفته مسئولان اتحاديه ميوه و سبزي تهران، سيب و پرتقال شب عيد كيلويي 700 تومان توزيع خواهد شد. ميوه ذخيره سازي شده در اختيار اتحاديه ميوه و سبزي تهران قرار گرفته و اين ميوه ها براي شب عيد از طرف واحدهاي ميادين ميوه توزيع مي شود. با وجود تمام اين خبرهاي خوش بعيد است كه خريداران بپذيرند قيمت ميوه در شب عيد افزايش نيابد.]]>
</TEXT>
</DOC>
<DOC>
<DOCID>HAM2-851129-011</DOCID>
<DOCNO>HAM2-851129-011</DOCNO>
<ORIGINALFILE>/1385/851129/news/_bourse.htm</ORIGINALFILE>
<ISSUE>يكشنبه 29 بهمن 1385 - سال چهاردهم - شماره4209 - Feb 18, 2007</ISSUE>
<DATE calender="Western">2007-02-18</DATE>
<DATE calender="Persian">1385/11/29</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
<![CDATA[ارزش سرمايه گذاري در بازار سهام طي سال جاري اعلام شد
روي مرز 5 ميليارد دلار]]>
</TITLE>
<TEXT>
<![CDATA[گروه بورس- ارزش كل نقدينگي سرازير شده به سوي بورس تهران در طول يكسال اخير به مرز 5 ميليارد دلار رسيد.
طبق آخرين آمار رسمي منتشر شده در بورس تهران، از اول امسال تاكنون 43 هزار و 300 ميليارد ريال از نقدينگي بازار براي خريد اوراق سهام و 430 ميليارد ريال ديگر براي خريد اوراق مشاركت پرداخت شده است. طبق اين آمار ارزش داد و ستدهاي انجام شده در تابلوي غيررسمي بورس نيز به 66ميليارد ريال رسيده است.
بازده بازار
اما همزمان با رشد ارزش مبادلات در تالارهاي بورس، آمار دريافتي از كاهش نسبي بازده بازار نسبت به آغاز زمستان 85 حكايت دارد. در حالي كه در پايان پاييز، ميانگين بازده سرمايه گذاري در بورس تهران از مرز 5/6 1درصد فراتر رفته بود، در روزهاي پاياني بهمن ماه متوسط بازده بورس به محدوده 3/14 درصد بازگشته است. طبق اين آمار رقم رشد شاخص اصلي عملكرد بازار هم در حد 4/4درصد محدود شده است.
در اين مدت شاخص عملكرد سهام صنعتي بورس تهران 5 درصد رشد كرده و شاخص عملكرد سهام واسطه گران مالي شامل بانك ها، ليزينگ ها و هلدينگ ها 1/1 درصد تنزل داشته است.
كارنامه بازار
طبق اين آمار، ارزش جاري بازار سهام تهران، 5/2 درصد، در طول سال جاري، رشد كرده و به 370 هزار ميليارد ريال نزديك شده است. در اين مدت، به طور متوسط روزانه 202 ميليارد ريال نقدينگي براي خريد سهام در بورس تهران پرداخت شده، به طور متوسط از اول سال جاري به اين سو 53 ميليون سهم در روز در تالارهاي بورس داد و ستد شده است.]]>
</TEXT>
</DOC>
<DOC>
<DOCID>HAM2-851129-012</DOCID>
<DOCNO>HAM2-851129-012</DOCNO>
<ORIGINALFILE>/1385/851129/news/_bourse.htm</ORIGINALFILE>
<ISSUE>يكشنبه 29 بهمن 1385 - سال چهاردهم - شماره4209 - Feb 18, 2007</ISSUE>
<DATE calender="Western">2007-02-18</DATE>
<DATE calender="Persian">1385/11/29</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
<![CDATA[جمع آوري صف هاي فروش توسعه معادن روي]]>
</TITLE>
<TEXT>
<IMAGE>/1385/851129/news/014454.jpg</IMAGE>
<![CDATA[
گروه بورس- در مبادلات روز گذشته بازار سهام از ميزان صف هاي فروش شركت توسعه معادن روي كاسته شد.
در حالي كه شركت توسعه معادن روي در ماه گذشته با صف هاي سنگين سهامداران براي فروش سهام خود در اين شركت مواجه بود روز گذشته از ميزان صف هاي فروش سهام اين شركت كاسته شد. صف  هاي فروش اين سهم در طول يك ماه گذشته به 20 ميليون سهم نيز رسيده بود اما در داد و ستدهاي ديروز صف هاي فروش سهام اين شركت به زير يك ميليون سهم كاهش پيدا كرد.
بر اساس اين گزارش، در دادوستدهاي ديروز بازارگرداني سهام بر روي شركت هاي خودرويي گسترش يافت و چهار شركت؛ ايران خودرو، سايپا، ايران خودرو ديزل و سايپا آذين از جمله شركت هايي بودند كه عمليات بازارگرداني سهام بر روي سهام آنها ادامه يافت.
ديروز همچنين شركت معدني و صنعتي چادرملو بار ديگر به جدول تقاضاي بازار پيوست و 568 دستور براي خريد 5/4 ميليون سهم اين شركت صادر شد. ملي سرب و روي و سرمايه گذاري ساختمان ايران نيز از ديگر شركت هايي بودند كه به جدول تقاضاي بازار پيوستند. ديروز سهامداران براي خريد يك ميليون سهم سرمايه گذاري ساختمان 102 تقاضا پر كردند و صف هاي خريد ملي سرب و روي نيز از مرز يك ميليون سهم فراتر رفت.]]>
</TEXT>
</DOC>
<DOC>
<DOCID>HAM2-851129-013</DOCID>
<DOCNO>HAM2-851129-013</DOCNO>
<ORIGINALFILE>/1385/851129/news/_bourse.htm</ORIGINALFILE>
<ISSUE>يكشنبه 29 بهمن 1385 - سال چهاردهم - شماره4209 - Feb 18, 2007</ISSUE>
<DATE calender="Western">2007-02-18</DATE>
<DATE calender="Persian">1385/11/29</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
<![CDATA[ادامه صعود شاخص روي منحني مس]]>
</TITLE>
<TEXT>
<![CDATA[گروه بورس- شاخص كل بورس تهران در معاملات اولين روز هفته با 11 واحد افزايش به كار خود پايان داد.
بر اساس اين گزارش، در داد و ستدهاي ديروز بار ديگر شاخص كل بورس تهران در نتيجه افزايش ارزش سهام شركت ملي صنايع مس ايران افزايش يافت و خود را به 10 هزار واحد نزديك تر كرد. ديروز شاخص هاي بازده بازار و صنعت نيز هركدام به ترتيب 36 و 9 واحد افزايش يافتند، شاخص واسطه گري هاي مالي نيز با 24 واحد صعود به كار خود پايان داد. ديروز شركت ملي صنايع مس ايران با 5/9 واحد تأثير مثبت بر شاخص بيشترين سهم را در صعود شاخص داشت. پس از شركت مس، ايران خودرو و بانك پارسيان در مجموع 3 واحد شاخص بورس را بالا كشيدند. شركت هاي ايران خودرو ديزل، ملي سرب و روي ايران و سرمايه گذاري توسعه ملي از ديگر شركت هاي تأثيرگذار در صعود شاخص بودند. در مبادلات ديروز سيمان فارس و خوزستان بيشترين نقش را در نزول شاخص داشت اما اين تأثيرفقط 78 صدم واحد بود.]]>
</TEXT>
</DOC>
<DOC>
<DOCID>HAM2-851129-014</DOCID>
<DOCNO>HAM2-851129-014</DOCNO>
<ORIGINALFILE>/1385/851129/news/_bourse.htm</ORIGINALFILE>
<ISSUE>يكشنبه 29 بهمن 1385 - سال چهاردهم - شماره4209 - Feb 18, 2007</ISSUE>
<DATE calender="Western">2007-02-18</DATE>
<DATE calender="Persian">1385/11/29</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
<![CDATA[بورس نفت ايران تا يك ماه ديگرتأسيس مي شود]]>
</TITLE>
<TEXT>
<![CDATA[ايلنا: وزير اقتصاد از راه ژاندازي بورس نفت ايران طي يك ماه آينده خبر داد و بر لزوم هماهنگي زيرمجموعه ژهاي بخش نفت براي حركت در قالبي جديد و هماهنگ با بورس نفت تاكيد كرد.
داوود دانش ژجعفري، در حاشيه نخستين اجلاس بين ژالمللي صنعت پالايش نفت ايران، گفت: تاسيس بورس نفت نيازمند مقدماتي است كه دو وزارتخانه نفت و امور اقتصادي و دارايي به دنبال فراهم كردن آن هستند.دانش ژجعفري، در خصوص موانع تاخير در راه ژاندازي بورس نفت، توضيح داد: در حال حاضر فروش نفت، فرآورده ژهاي نفتي و مواد پتروشيمي در كشور روالي دارد كه با آمدن بورس نفت تحت تاثير قرار مي ژگيرد. بر اين اساس بايد هماهنگي ژهايي در درون صنعت نفت ايجاد شود، تا با راه ژاندازي بورس در قالب طرحي جديد كار خود را انجام دهند. وزير امور اقتصادي و دارايي، بر فراهم كردن مقدمات راه ژاندازي بورس نفت از سوي وزارت نفت تاكيد كرد و در پاسخ به اين پرسش كه آيا در صورت بين ژالمللي نشدن، اين بورس كارايي لازم را خواهد داشت؟، پاسخ داد: اين مورد نيز يكي از بررسي هاي ما بوده؛ زيرا يك اقدام بين ژالمللي، نيازمند هماهنگي با كشورهاي علاقه مند به همكاري است.]]>
</TEXT>
</DOC>
<DOC>
<DOCID>HAM2-851129-015</DOCID>
<DOCNO>HAM2-851129-015</DOCNO>
<ORIGINALFILE>/1385/851129/news/_bourse.htm</ORIGINALFILE>
<ISSUE>يكشنبه 29 بهمن 1385 - سال چهاردهم - شماره4209 - Feb 18, 2007</ISSUE>
<DATE calender="Western">2007-02-18</DATE>
<DATE calender="Persian">1385/11/29</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
<![CDATA[فروش 60 درصد سهام هپكو براي سومين بار]]>
</TITLE>
<TEXT>
<![CDATA[رقابت براي خريد 2 بلوك سهام پارسيان به امروز موكول شد
گروه بورس- بورس تهران در مبادلات ديروز براي سومين بار در 2 سال گذشته شاهد عرضه سهام هپكو بود.
امروز( يكشنبه )علي صحرايي ناظر معاملات سازمان بورس و اوراق بهادار درباره معامله سهام هپكو گفت: تعداد 201 ميليون سهم اين شركت ديروز در بورس تهران به قيمت هر سهم 3 هزار و 500 ريال فروخته شد. پيش از اين در پاييز امسال اين ميزان سهام به شركت واگن سازي كوثر فروخته شده بود اما به دليل تأخير اين شركت در پرداخت وجه سهام خريداري شده، شوراي بورس معامله را باطل اعلام كرد. صحرايي همچنين در خصوص عرضه دو بلوك از سهام بانك پارسيان گفت: معامله سهام بانك پارسيان به علت رقابت زياد به امروز(يكشنبه )موكول شد. سهام پارسيان در 2 بلوك 50 ميليون و 61 ميليون سهمي عرضه شده بود. وي تصريح كرد: قيمت هر سهم پارسيان در بلوك 50 ميليون سهمي در پايان رقابت ديروز به يك هزار و 847 و بلوك 61 ميليون سهمي به يك هزار و 879 ريال رسيد.]]>
</TEXT>
</DOC>
<DOC>
<DOCID>HAM2-851129-016</DOCID>
<DOCNO>HAM2-851129-016</DOCNO>
<ORIGINALFILE>/1385/851129/news/_bourse.htm</ORIGINALFILE>
<ISSUE>يكشنبه 29 بهمن 1385 - سال چهاردهم - شماره4209 - Feb 18, 2007</ISSUE>
<DATE calender="Western">2007-02-18</DATE>
<DATE calender="Persian">1385/11/29</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
<![CDATA[به منظور اجراي سياست هاي اصل 44 انجام مي شود
حضور شركت هاي ايراني در بورس هاي خارجي]]>
</TITLE>
<TEXT>
<![CDATA[گروه بورس در حالي كه بسياري از پتانسيل هاي قانون بازار اوراق بهادار معطل مانده، مديرعامل شركت تازه تاسيس بورس از پذيرش سهام شركت هاي ايراني در بورس هاي خارجي سخن مي گويد.
براي اولين بار نيست كه مسئولان بازار سرمايه چنين وعده هاي دور و درازي را مطرح مي كنند. در سال 83 نيز دبيركل وقت بورس، از نهايي شدن مذاكرات براي عرضه سهام ايران خودرو و غدير در بورس لوكزامبورگ خبر داده بود، خبري كه هيچ گاه محقق نشد.
علي رحماني، مديرعامل شركت بورس اوراق بهادار در اين باره مي گويد: با اخذ مجوز از دولت، براي پذيرش شركت هاي دولتي در بورس هاي خارجي اقدام خواهيم كرد. اودر گفت و گو با ايسنا مي افزايد: در اسفندماه با يك بورس خارجي براي ورود شركت هاي ايراني به آن  مذاكره اي داريم، با مسئولان فولاد مباركه هم صحبت هايي شده و آن ها نيز ابراز علاقه كرده اند كه شركت آن ها در بورس هاي خارجي پذيرش شود.
رحماني خود در ادامه به مشكلات چنين اقدامي اشاره مي كند و مي گويد: شركتي كه مي خواهد در بورس هاي خارجي پذيرش شود الزامات گزارشگري بورس مقصد را بايد داشته باشد و براي شركت ها نيز هزينه خواهد شد بنابراين تمام اين موارد بايد مدنظر قرار گيرد.
او در ادامه به مقررات سختي كه براي سرمايه گذاري خارجي در ايران وجود دارد، اشاره مي كند و تصريح دارد: با وجود اين كه در قانون سرمايه گذاري خارجي آمده كه نبايد تفاوتي بين سرمايه گذار داخلي و خارجي باشد، اما با توجه به محدوديت هاي موجود خيلي اميد نداريم كه اين طرح جواب دهد.
علي رحماني همچنين در گفت وگويي ديگر با همشهري در توضيح خبر ايسنا تاكيد مي كند: تفاهم نامه اوليه اي در خصوص پذيرش متقابل شركت هاي ايراني در بورس هاي خارجي امضا كرده ايم اما براي انجام اين كار هنوز كارهاي بسياري وجود دارد. وي از ذكر نام بورس هايي كه با آنان مذاكره شده است خودداري كرده و توضيح مي دهد: قوانين كنوني كه در اين زمينه وجود دارد، قوانين دست و پاگيري است به علت اين كه مجوز فروش تنها 10 درصد از سهام شركت هاي داخلي به سرمايه گذاران خارجي را مي دهد اما تلاش ما اين است كه اين ميزان را در توافقاتي با دولت افزايش دهيم.
وي در خصوص دلايل پذيرش شركت هاي ايراني در بورس هاي خارجي مي گويد: به دليل تفاوت  نرخ ارز در صورتي كه سرمايه گذار خارجي پس از خريد سهام شركت هاي داخلي قصد فروش آن را داشته باشد به دليل اين كه خريدار داخلي است مشكلاتي به وجود مي آيد اما با پذيرش شركت هاي داخلي در بورس هاي خارجي فروشنده و خريدار خارجي هستند در نتيجه ريسك نرخ ارز نيز از بين مي رود و يا كنترل مي شود.
ضرورت اجراي سياست هاي اصل 44
مديرعامل شركت بورس در ادامه در خصوص دلايل عرضه سهام شركت هاي داخلي در بورس هاي خارجي مي گويد: يكي از دلايل اين كار اجراي سياست هاي اصل 44 در واگذاري سهام شركت هاي دولتي است. در واقع به دليل عدم كشش بازار داخلي، استفاده از وجوه سرمايه گذاران خارجي در اجراي اين سياست ها مؤثر است و پذيرش شركت هاي دولتي در بورس هاي خارجي زمينه  اي را براي اجراي سياست هاي اصل 44 فراهم خواهد كرد.
رحماني اجراي مواد ياد شده را مشكل مي داند و تأكيد مي كند: به رغم مشكلات زيادي كه براي اجراي اين كار وجود دارد مذاكرات جدي با دولت براي افزايش سهم 10 درصدي سرمايه گذار خارجي وجود دارد كه در صورت تصويب هيأت دولت توسط بورس اجرا خواهد شد.]]>
</TEXT>
</DOC>
<DOC>
<DOCID>HAM2-851129-017</DOCID>
<DOCNO>HAM2-851129-017</DOCNO>
<ORIGINALFILE>/1385/851129/news/_cinema.htm</ORIGINALFILE>
<ISSUE>يكشنبه 29 بهمن 1385 - سال چهاردهم - شماره4209 - Feb 18, 2007</ISSUE>
<DATE calender="Western">2007-02-18</DATE>
<DATE calender="Persian">1385/11/29</DATE>
<CAT xml:lang="fa">ادب و هنر.هنر.سینما</CAT>
<CAT xml:lang="en">Literature and Art.Art.Cinema</CAT>
<TITLE>
<![CDATA[بازگشت به گذشته
در حالي كه نمايش  فيلم هاي موفق جشنواره چون چهارشنبه سوري و بوتيك اكران آخر سال پيش را پررونق كرده بود، امسال دوباره فيلم هايي در اين فصل به نمايش درآمدند كه كمتر كسي كنجكاو ديدنشان است]]>
</TITLE>
<TEXT>
<IMAGE>/1385/851129/news/014418.jpg</IMAGE>
<IMAGE>/1385/851129/news/014421.jpg</IMAGE>
<![CDATA[
گره ادب و هنر تا همين چند سال پيش، اكران بعد از جشنواره معمولاً اختصاص به فيلم هايي مي يافت كه در طول سال امكان نمايش نيافته بودند. فيلم هايي نه چندان مطرح كه سينمادارها در فصل هاي ديگر رغبتي به اكرانشان نشان نداده بودند. به همين خاطر بود كه در فاصله بعد از جشنواره تا اكران نوروز، فيلم هايي كه از مدت ها قبل در انبار دفاتر پخش، باقي مانده بودند، به نمايش درمي آمدند.
در واقع بعد از جشنواره فصل مرده اي براي اكران محسوب مي شد و كمتر تهيه كننده اي حاضر بود فيلمش را در اين ايام به نمايش درآورد. كساني هم كه فيلم هايشان در اين روزها اكران مي شد، از اين وضعيت راضي نبودند ولي چاره اي جز پذيرش اين موعد نمايش نداشتند و به آن به چشم تنها فرصت اكران فيلمشان نگاه مي كردند. از چند سال پيش اما شرايط تغيير كرد. وقتي بوتيك در بيست و يكمين جشنواره فيلم فجر با تحسين و ستايش منتقدان و تماشاگران مواجه شد، تهيه كننده اش تصميم گرفت بلافاصله بعد از جشنواره آن را اكران كند. در شرايطي همه تصور مي كردند بوتيك به خاطر اكران در فصلي نامناسب، شكست خواهد خورد، ماجرا كاملاً برعكس شد. فيلم دقيقاً از فضاي رسانه اي جشنواره به مثابه بهترين تبليغ استفاده كرد و به فروش قابل قبولي هم دست يافت.
سال گذشته هم همين اتفاق با فيلم چهارشنبه تكرار شد. فيلم برگزيده جشنواره بيست و چهارم، درست چند روز بعد از اتمام جشنواره به نمايش عمومي درآمد و با استقبال خوبي هم مواجه شد؛ اتفاقي كه امسال مي توانست با فيلم هايي چون اخراجي ها و سنتوري تكرار شود. فيلم هاي محبوب تماشاگران جشنواره كه در ايام برگزاري اين فستيوال بهترين و كاربردي ترين شيوه تبليغ در ايران، يعني تبليغات دهان به دهان در موردشان صورت گرفته بود.
منتها اكران بعد از جشنواره امسال كاملاً يادآور سال هاي نه چندان دور است و فيلم هايي روي پرده آمده اند كه اكثراً از مدتها قبل در نوبت نمايش مانده بودند. فيلم هايي كه بعيد به نظر مي رسد بتوانند مخاطبان زيادي را به خود جلب كنند.
رازها
آخرين ساخته سينمايي محمدرضا اعلامي، در جشنواره بيست و سوم به نمايش درآمد و مورد توجه هم قرار نگرفت. رازها قرار بود فيلم وحشت باشد ولي منتقدان آن را يك كمدي ناخواسته ناميدند. شايد همين فضاي منفي باعث شد كه فيلم عملاً امكاني براي اكران مناسب نيابد. در اين مدت اعلامي تلاش زيادي انجام داد تا رازها را در زمان مناسب و در يك گروه سينمايي قابل قبول به نمايش درآورد. چند باري هم زمزمه اكران رازها شنيده شد ولي در دقيقه نود، فيلم ديگري به جاي رازها به نمايش درآمد.
اين فيلم سرانجام در شرايطي اكران شد كه اعلامي گفت چار ه اي جز پذيرش اين شرايط را نداشته، چون اگر اكران در اين ايام را نمي پذيرفت، ممكن بود نمايش فيلم يك سال ديگر به تأخير بيفتد.
اعلامي در گفت وگويي با يكي از خبرگزاري ها با اشاره به شرايط نامطلوب اكران رازها باز هم بحث قديمي مافياي اكران را پيش كشيده است: وقتي صحبت از مافياي اكران مي شود همه انكار مي كنند و مي گويند چنين چيزي وجود ندارد و فيلم ها بايد با هم رقابت كنند. من موافق رقابت فيلم ها با هم هستم ولي در صورتي كه شرايط براي همه يكسان باشد. فيلم هاي خاصي هستند كه از زمان آغاز فيلمبرداري، نوبت اكرانشان مشخص است ولي اكثر فيلم ها اين شرايط را ندارند. اين به معناي رقابت آزاد در سينما نيست.
در رازها كه ماجراي توطئه يك زن عليه شوهرش است، ميترا حجار، امين تارخ و ايرج نوذري نقش هاي اصلي را بازي كرده اند.
اعلامي كه روزگاري با فيلم نقطه ضعف از اميدهاي سينماي ايران محسوب مي شد، مدتهاست كه از روزهاي اوجش فاصله گرفته است، هر چند او معتقد است كه منتقدان انصاف را در مورد رازها لحاظ نكرده اند و اكثراً بدون ديدن فيلم آن را كوبيده اند.
او مي گويد: اميدوارم دوستان مطبوعاتي كه در مورد فيلم رازها مي خواهند مطلبي بنويسند ابتدا فيلم را ببينند، چون افراد زيادي در اين دو سال بدون ديدن فيلم آن را نقد كردند.
محكومين به بهشت
از آخرين حضور حجت الله سيفي در سينماي ايران بيش از يك دهه مي گذرد. ماه عسل آخرين حضور اين كارگردان در سينماي ايران محسوب مي شد، فيلمي كه با تاخيري چند ساله در سال 75 اكران شد. سيفي كه در دهه شصت جزو فيلمسازان نسبتاً پركار سينماي ايران محسوب مي شد، دو سال پيش محكومين به بهشت را مقابل دوربين برد. فيلم ماجراي دو دختر شهرستاني است كه به دنبال رفاه و آسايش بيشتر راهي تهران مي شوند. نكته جالب اينكه افسانه ماهرو و كاوه سماك باشي كه موقع بازي در اين فيلم اولين تجربه شان را مقابل دوربين سپري كرده بودند، حالا نسبتاً شناخته شده هستند. افسانه ماهرو بعد از اين فيلم در روياي خيس و محاكمه ايرج قادري بازي كرده و كاوه سماك باشي با حضور در چندين مجموعه تلويزيوني چهره شناخته شده اي محسوب مي شود. محمود عزيزي و مهدي ميامي ديگر بازيگران محكومين به بهشت هستند. سيفي مي گويد: در فيلمش آسيب هاي اجتماعي را به تصوير كشيده است.
جايي در دور دست
خسرو معصومي بعد از ساخت رسم عاشق كشي مسير تازه اي را پي گرفت. او كه چند سالي به واسطه غم نان فيلم هايي چون پر پرواز را ساخت، سرانجام به حال و هواي مأنوس و آشنايش بازگشت. تحسين منتقدان از رسم عاشق كشي باعث شد تا معصومي اين مسير را ادامه دهد و اعلام كند كه اين فيلم اولين قسمت يك سه گانه بوده است.
جايي در دور دست كه اين روزها بر پرده سينماها آمده را مي توان فيلمي در ادامه رسم عاشق  كشي دانست. فيلمي كه باز هم در جنگل هاي شمال مي گذرد. ماجرا از زماني آغاز مي شود كه در منطقه جور مازندران جسد يك جنگلبان از زير برف پيدا مي شود.
مهران رجبي، مرضيه خوش تراش و هادي ديباجي بازيگران اصلي جايي در دوردست هستند. اين فيلم در حالي به نمايش عمومي درآمده كه معصومي در حال ساخت سومين قسمت سه گانه اش در شمال است.
من و نگين دات كام
اولين تجربه بلند سينمايي حسين قناعت كه چند سال قبل در جشنواره كودك و نوجوان اصفهان به نمايش درآمده بود، از جمله فيلم هايي است كه اين روزها بر پرده آمده است. اين فيلم كه مضموني كودكانه دارد در جشنواره اصفهان مورد توجه تماشاگران كودك قرار گرفت، حالا با تأخيري چند ساله به اكران عمومي درآمده است. فيلم هاي كودك و نوجوان در سال هاي اخير شرايط مساعدي نداشته اند، در واقع سالهاست كه فيلم هاي اين گونه، به درستي اكران نمي شوند. نمايش عمومي من و نگين دات كام را هم مي توان به قول يك تهيه كننده قديمي يك اكران از سر باز كني ناميد. اين نوع فيلم ها، در واقع تنها اكران مي شوند كه اكران شده باشند! از پيش هم همه مي دانند كه قرار نيست اتفاق خاصي براي فيلم بيفتد و تماشاگران گسترده اي به تماشايش بنشينند.]]>
</TEXT>
</DOC>
<DOC>
<DOCID>HAM2-851129-018</DOCID>
<DOCNO>HAM2-851129-018</DOCNO>
<ORIGINALFILE>/1385/851129/news/_cinema.htm</ORIGINALFILE>
<ISSUE>يكشنبه 29 بهمن 1385 - سال چهاردهم - شماره4209 - Feb 18, 2007</ISSUE>
<DATE calender="Western">2007-02-18</DATE>
<DATE calender="Persian">1385/11/29</DATE>
<CAT xml:lang="fa">ادب و هنر.هنر.سینما</CAT>
<CAT xml:lang="en">Literature and Art.Art.Cinema</CAT>
<TITLE>
<![CDATA[سايه روشن]]>
</TITLE>
<TEXT>
<![CDATA[احمد اميني
تجربه در ژانر وحشت
]]>
<IMAGE>/1385/851129/news/014412.jpg</IMAGE>
<![CDATA[
گروه ادب وهنر- از ماهها پيش احمد اميني پروانه ساخت اتاق ممنوع را به عنوان اثري در ژانر وحشت دريافت كرده بود. فيلمنامه اي كه اثري در ژانر وحشت است و ماههاست كه اميني مشغول بازنويسي آن است. اين فيلم قرار است به تهيه كنندگي فريدون جيراني ساخته شود. اتاق ممنوع احتمالاً در اواخر اسفند ماه كليد خواهد خورد. اميني اين روزها در حال مذاكره با گزينه هاي مورد نظرش براي حضور در اين فيلم است.گويا بازخورد منفي تماشاگران جشنواره نسبت به يكي دو تجربه تريلر و وحشت، باعث شده تا اميني قدري حساب شده تر پروژه اتاق ممنوع را كليد بزند. اين كارگردان كه در سال هاي اخير بيشتر در تلويزيون فعال بوده تا سينما امسال سريال موفق اولين شب آرامش را روي آنتن داشت.
محمدحسين لطيفي
استراحت مطلق
]]>
<IMAGE>/1385/851129/news/014415.jpg</IMAGE>
<![CDATA[
بعد از يك سال كار فشرده و طاقت فرسا و ساخت دو سريال دشوار وفا و صاحبدلان و پروژه جنگي روز سوم، ظاهراً لطيفي قصد دارد چند ماهي را به مطالعه و استراحت بپردازد. كارگردان برگزيده جشنواره بيست و پنجم، كه فيلمش در روزهاي اخير مورد اعتراض بازندگان سيمرغ قرار گرفته، گويا دل خوشي از اتفاقات رخ داده ندارد. به همين خاطر بود كه موقع دريافت جايزه اش در بخش تجلي اداره ملي گفت: بعد از 11 سال كارگرداني، امسال اولين باري بود كه در جشنواره فجر حاضر شدم، اگر بعضي از دوستان ناراحت هستند، انشاءالله از سال ديگر نيستم.
كمال تبريزي
آغاز هميشه پاي يك زن در ميان است
]]>
<IMAGE>/1385/851129/news/014409.jpg</IMAGE>
<![CDATA[
كمال تبريزي بعد از كش و قوس هاي فراوان سرانجام هميشه پاي يك زن در ميان است را در خيابان هاي تهران كليد زد. اين فيلم كه قرار بود ابتدا به تهيه كنندگي حوزه هنري مقابل دوربين برود، بعد از انصراف اين نهاد، توسط محسن علي اكبري تهيه مي شود. علي اكبري كه از تهيه كنندگان پروژه هاي پرهزينه سينما محسوب مي شود، بعد از تهيه پاداش سكوت، با تهيه فيلم تازه تبريزي نشان مي دهد كه قصد حضور پررنگي در سينما دارد.گل شيفته فراهاني، حبيب رضايي و صبا كمالي بازيگران محوري هميشه پاي يك زن در ميان است هستند. اين فيلم براساس داستان كوتاه غيرقابل چاپ نوشته سيدمهدي شجاعي ساخته مي شود.]]>
</TEXT>
</DOC>
<DOC>
<DOCID>HAM2-851129-019</DOCID>
<DOCNO>HAM2-851129-019</DOCNO>
<ORIGINALFILE>/1385/851129/news/_cinema.htm</ORIGINALFILE>
<ISSUE>يكشنبه 29 بهمن 1385 - سال چهاردهم - شماره4209 - Feb 18, 2007</ISSUE>
<DATE calender="Western">2007-02-18</DATE>
<DATE calender="Persian">1385/11/29</DATE>
<CAT xml:lang="fa">ادب و هنر.هنر.سینما</CAT>
<CAT xml:lang="en">Literature and Art.Art.Cinema</CAT>
<TITLE>
<![CDATA[نگاه
قاعده اي وجود نداردسعيد قطبي زاده]]>
</TITLE>
<TEXT>
<![CDATA[پذيرفتن داوري يك اصل است يعني تعدادي انتخاب مي شوند تا داوري كنند و قضاوت آن دسته مورد قبول است. اما در مورد داوري هاي امسال ماجرا از همان زمان انتخاب فيلم هاي بخش مسابقه آغاز شد، در اين مرحله، تعدادي كارشناس كه البته گروه همگوني نبودند انتخاب شدند تا يك نفر از منظر زيبايي شناسي، يك نفر از منظر رعايت جنبه هاي اخلاقي در فيلم و... آنها را مورد بررسي قرار دهند. هيأت انتخاب 9 نفر بودند، تركيبي از يك فيلمساز، يك منتقد كم كار، يك فيلمساز دفاع مقدس، يك فيلمساز بومي و... به هر حال اين عده ملاحظاتي را نيز درنظر گرفتند. حضور فيلمي مثل رئيس  در بخش مسابقه، كه تا روز آخر جشنواره با اين توضيح كه صداي فيلم مشكل دارد به نمايش درنمي آيد تنها يكي از موارد اشتباه تصميم گيري است.
فيلم ها به بخش مسابقه مي آيد و حالا فيلم هايي كه توسط افرادي كه صاحب ديدگاه  و صلاحيت هستند انتخاب شده، وارد بخش رقابتي مي شود. داوران انتخاب مي كنند و در محافل سخنراني مي كنند و بعد در مراسم اختتاميه، مجري در نهايت آرامش اعلام مي كند كه امسال يك سيمرغ جديد داريم، به بهترين فيلم بخش ميهمان سيمرغ مي  دهند و حالا برنده به جاي خوشحالي معترض مي شود كه اگر فيلم خوب بوده چرا به بخش مسابقه راه نيافت.
در اين ميان تعدادي از كساني كه اصلاً كانديدا نبودند به بهانه هاي مختلف سيمرغ گرفتند و اين سياست جشنواره است كه مي گويد هر وقت بخواهيم با بهانه هاي مختلف همه چيز را تغيير مي دهيم. اضافه شدن بخش هاي مختلف همچون بهترين فيلم از نگاه ملي، جايزه مصطفي عقاد و... نيز از ديگر اشكالات اين جشنواره است.
پس جشنواره ما يك اشكال ساختاري دارد يعني برنامه ريزي اصولي و درست ندارد و هر سال جايزه ها بنا به سليقه مسئولان جشنواره كم و زياد مي شود و آنقدر در جشنواره جايزه مي دهند كه ديگر اهميت آن از بين مي رود. نكته ديگر اشكالات داوري است كه در اين زمينه امسال اتفاقات عجيب و غريبي رخ داد. فيلمي مثل اقليما  در بخش كارگرداني كانديدا مي شود اما در هيچ بخش ديگري كانديدا نيست اما آيا كارگرداني چيزي غير از بازي گرفتن خوب از بازيگران، طراحي صحنه مناسب و... است؟ چرا اين فيلم در هيچ رشته ديگري كانديدا نشد؟ وقتي بهترين فيلمنامه فقط دو كانديدا دارد قطعاً شبهاتي به وجود مي آيد. ميناي شهر خاموش  براي بهترين تدوين كانديدا مي شود حال اينكه اشكال اساسي اين فيلم در تدوين آن است. در بخش صداگذاري تنها يك نفر را شايسته دريافت جايزه دانستند.
نكته آخر اينكه جايزه هاي جشنواره آنقدر زياد شده كه ديگر حتي با وجود مابه ازاي مادي كه دارد، اهميت خود را از دست داده است و اهداي اين جوايز از قواعد خاصي پيروي نمي كند.]]>
</TEXT>
</DOC>
<DOC>
<DOCID>HAM2-851129-020</DOCID>
<DOCNO>HAM2-851129-020</DOCNO>
<ORIGINALFILE>/1385/851129/news/_diet.htm</ORIGINALFILE>
<ISSUE>يكشنبه 29 بهمن 1385 - سال چهاردهم - شماره4209 - Feb 18, 2007</ISSUE>
<DATE calender="Western">2007-02-18</DATE>
<DATE calender="Persian">1385/11/29</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
<![CDATA[دانستني هاي آرتروز، در گفت وگو با يك متخصص
مَفصل خود را پاس بداريم
صدف كوه كن عكس: گلناز بهشتي]]>
</TITLE>
<TEXT>
<IMAGE>/1385/851129/news/014445.jpg</IMAGE>
<![CDATA[
 علي دايي،گراف و حتي مادربزرگ شما، همه از آرتروز درد كشيده اند.بنابراين آرتروز پير و جوان نمي شناسد. افراد مختلف از هر گروه سني و از هر جنسي در معرض ابتلا به اين بيماري هستند. 35درصد تمام افراد 30 تا 35 ساله در دنيا به آرتروز مبتلا هستند و هرچه سن بالاتر مي رود، شيوع اين بيماري نيز بيشتر مي شود. نكته اينجاست كه درمان آرتروز هم ساده نيست و حتي عده اي از پزشكان ترجيح مي دهند خيال شما را راحت كنند و بگويند آرتروز اصلا درمان ندارد.
به هرحال، مخصوصا در سال هاي اخير، روش هاي درماني متنوعي براي آرتروز پيشنهاد شده است. گفت وگوي ما با پروفسور فرهاد فريد، رئيس انجمن جراحي بسته مفاصل ايران و آلمان(جياموس)را درباره اين بيماري قديمي و روش هاي جديد درمان آن بخوانيد.
***
*با اين سوال شروع كنيم كه اصولا آرتروز چيست؟
- تعريف خيلي ساده آرتروز مي شود از بين رفتن سطح طبيعي غضروف مفصلي. در فاصله بين يك استخوان تا استخوان بعدي مفصل قرار گرفته است. مفصل ها مثل لولا عمل مي كنند و استخوان ها روي مفصل ها مي چرخند و حركت در يك عضو ميسر  مي شود. سطح مفصل  كه با استخوان در ارتباط است با لايه  لغزنده اي از جنس غضروف پوشيده شده است و لغزندگي سطح غضروف چرخش استخوان روي مفصل را ممكن مي كند. با گذشت زمان و سپري شدن عمر، در اثر تصادفات يا به دليل اختلالات مادرزادي، بيماري هاي سيستميك مثل روماتيسم، اسيد اوريك يا چربي خون بالا و... يا زانوهاي پرانتزي كه مخصوصا در فوتباليست ها مشكل ايجاد مي كند، سطح مفاصل يا همان غضروف دچار سائيدگي و از بين رفتگي مي شود. در اين حالت، با كم شدن لغزندگي، حركت يا چرخش استخوان ها روي مفاصل با درد همراه شده و بيماري آرتروز به وجود مي آيد. در اين موارد، درد با شروع حركت آغاز مي شود و با استراحت بهبود مي يابد.
*ورزش هم باعث ايجاد آرتروز مي شود؟
- بله، به خصوص در ايران كه پيش از شروع ورزش اصولي مثل گرم كردن بدن رعايت نمي شود و حتي در مورد ورزشكاران حرفه اي هم مواردي مثل تغذيه خوب، مربي بدنسازي و زمين هاي مناسب بازي اهميت چنداني ندارد. همه اين موارد، در ايجاد آرتروز تاثيرگذارند. جالب است بدانيد كه همين ورزش، يكي از بهترين روش هاي جلوگيري از آرتروز است و امروزه در تمام كشورهاي دنيا از بچه تا پيرمرد 90 ساله همه نرمش و پياده روي را در برنامه هر روزه زندگي شان دارند، چرا كه غضروف سطح مفصلي بر خلاف ساير بافت هاي ديگر مثل پوست، عضله يا چربي، فاقد هرگونه سرخرگ، سياهرگ و عصب است و تنها راه تغذيه اين بافت، مايع سطح مفصلي است كه حاوي تمام مواد غذايي و اكسيژن لازم براي زنده ماندن غضروف است و تنها راه جذب اين مايع توسط غضروف هم حركت مفصل است.
*پس ورزش هم مي تواند آرتروز ايجاد كند و هم آن را درمان كند؟
- اگر ورزش در حد معمول و اصولي انجام شود، محافظت كننده از مفصل است، اما آسيب هاي ورزشي كه در ورزشكاران حرفه اي ديده مي شود، خودش عامل ايجاد آرتروز است. اين را بگويم كه هيچ چيز در زندگي براي زنده نگه داشتن و سلامت مفاصل بهتر از حركت و ورزش نيست و هركسي كه در روز حداقل يك ساعت خوب حركت كند مي تواند به طول عمر مفاصل خود بيفزايد. مثال اين مورد هم اين است كه شما اگر مفصل مچ دست يا زانو را گچ بگيريد، بعد از باز كردن گچ ها مي بينيد كه 3 ماه احتياج داريد تا مفاصل فعاليت اوليه شان را از سربگيرند. اما ورزش غير اصولي، مثلا استفاده نكردن از وسايل مناسب براي ورزش ضرر مي زند. من گاهي افرادي را مي بينم كه با كفش هاي نامناسب از چكمه گرفته تا كفش هاي بدون كفي يا دمپايي و كفش هاي پاشنه بلند اقدام به كوهنوردي مي كنند. خب، اين كار بعد از يكي دو سال باعث سائيدگي زانو و ايجاد آرتروز مي شود.
*برويم سراغ درمان؟
- بهتر است كه اساسا نگذاريم كار به اينجا بكشد. اما وقتي ايجاد شد، معمولا درمان چهار مرحله دارد كه در مرحله يك و دو سعي مي شود با استفاده از فيزيوتراپي، ورزش و درمان با ميدان مغناطيسي(مگنت تراپي)، اوضاع را بهتر كرد. جالب است بدانيد كه موثر بودن ميدان مغناطيسي در درمان آرتروز زماني كشف شد كه بيماران مبتلا به سرطان مجبور بودند به مدت 4 هفته تحت درمان با mri قرار بگيرند تا پزشكان رشد تومور را در آنها بررسي كنند. تعجب آور اين بود كه بعد از يك سال، آن دسته از بيماران كه آرتروز هم داشتند، خيلي بهتر شدند. البته درمان هاي ديگري مثل تزريق اسيد هيالورونيك يا استفاده از قرص هاي كندروايتين و گلوكزآمين هم وجود دارد.
*و كي كار به جراحي مي كشد؟
- از درجه دو به بعد بايد جراحي انجام شود. تا 20سال پيش كه آرتروسكوپي يعني همان جراحي بسته نداشتيم، اگر مينيسك يك ورزشكار پاره مي شد، جراح زانو را با شكاف بزرگ باز مي كرد و تمام مينيسكي را كه قسمتي از آن پاره شده بود، بر مي داشت و چون فنري وسط غضروف استخوان نبود كه بتواند فشار را از بالا به پايين بگيرد، آرتروز به وجود مي آمد و منجر به شكستن و راست كردن محور زانو تا تعويض مفصل مي شد. اما امروزه با استفاده از روش هاي جديدتر مثل آرتروسكوپي، فقط همان قسمت پاره شده مينيسك را بر مي دارند، يعني 20 تا 25 درصد آن برداشته مي شود و حدود 70 تا 75 درصد آن هنوز در مفصل است كه مي تواند فشار را قبول كند. آرتروسكوپي روشي با تهاجم اندك و با عوارض بسيار كمتر از جراحي باز زانوست كه در ميان مفاصل، آرتروسكوپي زانو بيشتر از ديگر مفاصل رايج شده است. در اين روش با استفاده از دو سوراخ كوچك كه از يكي از آنها تلسكوپ وارد مي شود، تمام جزئيات عمل را مي توان بر صفحه بزرگي نمايش داد.
*ليزر هم در جراحي زانو كاربرد دارد؟
- بله، ليزر درمان موثري است و از خواصي كه دارد و هنوز هم كاملا كشف نشده، اين است كه بيماراني كه تحت اين نوع جراحي قرار گرفته اند، بعد از عمل درد بسيار كمتري دارند. به اعتقاد دكتر اولو- اولين كسي كه در سال 1985 ليزر را در جراحي آرتروسكوپي استفاده كرد- دليل اين است كه فشار به اعصاب مفصلي توسط ليزر كمتر است. از ديگر محسنات ليزر اين است كه خونريزي بعد از عمل وجود ندارد و مهمتر از همه اينكه با ليزر مي توان خيلي دقيق تر غضروف شل شده را سفت كرد، در صورتي كه با تيغ اگر بخواهيم ريش ريش هاي غضروفي را برداريم، ممكن است قسمت هاي سالم هم برداشته شود. سعي اين است كه با هر تكنيكي كه مي شود غضروف سطح مفصلي يا مفصل خود بيمار را نگه داريم، چون اگر ما زود تصميم به برداشتن سطح مفصل و تعويض آن با پروتز بگيريم، بيماران قادر به استفاده از تكنولوژي سلول هاي بنيادي نخواهند بود.
* آيا درمان آرتروز با استفاده از سلول هاي بنيادي نيز يك روش جديد است؟
- بله، يكي از روش هاي جديد درماني، كشت و تكثير سلول هاي غضروفي در بيرون بدن و سپس پيوند دوباره به مفصل آسيب ديده است كه براي اين كار نياز به تكنيك هاي بسيار پيشرفته و فراهم شدن شرايط مناسب جهت رشد و تكثير سلول هاست. اين روش بسيار موثر بوده و در سراسر دنيا مورد استفاده قرار مي گيرد.
دكتر محمد مهدي شكيبايي، استاد دانشگاه مونيخ(لودويك ماكسي ميليام)يكي از كساني است كه روي اين قضيه كار مي كند. البته، استفاده از اين روش ها تنها در مواردي كه بيمار به موقع به پزشك مراجعه كرده و زخم هاي غضروفي اندازه كوچك تا متوسط داشته باشند، امكان پذير است و در صورت مراجعه دير هنگام بيمار و تخريب تمام غضروف مفصلي، تنها راه درمان تعويض كل مفصل و استفاده از مفصل مصنوعي است.]]>
</TEXT>
</DOC>
<DOC>
<DOCID>HAM2-851129-021</DOCID>
<DOCNO>HAM2-851129-021</DOCNO>
<ORIGINALFILE>/1385/851129/news/_diet.htm</ORIGINALFILE>
<ISSUE>يكشنبه 29 بهمن 1385 - سال چهاردهم - شماره4209 - Feb 18, 2007</ISSUE>
<DATE calender="Western">2007-02-18</DATE>
<DATE calender="Persian">1385/11/29</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
<![CDATA[محققان مي گويند]]>
</TITLE>
<TEXT>
<![CDATA[كودكان با همديگر
بيشتر غذا مي خورند
گروه سلامت- بدغذايي بچه ها مشكلي است كه بيشتر مادران آن را در يك دوره خاص، تجربه كرده اند. محققان هم هر روز راه هاي تازه اي براي كمك به اين مادران خسته و نگران پيشنهاد مي كنند كه بايد با قاشق غذا دنبال كودك لجباز و پرانرژي شان بدوند. يكي از اين مطالعات، گذاشتن بچه ها در كنار هم و به تعداد زياد را توصيه مي كند. در اين مطالعه، محققان متوجه شده اند كه كودكان وقتي در اين گروه هاي بزرگ هستند، تقريباً يك سوم بيشتر از زماني كه با دو يا سه دوست خود هستند، به غذا خوردن علاقه نشان مي دهند.به گزارش يونايتدپرس، محققان رفتار تغذيه?? كودك دو تا شش ساله را در دو نوبت مشاهده كردند. يك بار زماني كه در گروه  هاي? نفري به سر مي بردند و بار دوم زماني كه در يك گروه سه نفره بودند.در هر نوبت، به هر كودك يك تغذيه استاندارد دادند و ميزان مصرف را در هر وضعيت ارزيابي كردند. زمان غذا خوردن كودك نيز محاسبه شد.
پايين و بالاي فشار خون و خطر سكته
گروه سلامت- بيشتر پزشكان براي بيماران خود كه نارسايي مزمن كليه دارند، از فشار خون بالا نگرانند كه نكند باعث سكته مغزي شود، اما اكنون پزشكان آمريكايي مي گويند كه فشار خون پايين نيز ممكن است اين خطر را به همراه داشته باشد.به گزارش يونايتدپرس، يك مطالعه جديد كه در مركز پزشكي تافتز در نيواينگلند آمريكا بر روي بيماران مبتلا به بيماري مزمن كليوي انجام شد نشان داد كه خطر بروز سكته مغزي در بيماراني كه فشار خون پايين داشتند، بيش از دو برابر بيماراني بود كه فشار خون آنها عادي بود.مقايسه اين دو گروه نشان داد در گروه دوم خطر بروز سكته مغزي?? درصد بيشتر از گروه اول بود. اين موضوع در مورد ساير بيماران كليوي هم صدق مي كند، طوري كه توصيه اين محققان اين است كه همان طور كه سعي مي كنيد فشار خون بالا را كنترل كنيد، فكري هم به حال فشار خون پايين بكنيد.
معنويت به بيماران سكته زده كمك مي كند
گروه سلامت- آنها كه سكته مي كنند و بعد مجبورند روزهاي پردلهره بيمارستان و بعد اوقات كسالت بار خانه را تحمل كنند، احتمالاً از اين خبر كمي دلگرمي مي گيرند. اين كه اعتقادات مذهبي و روي آوردن به مسايل معنوي، مي تواند اضطراب و افسردگي را از آنها دور كند و كمكشان كند برنامه هاي بازتواني را با جديت بيشتري پيگيري كنند.اين مطالعه، كه محققان ايتاليايي كاتوليك آن را در مركز تحقيقات سن رافائل شهر رم انجام داده اند، در آخرين شماره نشريه stroke چاپ شده است. خبرگزاري رويترز گزارش داده است اين محققان گفته اند آنهايي در اين مدت اضطراب و افسردگي كمتري داشتند كه بيشتر به مسايل مذهبي پاي بند بودند. توصيه آنها اين است كه پرستاران و كادر درماني برنامه هايي براي تقويت اين احساس ها در دوران بعد از سكته داشته باشند تا بيماران شان را از لحاظ رواني هم باز تواني كنند.]]>
</TEXT>
</DOC>
<DOC>
<DOCID>HAM2-851129-022</DOCID>
<DOCNO>HAM2-851129-022</DOCNO>
<ORIGINALFILE>/1385/851129/news/_diet.htm</ORIGINALFILE>
<ISSUE>يكشنبه 29 بهمن 1385 - سال چهاردهم - شماره4209 - Feb 18, 2007</ISSUE>
<DATE calender="Western">2007-02-18</DATE>
<DATE calender="Persian">1385/11/29</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
<![CDATA[سلامت در ايران]]>
</TITLE>
<TEXT>
<![CDATA[آنتي بيوتيك، پاي ثابت همه نسخه ها!
گروه سلامت- شايع ترين داروهاي مصرفي در طب كودكان در ايران، آنتي بيوتيك ها هستند كه مصرف آنها 5 برابر استاندارد جهاني است و درصد ابتلا به بيماري هاي آلرژيك و آسم را در كودكان 4.5برابر افزايش مي دهد. آنتي بيوتيك ها مواد شيميايي هستند كه رشد باكتري ها را كند كرده و آنها را از بين مي برند كه در صورت استفاده به جا، با كمك دفاع سيستم ايمني بدن موجب بهبودي عفونت هاي خطرناك و در صورت مصرف نابجا عوارضي چون حساسيت ها، مشكلات گوارشي، كبدي و كليوي ايجاد خواهند كرد. سال هاست كه پزشكان نگراني خود را از تجويز بيش از اندازه آنتي بيوتيك ها اعلام كرده اند و بررسي هاي انجام شده در كشور هم نشان مي دهد كه پزشكان بيش از حد آنتي بيوتيك تجويز مي كنند و در برخي نسخ در كنار داروهايي چون قطره بيني فنيل افرين و يا نفازولين، قرص سودوافدرين، قرص سرما خوردگي و يا  آنتي هيستامين ـ دكونژستان تجويز پني سيلين نيز نوشته شده است درحالي كه گلو درد همراه با عطسه و آبريزش بيني،ويروسي مي باشد و نيازي به پني سيلين ندارد. مصرف نادرست و بيش از اندازه آنتي بيوتيك ها قدرت اين داروها را در كشتن باكتري ها از بين مي برد و موجب مقاوم شدن باكتري ها در برابر دارو و در نتيجه اجبار بيماران به استفاده از نسل جديد آنتي بيوتيك ها با قيمت هاي گرانتر مي شود. از عوارض آموكسي سيلين ها مي توان به تهوع، اسهال و استفراغ اشاره كرد، البته عوارض احتمالي ديگري هم دارد كه به صورت واكنش هاي حساسيتي خفيف و گذرا شامل كهير، تب و درد مفاصل بروز پيدا مي كند.
جوش شيرين در غيبت بازرس!
گروه سلامت- رييس اداره بهداشت مواد غذايي و بهسازي اماكن عمومي وزارت بهداشت با اعلام اينكه ميانگين حذف جوش شيرين از نان هاي عرضه شده در سطح كشور 3/87 درصد است از معرفي سه هزار نانوايي متخلف به تعزيرات آرد و نان كشور در شش ماهه نخست امسال خبر داد كه حاكي از كمبود بازرسين بهداشتي است .مهندس غلامي با بيان اين كه درصد حذف جوش شيرين تا پايان سال،84 77/85 درصد در كشور بوده است، به ايسنا  گفت: اين شاخص تا پايان آبان ماه 85 به 3/87 درصد رسيده است. حال آن كه بايستي بر اساس برنامه پيش بيني شده حذف جوش شيرين تا پايان 85 به 90 درصد برسد. در حال حاضر، پنج هزار بازرس بهداشت محيط بر يك ميليون و??? مكان و نانوايي ها نظارت دارند و بايد حداقل فصلي يك بار سركشي كنند و متأسفانه وزارت بهداشت با كمبود هفت هزار بازرس بهداشتي مواجه است . استفاده از جوش شيرين در پخت نان كه در حال حاضر برخي از نانواها به خصوص نان لواش از جوش شيرين استفاده مي كنند كه بايد طبق نظر وزارت بهداشت به صفر برسد و به كلي حذف شود. متأسفانه نان به ويژه نوع لواش آن سهم بسيار زيادي در بيماري هاي گوارشي، سرطان روده و پوكي استخوان دارد به گونه اي كه هم اكنون شاهد افزايش اين بيماري ها در كشور هستيم.]]>
</TEXT>
</DOC>
<DOC>
<DOCID>HAM2-851129-023</DOCID>
<DOCNO>HAM2-851129-023</DOCNO>
<ORIGINALFILE>/1385/851129/news/_ejtem.htm</ORIGINALFILE>
<ISSUE>يكشنبه 29 بهمن 1385 - سال چهاردهم - شماره4209 - Feb 18, 2007</ISSUE>
<DATE calender="Western">2007-02-18</DATE>
<DATE calender="Persian">1385/11/29</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[تدارك نوروزي راهنمايي و رانندگي و پليس راه كشور]]>
</TITLE>
<TEXT>
<IMAGE>/1385/851129/news/014442.jpg</IMAGE>
<![CDATA[
 6ميليون دانش آموز ابتدايي تا پايان نوروز پليس خانواده مي شوند
گروه اجتماعي- رئيس پليس راهنمايي و رانندگي نيروي انتظامي با اشاره به اين كه در تعطيلات نوروزي به شدت با سرعت و سبقت غيرمجاز و خودروهاي داراي چراغ معيوب در جاده هاي كشور برخورد خواهد شد، گفت: يكهزار و 800 نفر طي 20 روز نوروز سال 85 در تصادفات رانندگي كشته شده اند.
سردار محمد رويانيان در همايش نمادين هميار پليس ويژه نوروز با اشاره به تدارك گسترده راهنمايي و رانندگي و پليس راه كشور براي ايام نوروز گفت: امسال قصد داريم به شدت با افرادي كه سرعت و سبقت غيرمجاز مي گيرند برخورد كرده و بدون اغماض آنها را جريمه كنيم.
وي درخصوص تمهيدات انديشيده شده براي وسايط نقليه عمومي در نوروز86 گفت: كليه وسايط نقليه عمومي اعم از بار و مسافر امسال در ايام نوروز كنترل ويژه خواهند شد و از دوربين ها،  نيروهاي نامحسوس و بازرسين مخفي استفاده خواهيم كرد.
رئيس پليس راهنمايي و رانندگي نيروي انتظامي، گفت: امسال 6 ميليون دانش ژآموز مقطع ابتدايي در سراسر كشور تحت پوشش طرح هميار پليس ويژه نوروز قرار مي ژگيرند.
بر اساس اين طرح كه از ديروز(شنبه)در سراسر كشور به اجرا درآمده است، دانش آموزان مقطع ابتدايي با دريافت كارت هميار پليس ويژه نوروز و كسب آموزش هاي لازم نسبت به 9 تخلف رانندگي شامل عدم رعايت سرعت مجاز، سبقت در محل هاي ممنوع، انجام حركات مارپيچ، صحبت كردن با تلفن همراه، صحبت با ديگران، رانندگي در حالت خستگي و خواب آلودگي، نبستن كمربند ايمني،  خوردن مواد خوراكي و بي توجهي به تابلوها و چراغ هاي راهنمايي و رانندگي والدين خود در حين رانندگي تذكر داده و در صورت عدم رعايت از سوي آنها مراتب را طي فرمي كه پس از تعطيلات نوروزي به همراه پيك نوروزي دانش آموزان جمع آوري مي شود به پليس گزارش مي كنند.
در پايان اين طرح قرار است از هر استان تعدادي از دانش آموزاني كه وظيفه خود را به خوبي انجام داده اند معرفي شده و جوايزي از سوي راهنمايي و رانندگي نيروي انتظامي دريافت كنند.
رويانيان افزود: اين طرح امسال براي اولين بار اجرا شده و در ايام تعطيلات تابستان نيز اجرا خواهد شد.]]>
</TEXT>
</DOC>
<DOC>
<DOCID>HAM2-851129-024</DOCID>
<DOCNO>HAM2-851129-024</DOCNO>
<ORIGINALFILE>/1385/851129/news/_ejtem.htm</ORIGINALFILE>
<ISSUE>يكشنبه 29 بهمن 1385 - سال چهاردهم - شماره4209 - Feb 18, 2007</ISSUE>
<DATE calender="Western">2007-02-18</DATE>
<DATE calender="Persian">1385/11/29</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[با دستور رئيس قوه قضائيه
دادستان ها مكلف به اعطاي مرخصي به زندانيان شدند]]>
</TITLE>
<TEXT>
<IMAGE>/1385/851129/news/014436.jpg</IMAGE>
<![CDATA[
گروه اجتماعي- رئيس قوه قضائيه در بخشنامه اي، دادستان ها و دادياران ناظر زندان هاي كشور را مكلف كرد با اخذ تامين مناسب نسبت به اعطاي مرخصي به مددجويان اقدام كنند.
در بخشنامه سيد محمد هاشمي شاهرودي به روساي كل دادگستري ها و دادستان هاي عمومي و انقلاب سراسر كشور آمده است دادستان ها و دادياران ناظر زندان و شوراي طبقه بندي زندان ها به لحاظ اوضاع و احوال مددجو و همچنين تامين حقوق محكوم له مي توانند با رعايت موارد 222220،217،و 215 آئين نامه سازمان زندان ها و اقدامات تاميني و تربيتي، با اخذ تامين مناسب نسبت به اعطاي مرخصي به مددجويان اقدام نمايند.
هاشمي شاهرودي در ادامه اين بخشنامه خطاب به قضات و اعضاي شوراي طبقه بندي زندان ها اعلام كرد اعطاي مرخصي طبق مقررات و قوانين از لوازم اجراي احكام تنبيهي، تاديبي، تعزيري و بازدارنده است و تعارضي با حقوق شاكي خصوصي ندارد. رئيس قوه قضائيه در خاتمه تاكيد كرده است: اعطاي مرخصي طبق مقررات و قوانين از لوازم اجراي احكام است و مغايرتي با حقوق شاكي خصوصي نداشته و اعتراض آنها موثر در موضوع نخواهد بود.]]>
</TEXT>
</DOC>
<DOC>
<DOCID>HAM2-851129-025</DOCID>
<DOCNO>HAM2-851129-025</DOCNO>
<ORIGINALFILE>/1385/851129/news/_ejtem.htm</ORIGINALFILE>
<ISSUE>يكشنبه 29 بهمن 1385 - سال چهاردهم - شماره4209 - Feb 18, 2007</ISSUE>
<DATE calender="Western">2007-02-18</DATE>
<DATE calender="Persian">1385/11/29</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[مخالفت دولت و مجلس با افزايش مستمري بازنشستگان تأمين اجتماعي]]>
</TITLE>
<TEXT>
<![CDATA[ايسنا: نايب رئيس كميسيون اجتماعي مجلس با اشاره به اين كه دولت با تخصيص اعتبارات دولتي از بودجه عمومي براي بازنشستگان سازمان تأمين اجتماعي در سال 85 مخالف است، گفت: بنابراين دولت با افزايش مستمري بازنشستگان سازمان تأمين اجتماعي در دو ماه پاياني سال موافقت نكرد.
ولي رعيت افزود: افزايش مستمري بازنشستگان تامين اجتماعي تا سقف 200 هزار تومان در 2 ماه پاياني سال در كميسيون اجتماعي نيز به تصويب نرسيد، بلكه افزايش اين ميزان در بودجه سال آينده مورد بحث قرار گرفت كه در حال حاضر مراحل بررسي و تصويب آن در كميسيون تلفيق و پس از آن در صحن مجلس سپري مي شود.
نماينده قائمشهر و سوادكوه يادآور شد: در صورت تصويب افزايش مستمري بازنشستگان تامين اجتماعي در بودجه سال 86 تا سقف 200 هزار تومان در كميسيون تلفيق و صحن علني مجلس، سال آينده اين موضوع اجرايي خواهد شد.
وي خاطرنشان كرد: شوراي عالي تامين اجتماعي بايد نسبت به افزايش مستمري بازنشستگان تامين اجتماعي اقدام كند.
نايب رئيس كميسيون اجتماعي مجلس با اشاره به اين كه صندوق بازنشستگي كشوري و لشگري با صندوق تامين اجتماعي متفاوت است،  افزود: دولت براي بازنشستگان كشوري و لشگري حداقل مستمري 200 هزار تومان براي سال جاري تعيين كرده است و افزايش مستمري بازنشستگان تامين اجتماعي بايد از منابع سازمان تامين اجتماعي تأمين شود.
رعيت در پايان گفت: مجلس با افزايش ضريب عائله مندي و اولاد بازنشستگان كشوري و لشگري نيز موافقت كرده بود كه ميزان آن حدود 42 هزار تومان است]]>
</TEXT>
</DOC>
<DOC>
<DOCID>HAM2-851129-026</DOCID>
<DOCNO>HAM2-851129-026</DOCNO>
<ORIGINALFILE>/1385/851129/news/_ejtem.htm</ORIGINALFILE>
<ISSUE>يكشنبه 29 بهمن 1385 - سال چهاردهم - شماره4209 - Feb 18, 2007</ISSUE>
<DATE calender="Western">2007-02-18</DATE>
<DATE calender="Persian">1385/11/29</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[امسال 65 ميليارد ريال زكات از كشاورزان جمع آوري شد]]>
</TITLE>
<TEXT>
<![CDATA[مهر: نشست اعضاي ستاد احياي زكات كشور، به منظور بحث و بررسي پيرامون ياري رساندن به نيازمندان از محل زكات، در تهران برگزار شد.
دبير ستاد احياي زكات اعلام كرد: امسال بيش از 65 ميليارد ريال زكات توسط كميته امداد امام خميني(ره)جمع آوري شده است كه تمامي مبلغ جمع آوري شده در همان منطقه صرف امور خير و عام المنفعه شده است.
در اين نشست بر اشاعه فرهنگ زكات از سوي حوزه نمايندگي ولي فقيه در سازمان جهاد كشاورزي و شوراي سياستگذاري ائمه جمعه كشور تاكيد شد و تقويت دبيرخانه ستاد زكات و افزايش مشاركت كشاورزان در اين واجب الهي مورد بحث و تبادل نظر قرار گرفت.]]>
</TEXT>
</DOC>
<DOC>
<DOCID>HAM2-851129-027</DOCID>
<DOCNO>HAM2-851129-027</DOCNO>
<ORIGINALFILE>/1385/851129/news/_ejtem.htm</ORIGINALFILE>
<ISSUE>يكشنبه 29 بهمن 1385 - سال چهاردهم - شماره4209 - Feb 18, 2007</ISSUE>
<DATE calender="Western">2007-02-18</DATE>
<DATE calender="Persian">1385/11/29</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[نمايشگاه حجاب در دانشگاه قم]]>
</TITLE>
<TEXT>
<![CDATA[قم- خبرنگار همشهري: نمايشگاه انواع چادرهاي ملي و حجاب هاي مختلف اسلامي با عنوان مرواريدي در صدف در دانشگاه قم برپا شد.
كارشناس امور فرهنگي و ايثارگران دانشگاه قم گفت: 13 نوع چادر ملي و نمادهايي از زنان محجبه در نمايشگاه حجاب به نمايش درآمده است.
نرگس نظري افزود: 19 مقاله و تحقيق و پژوهش علمي در خصوص حجاب از جمله چالش هاي اجتماعي حجاب، حجاب اديان مختلف و پوشش نگاه نيز در معرض ديد علاقه مندان قرار گرفت.
وي بيان داشت: به نمايش گذاشتن 38 عنوان كتاب درخصوص جايگاه حجاب از ديگر بخش هاي نمايشگاه مذكور است.در اين نمايشگاه كه با استقبال مردم مواجه شده، چادرهاي اسلامي در مدل هاي مختلف با پارچه  و دوخت تعاوني در اختيار علاقه مندان قرار مي گيرد.]]>
</TEXT>
</DOC>
<DOC>
<DOCID>HAM2-851129-028</DOCID>
<DOCNO>HAM2-851129-028</DOCNO>
<ORIGINALFILE>/1385/851129/news/_ejtem.htm</ORIGINALFILE>
<ISSUE>يكشنبه 29 بهمن 1385 - سال چهاردهم - شماره4209 - Feb 18, 2007</ISSUE>
<DATE calender="Western">2007-02-18</DATE>
<DATE calender="Persian">1385/11/29</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[جزئيات آيين نامه ساماندهي اشتغال فرزندان شاهد]]>
</TITLE>
<TEXT>
<![CDATA[ايلنا: مديركل اشتغال خوداتكايي بنياد شهيد و امور ايثارگران، جزييات آيين ژنامه ساماندهي اشتغال فرزندان شاهد را اعلام كرد.
علي حيدر شيراوند، مديركل اشتغال خوداتكايي بنياد شهيد و امور ايثارگران، افزود: آيين ژنامه ساماندهي اشتغال فرزندان شاهد اول بهمن سال جاري توسط هيأت دولت تصويب و هفتم بهمن ژماه ابلاغ شد.
وي تصريح كرد: بر اساس آيين ژنامه مذكور كليه دستگاه ژها مشمول ماده 145 قانون برنامه چهارم توسعه موظف هستند حداقل 25 درصد از نيروي مورد نياز دستگاه خود را در طول برنامه چهارم خود دستگاه از فرزندان شاهد با استفاده از پست ژهاي بلاتصدي جذب كنند.
شيراوند ادامه داد: سازمان مديريت و برنامه براساس آيين ژنامه ساماندهي اشتغال فرزندان شاهد موظف است در صورت نياز عناوين پست ژها را تغيير و يا اصلاح كند.
مديركل اشتغال خوداتكايي بنياد شهيد و امور ايثارگران با اشاره به ماده پنج آيين ژنامه افزود: كليه دستگاه ژهاي مشمول 160 قانون برنامه چهارم توسعه مكلف هستند، هرگونه نياز نيروي انساني خود را ابتدا از بين فرزندان شاهدي كه توسط بنياد شهيد و امور ايثارگران معرفي شده جذب كنند در غير اين صورت سايرين را جذب كنند.
وي افزود: تمام دستگاه ژهاي مشمول قانون مكلف هستند، در صورت واگذاري امور به پيمانكاران بر اين موضوع نظارت داشته باشند كه پيمانكاران نيروهاي خود را با اولويت فرزندان شاهد جذب كنند.
مديركل اشتغال خوداتكايي بنياد شهيد و امور ايثارگران همچنين ادامه داد: وزارت كار موظف شد؛ در طول برنامه چهارم ساليانه 40 هزار فرصت شغلي براي ايثارگران با اولويت فرزندان شاهد تأمين كند.]]>
</TEXT>
</DOC>
<DOC>
<DOCID>HAM2-851129-029</DOCID>
<DOCNO>HAM2-851129-029</DOCNO>
<ORIGINALFILE>/1385/851129/news/_ejtem.htm</ORIGINALFILE>
<ISSUE>يكشنبه 29 بهمن 1385 - سال چهاردهم - شماره4209 - Feb 18, 2007</ISSUE>
<DATE calender="Western">2007-02-18</DATE>
<DATE calender="Persian">1385/11/29</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[اطلاع رسانيحوادث جاده اي اتوبان تهران قم]]>
</TITLE>
<TEXT>
<![CDATA[قم خبرنگار همشهري: از اين پس حوادث جاده اي اتوبان تهران قم از طريق تابلوهاي نمايشگر مستقر در ايستگاه عوارضي قم اطلاع رساني مي شود.
علي روشن، رئيس اداره ايمني و ترافيك سازمان حمل و نقل و پايانه هاي استان قم با اشاره به اينكه حوادث رانندگي زنجيره اي به خصوص در هنگام شب و شرايط نامناسب جوي افزايش مي يابد، گفت: بر اساس هماهنگي هاي به عمل آمده با فرماندهي پليس راه استان قم مقرر شد موقعيت تصادفات اتوبان قم تهران به سازمان حمل و نقل و پايانه هاي استان اعلام تا هشدارها و توصيه هاي لازم از طريق تابلوهاي نمايشگر مستقر در ايستگاه عوارضي اتوبان قم تهران به اطلاع رانندگان رسانده شود.
همچنين به گفته علي نصيري، معاونت سازمان حمل و نقل و پايانه هاي استان قم با هماهنگي هاي به عمل آمده با سازمان هواشناسي استان، شرايط و وضعيت آب و هوايي اتوبان قم تهران نيز از طريق تابلوهاي اطلاع رساني مستقر در ايستگاه عوارضي قم اعلام مي شود.]]>
</TEXT>
</DOC>
<DOC>
<DOCID>HAM2-851129-030</DOCID>
<DOCNO>HAM2-851129-030</DOCNO>
<ORIGINALFILE>/1385/851129/news/_ejtem.htm</ORIGINALFILE>
<ISSUE>يكشنبه 29 بهمن 1385 - سال چهاردهم - شماره4209 - Feb 18, 2007</ISSUE>
<DATE calender="Western">2007-02-18</DATE>
<DATE calender="Persian">1385/11/29</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[با مردم]]>
</TITLE>
<TEXT>
<![CDATA[نقدينگي را چاره كنيد
@ از قول كارشناسان در مطبوعات اعلام شده است كه به دليل هجوم سرمايه هاي سرگردان يا همان نقدينگي به بازار سكه، بهاي سكه افزايش يافته است، با توجه به نقش اصلي نقدينگي در دامن زدن تورم و بحران هاي اقتصادي، اميدواريم دولت و مجلس شوراي اسلامي در سال آينده، راه حلي كارآمد براي مهار نقدينگي و هدايت آن به بخش هاي مولد كشور بيابند.
ك. فكري- تهران
تأخير در پرداخت حقوق
از آموزگاران حق التدريسي كرج هستم. من و همكارانم از تيرماه سال جاري تاكنون حقوق دريافت نكرد ه ايم. در اين شرايط چگونه بايد پاسخگوي هزينه هاي ضروري زندگي و نيازهاي خود و خانواده مان باشيم؟!
يوسفي- كرج
سخت نگيريم
تعيين شرايط دشوار و مهريه هاي سنگين، مسئله مشترك بسياري از زوج هاي جوان است. لذا از خانواده ها تقاضا دارم، با ابتكار و گذشت تسهيلات كافي براي ازدواج جوانان فراهم كنند و از سختگيري هاي بي مورد بپرهيزند.
روح الله زينال پور- بجنورد
توزيع عادلانه امكانات و امتيازات
@ پيشنهاد مي كنم، وزارتخانه ها موظف به ارائه امكانات و تسهيلات به استان ها و شهرهاي كوچك كشور شوند و هر ماه عملكرد خود را ارائه كنند. مثلاً امتيازات اقتصادي، فني و تسهيلات گوناگون در سراسر كشور به صورت عادلانه توزيع گردد تا به مرور، تمركز50 درصدي فعاليت هاي اقتصادي در تهران كه مشكلات بسياري براي كشور به بار آورده كاسته شود.
ميري- چالوس
اقدام مفيد
نصب وسايل ورزشي در پارك بوستان واقع در شهرك قدس(غرب)، امكانات بيشتري براي برخورداري كودكان و نوجوانان از سرگرمي و تفريحات سالم فراهم كرده است كه از اين بابت قدرداني مي كنيم.
عليرضا كريمي- تهران
بانكها رعايت كنند
درباره وام هاي ليزينگ خودرو، بانك مركزي بايد بانك هاي پرداخت كننده وام را ملزم به رعايت بهره 17 درصدي كند تا وام گيران مجبور نباشند همچنان اين بهره را با درصدهاي بالاتر به بانك ها بپردازند.
عادل عزيزي- كرج
محروم از اتوبوس
ميني بوس هايي كه در مسير باغ فيض- پونك كار مي كنند در روزهاي پنج شنبه و جمعه فعاليت ندارند و در نتيجه مشكلات زيادي براي مسافران اين خط به وجود مي آيد و علاوه بر اين ساكنان اين مسير از داشتن خط اتوبوسراني محروم اند كه اميد است مورد توجه مسئولان قرار بگيرد.
مجتبي رستم پور- تهران
تقاضاي تأمين روشنايي
كوچه شهيد كاشاني در ميدان رسالت- خيابان سراج فاقد روشنايي است. براي سهولت رفت و آمد و امنيت ساكنان كوچه خواستار تأمين روشنايي اين محله هستيم.
محمد حسيني- تهران
پيشنهاد به اداره كشاورزي
@ از اداره كشاورزي استان اصفهان تقاضا دارم كه با راهنمايي كشاورزان صيفي  كار مانند استان تهران از توليد بادنجان تلخ و تخمي در اين استان جلوگيري كنند، زيرا اكثر بادنجان هاي توليدي در اين استان قابل استفاده نيست و بايد دور ريخته شود!
دلسوز اصفهاني- اصفهان
توجه به ميراث هاي فرهنگي
از وزارت نيرو تقاضا مي كنم در پروژه هاي سدسازي به ميراث هاي فرهنگي عنايت بيشتري داشته باشد تا مسئله اي كه در مورد پاسارگاد پيش آمده است، در كشور ما تكرار نشود.
فرخنده افراسيابي- شيراز
كار بيشتر، امتيازات كمتر
@ از كارمندان پيماني شركت ارتباطات سيار هستم. در سال جاري نزديك به يك ميليون مشترك به شمار مشتركين تلفن همراه در تهران افزوده شد و به همين نسبت حجم كار ادارات مشتركين نيز افزايش يافته است اما به جاي توجه بيشتر به كاركنان، هر ماه از اضافه كاري ها كاسته مي شود. شركت هاي پيمانكاري بايد در راستاي حفظ منافع ملي و تأمين رضايت مردم، به حقوق حقه كاركنان اين شركت ها نيز توجه داشته باشند و به اين پيمان ها به صورت تجارت و سودآوري صرف، نگاه نكنند.
جمعي از كاركنان از تهران
درخواست هزينه  با داشتن بيمه تكميلي
بازنشسته  اي هستم كه با داشتن بيمه خدمات درماني، بيمه تكميلي نيز دارم. حال كه نياز به جراحي چشم پيدا كرده ام، طبق ضوابط بيمارستانها هزينه اي نيز بايد خودم پرداخت كنم. در صورتي كه با دو بيمه كامل كه دارم نبايد مبلغي پرداخت نمايم. در اين صورت بيمه درماني تكميلي چه مفهومي خواهد داشت؟!
حسن مخدومي
جنگل هاي هرا
جنگل هاي كم نظير هرا در جنوب كشور ما، از جاذبه هاي مهم طبيعت و صنعت گردشگري محسوب مي شود و نبايد بدون ملاحظات زيست محيطي بر اثر برخي فعاليت هاي صنعتي دستخوش تغييرات زيانبار گردد. سازمان حفاظت محيط زيست بايد در اين موارد اقدامات قانوني را انجام دهد و مانع تخريب اين جنگل ها شود.
اياز كريمي- شيراز
تأخير در اعلام نمرات
@ دانشگاه پيام نور نمرات دانشجويان كارشناسي ارشد را با تأخير زياد اعلام مي كند. اين تأخير مخصوصاً در امتحانات خرداد ماه به بيش از 2 ماه هم مي رسد.
شريف- تهران]]>
</TEXT>
</DOC>
<DOC>
<DOCID>HAM2-851129-031</DOCID>
<DOCNO>HAM2-851129-031</DOCNO>
<ORIGINALFILE>/1385/851129/news/_eqtes.htm</ORIGINALFILE>
<ISSUE>يكشنبه 29 بهمن 1385 - سال چهاردهم - شماره4209 - Feb 18, 2007</ISSUE>
<DATE calender="Western">2007-02-18</DATE>
<DATE calender="Persian">1385/11/29</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[كميسيون تلفيق بودجه تصويب كرد
تخصيص 10 ميليارد دلار اعتبار به بخش خصوصي
براساس مصوبه كميسيون تلفيق 4 ميليارد دلار در سال 86 به تبصره 13 اختصاص مي يابد]]>
</TITLE>
<TEXT>
<IMAGE>/1385/851129/news/014457.jpg</IMAGE>
<![CDATA[
گروه اقتصادي درحالي كه از زمان تشكيل حساب ذخيره ارزي در سال 1379 تا پايان مهرماه امسال كمتر از 10 ميليارد دلار تسهيلات از موجودي اين حساب به بخش خصوصي پرداخت شده است، ديروز كميسيون تلفيق بودجه مجلس 10 ميليارد دلار از موجودي اين حساب در سال 86 را به بخش خصوصي اختصاص داد.
محمد مهدي مفتح مخبر كميسيون تلفيق بودجه مجلس ديروز در جمع خبرنگاران در خصوص مصوبات اين كميسيون گفت: با تصويب كميسيون تلفيق، دولت مجاز است سال آينده 8/7 ميليارد دلار معادل 77 هزار ميليارد ريال از محل حساب ذخيره ارزي يا فروش اوراق مشاركت به تسريع طرح هاي عمراني كه در سال 86 و 87 به پايان مي رسد، اختصاص دهد و 10 ميليارد دلار از حساب ذخيره ارزي نيز به تقويت بخش خصوصي(مشروط بر اين كه اين ميزان بيش از 50 درصد حساب ذخيره ارزي نگردد)و 10 درصد نيز در اختيار بانك هاي دولتي قرار مي گيرد تا به منظور تأمين مالي بخش غيردولتي در مشاركت طرح ها استفاده شود.
به گزارش همشهري، ميزان اعطاي تسهيلات به بخش خصوصي از حساب ذخيره ارزي در سال 1380 بالغ بر 158 ميليون دلار، در سال 1381 بالغ بر 597 ميليون دلار، در سال 1382 حدود يك ميليارد و 75 ميليون دلار، و درسال 1383 بالغ بر 93/1 ميليارد دلار بوده است كه اين رقم در سال گذشته به 3/2 ميليارد دلار رسيد.
بقيه از صفحه اول
همچنين كل برداشت دولت از حساب ذخيره ارزي از ابتداي تاسيس اين حساب 38 ميليارد و 575 ميليون دلار بوده است.
افزايش 2 درصدي نرخ تعرفه بازرگاني كالاها
محمد مهدي مفتح همچنين در تشريح ديگر مصوبات كميسيون تلفيق گفت: در لايحه بودجه 86 نرخ تعرفه بازرگاني كالاها 4/12 پيش بيني شده بود كه مجلس با افزايش دو درصدي آن نسبت به تعرفه امسال كه 2/11 درصد بود، اين نرخ را براي سال آينده 2/13 درصد تعيين كرد.وي با بيان اين كه سياست نرخ شناور مديريت شده ارز در سال آينده نيز اجرا مي شود، افزود: بانك مركزي مكلف شد به نحوي در فروش ارز عمل نمايد كه خالص دارايي خارجي بانك در سال 86 افزايش نيابد و به عبارت ديگر بانك مركزي مجاز به خريد ارز نيست و فقط مي تواند آن را در بازار به فروش برساند.
مجوز 50 ميليارد دلار فاينانس
به دولت
مفتح تصريح كرد: بر اساس مصوبه ديگر كميسيون مقرر گرديد سهميه باقي مانده از فاينانس و بيع متقابل كه طي ساليان گذشته دولت مجوز آن را داشته ولي اقدامات آن هنوز صورت نگرفته است، اين سهميه استمرار يابد و دولت بتواند طبق قوانين اين سهميه ها را به سرانجام برساند كه پيش بيني مي شود براي تأمين منابع پروژه ها كه از سال قبل باقي مانده مجوز 50 ميليارد دلار فاينانس به دولت داده شود.مفتح افزود: تسهيلات تكليفي بانك هاي دولتي نيز 1200 ميليارد ريال مقرر گرديد تا بتوان اين ميزان را در پايان برنامه چهارم توسعه به صفر رساند.
جرايم قاچاق كالاها
مفتح با اشاره به اين كه در سال 86 عوارض خروج از كشور نسبت به مقصد مسافران تعيين مي شود، تصريح كرد: قاچاق كالاهاي ضروري به كشور 2 برابر، كالاهاي غيرضروري 5 برابر و كالاهاي غيرمجاز تا 10 برابر ارزش كالا مشمول جريمه خواهد شد، همچنين خروج غير قانوني كالاهايي كه از مواد مصرفي يارانه اي ساخته شده تا 5 برابر جريمه در بر خواهد داشت.
اختصاص4 ميليارد دلار به تبصره 13
مخبر كميسيون تلفيق از بررسي بندهاي پاياني تبصره 13 خبر داد و گفت: در سال آينده 4 ميليارد دلار معادل 35 هزار و 600 ميليارد ريال به تبصره 13 اختصاص خواهد يافت.
مخبر كميسيون تلفيق تصريح كرد: همچنين نيروي انتظامي موظف شد از خودروهايي كه از اول سال 86 شماره گذاري مي شود عوارضي مضاعف متناسب با مصرف سوخت خودروهاي وارداتي و يا ساخت داخل دريافت كند.
وي اضافه كرد: دولت تا كنون 2 اصلاحيه براي لايحه بودجه ارايه كرد كه اصلاحيه دوم بيشتر در مورد رديف هاي بودجه و بخش هاي مربوط به وزارت علوم، تحقيقات و فناوري بود. مخبر كميسيون تلفيق از مسكوت ماندن تبصره 11(كه در مورد قيمت بنزين و فرآورده هاي نفتي است)در كميسيون خبر داد و افزود: بررسي اين تبصره و همچنين نرخ بنزين به جلسه هاي پاياني كميسيون موكول شد.]]>
</TEXT>
</DOC>
<DOC>
<DOCID>HAM2-851129-032</DOCID>
<DOCNO>HAM2-851129-032</DOCNO>
<ORIGINALFILE>/1385/851129/news/_eqtes.htm</ORIGINALFILE>
<ISSUE>يكشنبه 29 بهمن 1385 - سال چهاردهم - شماره4209 - Feb 18, 2007</ISSUE>
<DATE calender="Western">2007-02-18</DATE>
<DATE calender="Persian">1385/11/29</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[وزير اقتصاد و دارايي در نخستين همايش بين المللي صنعت پالايش:
با اجراي سياست هاي اصل 44،فقط مالكيت چاه هاي نفت و گاز دولتي مي ماند]]>
</TITLE>
<TEXT>
<IMAGE>/1385/851129/news/014511.jpg</IMAGE>
<![CDATA[
گروه اقتصادي- با اجراي سياست هاي اصل 44قانون اساسي و خصوصي  شدن نهادهاي تحت پوشش دولت بخش مهمي از وظايف تصدي گري دولت به بخش خصوصي محول مي شود.
داود دانش جعفري وزير اقتصادي و دارايي ديروز در حاشيه نخستين همايش بين المللي صنعت پالايش در تهران با بيان اين مطلب، افزود: در بخش بالا دستي صنعت نفت كه صرفا به مالكيت چاه هاي نفت و گاز مربوط مي شود، اداره امور و وظايف كماكان در اختيار دولت مي ماند ولي در ساير بخش ها كه امكان استفاده از توان بخش خصوصي داخلي و خارجي وجود دارد، اين وظايف از دولت منفك خواهد شد.
پيش بيني براي كاهش آثار تحريم
در اين همايش كاظم وزيري هامانه وزير نفت نيز از برنامه ريزي براي كاهش آثار تحريم ها بر صنعت نفت كشور خبر داد. وي تاكيد كرد: تحريم ها بر صنعت نفت كشور بي اثر نيست، ولي با برنامه ريزي همه جانبه اجازه نمي دهيم كه صنعت نفت با مشكل مواجه شود. وي درباره جذب 15ميليارد دلار سرمايه گذاري در صنعت پالايش كشور گفت: اين سرمايه گذاري از منابع داخلي و خارجي جذب مي شود.
استفاده از نفت در مجازات تحريم كنندگان
وزيري هامانه در خصوص اينكه آيا از نفت به عنوان ابزاري در قبال كشورهايي مانند ژاپن كه برخي دارايي هاي ايران را بلو كه كرده اند، استفاده  مي شود، گفت: از جزئيات بلو كه كردن دارايي ها اطلاعي ندارم ولي اگر منافع جمهوري اسلامي به خطر افتد، كشور از هر ابزاري براي حفظ منافع خود استفاده مي كند. وي در عين حال تاكيد كرد: همكاري نفتي ايران و ژاپن مدت ها است كه وجود دارد و اين همكاري ها گسترده و خوب است و دو كشور در زمينه هاي گوناگوني به همكاري مشغول هستند.
6 قرارداد به  ارزش 4 ميليارد دلار
در اين همايش محمد رضا نعمت زاده معاون وزير نفت و مديرعامل شركت ملي پالايش و پخش فرآورده هاي نفتي ايران نيز در سخنان افتتاحيه خود از امضاي شش قرارداد بهينه سازي و توسعه پالايشگاه هاي جديد در كشور در كمتر از يك سال به ارزش بيش از 4 ميليارد دلار با پيمانكاران داخلي و خارجي، خبر داد و گفت: در 3 ماه آينده، شاهدقرارداد هاي جديدي براي توسعه پالايشگاه هاي كشور و احداث پالايشگاه جديد با ارزش و گستردگي مشابه خواهيم بود. وي افزود: در زمينه مشاركت بخش خصوصي داخلي و خارجي در سرمايه گذاري هاي جديد تاكنون يك مورد عمده انجام شده و مورد ديگر در مراحل نهايي است. به گفته وي، قرار است يك پالايشگاه???هزار بشكه اي نيز توسط بخش خصوصي در جنوب كشور احداث شود.
نخستين همايش بين المللي صنعت پالايش نفت كشور ديروز در مراسمي با حضور نمايندگاني از سوي شركت هاي خارجي در تهران آغاز به كار كرد.]]>
</TEXT>
</DOC>
<DOC>
<DOCID>HAM2-851129-033</DOCID>
<DOCNO>HAM2-851129-033</DOCNO>
<ORIGINALFILE>/1385/851129/news/_eqtes.htm</ORIGINALFILE>
<ISSUE>يكشنبه 29 بهمن 1385 - سال چهاردهم - شماره4209 - Feb 18, 2007</ISSUE>
<DATE calender="Western">2007-02-18</DATE>
<DATE calender="Persian">1385/11/29</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[با آغاز سهميه بندي درسلماس
روزانه 45 هزار ليتر بنزين صرفه جويي مي شود]]>
</TITLE>
<TEXT>
<![CDATA[سلماس خبرنگار همشهري: از آغاز اجراي طرح سهميه بندي بنزين در شهرستان سلماس، روزانه 45 هزار ليتر در مصرف سوخت صرفه جويي شده است.
غلامحسين عماري فرماندار سلماس با اعلام اين خبر در جلسه معرفي رئيس جديد اداره تعزيرات حكومتي اين شهرستان افزود: طرح سهميه بندي بنزين از 10 روز گذشته با اختصاص روزانه 10 ليتر سوخت براي هر خودرو در حال اجراست و در اين مدت به ارزش نزديك به دو ميليارد و 400 ميليون ريال در مصرف بنزين صرفه جويي شده و از ازدحام و صف هاي طولاني خودروها در جايگاه هاي توزيع بنزين كاسته شده است.]]>
</TEXT>
</DOC>
<DOC>
<DOCID>HAM2-851129-034</DOCID>
<DOCNO>HAM2-851129-034</DOCNO>
<ORIGINALFILE>/1385/851129/news/_eqtes.htm</ORIGINALFILE>
<ISSUE>يكشنبه 29 بهمن 1385 - سال چهاردهم - شماره4209 - Feb 18, 2007</ISSUE>
<DATE calender="Western">2007-02-18</DATE>
<DATE calender="Persian">1385/11/29</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[تامين صندوق حمايت از توسعه سرمايه گذاري كشاورزي در كردستان]]>
</TITLE>
<TEXT>
<![CDATA[سنندج خبرنگار همشهري: صندوق حمايت از توسعه سرمايه گذاري  كشاورزي كشور در استان كردستان راه اندازي شد.
رئيس سازمان جهاد كشاورزي استان ايجاد صندوق و تشكلها در بخش كشاورزي را موثر خواند و افزود: كردستان يكي از استانهاي حاصلخيز و از قطب هاي كشاورزي كشور به شمار مي رود و نياز به ساماندهي توليدكنندگان در قالب صندوقها و تشكلها دارد.
هم اكنون 167 تشكل بخش كشاورزي در استان كردستان فعاليت دارد كه اين تعداد تشكل در راه اندازي اين صندوق مشاركت دارند.]]>
</TEXT>
</DOC>
<DOC>
<DOCID>HAM2-851129-035</DOCID>
<DOCNO>HAM2-851129-035</DOCNO>
<ORIGINALFILE>/1385/851129/news/_eqtes.htm</ORIGINALFILE>
<ISSUE>يكشنبه 29 بهمن 1385 - سال چهاردهم - شماره4209 - Feb 18, 2007</ISSUE>
<DATE calender="Western">2007-02-18</DATE>
<DATE calender="Persian">1385/11/29</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[نخستين خط توليد گوشي تلفن همراه راه اندازي شد]]>
</TITLE>
<TEXT>
<![CDATA[گروه اقتصادي - روز گذشته با حضور وزير صنايع و معادن، نخستين خط توليد گوشي تلفن همراه راه اندازي شد.
در اين مراسم وزير صنايع گفت: خط ديگر توليد تلفن  همراه در دو مدل به صورت اس كي دي آغاز شده كه طي دو هفته آينده توليد آن به 5 مدل ارتقا خواهد يافت. همچنين توليد گوشي تلفن همراه به صورت سي كي دي تا 4 ماه آينده و با ظرفيت يك و نيم ميليون دستگاه در سال آغاز خواهد شد.
طهماسبي افزود: تاكنون حدود 5 تا 6 شركت تجهيزات لازم را براي افتتاح خط وارد كشور كرده اند و سه تا چهار ماه آينده دو تا سه شركت ديگر توليد كننده گوشي تلفن همراه وارد عرصه توليد خواهند شد.]]>
</TEXT>
</DOC>
<DOC>
<DOCID>HAM2-851129-036</DOCID>
<DOCNO>HAM2-851129-036</DOCNO>
<ORIGINALFILE>/1385/851129/news/_eqtes.htm</ORIGINALFILE>
<ISSUE>يكشنبه 29 بهمن 1385 - سال چهاردهم - شماره4209 - Feb 18, 2007</ISSUE>
<DATE calender="Western">2007-02-18</DATE>
<DATE calender="Persian">1385/11/29</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[وزير تعاون اعلام كرد
اختصاص 30 درصد از سود سهام حاصل از واگذاري شركت ها به بخش تعاوني]]>
</TITLE>
<TEXT>
<![CDATA[گروه اقتصادي: با ابلاغ سياست هاي كلي اصل 44 قانون اساسي عملا تكليف متولي داشتن يا نداشتن بخش تعاون در كشور روشن شده است.
وزير تعاون با اشاره به اينكه اين بخش از اقتصاد ملي مي تواند زمينه ساز رشد اقتصادي در داخل در كنار افزايش اشتغال و بهره وري باشد، تاكيد كرد: قرار است به موجب سياست هاي اصل 44 قانون اساسي، دولت 40 در صد از سهام شركت هاي سود ده خود را به بخش هاي خصوصي و تعاوني ها واگذار كند.
محمد عباسي گفت: اين سهام از طريق شركت هاي سرمايه گذاري استاني كه تعاوني هاي شهرستاني را تشكيل داده اند توزيع خواهد شد كه در اين ميان هم 30 درصد از سود سهام حاصل از واگذاري شركت ها نيز به تعاوني ها واگذار مي گردد.
وي با تاكيد بر لزوم فعال كردن تعاوني هاي نيمه راكد، افزود: در حال حاضر 90 هزار تعاوني در كشور وجود دارند كه با همكاري مركز آمار در تلاشيم تا ميزان دقيق تعاوني هاي فعال را مشخص كنيم.
عباسي خاطرنشان كرد: در راستاي اجراي سياست هاي كلي اصل 44 قانون اساسي بانك توسعه تعاون نيز در سال آينده راه اندازي خواهد شد.
به گفته وي، اساسنامه اين بانك هم اكنون از سوي كارشناسان بانكي در حال تدوين است.
در عين حال دبيركل اتاق تعاون كشور هم در اين باره اظهار كرد: براي كاهش تصدي  گري دولت بايد بخشي از فعاليت ها به عهده نهادها و تشكل هاي بخش تعاون گذاشته شوند.
محمدرضا رمضاني، با اشاره به اينكه تحقق اهداف سياست هاي كلي اصل 44 قانون اساسي به ويژه سياست هاي كلي بخش تعاوني و رسيدن به سهم 25 درصدي در اين ميان نيازمند برنامه ريزي هاي اساسي است، گفت: مطلوب است فصل بودجه اي مستقلي براي بخش تعاوني در نظام برنامه ريزي ميان مدت و برنامه و بودجه سالانه در نظر گرفته شود. وي اظهار كرد: درحال حاضر بسترسازي و ايجاد شرايط لازم براي جلب مشاركت سرمايه گذاري خارجي در طرح ها و پروژه هاي تعاوني و تامين مالي طرح ها و پروژه ها به صورت فاينانس با تضمين دولت براي رسيدن به اهداف سياست هاي كلي اصل 44 مهم به نظر مي رسد.]]>
</TEXT>
</DOC>
<DOC>
<DOCID>HAM2-851129-037</DOCID>
<DOCNO>HAM2-851129-037</DOCNO>
<ORIGINALFILE>/1385/851129/news/_eqtes.htm</ORIGINALFILE>
<ISSUE>يكشنبه 29 بهمن 1385 - سال چهاردهم - شماره4209 - Feb 18, 2007</ISSUE>
<DATE calender="Western">2007-02-18</DATE>
<DATE calender="Persian">1385/11/29</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[گفت وگوي امروز
سرمايه گذاري در صنايع نساجي متوقف شده است]]>
</TITLE>
<TEXT>
<![CDATA[گروه اقتصادي- با توجه به فرسوده بودن ماشين آلات بسياري از كارخانجات نساجي كشور از سال هاي گذشته، پرداخت تسهيلات به منظور بازسازي و نوسازي اين صنايع مورد توجه قرار گرفت. اين در حالي است كه پرداخت اين تسهيلات عملا قادر به رفع مشكلات اين صنايع نبوده و تسهيلات ارزي در نظر گرفته شده براي نوسازي و بازسازي صنايع با استقبال چنداني مواجه نشده است. با جمشيد بصيري دبير انجمن صنايع نساجي پيرامون وضعيت و روند بازسازي و نوسازي اين صنايع گفت و گو كرده ايم.
***
تسهيلات بازسازي و نوسازي صنايع نساجي در بودجه سال جاري و لايحه بودجه سال آينده چگونه پيش بيني شده است؟
در سال جاري براي بازسازي و نوسازي صنايع نساجي كار خاصي صورت نگرفته است و در اعتبارات پيش بيني شده در لايحه بودجه سال آينده نيز هنوز مسئولين در اين زمينه اعتباراتي را عنوان نكرده اند گرچه مباحثي در اين زمينه مطرح است اما عملا هيچ تسهيلاتي در اين زمينه در پرداخت يا پيش بيني نشده است. از سوي ديگر به دليل نامشخص بودن وضعيت اقتصادي كشور، مشخص نبودن وضعيت قانون كار و برخي قوانين اقتصادي كشور براي صاحبان صنايع و سرمايه گذاران و مباحث مطرح در زمينه مالياتها و سرنوشت لايحه ماليات بر ارزش افزوده و مشكلات احتمالي تصويب نهايي اين لايحه براي صنايع نساجي، سرمايه گذاري در اين صنايع متوقف شده و سرمايه گذاران منتظر هستند تا وضعيت نهايي اين موضوعات مشخص شود. همچنين اكنون بيش از 11 بانك خارجي روابط بانكي خود با صنايع كشورمان را قطع كرده  و از پذيرش ال سي براي صنايع ايران خودداري مي كنند.
با اين روند وضعيت روند بازسازي و نوسازي صنايع نساجي در سال جاري را چگونه ارزيابي مي كنيد؟
گرچه در سال جاري يكي از بزرگترين كارخانه نساجي خاورميانه( كوير ريس)در كشورمان افتتاح شد اما بايد توجه كرد كه افتتاح اين كارخانه در نتيجه پروژه ها و سرمايه  گذاري است كه از سال هاي گذشته صورت گرفته است اما برنامه هاي جديد براي توسعه صنايع نساجي در سال آينده هنوز مشخص نيست. از سوي ديگر به دليل افزايش نرخ يورو روند بازسازي و نوسازي صنايع نساجي در سال جاري متوقف شده است
وزارت صنايع پرداخت مابه التفاوت نرخ يورو به صنايع نساجي را نيازمند بررسي مجلس مي داند ، نظر شما چيست؟
موافقت با اين امر نيازمند مصوبه شوراي پول و اعتبار بوده و با توجه به نظر مساعد رئيس جمهوري در اين خصوص اين شورا نيز مخالفتي در اين زمينه نداشته است در ملاقات با رئيس جمهوري نيز ايشان موافقت خود با اين موضوع را اعلام كردند اما از علت طولاني شدن تامين اين اعتبارات بي اطلاع هستم. صنايع نساجي 286 ميليون يورو تسهيلات ارزي با نرخ هاي متفاوت 480 و 740 تومان از دولت دريافت كرده است اما اكنون اين تسهيلات بايد با نرخ 1200 تومان باز پرداخت شود و از آنجا كه طرح هاي مصوب با نرخ يورو به تصويب رسيده است بازپرداخت آن توسط صنايع نساجي يا هيچ يك از صنايع ديگر مقدور نيست.]]>
</TEXT>
</DOC>
<DOC>
<DOCID>HAM2-851129-038</DOCID>
<DOCNO>HAM2-851129-038</DOCNO>
<ORIGINALFILE>/1385/851129/news/_havad.htm</ORIGINALFILE>
<ISSUE>يكشنبه 29 بهمن 1385 - سال چهاردهم - شماره4209 - Feb 18, 2007</ISSUE>
<DATE calender="Western">2007-02-18</DATE>
<DATE calender="Persian">1385/11/29</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
<![CDATA[شكارچيان شب، دستگير شدند
اعضاي اين باند مخوف، نيمه شب ها مسلحانه به رانندگان حمله و 20 خودرو را سرقت كردند]]>
</TITLE>
<TEXT>
<IMAGE>/1385/851129/news/014481.jpg</IMAGE>
<IMAGE>/1385/851129/news/014484.jpg</IMAGE>
<IMAGE>/1385/851129/news/014487.jpg</IMAGE>
<![CDATA[
گروه حوادث- كارآگاهان پليس پايتخت در عمليات پليسي ويژه اي، اعضاي يك باند مخوف را كه با شيوه اي عجيب، پس از سرقت 20 خودروي گرانقيمت، قصد باجگيري ميليوني از صاحبان آنها را داشتند، در مخفيگاه مجهز آنها را به دام انداختند.
ساعت 22 و 30 دقيقه سيزدهم بهمن ماه، وقتي راننده يك خودروي فولكس مدل بالا در خيابان خلوتي در زعفرانيه تهران در حال رانندگي بود، ناگهان خودروي پرايدي با سرعت به خودروي وي نزديك شده و قبل از آنكه او بتواند كاري انجام دهد با خودرويش برخورد كرد.
در حاليكه راننده خودرو با پياده شدن از خودرو قصد بررسي صحنه تصادف را داشت، ناگهان از سوي 4 سرنشين پرايد كه با تهديد اسلحه وي را از خودرويش بيرون كشيده بودند غافلگير شد، لحظاتي بعد 2 نفر از مردان مهاجم به سرعت سوار خودروي اين مرد شده و دو نفر ديگر از آنها نيز سوار بر خودروي پرايد خود با سرقت تلفن همراه مرد راننده از آنجا گريختند.
در حاليكه كارآگاهان پايگاه سوم آگاهي پايتخت با شكايت اين مرد، بررسي هاي خود براي يافتن ردي از سارقان مسلح را  آغاز كرده بودند، چند ساعت بعد سارقان كه شماره تلفن راننده را از طريق تلفن همراه او بدست آورده بودند، با وي تماس گرفته و به وي گفتند: اگر مي خواهد خودرويش را پس بگيرد، بايد 2 ميليون تومان به محلي كه آنها مشخص مي كنند ببرد.
24 ساعت از گزارش اين سرقت مسلحانه نگذشته بود كه كارآگاهان پايگاه سوم آگاهي در جريان سرقت مشابهي قرار گرفتند، اين بار خودروي زانتيايي در منطقه نياوران به سرقت رفته بود، اما نكته جالب اين بود كه خودرويي كه 4 مرد مسلح با آن تصادف ساختگي با زانتيا را رقم زده بودند، خودروي فولكس مسروقه اي بود كه از زعفرانيه سرقت كرده بودند.
وقتي در فاصله چند روز سرقت خودروي ماكسيمايي در بلوار دانشجو و خودروي بي ام  و در فرمانيه و خودروي تويوتاي ديگري در خيابان كارگر شمالي گزارش شد،از آنجا كه در تمامي موارد ربايندگان ساعاتي بعد با راننده تماس گرفته و از وي خواسته بودند در مقابل دادن مبلغي خودرويش را پس بگيرد، كارآگاهان دريافتند با يك باند مخوف سرقت مسلحانه روبرو هستند كه هدفشان از سرقت خودروهاي مدل بالا اخاذي است.
كارآگاهان در نخستين مرحله به چهره نگاري از سارقان دست زده و با بررسي فايل هاي متهمان دريافتند سردسته باند احتمالا يك سارق حرفه اي به نام ناصر است كه سوابق بسياري در زمينه سرقت خودرو دارد.
با اين اطلاعات تصاوير ناصر در اختيار تمامي گشت هاي پليس پايتخت قرار گرفت و جستجوي ويژه اي براي دستگيري وي و همدستانش كه با سرقت هاي خود در خيابان هاي اصلي تهران باعث ايجاد رعب و وحشت شده بودند آغاز شد.
به اين ترتيب كارآگاهان با استفاده ازروشهاي خاص پليسي توانستند مخفيگاه سردسته باند را در منطقه شهران شناسايي كرده و او و همدستانش را دستگير كنند.
مخفيگاه مجهز سارقان
سردار احمد رضا رادان فرمانده پليس پايتخت، روز گذشته با اعلام خبر دستگيري 9 عضو باند سرقت مسلحانه گفت: سركرده باند به نام ناصر در حالي كه 47 سال سن دارد از سال 63 تاكنون 15سابقه سرقت دارد. وي در توضيح نحوه دستگيري سارقان نيز گفت: در حالي كه بررسي هاي پليسي ازمحل اختفاي اعضاي اين باند نشان
مي داد آنها براي جلوگيري از حمله غافلگيرانه پليس، مخفيگاه خود را به وسايل پيشرفته اي مجهز كرده اند كه عبور از آنها بسيار دشوار بود، ماموران ويژه پليس ساعت 16پنجشنبه گذشته در عملياتي ضربتي كه با شليك گلوله همراه بود 5 عضواصلي باند را در اين مخفيگاه به دام انداختند و در همان بازرسي هاي اوليه خودروي بي ام و مسروقه و يك قبضه اسلحه قلابي از آنان كشف شد كه به دنبال آن 4 عضو ديگر باند نيز دستگير شدند.
سرداررادان ادامه داد: در بازجويي هاي اوليه مشخص شد ناصر بعد از اينكه نخستين روز فروردين گذشته براي مرخصي از زندان خارج شده است،ديگر به آنجا بازنگشته و از آن زمان به همراه 2پسر خود و چند سارق حرفه اي كه در زندان با آنان آشنا شده است، نقشه اخاذي از صاحبان خودروهاي مدل بالا درشمال تهران را به اجرا گذاشته  است. به گفته فرمانده انتظامي تهران بزرگ، تحقيقات پليسي در اين خصوص نشان مي دهد اعضاي باند در ماه هاي گذشته20 دستگاه خودروي مدل بالا را با اين شگرد به سرقت برده  و پس از ارتكاب هر سرقت با مالك خودرو تماس گرفته و در قبال تحويل خودرويش تقاضاي 3 تا 10 ميليون تومان  كرده اند اما هيچ كدام از مالباختگان سر قرار حاضر نشده  اند.]]>
</TEXT>
</DOC>
<DOC>
<DOCID>HAM2-851129-039</DOCID>
<DOCNO>HAM2-851129-039</DOCNO>
<ORIGINALFILE>/1385/851129/news/_havad.htm</ORIGINALFILE>
<ISSUE>يكشنبه 29 بهمن 1385 - سال چهاردهم - شماره4209 - Feb 18, 2007</ISSUE>
<DATE calender="Western">2007-02-18</DATE>
<DATE calender="Persian">1385/11/29</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
<![CDATA[رئيس آگاهي كرج خبر داد:
كلاهبرداري با رؤياي ازدواج در كانادا]]>
</TITLE>
<TEXT>
<![CDATA[گروه حوادث- جوان شيك پوش بعد از خواستگاري از زنان جوان، به بهانه مهاجرت به كانادا و برگزاري مراسم عروسي مجللي در اين كشور، به كلاهبرداري ميليوني از آنها دست مي زد.
طعمه  هاي اين مرد بيشتر زنان ثروتمندي بودند كه در ازدواج قبلي خود شكست خورده بودند.
40 روز وقتي زن جواني به آگاهي كرج رفت و با طرح شكايتي مدعي شد جوان شيك پوشي به نام همايون با اغفال وي به كلاهبرداري 15 ميليوني دست زده است، تحقيقات پليسي براي شناسايي مرد جوان آغاز شد.
اين زن جوان به نام الهام در بازجويي ها به كارآگاهان گفت: مدتي قبل در حالي  كه مدت ها از جدايي   از همسر اولم گذشته بود، از طريق يكي از دوستانم با جوان شيك پوش آشنا شدم، در نخستين روزهاي آشنايي مان او به من گفت كه قصد دارد به زودي به كانادا مهاجرت كند.
بعد از گذشت چند هفته، مرد جوان مرا به شام دعوت كرده و از من خواستگاري كرد. من كه در ازدواج اولم ناموفق بودم، با اين خيال كه به زودي زندگي جديدي را شروع مي كنم به او جواب مثبت دادم، از آنجايي كه او براي برگزاري مراسم عروسي مان در كانادا اصرار مي كرد، قرار شد به سرعت كارهايمان را انجام داده و به اين كشور برويم.
به پيشنهاد او همه اموالي را كه داشتم و از جمله خانه و خودروام را فروختيم و 15 ميليون تومان به او دادم تا كارهايمان را براي شروع زندگي جديد در كانادا انجام دهد، اما بعد از گرفتن اين پول يكباره همايون ناپديد شد، در حالي كه به شدت نگران شده بودم به هر جايي كه ممكن بود رفته باشد سر زدم، اما هيچ ردي از او پيدا نكردم.
با شكايت اين زن، كارآگاهان پليس در نخستين مرحله به چهره نگاري كامپيوتري از جوان متهم دست زدند و وقتي كه با اين چهره نگاري مشخص شد چند زن تنهاي ديگر نيز كه طعمه جوان شيك پوش شده اند، شكايتهاي مشابهي را مطرح كرده اند، پاتوق هاي مرد جوان تحت كنترل پليس قرار گرفت و كارآگاهان سرانجام وي را 23 بهمن ماه در فرديس كرج شناسايي و دستگير كردند.
سرهنگ مفاخريرئيس اداره آگاهي كرج- روز گذشته با اعلام خبر دستگيري جوان كلاهبردار گفت: با دستگيري جوان شيك پوش وي به كلاهبرداري از 4 زن ديگر به اين روش اعتراف كرد و گفت: بعد از شناسايي زنان تنها، آنها را به بهانه ازدواج و مهاجرت به كانادا فريب مي دادم، چون برادرم در كانادا بود چند بار كه زنان جوان همراهم بودند با وي تماس تلفني مي گرفتم و ترتيبي مي دادم كه آنها با برادرم صحبت كنند و به اين ترتيب اعتماد آنها را جلب مي كردم.
مدتي بعد به زن جوان مي گفتم كه براي مهاجرت و عروسي در كانادا به پول احتياج دارم، وقتي كه آنها پول هايشان را در اختيار من مي گذاشتند به يكباره ناپديد مي شدم.
رئيس اداره آگاهي كرج ادامه داد: متهم با قرار بازداشت از سوي بازپرس شعبه 12 دادسراي كرج روانه زندان شد.]]>
</TEXT>
</DOC>
<DOC>
<DOCID>HAM2-851129-040</DOCID>
<DOCNO>HAM2-851129-040</DOCNO>
<ORIGINALFILE>/1385/851129/news/_havad.htm</ORIGINALFILE>
<ISSUE>يكشنبه 29 بهمن 1385 - سال چهاردهم - شماره4209 - Feb 18, 2007</ISSUE>
<DATE calender="Western">2007-02-18</DATE>
<DATE calender="Persian">1385/11/29</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
<![CDATA[دختر عشق سرعت گاز و ترمز را اشتباه گرفت]]>
</TITLE>
<TEXT>
<![CDATA[گروه حوادث- دختر عشق سرعت كه پس از برداشتن خودروي پدرش، براي اولين بار پشت فرمان نشسته بود به خاطر اشتباه گرفتن پدال گاز و ترمز باعث ماجرايي شد كه به تصادف با يك خودرو و مجروح كردن يك مرد و فرار از صحنه تصادف انجاميد.
دو ماه پيش وقتي ماجراي تصادفي در بزرگراه آيت الله كاشاني به پليس گزارش شد، ماموران با حضور در محل حادثه متوجه شدند عامل تصادف دختر جواني بوده كه پس از تصادف با يك خودروي پژو پرشيا، با زيرگرفتن راننده آن پا به فرار گذاشته است. راننده مجروح كه از ناحيه پا و كمر به شدت صدمه ديده بود در تحقيقات به ماموران گفت: دقايقي قبل قصد ورود به بزرگراه را داشتم كه ناگهان يك خودروي پژو 405 با ديدن من به جاي آن كه ترمز كند، به سرعتش افزود و همين باعث شد با شدت با خودروي من برخورد كند.
بلافاصله از ماشين پياده شدم تا ببينم چه اتفاقي افتاده است، اما دختر جواني كه راننده خودروي پژو بود ماشينش را روشن كرد و اين بار با سرعت به طرف من حركت كرد و پس از برخورد با من از حال رفتم.
چند دقيقه بعد وقتي چشمانم را باز كردم درد شديدي را در پاها و كمرم احساس مي  كردم و متوجه شدم دختر جوان پس از زير گرفتن من پا به فرار گذاشته است.
پس از اظهارات راننده مجروح، به دستور قاضي عبدالله پور داديار شعبه 9 دادسراي ناحيه 5 تحقيقات پليسي براي شناسايي دختر جوان آغاز شد و ماموران در تحقيق از شاهدان حادثه توانستند مشخصات خودروي اين دختر را به دست آورند.
با شناسايي مالك خودرو وي به دادسرا احضار شد ولي در حالي كه مدعي بود از ماجراي تصادف بي خبر است، ماموران مشخصات راننده فراري را در اختيار او قرار دادند و آنوقت بود كه او متوجه شد راننده فراري دختر 18 ساله اش است كه رانندگي بلد نيست.
با انتقال دختر جوان به دادسراي ناحيه 5 وي اگرچه در ابتدا منكر تصادف بود اما وقتي كه فهميد پليس مدارك كافي در اختيار دارد مدعي شد مدت هاست گواهينامه رانندگي دارد و روز حادثه در حالي كه سوار بر خودروي پدرش از خانه خارج شده است به خاطر بي دقتي با پژو پرشيا تصادف كرده و از ترس پا به فرار گذاشته است.
اما ماموران در ادامه تحقيقات متوجه شدند گواهينامه اي كه او ارائه كرده است متعلق به خواهر بزرگش است و دختر جوان اصلاً رانندگي بلد نيست.
بنابراين دختر جوان كه چاره اي جز اعتراف نداشت به داديار پرونده گفت: من عاشق سرعتم و هميشه آرزو داشتم در خيابان هاي تهران رانندگي كنم، اما چون پدرم اجازه اين كار را به من نمي داد و هميشه با ديدن دختران هم سن و سال خودم كه رانندگي مي كردند حسرت مي خوردم. به همين خاطر روز حادثه مخفيانه خودروي پدرم را برداشتم و تصميم گرفتم براي اولين بار رانندگي كنم. آن روز وقتي وارد بزرگراه آيت الله كاشاني شدم با ديدن ماشين هاي ديگر دستپاچه شده و خواستم به خانه برگردم اما در همين هنگام خودروي پژو پرشيا را ديدم كه قصد ورود به بزرگراه را داشت. مي  خواستم ترمز كنم اما جاي پدال ترمز را گم كردم و به همين دليل پايم را روي پدال گاز گذاشتم و با اين خودرو تصادف كردم.
پس از تصادف آن قدر ترسيده بودم كه تصميم گرفتم فرار كنم اما دوباره پدال و ترمز را اشتباه كردم و يك بار ديگر با همان خودرو برخورد كردم. سپس با دنده عقب خواستم محل را ترك كنم كه در همين هنگام راننده پژو را زير گرفتم و پس از آن پا به فرار گذاشتم. پس از اظهارات دختر جوان، وي با صدور قرار قانوني در اختيار ماموران پليس قرار گرفت.]]>
</TEXT>
</DOC>
<DOC>
<DOCID>HAM2-851129-041</DOCID>
<DOCNO>HAM2-851129-041</DOCNO>
<ORIGINALFILE>/1385/851129/news/_havad.htm</ORIGINALFILE>
<ISSUE>يكشنبه 29 بهمن 1385 - سال چهاردهم - شماره4209 - Feb 18, 2007</ISSUE>
<DATE calender="Western">2007-02-18</DATE>
<DATE calender="Persian">1385/11/29</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
<![CDATA[دومين سقوط در مهارلو]]>
</TITLE>
<TEXT>
<IMAGE>/1385/851129/news/014490.jpg</IMAGE>
<![CDATA[
شيراز -خبرنگار همشهري: بر اثر سقوط دومين بالگرد وزارت نفت در درياچه نمك مهارلو، 2سرنشين اين بالگرد جان خود را ازدست دادند.
اين حادثه ساعت 11 صبح ديروز و زماني رخ داد كه بالگرد دوم براي بيرون كشيدن لاشه بالگرد اول عازم درياچه نمك مهارلو شده بود.
دبير ستاد پيش بيني نشده استان فارس گفت: بالگرد دوم نيز كه متعلق به شركت بالگرد ايران وابسته به وزارت نفت است صبح ديروز درحال انجام عمليات بيرون كشيدن بالگرد قبلي از درياچه نمك مهارلو بود كه سقوط كرد.
حميد تقي زاده افزود: عمليات بيرون كشيدن لاشه بالگرد قبلي از درياچه نمك از صبح شنبه و از طريق زميني و هوايي آغاز شده بود كه در هنگام انجام  اين عمليات بالگرد آكروويل كه براي انجام عمليات مورد استفاده قرار گرفته بود بنا به دلايلي كه هنوز مشخص نيست سقوط كرد.
وي با بيان اينكه اجساد 2 قرباني اين حادثه از درياچه بيرون كشيده شده است ادامه داد: محل اين حادثه  در نزديكي روستاي بابونك دو كفترك در قسمت شمالي درياچه نمك مهارلو است و پس از اطلاع از حادثه بلافاصله نيروهاي امدادي عازم محل شدند.
تقي زاده گفت: هم اكنون كارشناسان در حال بررسي علت سقوط بالگرد دوم هستند.
روز پنجشنبه گذشته نيز يك بالگرد متعلق به وزارت نفت كه در اجاره سازمان زمين شناسي بود پس از پرواز از فرودگاه شهيد دستغيب شيراز به مقصد گل گهر سيرجان در درياچه نمك در شرق شيراز سقوط كرد و 3 سرنشين آن جان خود را از دست دادند.
يكي از شاهدان عيني درباره اين حادثه به خبرنگار همشهري گفت: ساعت 10 صبح يك بالگرد تك موتوره گروه تجسس براي انتقال لاشه بالگرد سقوط كرده در درياچه، با يك خلبان و يك كمك خلبان عازم محل سقوط شد و دقايقي بعد بخشي از لاشه اين بالگرد را به خشكي انتقال داد.
اين بالگرد ساعت 10 و 59 دقيقه مجددا براي انتقال بخش ديگر بالگرد سقوط كرده به محل درياچه بازگشت، اما اين بار خود نيز به داخل درياچه سقوط كرد و هر دو سرنشين آن جان باختند.
بنا براين گزارش در پي سقوط دومين بالگرد بلافاصله جلسه ويژه اي در فرمانداري شيراز تشكيل شد تا علت سقوط اين دو بالگرد بررسي شود. اما هنوز گزارش دقيقي از علت اين دو حادثه منتشر نشده است.]]>
</TEXT>
</DOC>
<DOC>
<DOCID>HAM2-851129-042</DOCID>
<DOCNO>HAM2-851129-042</DOCNO>
<ORIGINALFILE>/1385/851129/news/_informatic.htm</ORIGINALFILE>
<ISSUE>يكشنبه 29 بهمن 1385 - سال چهاردهم - شماره4209 - Feb 18, 2007</ISSUE>
<DATE calender="Western">2007-02-18</DATE>
<DATE calender="Persian">1385/11/29</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
<![CDATA[كشف دنباله دارها در اطراف ستاره مرده
اين تصوير آخرين تصوير تهيه شده به وسيله تلسكوپ فضايي اسپيتزر است.آنچه در مركز سحابي ديده مي شود بقاياي موجود از ستاره مادر اين سحابي است كه به طور شگفت انگيزي با صفحه اي از مواد منجمد و يخ زده احاطه شده.]]>
</TITLE>
<TEXT>
<IMAGE>/1385/851129/news/014433.jpg</IMAGE>
<![CDATA[
گروه دانش- تلسكوپ فضايي اسپيتزر تعداد زيادي ستاره دنباله دار اطراف يك ستاره مرده پيدا كرده است.
در فاصله 700سال نوري دورتر از ما در صورت فلكي دلو سحابي زيبايي به نام سحابي مارپيچي قرار دارد، اين سحابي از مرگ ستاره اي مثل خورشيد ما به وجود آمده است. ستاره موقع مرگ، منفجرشده و لايه هاي بيروني اش را در فضا پراكنده است. آنچه كه از اين ستاره باقي مانده جرمي را تشكيل مي دهد كه كوتوله سفيد ناميده مي شود. اين كوتوله سفيد هنوز هم مقداري انرژي دارد و كاملا سرد و نابود نشده. نور اين كوتوله سفيد، مواد پرتاب شده را داغ مي كند و موجب مي شود آنها با رنگ هاي شگفت آوري ديده شوند. اين زيبايي كيهاني، كه سحابي سياره نما ناميده مي شود، مدت زيادي دوام نمي آورد؛ شايد??هزار سال ديگر، اين ابرهاي درخشان محو شوند و كوتوله سفيد مركزي و دنباله دارهايي كه اطرافش پيدا شده اند، به تنهايي در فضا سرد شوند. اين سرنوشتي است كه ميلياردها سال بعد، براي خورشيد هم پيش مي آيد.
چشم غول پيكر سبز
به نوشته پارس اسكاي، تلسكوپ فضايي اسپيتزر در تصوير جديد خود، صفحه اي از مواد يخي را درون سحابي مارپيچي آشكار كرد. دليل تشكيل و تجمع اين ذرات يخ زده هنوز ناشناخته است اما دانشمندان گمان مي كنند مرگ ستاره باعث شده تا ناحيه اي كه دنباله دارها در آن دور اين ستاره مي گردند، جلوتر بيايد طوري كه اين ناحيه ستاره را احاطه كند.
دكتر كيت سو سرپرست تيم پژوهشي دانشگاه آريزونا، مي گويد: ديدن غبار اطراف اين ستاره براي ما بسيار شگفت انگيز بود! غبار احتمالا از دنباله دارهايي است كه از مرگ ستاره مادرشان جان سالم به در برده اند. تصوير جديد اسپيتزر، سحابي مارپيچي را در نور فروسرخ نشان مي دهد. در اين تصوير ستاره مركزي نقطه سرخي در ميان سحابي است؛ مانند مردمك قرمزي داخل چشم غول پيكر سبز.
دانشمندان، ستاره كوتوله سفيد مركزي سحابي مارپيچي را بسيار بررسي كرده بودند، اما تاحالا نتوانسته بودند لايه اي از غبار در چنين فاصله نزديكي از ستاره پيدا كنند. تلسكوپ فضايي اسپيتزر توانست در نور فرو سرخ، درخششي از صفحه غبار را در فاصله?? تا??? واحد نجومي(يك واحد نجومي برابر فاصله زمين تا خورشيد، حدود??? ميليون كيلومتر است)شناسايي كند.
غبار از كجا آمده؟
بنابر آنچه ستاره شناسان مي گويند، احتمال مي رود غبار، از برخورد دنباله دارهاي در حال گردش به دور ستاره، در لبه هاي خارجي آن منظومه، به وجود آمده باشد. چند ميليون سال پيش، پيش از تشكيل كوتوله سفيد، زماني كه هنوز ستاره اي زنده و فعال مانند خورشيد بود، دنباله دارها و شايد سياراتش در مدارهاي منظمي دور آن مي چرخيدند. اما زماني كه ستاره به پايان عمر خود رسيد، سيارات دروني سوختند يا ستاره منبسط شده آنها را بلعيد. سيارات خارجي، خرده سياره ها و دنباله  دارها هم احتمالا دچار بي نظمي شده اند.
براي منظومه شمسي ما نيز حدود? ميليارد سال ديگر، سرنوشت مشابهي پيش خواهد آمد. مانند سحابي مارپيچي، در رنگهاي زيبا خواهد درخشيد و خورشيد، كه در آن زمان تبديل به يك كوتوله سفيد شده است، با مجموعه اي از سيارات خارجي و دنباله دارهايي كه باقي مانده اند، احاطه خواهد شد.]]>
</TEXT>
</DOC>
<DOC>
<DOCID>HAM2-851129-043</DOCID>
<DOCNO>HAM2-851129-043</DOCNO>
<ORIGINALFILE>/1385/851129/news/_informatic.htm</ORIGINALFILE>
<ISSUE>يكشنبه 29 بهمن 1385 - سال چهاردهم - شماره4209 - Feb 18, 2007</ISSUE>
<DATE calender="Western">2007-02-18</DATE>
<DATE calender="Persian">1385/11/29</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
<![CDATA[با چشم بيونيك، نابينايان هم مي توانند ببينند]]>
</TITLE>
<TEXT>
<![CDATA[ايسنا: يك پيوند چشم بيونيك كه مي تواند بينايي ميليونها انسان نابينا را به آنها بازگرداند، طي دو سال آينده در اختيار بيماران قرار خواهد گرفت. محققان در آمريكا عمل اوليه پيوند را در 50 تا 75 بيمار انجام داده اند. اين وسيله با عنوان آرگو ii از يك دوربين مجهز به عينك استفاده مي كند تا اطلاعات بصري را به الكترودها در چشم منتقل كند.
پروفسور مارك هومايون از دانشگاه كاليفرنياي جنوبي دراين باره گفت:آنچه ما سعي داريم انجام دهيم اين است كه تصاوير در لحظه از دوربين گرفته و آنها را به پالس هاي الكتريكي ظريف تبديل كنيم كه به كمك آنها حتي افراد نابينا نيز قادر به ديدن باشند.
اين وسيله جديد با كاشتن مجموعه اي از الكترودهاي ظريف در پشت قرنيه كار مي كند.]]>
</TEXT>
</DOC>
<DOC>
<DOCID>HAM2-851129-044</DOCID>
<DOCNO>HAM2-851129-044</DOCNO>
<ORIGINALFILE>/1385/851129/news/_informatic.htm</ORIGINALFILE>
<ISSUE>يكشنبه 29 بهمن 1385 - سال چهاردهم - شماره4209 - Feb 18, 2007</ISSUE>
<DATE calender="Western">2007-02-18</DATE>
<DATE calender="Persian">1385/11/29</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
<![CDATA[طراحي نرم افزار پيش بيني سكته هاي قلبي]]>
</TITLE>
<TEXT>
<![CDATA[گروه دانش- نرم افزار پيش بيني سكته هاي قلبي براي نخستين بار در ايران طراحي شد.
به گزارش روابط عمومي دانشگاه صنعتي اميركبير، مجري اين طرح با بيان اينكه بروز سكته هاي قلبي امروزه از مهم ترين عوامل مرگ و مير در جهان به شمار مي رود، گفت: يكي از شايع ترين انواع آريتمي هاي قلبي كه با به وجود آمدن ترومبوس در حفره هاي منقبض شده قلب، باعث بروز سكته هاي قبلي مي شود، فيبريلاسيون دهليزي af است.
سهراب صابري مقدم هدف از اجراي اين پروژه را ارائه يك الگوريتم جامع براي پيش بيني پايان پذيري خود به خودي af اعلام كرد.]]>
</TEXT>
</DOC>
<DOC>
<DOCID>HAM2-851129-045</DOCID>
<DOCNO>HAM2-851129-045</DOCNO>
<ORIGINALFILE>/1385/851129/news/_informatic.htm</ORIGINALFILE>
<ISSUE>يكشنبه 29 بهمن 1385 - سال چهاردهم - شماره4209 - Feb 18, 2007</ISSUE>
<DATE calender="Western">2007-02-18</DATE>
<DATE calender="Persian">1385/11/29</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
<![CDATA[فرهنگ وآموزش]]>
</TITLE>
<TEXT>
<![CDATA[برگزاري همايش بين المللي
فرهنگ 7 هزار ساله تپه حصار
گروه اجتماعي- همايش بين المللي فرهنگ 7 هزار ساله تپه حصار صبح ديروز با حضور جمعي از باستان شناسان ايران و كشورهاي خارجي در دامغان گشايش يافت.
در اين همايش 2 روزه تپه حصار در ابعاد مختلف پژوهشي ازجمله كاوشها، پراكنش مراكز عصر برنز در اطراف كوير مركزي ايران مورد بررسي قرار مي گيرد.
سيد طه هاشمي معاون سازمان ميراث فرهنگي، صنايع دستي و گردشگري در اين همايش، تپه حصار را تپه اي مهم و بي نظير و مشهور در ايران و جهان دانست و گفت: اين همايش از چند منظر يك همايش ارزشمند تخصصي و كارگاهي است. وي افزود: با سرعتي كه پروژه هاي عمراني(ساختن سد ها، جاده ها و...)دارند، بعيد نيست كه بخش بزرگي از آثار تاريخي كشور از ميان بروند و من با اين وضعيت اعلام خطر مي كنم.معاون سازمان ميراث فرهنگي، گردشگري و صنايع نيز در اين همايش گفت: اين همايش با دو هدف نجات بخشي و بازخواني تحقيقات و فعاليتهاي پژوهشي برگزار شده است.
هاشمي همچنين با اشاره به تهديد آثار تاريخي كشورمان از سوي قاچاقچيان، بر لزوم مبارزه با اين افراد و حفاظت مناسب از آثار كشف  شده تاكيد و بيان كرد: ما به هيچ قيمتي نمي گذاريم، حتي يكي از آثار تاريخي معمولي كشور نيز از دست برود، چه برسد به اثري مانند مقبره  كوروش.
در اين همايش باستان شناساني از ايران، آمريكا، فرانسه، هند، ايتاليا، تركيه، آلمان و روسيه حضور دارند.
تپه حصار واقع در حاشيه جنوبي شهر دامغان براي نخستين بار در سال 1312مورد كاوش قرار گرفت و بر اثر اين كاوشها مشخص شد كه اين محوطه باستاني داراي سه دوره اصلي فرهنگي از اواخر نوسنگي تا پايان عصر مفرغ است. بر اساس يافته هاي به دست آمده، تاريخ قديمي ترين لايه هاي تپه حصار به اواسط هزاره  پنجم قبل از ميلاد باز مي گردد.
اخذ كمك اجباري درمدارس، همچنان ممنوع است
]]>
<IMAGE>/1385/851129/news/014427.jpg</IMAGE>
<![CDATA[
گروه اجتماعي- وزير آموزش و پرورش گفت: وقتي والدين 300ميليارد تومان به مدارس كمك مي كنند، دليلي براي دريافت اجباري اين پول وجود ندارد.
به گزارش مهر محمود فرشيدي افزود: از نگاه شرعي و قانوني نيز دريافت كمك اجباري به اين وزارتخانه مفهومي ندارد و با افرادي كه از والدين تقاضاي كمك ناخواسته دارند برخورد خواهد شد.
گفته هاي وزير آموزش و پرورش در حالي است كه مسئولان مدارس امسال شگرد جديدي به كار بستند و هنگام مراجعه والدين براي دريافت كارنامه خواستار كمك اولياي دانش آموزان به مدرسه شدند. اين موضوع موجب واكنش وزارت آموزش و پرورش شد و عباس رهي، مدير كل دفتر ارزيابي عملكرد و پاسخگويي به شكايات آموزش و پرورش در نشستي با خبرنگاران به صراحت اعلام كرد كه اخذ هرگونه وجه توسط اولياي مدارس هنگام ارائه كارنامه ممنوع است.
آنكارا، ميزبان همايش تعامل ادبيات تركيه و ايران
]]>
<IMAGE>/1385/851129/news/014430.jpg</IMAGE>
<![CDATA[
گروه اجتماعي- همايش تعامل تركيه و ايران از سوي دبير خانه همايش هاي استاد شهريار، طي روزهاي 30 بهمن و اول اسفند(19 و 20 فوريه)در آنكارا برگزار مي شود.
به گزارش اداره كل روابط عمومي سازمان ميراث فرهنگي، صنايع دستي و گردشگري، علي اصغر شعردوست، مشاور رئيس سازمان ميراث فرهنگي، صنايع دستي و گردشگري در امور فرهنگ و تمدن در اين باره گفت: اين همايش سومين همايش بزرگداشت استاد شهريار است كه بنياد زبان كشور تركيه و رايزني فرهنگي ايران در آنكارا در برگزاري آن مشاركت دارند. دبيركل همايش هاي بين المللي بزرگداشت يكصدمين سالگرد تولد شهريار اظهار داشت: در اين همايش غلامعلي حداد عادل، رئيس محترم مجلس شوراي اسلامي نيز سخنراني خواهد داشت و دانشمنداني از ايران و تركيه حضور مي يابند.
وي گفت: در اين همايش دوروزه از شهريارپژوهان نامدار تركيه و مترجمان آثار استاد به زبان تركي استانبولي تجليل و جوايزي به آنها اهدا خواهد شد.
برنامه زمان بندي آزمون كارشناسي ارشد گروه پزشكي
مهر: برنامه زمان بندي آزمون كارشناسي ارشد گروه پزشكي سال تحصيلي
87 - 86 از سوي وزارت بهداشت، درمان و آموزش پزشكي اعلام شد.
ثبت نام در اين آزمون از تاريخ 23 بهمن آغاز شده و تا 15 اسفند ادامه دارد. همچنين زمان و مكان توزيع كارت ورود به جلسه آزمون كارشناسي ارشد گروه پزشكي روز 15 ارديبهشت سال 86 به اطلاع داوطلبان مي رسد. بر اساس برنامه زمان بندي اعلام شده در دفترچه آزمون كارشناسي ارشد گروه پزشكي در سال 86 اين آزمون در 31خرداد 86 برگزار مي شود.
جشنواره صنايع دستي زنان مسلمان در زنجان
زنجان- خبرنگار همشهري: نخستين جشنواره هنرهاي سنتي و صنايع دستي زنان مسلمان قرار است به مدت 5 روز از دوم اسفندماه در محل نمايشگاه هاي بين المللي كاسپين زنجان برگزار شود.
مسعود احمدي نيا معاون صنايع  دستي سازمان ميراث فرهنگي، صنايع دستي و گردشگري استان زنجان در اين باره گفته است كه از تشكل ها، هنرمندان و صنعتگران خارج از كشور نيز براي ارائه آثار و بازديد از اين جشنواره دعوت به عمل آمده است، اما وي از بانوان هنرمند بخش صنايع دستي كه قرار است از خارج از كشور به جشنواره بيايند، نامي نبرده است. محوريت جشنواره صنايع دستي، پژوهش هاي مردم شناسي و تشكل ها، سازمان ها و دستگاه هايي كه در حوزه زنان كارآفرين فعالند، ذكر شده است. در جشنواره همچنين از همه دستگاه هاي كشور كه به نوعي در بخش زنان هنرمند فعاليت دارند، آثاري ارائه مي شود.
هزينه سفر به عتبات عاليات تغيير نمي كند
ايسنا: مسئول امور عتبات عاليات در سازمان حج و زيارت اعلام كرد: هزينه  سفر به عتبات عاليات عراق در مناسبت ها تغيير نمي كند.
حسين اكبري با بيان اينكه هزينه  اعزام زائر به عتبات عاليات عراق از استان تهران 234 هزار تومان است، گفت: هر زائري كه از اول بهمن كه هزينه  سفر به عتبات عاليات عراق كاهش يافته،  مبلغ بيشتري را پرداخت كرده، به سازمان حج و زيارت مراجعه كند.
وي اظهار كرد: سازمان حج و زيارت همچنين به دفاتر خدمات زيارتي فعال در عتبات عاليات عراق بخشنامه كرده كه در صورت بروز تخلف و دريافت مبلغ اضافي از زائران مجوز اين دفاتر براي مدتي لغو مي شود.
اكبري گفت: شنيده شده است برخي از دفاتر خدمات زيارتي هزينه  زيارتي عتبات عاليات عراق را براي اربعين و نوروز افزايش داده اند،  بنابر اين از مردم درخواست مي شود ضمن توجه به اين مسئله در صورت بروز تخلفي از سوي دفاتر زيارتي به سازمان حج و زيارت مراجعه كنند تا اقدامات لازم صورت گيرد.
اعلام ظرفيت هاي دستياري در زمان انتخاب رشته
گروه اجتماعي- ظرفيت هاي دستياري قطعي نشده است و در زمان انتخاب رشته به داوطلبان اعلام مي شود.
بهرام عين اللهي دبير شوراي آموزش پزشكي و تخصصي با اعلام اين مطلب گفت: با توجه به نياز سنجي صورت گرفته، ظرفيت پذيرش در آزمون دستياري امسال نسبت به سال گذشته تغيير چنداني نخواهد داشت.
وي افزود: حدود 16 هزار نفر در سي و چهارمين دوره پذيرش دستيار تخصصي در رشته هاي باليني پزشكي نام نويسي كرده اند.
آزمون كتبي پذيرش دستيار تخصصي ساعت 9 صبح روز پنج شنبه 3 اسفند در دانشگاه هاي علوم پزشكي اروميه، اصفهان، اهواز، ايران، بابل، كرمانشاه، لرستان، شهيد بهشتي، اراك، بندرعباس، تهران، تبريز، زاهدان، زنجان، سمنان، شيراز، قزوين، كاشان، گلستان، اردبيل، كرمان، گيلان، مازندران، مشهد، بقيه  الله، همدان، يزد و كردستان و در 25 رشته تخصصي پزشكي باليني برگزار مي شود.
كارت ورود به جلسه نيز در روزهاي سه شنبه و چهارشنبه 1 و 2 اسفند در محل دانشگاه انتخابي جهت شركت در آزمون توزيع مي شود.
راه اندازي دانشگاه مجازي در قم
قم- خبرنگار همشهري: دانشگاه قم براي نخستين بار در كشور اقدام به راه اندازي دانشگاه مجازي در مقطع كارشناسي ارشد رشته حقوق كرد.
رئيس آموزش الكترونيكي دانشگاه قم با اعلام اين مطلب گفت: دانشگاه قم پس از 2 سال تحقيق و مطالعه واحدهاي آموزش مجازي كشور در سال 85 موفق به اخذ موافقت قطعي وزارت علوم، تحقيقات و فناوري جهت راه  اندازي دانشگاه مجازي شد.
بهروز مينايي با اشاره به شيوه پذيرش دانشجو در اين دانشگاه خاطرنشان كرد: از ميان متقاضيان ثبت نام با توجه به معدل و رشته  كارشناسي داوطلب، تعدادي دانش پذير جذب مي شوند كه اين تعداد در صورت كسب حداقل نمره 12 در هر درس و معدل 14 به عنوان دانشجو پذيرفته خواهند شد.
وي در باره نحوه ثبت نام افزود: ثبت نام دانش پذيران از امروز(29 بهمن ماه)آغاز و تا 8 اسفند ماه به صورت اينترنتي ادامه دارد و متقاضيان مي توانند با مراجعه به سايت vu.qom.ac.ir جهت ثبت نام اقدام كنند.
مينايي تصريح كرد: دروس به صورت فايل هاي صوتي و تصويري از طريق اينترنت در اختيار دانشجويان قرار مي گيرند و تنها چند كلاس جهت رفع اشكال و امتحانات پايان ترم به صورت حضوري انجام مي پذيرد.]]>
</TEXT>
</DOC>
<DOC>
<DOCID>HAM2-851129-046</DOCID>
<DOCNO>HAM2-851129-046</DOCNO>
<ORIGINALFILE>/1385/851129/news/_iran.htm</ORIGINALFILE>
<ISSUE>يكشنبه 29 بهمن 1385 - سال چهاردهم - شماره4209 - Feb 18, 2007</ISSUE>
<DATE calender="Western">2007-02-18</DATE>
<DATE calender="Persian">1385/11/29</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[پايان ناكامي هاي پاس
چراغ سبز پرسپوليس به سايپا و استقلال
حسين كعبي به پرسپوليس پيوست]]>
</TITLE>
<TEXT>
<IMAGE>/1385/851129/news/014478.jpg</IMAGE>
<![CDATA[
 بازيكن سابق تيم هاي فولاد خوزستان و الامارات با باشگاه پرسپوليس به توافق رسيد و تا پايان اين فصل پيراهن اين تيم را بر تن خواهد كرد. پس از فسخ قرارداد حسين كعبي با باشگاه الامارات، مسئولان باشگاه پرسپوليس مذاكرات خود را با او آغاز كردند و در نهايت ديروز با او به توافق رسيدند.قرارداد كعبي تا اتمام فصل جاري رقابت هاي ليگ برتر است ولي قرارداد او در صورت نرفتن اين بازيكن به خارج از ايران تمديد خواهد شد.
همشهري ورزشي - دومين روز از هفته نوزدهم رقابت هاي ليگ برتر باشگاه هاي كشور با شكست پرسپوليس در اهواز همراه بود. سرخپوشان در ورزشگاه نفت اهواز مقابل حريفي قرار گرفتند كه در بازي رفت با نتيجه چهار بر صفر در ورزشگاه آزادي مغلوب شان شده بود اما فيروز كريمي در خانه برنامه هاي متفاوتي براي شكست حريف سرخپوش داشت و توانست پرسپوليس را در اهواز مغلوب كند.شاگردان مصطفي دنيزلي تغييرات زيادي نسبت به بازي با سپاهان نداشتند اما بازي را از همان ابتدا پراشتباه آغاز كردند تا جايي كه مي توان گفت پرسپوليس يكي از بدترين بازي هاي فصل جاري خود را به نمايش گذاشت. در دقيقه 12 تيم ميزبان با اشتباه عجيب فرشيد كريمي و ضربه سر فريدون فضلي به گل برتري رسيد در حالي كه پرسپوليس تا پايان نيمه اول موقعيت جدي روي دروازه حريف ايجاد نكرد.
در نيمه دوم مهاجمان استقلال اهواز اگر كمي دقت داشتند مي توانستند نتيجه بازي رفت را به نفع تيم خود تكرار كنند. مدافعان پراشتباه پرسپوليس بارها، ميداودي و فضلي را در موقعيت گلزني قرار دادند اما شاگردان كريمي به همان يك گل براي پيروزي اكتفا كردند و استقلال اهواز با اين پيروزي ارزشمند تا مكان سوم جدول صعود كرد.
در ديگر بازي ديروز، پاس به ناكامي هايش پايان داد و بالاخره سه امتياز خانگي را جشن گرفت. صباباتري در اين روز رقيب شاگردان شاهرخي بود و با نتيجه دو بر يك مقابل پاس شكست خورد. ميختاريان مهاجم ارمنستاني در دقيقه 13 بالاخره اولين گل خود را با پيراهن پاس به ثمر رساند اما در دقيقه 34 سعيد بيگي كار را به تساوي كشاند. پاس كه پس از شكست در جام حذفي نياز فراواني به برد در اين ديدار حساس داشت در نيمه دوم براي به ثمر رساندن گل پيروزي تلاش زيادي كرد و بالاخره با پاس ديدني خسرو حيدري، عباس آقايي در دقيقه 85 گل پيروزي بخش را وارد دروازه صباباتري كرد تا ضيايي موقعيت بحراني تيمش را باور كند. پاس و شاهرخي هم با اين پيروزي احتمالا چند روزي از بند انتقادها رها خواهند شد.]]>
</TEXT>
</DOC>
<DOC>
<DOCID>HAM2-851129-047</DOCID>
<DOCNO>HAM2-851129-047</DOCNO>
<ORIGINALFILE>/1385/851129/news/_iran.htm</ORIGINALFILE>
<ISSUE>يكشنبه 29 بهمن 1385 - سال چهاردهم - شماره4209 - Feb 18, 2007</ISSUE>
<DATE calender="Western">2007-02-18</DATE>
<DATE calender="Persian">1385/11/29</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[اجراي طرح اهداي خون در مناطق شهر تهران]]>
</TITLE>
<TEXT>
<![CDATA[گروه سلامت- با هدف فراهم آوري امكانات اهداي خون در نزديكي محل سكونت افراد و افزايش مشاركت همه اعضاي خانواده، طرح اهداي خون مناطق از پنجم اسفندماه 85 در مناطق شهر تهران اجرا مي شود.
دكتر مصطفي جمالي مدير كل پايگاه هاي انتقال خون تهران افزود: اين طرح از منطقه 4 تهران آغاز مي شود و در صورت موفقيت در مناطق ديگر نيز به اجرا درخواهد آمد.
مديركل پايگاه هاي انتقال خون تهران در ادامه توضيح داد: به موجب اجراي طرح اهداي خون مناطق، تيم هاي انتقال خون استان تهران با همكاري شهرداري، شوراياري و شوراي محله و بر اساس اطلاع رساني صورت پذيرفته در سطح مدارس و بسيج به مدت 3 روز در محله هاي شهر تهران مستقر و پذيراي داوطلبان اهداي خون خواهند بود.
وي با بيان اين كه اگر حداكثر مدت استقرار 2 هفته باشد مي توان هر منطقه را سالي2بار پوشش داد، افزود: پايگاه انتقال خون استان تهران تامين كننده خون مورد نياز بالغ بر 150 بيمارستان و 30 مركز جراحي محدود است و 23 درصد(يك چهارم)از خون و فرآورده هاي خوني كشور در پايگاه انتقال خون تهران تامين مي شود.
مديركل پايگاه هاي انتقال خون تهران از مزاياي اين طرح را افزايش مشاركت زنان و اهداكننده مستمر،  دسترسي آسان تر داوطلبان اهداي خون به پايگاه ها و صرفه جويي در هزينه برشمرد و افزود: بر اساس اطلاعات آماري هم اكنون مشاركت زنان ايراني در اهداي خون كمتر از 8 درصد است و اين در حالي است كه بررسيها نشان مي دهد كه ضريب سلامت خون زنان از مردان بيشتر است.
جمالي اجراي اين طرح را نوعي حفظ آمادگي در قبال بروز حوادث غير مترقبه و مواقع بحراني عنوان كرد و گفت: هم اكنون روزانه يكهزار واحد خون اهدا مي شود كه به نظر مي رسد با اجراي اين طرح قادر به تامين صددرصدي نياز بيمارستان ها باشيم.]]>
</TEXT>
</DOC>
<DOC>
<DOCID>HAM2-851129-048</DOCID>
<DOCNO>HAM2-851129-048</DOCNO>
<ORIGINALFILE>/1385/851129/news/_iran.htm</ORIGINALFILE>
<ISSUE>يكشنبه 29 بهمن 1385 - سال چهاردهم - شماره4209 - Feb 18, 2007</ISSUE>
<DATE calender="Western">2007-02-18</DATE>
<DATE calender="Persian">1385/11/29</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[تكرار حوادث تروريستي در شرق كشور
مردم: با مسببان قاطعانه برخورد كنيد]]>
</TITLE>
<TEXT>
<![CDATA[گروه سياسي- جنوب شرقي ايران اين روزها بار ديگر شاهد اقداماتي تروريستي است كه هدف آنها ايجاد اختلاف بين شيعه و سني ارزيابي مي شود.اظهار نظر مقامات نظامي و امنيتي هم از دخالت آشكار آمريكا و انگليس در ناامني هاي سيستان و بلوچستان حكايت دارد.مردم اين ديار هم ضمن حفظ هوشياري و وحدت خواستار برخورد جدي مسئولان با مسببان اين حادثه شدند.
مدير كل سياسي استانداري سيستان و بلوچستان با بيان اين كه پس از حادثه روز چهارشنبه زاهدان اقدامات خوبي در حال انجام است، گفت: عناصر دستگيرشده اعتراف كرده اند، انگليسي زبانها به اشرار آموزش بمب گذاري داده اند. سلطانعلي مير در گفتگو با مهر با بيان اين مطلب، اظهار داشت: پس از حادثه روز چهارشنبه در زاهدان چند خانه تيمي و مقداري سلاح و مهمات كشف شده و جالب اينكه اسلحه ها ساخت آمريكا و انگليس است.
وي ادامه داد: تروريست ها افشا كردند جلساتي را در برخي كشورهاي پيرامون به منظور حمايت هاي مالي داشته اند و اين موضوعات حكايت از اين دارد كه آمريكا و انگليس در حوادث اخير سيستان و بلوچستان نقش داشته اند و حاضريم اسناد و مدارك كشف شده را به كل دنيا نشان بدهيم.حسنعلي نوري فرماندار زاهدان هم ايجاد تفرقه بين شيعه و سني، بحث قوميتها و برهم زدن آرامش و ايجاد رعب و وحشت در بين مردم را از اهداف بمب گذاريهاي چند روز گذشته زاهدان دانست.
هزاران امضاي گلايه آميز
هزاران تن از مردم شيعه و سني شهر زاهدان در پي حوادث تروريستي اخير، با امضاي طوماري ضمن اعلام آمادگي براي مشاركت در تامين امنيت شهر، ايجاد زمينه هاي امنيت پايدار در استان سيستان و بلوچستان را خواستار شدند.
در اين طومار ضمن تسليت به بازماندگان شهداي حادثه تروريستي روز چهارشنبه به خباثت دشمن و مقاومت و ايمان عميق اهالي استان اشاره و اعلام كردند كه اين اقدام دشمن مردم را نسبت به راهي كه انتخاب كرده اند مصمم تر كرد.
در بخش ديگري از اين طومار مردم از مسئولان امنيتي استان خواسته اند با پيگيري و رفع مسائلي كه مورد سوءاستفاده دشمنان اسلامي قرارمي گيرد زمينه امنيت پايدار و فراگير در تمام استان را فراهم كنند، همچنين با اطلاع رساني صحيح از رواج شايعات جلوگيري نمايند.
اقدامات تروريستي حرام است
يكي از ائمه جماعات و علماي اهل تسنن زاهدان با اشاره به حوادث تروريستي اين منطقه اظهار داشت: اقدام به ترور و كشتن مردم بي دفاع و دامن زدن به اختلافات قومي و مذهبي را هيچ يك از علما تاييد نمي كنند و اين اقدامات حرام است.
مولوي عبدالحميد اسماعيل زهي تاكيد كرد: بارها اين جنايت ها را محكوم كرده ايم و قبول داريم كه در منطقه مشكلات و كمبودهايي وجود دارد اما كساني كه مطالبه اي دارند به صورت قانوني، از طريق گفت وگو و راه هاي مشروع بايد آن را حل كنند و اقدام به ترور و كشتن مردم بي دفاع و دامن زدن به اختلافات قومي و مذهبي را هيچ يك از علما تاييد نمي كنند و اين اقدامات حرام است.
آموزش زير نظر آمريكا
فرمانده منطقه مقاومت بسيج سيستان و بلوچستان با اعلام خبر دستگيري مظنونان انفجار بمب صوتي شب گذشته در زاهدان گفت:با شناسايي خانه هاي تيمي اشرار 120 پوند مواد منفجره كشف و ضبط شد.
علي مولوي حقيقي با اشاره به انفجارهاي روز چهارشنبه و جمعه در شهر زاهدان، آن را تلاشي براي ايجاد فضاي رعب و ترس در اين استان دانست و افزود: گروهك تروريستي جندالله با تغيير نام خود به جنبش مقاومت مردمي ايران به سركردگي عبدالمالك ريگي و سازماندهي نيروهاي آمريكايي، به دنبال عملياتي كردن استراتژي نيروهاي بيگانه براي ناامن نشان دادن منطقه سيستان و بلوچستان هستند.
فرمانده قرارگاه بعثت شرق كشور تاكيد كرد: در اين كه آموزش هاي تروريست ها و اهداف آنها زير نظر آمريكايي ها صورت گرفته است؛ چه از نظر اعترافات عاملان انفجار و چه از نظر اطلاعات ما، امري مشخص است و مهمات، مواد منفجره و ديگر امكانات مورد نياز آنها نيز از سوي همين نيروهاي آمريكايي تامين شده است.]]>
</TEXT>
</DOC>
<DOC>
<DOCID>HAM2-851129-049</DOCID>
<DOCNO>HAM2-851129-049</DOCNO>
<ORIGINALFILE>/1385/851129/news/_iran.htm</ORIGINALFILE>
<ISSUE>يكشنبه 29 بهمن 1385 - سال چهاردهم - شماره4209 - Feb 18, 2007</ISSUE>
<DATE calender="Western">2007-02-18</DATE>
<DATE calender="Persian">1385/11/29</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[پيگيري حقوقي شكايت جانبازان از اجرانشدن بخشنامه رئيس جمهور]]>
</TITLE>
<TEXT>
<![CDATA[مهر: بخشنامه رئيس جمهور درباره رسيدگي به وضعيت جانبازان يك قانون لازم الاجرا و لازم الاتباع است و اگر گزارشي از عدم اجرا يا سوء اجراي اين دستور العمل به بازرسي كل كشور برسد، قاطعانه پيگيري و برخورد خواهد شد.
قائم مقام سازمان بازرسي كل كشور اظهار داشت: حمايت از ايثارگران، رسيدگي به وضعيت آنها در حدود قوانين و مقررات، وظيفه همه مسئولان است.
ولي الله خبره افزود: يكي از وظايف سازمان بازرسي كل كشور، اعمال نظارت بر اجراي صحيح قانون است و منظور از قانون به معناي عام كلمه، قوانين موضوعه مصوب نهاد قانونگذاري و مصوبات هيات دولت و بخشنامه هاي رئيس جمهور، وزرا و اشخاصي است كه حق تدوين و امضاي مصوبات و بخشنامه ها را دارند.
وي ادامه داد: هنگامي كه يك مصوبه يا بخشنامه، قانون و لازم الاجرا و لازم الاتباع مي شود، بازرسي مي تواند بر اجرايي شدن آن نظارت كند و چنانچه جانبازان نسبت به عدم اجرا يا سوء مديريت در اجراي بخشنامه رئيس جمهور درباره رسيدگي به وضعيت خود شكايت كنند، با جديت بررسي و پيگيري خواهد شد.قائم مقام سازمان بازرسي كل كشور گفت: اين سازمان پس از دريافت گزارش در خصوص عدم اجرا يا سوء اجراي يك قانون از سوي هر يك از دستگاه ها، آن را به اداره كل بازرسي نهادها ارجاع مي دهد و پس از استماع توضيحات مسئولان امر، نتيجه آن را اعلام مي كند.]]>
</TEXT>
</DOC>
<DOC>
<DOCID>HAM2-851129-050</DOCID>
<DOCNO>HAM2-851129-050</DOCNO>
<ORIGINALFILE>/1385/851129/news/_iran.htm</ORIGINALFILE>
<ISSUE>يكشنبه 29 بهمن 1385 - سال چهاردهم - شماره4209 - Feb 18, 2007</ISSUE>
<DATE calender="Western">2007-02-18</DATE>
<DATE calender="Persian">1385/11/29</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[كلنگ بزرگترين فروشگاه كتاب به زمين مي خورد]]>
</TITLE>
<TEXT>
<![CDATA[مهر: مراسم افتتاح يكي از بزرگترين مراكز چاپ ديجيتال كشور و كلنگ زني بزرگترين فروشگاه كتاب كشور، امروز با حضور علي اكبر اشعري مشاور رئيس جمهوري و رئيس كتابخانه ملي، علي عسگري رئيس سازمان فرهنگي هنري شهرداري تهران و تعداد ديگري از مديران شهري برگزار مي شود.
زيربناي اين فروشگاه يك هزار و 760 متر است و در مركز شهر تهران( خيابان كريمخان - بالاتر از پارك مريم )ساخته مي شود. در اين مركز واحدهايي براي مطالعه و امتحان قبل از خريد كتاب از( جمله اتاق فكر و اتاق مطالعه)وجود دارد.
همچنين مراسم افتتاح مركز چاپ ديجيتال سازمان فرهنگي هنري شهرداري امروز برگزار مي شود. مركز چاپ ديجيتال توسط مؤسسه نشر شهر راه اندازي شده است كه با راه اندازي آن، امكان چاپ يك نسخه كتاب 800 صفحه اي تمام رنگي در يك نوبت چاپ وجود دارد و كتاب هاي رنگي به صورت جلد جلد و كاملا ترتيب شده از دستگاه خارج مي شوند كه چنين امكاني در چاپ افست ناشدني است.]]>
</TEXT>
</DOC>
<DOC>
<DOCID>HAM2-851129-051</DOCID>
<DOCNO>HAM2-851129-051</DOCNO>
<ORIGINALFILE>/1385/851129/news/_iran.htm</ORIGINALFILE>
<ISSUE>يكشنبه 29 بهمن 1385 - سال چهاردهم - شماره4209 - Feb 18, 2007</ISSUE>
<DATE calender="Western">2007-02-18</DATE>
<DATE calender="Persian">1385/11/29</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[برخلاف مصوبه شوراي عالي تأمين اجتماعي عيدي بازنشستگان 175 هزار تومان تعيين شد]]>
</TITLE>
<TEXT>
<![CDATA[گروه اجتماعي- عيدي بازنشستگان و مستمري بگيران سازمان تأمين اجتماعي بالاخره 175 هزار تومان اعلام شد.
اعلام رسمي مبلغ 175 هزار تومان به عنوان عيدي بازنشستگان تأمين اجتماعي در حالي است كه شوراي عالي تأمين اجتماعي پيش از اين مبلغ عيدي بازنشستگان را 200 هزار تومان تصويب كرده بود. سازمان تأمين اجتماعي اعلام كرده است مبلغ 175 هزار تومان عيدي بازنشستگان مصوبه جلسه 11 بهمن ماه هيأت دولت است. ظاهراً هيأت دولت با توجه به اختلاف رقم عيدي مصوب شوراي عالي تأمين اجتماعي براي بازنشستگان(200 هزار تومان)با عيدي 175 هزار توماني كاركنان دولت تصميم گرفته است مصوبه شوراي عالي تأمين اجتماعي را ناديده گرفته و مبلغ عيدي مستمري بگيران و بازنشستگان را بر اساس سقف عيدي كاركنان دولت پرداخت كند.كاهش عيدي مصوب بازنشستگان و مستمري بگيران تأمين اجتماعي از سوي هيأت دولت در حالي است كه اين هيأت مستمري بازنشستگان لشگري و كشوري را به 200 هزار تومان افزايش داد اما علي رغم وعده هاي بسيار امسال از افزايش مستمري بازنشستگان تأمين اجتماعي و همسان كردن آن با مستمري ساير بازنشستگان سر باز زد.]]>
</TEXT>
</DOC>
<DOC>
<DOCID>HAM2-851129-052</DOCID>
<DOCNO>HAM2-851129-052</DOCNO>
<ORIGINALFILE>/1385/851129/news/_kharj.htm</ORIGINALFILE>
<ISSUE>يكشنبه 29 بهمن 1385 - سال چهاردهم - شماره4209 - Feb 18, 2007</ISSUE>
<DATE calender="Western">2007-02-18</DATE>
<DATE calender="Persian">1385/11/29</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
<![CDATA[مخالفت مجلس نمايندگان آمريكا با سياست هاي بوش]]>
</TITLE>
<TEXT>
<IMAGE>/1385/851129/news/014493.jpg</IMAGE>
<![CDATA[
گروه بين الملل- مجلس نمايندگان ايالات متحده روز گذشته با اكثريت آرا به قطعنامه اي راي داد كه در آن بر مخالفت اعضاي اين مجلس با طرح بوش براي اعزام 21 هزار و پانصد نيروي تازه نفس به عراق براي پيوستن به 140 هزار نظامي آمريكايي مستقر در اين كشور تاكيد شده است.
در راي گيري روز گذشته كه به دنبال سه روز گفتگو بر سر محتواي قطعنامه و تأثير آن بر وضعيت نظاميان آمريكايي در عراق انجام شد اين قطعنامه با 246 رأي موافق در برابر 182 راي مخالف به تصويب رسيد. اگر چه اقليت جمهوريخواه مجلس نمايندگان سعي داشت مانع از در دستور كار قرار گرفتن اين قطعنامه شود ليكن راي مثبت 17 نماينده جمهوريخواه به آن در رأي گيري نهايي شكستي سياسي براي اين حزب و جورج بوش، رئيس جمهور ايالات متحده محسوب مي شود.
اين قطعنامه براي كاخ سفيد الزام آور نيست اما تصويب آن به وجهه بوش لطمه اي جدي وارد كرد و اولين مورد مخالفت صريح قانونگذاران آمريكايي با سياست هاي بوش در عراق است.
قرار بود اين قطعنامه امروز در سنا نيز به راي گذاشته شود ولي با توجه به اعلام تعطيلي سنا به مدت يك هفته بررسي آن به تعويق افتاد و هنوز زمان دقيقي براي بررسي آن در سنا اعلام نشده است.
در حالي كه اكثر رسانه هاي جهان توجهي خاص به اين قطعنامه نشان دادند آنچه از نظر دور ماند اين كه صرفنظر از غيرالزام آور بودن اين گونه قطعنامه ها براي رئيس جمهور آمريكا در متن 97 كلمه  اي آن هيچ اشاره اي به تسريع روند خروج نيروهاي آمريكايي از عراق، مذموم شمردن تهاجم ائتلاف تحت رهبري ارتش ايالات متحده به عراق و اشغال چهار ساله اين كشور نشده است.
اين بدان معناست كه مجلس نمايندگان كنگره با صدور اين قطعنامه صرفا مخالفت خود را با تشديد جنگ عراق با اعزام نيروهاي بيشتر اعلام داشته اند و تلويحا مؤيد اين واقعيت است كه حزب دموكرات كه پيشنهاددهنده اين قطعنامه بود با ماهيت جنگ عراق و اشغال اين كشور از سوي ارتش ايالات متحده مخالفتي ندارد.
نانسي پلوسي، رئيس مجلس نمايندگان كنگره و رهبر اكثريت دموكرات در اين مجلس كه 434 عضو دارد طي اظهاراتي پس از تصويب قطعنامه همگام با تاكيد بر لزوم بازگرداندن نيروهاي آمريكايي در عراق از حمايت كنگره از ارتش آمريكا خبر داد.
علاوه بر او ساير اعضاي مجلس نمايندگان هم اعلام كردند كنگره تلاش نخواهد كرد با عدم تصويب متمم بودجه هاي درخواستي بوش براي جنگ عراق، ارتش را تحت فشار قرار دهد.]]>
</TEXT>
</DOC>
<DOC>
<DOCID>HAM2-851129-053</DOCID>
<DOCNO>HAM2-851129-053</DOCNO>
<ORIGINALFILE>/1385/851129/news/_kharj.htm</ORIGINALFILE>
<ISSUE>يكشنبه 29 بهمن 1385 - سال چهاردهم - شماره4209 - Feb 18, 2007</ISSUE>
<DATE calender="Western">2007-02-18</DATE>
<DATE calender="Persian">1385/11/29</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
<![CDATA[سفر ناگهاني رايس به بغداد]]>
</TITLE>
<TEXT>
<![CDATA[گروه بين الملل- كاندوليزا رايس، وزير امور خارجه ايالات متحده صبح روز گذشته در چارچوب سفر خود به خاورميانه به طور ناگهاني و بدون برنامه ريزي قبلي وارد بغداد، پايتخت عراق شد.
رايس كه عصر ديروز عراق را به مقصد بيت المقدس در سرزمين هاي اشغالي ترك گفت در ديدار كوتاهش از عراق با جلال طالباني، رئيس جمهور و نوري المالكي، نخست وزير اين كشور ديدار و گفت وگو كرد. او همچنين در آخرين روز از اجراي طرح ضربتي افزايش امنيت بغداد و پيش از ترك اين شهر با ديويد پترائوس، فرمانده جديد نيروهاي آمريكايي مستقر در عراق هم ديداري داشت.
وزارت امور خارجه ايالات متحده پيش از اين هدف رايس از سفر به منطقه خاورميانه را ديدار با مقامات ارشد اسرائيل و رهبران فلسطينيان در آستانه نشست سه جانبه ايالات متحده، حاكميت خودگردان فلسطيني و رژيم صهيونيستي عنوان كرده بود كه در آن ايهود اولمرت، نخست وزير اسرائيل و محمود عباس، رئيس تشكيلات خودگردان فلسطيني راه هاي احياي طرح پيشنهادي ايالات متحده براي اعاده صلح به خاورميانه موسوم به نقشه راه را بررسي مي كنند.
رايس پس از ورود به بيت المقدس بلافاصله با تيزپي ليوني، همتاي اسرائيلي خود ديدار كرد و قرار است امروز پس از ملاقات با اولمرت براي ديدار با عباس راهي رام الله شود.
نشست سه جانبه رايس، عباس و اولمرت قرار است فردا در هتل بزرگ بيت المقدس برگزار شود.
واگذاري مسئوليت تشكيل دولت وحدت ملي فلسطيني به اسماعيل هنيه، نخست وزير مستعفي دولت خودگردان فلسطيني و تأكيد حماس بر اجتناب اين گروه از به رسميت شناختن اسرائيل نتيجه نشست فردا را در هاله اي از ابهام قرار داده است. گفته مي شود رايس قرار است در اين نشست براي اولين بار موضوع تشكيل كشور مستقل فلسطيني را در چارچوب نقشه راه مطرح كند.]]>
</TEXT>
</DOC>
<DOC>
<DOCID>HAM2-851129-054</DOCID>
<DOCNO>HAM2-851129-054</DOCNO>
<ORIGINALFILE>/1385/851129/news/_kharj.htm</ORIGINALFILE>
<ISSUE>يكشنبه 29 بهمن 1385 - سال چهاردهم - شماره4209 - Feb 18, 2007</ISSUE>
<DATE calender="Western">2007-02-18</DATE>
<DATE calender="Persian">1385/11/29</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
<![CDATA[يك مقام سابق آمريكا:
هند، به راي عليه ايران وادار شده بود]]>
</TITLE>
<TEXT>
<![CDATA[ايرنا: يك مقام ارشد سابق دولت بوش فاش ساخت كه هند براي راي عليه ايران در آژانس بين المللي انرژي اتمي  تحت فشار قرار گرفته بود.
به گزارش روزنامه انگليسي زبان هندو چاپ دهلي نو، استفين جي. ريدميكر گفت كه موافقت نامه همكاري هسته اي هند و آمريكا باعث تغييرات زيادي در روش و رفتار هند نسبت به منع گسترش شد.
ريدميكر در دسامبر سال گذشته ميلادي از سمت معاون وزير امور خارجه آمريكا در امور پيمان منع گسترش و امنيت بين المللي استعفا كرد.
اين مقام سابق آمريكايي كه در گردهمايي تحت عنوان ايران، كره شمالي و آينده پيمان منع گسترش در مؤسسه مطالعات و تحليل دفاعي هند، در دهلي نو سخنراني مي كرد، افزود: بهترين مثال اين تغييرات، دو راي هند عليه ايران در آژانس بين المللي انرژي هسته اي است.
وي گفت: من اولين شخصي هستم كه اقرار مي كنم هند براي اين راي ها تحت فشار بود.
ريدميكر هنگام تصدي خود در وزارت امور خارجه آمريكا در مذاكرات دو جانبه با هند در مورد موضوعات هسته اي مشاركت داشت. وي همچنين در راس هيات اعزامي آمريكا در دو نشست با گروه تامين هسته اي(ان. اس. جي.)پس از پيمان همكاري هسته اي بين هند و آمريكا در ژوئيه ماه سال????ميلادي نيز حضور داشت.
وي افزود: با توجه به اينكه مسائل ايران و كره شمالي حل نشده است، خواسته از هند بيشتر خواهد بود.
اين مقام سابق دولت بوش مدعي شد: اقدام شوراي امنيت سازمان ملل عليه ايران، براي كشورهايي همچون هند بهتر بود. اما اگر اين روند به سمت فشار بيشتر تحريم هاي اقتصادي توسط اتحاديه كشورها همچون آمريكا، اروپا و ژاپن پيش رود، در آن صورت هند بايد خود انتخاب كند.
وي افزود: هند بايد در مورد مشاركت در اقدامات اقتصادي اين كشورها(عليه ايران)تصميم گيري كند.]]>
</TEXT>
</DOC>
<DOC>
<DOCID>HAM2-851129-055</DOCID>
<DOCNO>HAM2-851129-055</DOCNO>
<ORIGINALFILE>/1385/851129/news/_kharj.htm</ORIGINALFILE>
<ISSUE>يكشنبه 29 بهمن 1385 - سال چهاردهم - شماره4209 - Feb 18, 2007</ISSUE>
<DATE calender="Western">2007-02-18</DATE>
<DATE calender="Persian">1385/11/29</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
<![CDATA[تركيه و گفتگو با رهبران اقليم كردستان عراق]]>
</TITLE>
<TEXT>
<![CDATA[ايرنا: ارگان هاي دولتي تركيه در مورد برقراري مناسبات نزديك و گفتگو با رهبران اقليم كردستان عراق، با يكديگر دچار اختلاف شده اند.
رجب طيب اردوغان نخست وزير تركيه هفته گذشته گفته بود: در صورتي كه برقراري مناسبات نزديك با رهبران اقليم كردستان عراق، نتايج مثبتي در تامين آرامش داشته باشد، با آنان گفتگو مي كنيم.
اين در حالي است كه ژنرال ياشار بيوك آنيت رئيس ستاد ارتش تركيه كه سرگرم ديدار از آمريكاست، روز گذشته گفت: با حاميان پ.ك.ك در شمال عراق گفتگو نمي كنم.
احمد نجدت سزر رئيس جمهوري تركيه نيز با گفتگوي رسمي تركيه با رهبران اقليم كردستان عراق مخالف است و ماه هاست كه با سفر جلال طالباني رئيس جمهوري عراق به تركيه مخالفت مي كند و احتمال مي رود كه تا حدود سه ماه ديگر كه از دوران رياست جمهوري سزر باقي است، اين سفر صورت نخواهد گرفت. عبدالله گل وزير امور خارجه تركيه ديروز پيش از سفر به عربستان سعودي با سئوال خبرنگاران در اين خصوص روبه رو شد. گل با انتقاد تلويحي از مخالفت با برقراري ارتباط بين تركيه و اقليم كردستان عراق و در حمايت از اردوغان گفت: تركيه خواهان كمك به تامين صلح و ثبات در عراق است و در اين مورد با همه گروه هاي عراقي گفتگو مي كند. وزير امور خارجه تركيه افزود: نظاميان وظايفي دارند و سياسيون و ديپلمات ها نيز وظايفي دارند و هر كس بايد در حوزه وظايف با مخاطبين خود سخن بگويد و از اين گونه مسائل زمينه اي براي مشاجره سياسي فراهم نكند. اردوغان پنجشنبه گذشته گفته بود: توسعه مناسبات با دولت اقليم كردستان عراق محتمل است به شرط آن كه اين نزديكي موجب برقراري آرامش و صلح شود و نتايج مثبتي در پي داشته باشد. نخست وزير تركيه افزوده بود: اگر هر گامي كه در اين راستا برداشته مي شود، براي ما و آنان آرامش به بار آورد، هميشه آماده برداشتن آن گام هستيم.
مطبوعات تركيه اين سخن را به عنوان اولين پيام گرم به رهبران كردهاي عراقي منتشر كرده بودند. ژنرال بازنشسته اديب باش ار نماينده تركيه در هماهنگي تركيه، آمريكا و عراق در مبارزه با پ.ك.ك نيز كه اخيرا گفته بود در صورت لزوم با رهبران گروه هاي كرد اقليم كردستان عراق گفتگو خواهد كرد، شب گذشته در يك سخنراني در شهر آدانا واقع در جنوب تركيه گفت: سخنان من اشتباه تعبير شده است.
باش ار در گفتگوي اختصاصي با شبكه تلويزيوني ان.تي.وي گفته بود: گفتگو با رهبران گروه هاي كرد عراقي در مورد مبارزه با پ.ك.ك براي تركيه خط قرمز نيست.
وي اضافه كرده بود: در صورتي كه احساس كنم اين گفتگو مفيد واقع خواهد شد، با هماهنگي ديگر ارگان هاي دولتي تركيه، اين مذاكرات را آغاز خواهم كرد.
باش ار كه گفته مي شود به جمع مخالفان گفتگو با رهبران كرد عراقي پيوسته است، شب گذشته در سخنراني خود گفت: هدف من گفتگوي رسمي ارگان هاي دولتي تركيه با رهبران اقليم كردستان عراق نيست، بلكه من خواهان گفتگوهاي فني در اين مورد هستم كه اين گونه مذاكرات هم همواره وجود داشته است. وي بدون ذكر نامي گفت: ارگان هاي دولتي تركيه نبايد رهبران عشاير كرد عراقي را مخاطب خود قرار دهند.
باش ار با انتقاد از سياست هاي آمريكا و اقليم كردستان عراق در مورد حضور نيروهاي پ.ك.ك در شمال عراق گفت: تركيه از وضعيت فعلي ناخشنود است. در جريان سفر دو هفته پيش عبدالله گل وزير امور خارجه تركيه به آمريكا، واشنگتن به تركيه پيشنهاد كرد كه در مورد حضور نيروهاي پ.ك.ك در شمال عراق با رهبران گروه هاي كرد عراق وارد گفتگو شود.
ناظران آگاه در آنكارا عقيده دارند كه واشنگتن در قبال درخواست هاي مكرر تركيه براي مقابله آمريكا با حضور نيروهاي پ.ك.ك در شمال عراق، درصدد است كه تركيه را در شرايطي قرار دهد كه از موضع مخالفت با تشكيل دولت فدرال كرد در شمال عراق و حاكميت اين دولت بر تصاحب كركوك، عدول كرده و مناسبات خود با اقليم كردستان عراق را بهبود بخشد.
محافل ملي گراي تركيه با اين سياست مخالفت كرده و خواهان مداخله تركيه در شمال عراق هستند، در مقابل محافل غربگرا در تركيه عقيده دارند كه تعامل با دولت فدرال كرد در شمال عراق و همسويي با سياست هاي آمريكا در قبال عراق، در دراز مدت به نفع تركيه خواهد بود.]]>
</TEXT>
</DOC>
<DOC>
<DOCID>HAM2-851129-056</DOCID>
<DOCNO>HAM2-851129-056</DOCNO>
<ORIGINALFILE>/1385/851129/news/_kharj.htm</ORIGINALFILE>
<ISSUE>يكشنبه 29 بهمن 1385 - سال چهاردهم - شماره4209 - Feb 18, 2007</ISSUE>
<DATE calender="Western">2007-02-18</DATE>
<DATE calender="Persian">1385/11/29</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
<![CDATA[كوتاه از جهان سياست]]>
</TITLE>
<TEXT>
<![CDATA[پنتاگون به دنبال افزايش حضور خود در آفريقاست
واحد مركزي خبر: جورج بوش، رئيس جمهوري آمريكا با طرح پنتاگون براي تشكيل مركز فرماندهي مستقل براي آفريقا در ارتش اين كشور موافقت كرد.
با تشكيل اين مركز فرماندهي جديد نظارت بر فعاليتهاي نظامي آمريكا در كل قاره آفريقا كه به بهانه همكاري با كشورهاي آفريقايي و مبارزه با تروريسم صورت مي گيرد تحت يك فرماندهي واحد قرار خواهد گرفت.
آمريكا با گسترش حضور نظامي خود در آفريقا بارها تمايل خود را براي تسلط بر منابع عظيم انرژي اين قاره نشان داده است.در حال حاضر بيش از ده درصد نفت مورد نياز آمريكا از آفريقا تامين مي شود و رقابتهاي سياسي و اقتصادي ديگر كشورها به ويژه چين در اين قاره نگرانيهايي را براي واشنگتن به همراه داشته است.
چين وكنترل بيشتر بر صادرات هسته اي
ايسنا: چند روز پس از توافق بين المللي بر سر كنار گذاشتن تدريجي برنامه  هسته اي كره شمالي، چين اعلام كرد در نظر دارد كنترل بر صادرات تجهيزات هسته  اي  اش را تقويت كند.
به گزارش خبرگزاري دانشجويان ايران(ايسنا)به نقل از خبرگزاري فرانسه، رسانه هاي دولتي چين گزارش دادند، ون جيابائو، نخست وزير چين با امضاي حكمي استفاده از كالاها و فن آوري هسته  اي چين براي انجام انفجارهاي اتمي بدون توافق پيشين را ممنوع اعلام كرد. واردكنندگان كالاهاي چيني نيز از استفاده از اين كالاها و فن آوري ها براي تكثير هسته اي به غير از مواردي كه با نظارت آژانس بين المللي انرژي اتمي انجام مي شود، منع مي شوند. اگرچه در اين حكم هيچ اشاره  خاصي به كره شمالي نشده است اما اين اقدام به دنبال توافقنامه  هسته اي كره  شمالي صورت گرفت.
براساس اين توافقنامه پيونگ يانگ با بستن تاسيسات هسته  اي اش در يانگ بيون و اجازه به بازرسان آژانس بين المللي انرژي اتمي براي بازديد از سايت هايش موافقت كرد.
عبدالله گل، عازم عربستان سعودي شد
واحد مركزي خبر: وزير امور خارجه تركيه به منظور پيشبرد تلاشها براي حل و فصل مناقشه فلسطين و رژيم صهيونيستي ديروز عازم عربستان سعودي شد.
به گزارش خبرگزاري فرانسه از آنكارا، عبدالله گل اعلام كرد ديدار وي با ملك عبدالله پادشاه عربستان و سعود الفيصل وزير امور خارجه اين كشور ادامه مذاكرات آنكارا ميان مقامات تركيه و سعود الفيصل در ژانويه و پرويز مشرف رئيس جمهور پاكستان در اوايل ماه جاري خواهد بود. وي پيش از ترك تركيه در مصاحبه با خبرنگاران اعلام كرد صلح در فلسطين تاثيراتي مثبت بر تمامي مشكلات خاورميانه خواهد داشت. وي افزود:  مذاكرات در مورد ناآرامي هاي عراق در دستور كار سفر وي به عربستان سعودي قرار خواهد داشت.مذاكرات عبدالله گل در عربستان سعودي در پي سفر روز پنج شنبه ايهود اولمرت نخست وزير اسرائيل به تركيه صورت مي گيرد.
تركيه از پيشنهاد مشرف به منظور تشكيل گروهي از كشورهاي اسلامي كه محور فعاليت آن برقراري صلح در خاورميانه خواهد بود حمايت كرده است.
انفجار در كويته پاكستان 60 كشته و مجروح به جا گذاشت
گروه بين الملل- انفجار يك بمب قوي داخل يك دادگاه در شهر كويته در استان بلوچستان پاكستان بيش از 60 كشته و مجروح به جا گذاشت. در ميان 15 كشته شده اين انفجار قاضي دادگاه و پنج وكيل آن هم ديده مي شود.
هنوز هيچ شخص يا گروهي مسئوليت اين انفجار را كه معلوم نيست انتحاري بوده يا نه به عهده نگرفته است. اين چهارمين انفجار در هفته هاي اخير در شهر كويته است، به همين دليل از ديروز مأموران امنيتي و ارتش پاكستان در اين منطقه به حال آماده باش كامل درآمدند. استان بلوچستان پاكستان و به ويژه شهر كويته به دليل نزديكي به افغانستان از يك سو و وجود قوميت هاي مختلف از سوي ديگر، در سالهاي اخير محل درگيري و خشونت هاي بسيار بوده  است.]]>
</TEXT>
</DOC>
<DOC>
<DOCID>HAM2-851129-057</DOCID>
<DOCNO>HAM2-851129-057</DOCNO>
<ORIGINALFILE>/1385/851129/news/_maref.htm</ORIGINALFILE>
<ISSUE>يكشنبه 29 بهمن 1385 - سال چهاردهم - شماره4209 - Feb 18, 2007</ISSUE>
<DATE calender="Western">2007-02-18</DATE>
<DATE calender="Persian">1385/11/29</DATE>
<CAT xml:lang="fa">اجتماعی.معارف</CAT>
<CAT xml:lang="en">Social.Religion</CAT>
<TITLE>
<![CDATA[بيش از 30 پروژه تحقيقاتي براي توليد واكسن ايدز در سراسر دنيا در حال اجراست
گام معلق پژوهشگران
دكتر پريسا شباني]]>
</TITLE>
<TEXT>
<IMAGE>/1385/851129/news/014448.jpg</IMAGE>
<IMAGE>/1385/851129/news/014403.jpg</IMAGE>
<![CDATA[
بازار ايدز داغ است؛ نه از نظر بيماران، بلكه پزشكان اين بازار را داغ نگه داشته اند. گذشته از خبر توليد داروي ايراني ضد ايدز، آخرين خبر اين است كه براي نخستين بار، واكسن ايدز در آفريقاي جنوبي روي انسان ها به آزمايش گذاشته مي شود. سه هزار مرد و زن شهروند آفريقاي جنوبي كه به ويروس اچ آي وي آلوده نيستند و در دوره سني18 تا 35 سال قرار دارند در اين آزمايش چهار ساله شركت مي كنند. واكسن مورد آزمايش به وسيله شركت داروسازي مرك توليد شده و گروهي متشكل از محققان آمريكايي بر مراحل مختلف اين آزمايش نظارت مي كنند. البته واكسن شركت مرك حاوي ويروس ضعيف اچ آي وي نيست و به همين خاطر خطري از بابت آلوده شدن افراد مورد آزمايش وجود ندارد. در همين حال، اداره دارو و مواد غذاي دولت چين هم اعلام كرده كه نخستين آزمايش باليني واكسن بيماري ايدز ساخت چين، با بررسي تأثير اين واكسن روي?? داوطلب در دوره اول با موفقيت انجام شده است. اداره دارو و موادغذاي چين خاطر نشان كرده كه دانشمندان چين از سال1996 ميلاد مطالعه و بررس بر رو ژن ها ويروس ايدز را آغاز كردند و به اين نتيجه رسيدند كه بدن انسان پس از تزريق da م تواند در مقابل ويروس ايدز مصون بماند. واكسن چيني، بر رو برخ حيوانات از جمله ميمون آزمايش شده است و عوارضي نداشته است و دولت چين مي گويد تا سال 2010 آن را به بازار عرضه مي كند.پيش تر، هند هم آزمايش هاي واكسن جلوگيري از ايدز را روي انسان انجام داده بود. هند، بعد از آفريقاي جنوبي دومين كشور جهان از نظر شيوع ايدز است.
در عين حال، يك شركت آمريكايي هم اعلام كرده ظرف پنج سال آينده واكسن بيماري ايدز را در دسترس قرار مي دهد. قرار است شركت واگسجن كه مراحل نهايي آزمايش واكسن ايدز را روي انسان انجام مي دهد، نتايج تحقيقات خود را در اجلاس ايدز اعلام كند. بزرگترين كارخانه سازنده دارو در اروپا با نام گلكسو اسميت كلاين هم اعلام كرده كه قصد تهيه واكسني آزمايشي براي ايدز با كمك انستيتو پاستور فرانسه را دارد. آنها مي خواهند با سوار كردن ژن هاي ويروس اچ.آي.وي بر روي واكسن موجود براي سرخك اين كار را انجام دهند.همه اين اخبار، نشان مي دهد كه رقابتي جدي بين كشورهاي دنيا بر سر توليد واكسن ايدز وجود دارد. در حال حاضر بيش از 30 آزمايش بر روي واكسن ايدز انساني در حال اجرا هستند، اما هيچ كس نمي تواند پيش بيني كند كه كدام يك از اين واكسن ها در برابر ويروسي كه فقط در سال گذشته 5 ميليون نفر را در سراسر جهان آلوده كرد، مؤثر خواهد بود.
آينده اميدوار كننده
پژوهشگران مي گويند اگرچه هيچكدام  از واكسن هايي كه تا به حال آزمايش شده اند، محافظت كاملي در برابر ايدز ايجاد نمي كنند، اما آينده توليد واكسني مؤثر روشن است. به نظر مي رسد، تنها وسيله اي كه مي تواند همه گيري جهاني ايدز را خاتمه دهد، واكسني مؤثر بر ضد آن است.
البته واكسيناسيون بر ضد ويروس نقص ايمني اكتسابي، كار مشكلي است چرا كه اين ويروس، خود سلول هاي دستگاه ايمني را آلوده مي كند و كار واكسن هم معمولاً تحريك همين سلول هاست. مي شود ياد ضرب المثل هرچه بگندد نمكش مي زنند... افتاد. چرا كه ويروس ايدز، دقيقاً همان قابليت دفاعي بدن كه واكسن ها از آن استفاده مي كنند را مورد حمله قرار مي دهد.به هرحال، محققان، علاوه بر كشورهاي صنعتي، در كشورهاي در حال توسعه هم در حال تلاشند. گفته مي شود بودجه تخصيص داده شده به واكسن ايدز در سراسر دنيا در 5 سال گذشته دو برابر شده است.
واكسن ايدز بايد چه كار كند؟
دستگاه ايمن بدن دارا بازو اصل است: يك ايمن هومورال يا ايمن از طريق آنت باد و ديگر ايمن سلول. آنت باد ها، مولكول ها پروتئين هستند كه به ويروس ها و ساير عوامل مهاجم به بدن م چسبند و مانع فعاليت آنها يا ورود آنها به درون سلول ها م شوند. بازو دوم دستگاه ايمن، ايمن سلول، شامل انواع مختلف از گلبول ها سفيد هستند كه سلول ها آلوده شده با ويروس را نابود م كنند. علت عمده سخت مبارزه با hiv اين است كه ويروس ايدز جزء مهم از ايمن سلول، يعن لنفوسيت ها cd4 يا سلول ها t كمك كننده را نابود م كند. سلول ها t كمك كننده، هماهنگ كننده هر دو بازو دستگاه ايمن هستند.هنگام كه شخص با hiv آلوده م شود، هر دو بازو دستگاه ايمن فعال م شوند و انواع بسيار از آنت باد و سلول ايمن را ايجاد م كنند. اما در اكثريت افراد، آنت باد ها نم توانند عفونت hiv را مهار كنند، احتمالاً به خاطر اينكه ويروس آن قدر با سرعت جهش پيدا م كند كه دستگاه ايمن نم تواند آنت باد ها جديد را با همان سرعت توليد كند تا مانع ويروس شوند. اما ايمن سلول در ابتدا موفقيت ظاهر پيدا م كند. در اغلب افراد، پس از دوره ا از افزايش ويروس در خون، ميزان آن در نتيجه عمل گروه از گلبول ها سفيد به نام سلول ها t كشنده سقوط م كند و برا سال ها اين وضعيت حفظ م شود و ويروس به طور پنهان و غيرفعال در درون سلول ها t كمك كننده باق م ماند. اما در نهايت ويروس ها برنده م شوند. سلول ها t كمك كننده به تدريج م ميرند، دستگاه ايمن مختل م شود و عفونت ها ناش از عوامل فرصت طلب- ميكروب هاي كه در شرايط معمول و در افراد سالم بيمار ايجاد نم كنند - باعث بيمار ها مختلف در فرد آلوده به ويروس ايدز م شوند. همين عفونت ها فرصت طلب هستند كه در بسيار از موارد بيماران را م كشند. ايده اصل در توليد واكسن ها اين است كه دستگاه ايمن را از پيش تحريك كرده تا هنگام كه يك عامل مهاجم مثل يك ويروس وارد بدن م شود، دستگاه ايمن كه بيش از اين به علت تزريق واكسن آموخته است آن را شناساي كند، بتواند با سرعت كاف واكنش نشان دهد و ويروس را نابود كند.
مسير دشوار
دانشمندان در تلاش ها اوليه برا ساختن واكسن ايدز برخلاف واكسن ها ويروس قبل برا بيمار هاي مانند فلج اطفال يا سرخك از ويروس ها زنده ضعيف شده يا ويروس ها كشته شده استفاده نكردند. در مورد ويروس ها زنده ضعيف شده ترس آنها اين بود كه ويروس واكسن جهش پيدا كند و به ويروس بيمار زا به وجودآورنده ايدز بدل شود و در مورد ويروس كشته شده اين خطر در ميان بود كه در فرآيند پردازش واكسن ويروس ها زنده ا باق بمانند و با واكسن وارد بدن شوند. بنابراين در تلاش ها اوليه از بخش ها ب ضرر ويروس برا توليد واكسن استفاده شد به  اميد اينكه آنها بتوانند دستگاه ايمن را فعال كنند. اين قطعات شامل بخش هاي از da ويروس يا پروتئين ها يافته شده در غلاف ويروس بودند؛ اما نتايج حاصل نااميد كننده بود.گرچه واكسن ها توليد آنت باد ها را تحريك م كردند، آنت باد ها ايجاد شده، به انواع ويروس ايدز واكنش نشان نمي دادند. اين آنت باد ها در محيط آزمايشگاه با سويه ا از ويروس كه واكسن از آن توليد شده بود واكنش نشان مي دادند اما نه با نمونه ها ويروس به دست آمده از بيماران. بنابراين، اين واكسن ها - به خصوص در شرايط واقع كه با ويروس ها مرتباً در حال جهش يا موتاسيون روبه رو م شوند- نم توانستند محافظت ايجاد كنند.
در سال ها اخير برخ پژوهشگران تلاش ها خود را بر تحريك بازو ديگر دستگاه ايمن يعن ايمن سلول متمركز كرده اند و نه صرفاً آنت باد ها. به اين ترتيب گروه هاي از پژوهشگران توانسته اند واكسن ها تجرب ايجاد كنند كه توانسته است باعث ايمن در ميمون ها شود. در حيوانات واكسينه شده پس از آلوده شدن با ويروس عامل بيمار، سلول ها t كشنده فعال شدند و تكثير ويروس را مهار كردند و بيمار به وجود نيامد. در آزمايش ها جديدتر هم از قطعات گوناگون da به دست آمده از ويروس ايدز استفاده شد كه به خود خود تواناي ايجاد عفونت نداشتند. البته بايد در مورد نتايج اين آزمايش ها محتاط بود، چون اين آزمايش ها بر رو ميمون ها و با يك ويروس شبيه ويروس ايدز انجام شده است و موفقيت در آنها لزوماً به معنا موفقيت و ايجاد ايمن در انسان ها در مقابل خود ويروس ايدز نيست. از طرف ديگر بايد توجه داشت كه در انسان ها ممكن است?? سال يا بيشتر طول بكشد تا عفونت با hiv به ايدز بدل شود و اين امر ارزياب واكسن را مشكل م كند. به هر حال تنها راه برا تعيين مؤثر بودن واكسن ها آزمايش آنها رو انسان هاست.]]>
</TEXT>
</DOC>
<DOC>
<DOCID>HAM2-851129-058</DOCID>
<DOCNO>HAM2-851129-058</DOCNO>
<ORIGINALFILE>/1385/851129/news/_shari.htm</ORIGINALFILE>
<ISSUE>يكشنبه 29 بهمن 1385 - سال چهاردهم - شماره4209 - Feb 18, 2007</ISSUE>
<DATE calender="Western">2007-02-18</DATE>
<DATE calender="Persian">1385/11/29</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[با هدف استفاده از ظرفيت هاي مردمي شورا ها صورت گرفت
تفاهم با وزارت تعاون براي تقويت شوراها]]>
</TITLE>
<TEXT>
<![CDATA[گروه شهري: تفاهمنامه همكاري ميان شوراي عالي استان ها و وزارت تعاون با هدف استفاده از ظرفيت هاي مردمي شوراها ي اسلامي شهر و روستا و توسعه بخش تعاون، توسط مهدي چمران رئيس شوراي عالي استان ها و محمد عباسي وزير تعاون امضاء شد.
در اين تفاهم نامه، اهداف پيش بيني شده براي تشكيل شوراها مطابق اصل يكصدم قانون اساسي و تحقق جايگاه بخش تعاون مندرج در اصول 43 و 44 قانون اساسي، استفاده بهينه از پايگاه مردمي و توانايي نهاد شوراها در جلب مشاركت هاي مردمي و تسريع در خدمت رساني به شهروندان و روستائيان، همچنين پرهيز از انجام كارهاي موازي و حفظ سرمايه هاي ملي و رفع موانع احتمالي در روند انجام وظيفه شوراها مورد تاكيد قرار گرفته است.
از سوي ديگر، همكاري ادارات و سازمان هاي تابعه وزارت تعاون با شوراهاي اسلامي كشوري در انجام وظيفه نظارتي نهاد شورا در چارچوب مقررات، همكاري شوراها در جلب مشاركت هاي مردمي و جلب كمك و امكانات دولتي و عمومي در راستاي تقويت بخش تعاون، همچنين همكاري وزارت تعاون و سازمان هاي تابعه آن با شوراهاي اسلامي در تأسيس تعاوني هاي ارائه كننده خدمات شهري و روستايي، همكاري با شوراها براي توسعه بخش تعاون و استفاده از نظر هاي مشورتي شوراها در تهيه و اجراي برنامه ها براساس نيازها وظرفيت هاي محلي و منطقه اي و مشاركت و همكاري متقابل در اجراي پروژه هاي تحقيقاتي از محور هاي اصلي تفاهمنامه همكاري ميان شوراي عالي استان ها و وزارت تعاون به شمار مي رود.
همكاري و هماهنگي سازمان هاي تابعه وزارت تعاون با شهرداري ها در خريد و واگذاري زمين به اعضاي شركت هاي تعاوني مسكن، همكاري و اهتمام شوراهاي اسلامي در تأسيس و گسترش تعاوني هاي فراگير و توسعه شهري و روستايي در چارچوب اهداف  بخش تعاون، همكاري و مشاركت در خصوص تشكيل تعاوني هاي مجتمع فروشگاهي و نمايشگاهي به منظور عرضه توليدات شركت هاي تعاوني و ميادين ميوه و تره بار از ديگر موضوعات اين تفاهمنامه است.
بر اساس اين تفاهمنامه در هر استان، كارگروهي به رياست رئيس شوراي استان و عضويت مديركل تعاون و يكي از معاونان وي، دو نفر از اعضاي شوراي استان و نماينده شوراي شهر مركز استان مسئوليت نظارت بر اجراي تفاهمنامه را عهده دار خواهد بود.]]>
</TEXT>
</DOC>
<DOC>
<DOCID>HAM2-851129-059</DOCID>
<DOCNO>HAM2-851129-059</DOCNO>
<ORIGINALFILE>/1385/851129/news/_shari.htm</ORIGINALFILE>
<ISSUE>يكشنبه 29 بهمن 1385 - سال چهاردهم - شماره4209 - Feb 18, 2007</ISSUE>
<DATE calender="Western">2007-02-18</DATE>
<DATE calender="Persian">1385/11/29</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[تشكيل سازمان قطار شهري در شهر هاي بالاي 500 هزار نفر جمعيت]]>
</TITLE>
<TEXT>
<![CDATA[ايسنا:  سازمان شهرداري ها و دهياري هاي كشور، بخشنامه بودجه سال 86 شهرداريها را به استانداران سراسر كشور ابلاغ كرد. بر اساس اين گزارش در فصل 4 اين بخشنامه، سياستها و راهكارهاي اجرايي وزارت كشور در مورد شهرداريها و مديريت شهري در حوزه حمل و نقل و ترافيك، امور مالي و اعتباري، آمار و فناوري اطلاعات، آموزش و تحقيقات، خدمات شهري، توانمندسازي سيستم اداري شهرداريها و برنامه ريزي و توسعه شهري درج شده است.
همچنين در خصوص توسعه حمل و نقل و ترافيك شهري در بخشنامه بودجه سال 86 شهرداريها، مهمترين موارد شامل انجام مطالعات ساماندهي حمل و نقل و ترافيك در شهرهاي بالاي 200 هزار نفر جمعيت، تشكيل سازمان قطار شهري و ايجاد و توسعه سيستمهاي حمل و نقل ريلي شامل مترو و قطار سبك شهري در شهرهاي بالاي 500 هزار نفر جمعيت،است.]]>
</TEXT>
</DOC>
<DOC>
<DOCID>HAM2-851129-060</DOCID>
<DOCNO>HAM2-851129-060</DOCNO>
<ORIGINALFILE>/1385/851129/news/_shari.htm</ORIGINALFILE>
<ISSUE>يكشنبه 29 بهمن 1385 - سال چهاردهم - شماره4209 - Feb 18, 2007</ISSUE>
<DATE calender="Western">2007-02-18</DATE>
<DATE calender="Persian">1385/11/29</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[تصميم وزارت كشور براي احداث5 خط منوريل در تهران]]>
</TITLE>
<TEXT>
<![CDATA[مهر: با تصويب هيئت نمايندگان تبصره 13، تمامي خطوط مترو تهران تعيين تكليف شد و طبق بودجه اختصاص يافته به اين بخش، مترو پايتخت تا سال 1392 به بهره برداري كامل خواهد رسيد.
مهدي هاشمي، معاون هماهنگي امور عمراني وزير كشور ديروز در نشست خبري با اشاره به اختصاص يافتن 168 ميليارد تومان به بخش مترو طي سال جاري و سال آينده، گفت: تا به امروز در بخش احداث مترو سالانه تنها 5/2 كيلومتر خط مترو احداث مي شد كه اين ميزان طي سالهاي آينده به سالي 20 كيلومتر خواهد رسيد.رئيس سازمان شهرداري هاي كشور با بيان اينكه بخشي از بودجه مورد نياز مترو نيز از طريق شهرداري تهران تامين خواهد شد افزود: علاوه بر اين مقدار 217 ميليون دلار نيز به صورت ارزي براي احداث خطوط مترو در نظر گرفته شده است.وي با اشاره به بحث احداث منوريل در تهران و مخالفت هاي كارشناسان شهرداري با اين موضوع، اعلام كرد: احداث 5 خط منوريل در تهران در دستور كار قرار دارد كه 2 خط به تصويب رسيده و 3 خط ديگر در حال بررسي است.رئيس سازمان شهرداري هاي كشور، خطوط مصوب را از ميدان بسيج به تهرانپارس و قلعه مرغي، عنوان و تاكيد كرد: براي تصويب اين طرحها بيش از 3 سال كار كارشناسي صورت گرفته و منوريل به جهت سرعت احداث و هزينه كم اجرا در دستور كار قرار دارد.وي در پاسخ به پرسش خبرنگاري كه طرح اوليه منوريل كه به شوراي شهر ارائه شده بود را 3 برگ كاغذ دانسته بود گفت: مطالعات انجام شده در اين زمينه به ارتفاع يك ميز است و در چندين جلسه اين موضوع با كارشناسان شهرداري به بحث گذاشته شده است.هاشمي با اشاره به آخرين جلسه خود با مهدي چمران رئيس شوراي شهر تهران افزود: در اين جلسات بحث كارشناسي صورت گرفته و حتي شهردار تهران نيز با احداث منوريل مخالفتي ندارد.
تحقق يك سوم از اهداف تبصره 13
در بحث توسعه ناوگان اتوبوسراني از 6500 دستگاه، 2900 دستگاه، در توسعه ناوگان ميني بوس از 12500 دستگاه، 3900، در بحث تاكسيراني از 30 هزار دستگاه، 6255 تاكسي و در بحث جايگزيني خودروهاي فرسوده، از 250 هزار دستگاه، 60 هزار خودرو نو تحويل شده است كه با توجه به اين آمار، يك سوم اهداف تبصره 13 محقق شده است. مهدي هاشمي با ارائه آماري از ميزان تحقق اهداف تبصره 13 سال جاري گفت: منظور از پايان سال در تبصره 13 پايان سال مالي دولت يعني تير ماه است كه تا به آن روز بسياري از اهداف اين تبصره محقق خواهد شد.
رئيس سازمان شهرداري هاي كشوربا بيان اينكه سال آينده در توليد اتوبوس به سقف توليد 10 هزار دستگاه در سال خواهيم رسيد افزود: اين ميزان در سال 87 به 15 هزار دستگاه در سال افزايش خواهد يافت.وي بودجه اختصاص يافته به احداث مترو در شهرهاي تبريز، اصفهان و شيراز را علاوه بر 25 ميليارد سال جاري 20 ميليارد در سال آينده اعلام كرد و تاكيد كرد: از168 ميليارد تومان بودجه اختصاص يافته به مترو تهران 50 ميليارد تومان طي سال جاري براي احداث خطوط مترو مصوب در تهران اختصاص خواهد يافت.]]>
</TEXT>
</DOC>
<DOC>
<DOCID>HAM2-851129-061</DOCID>
<DOCNO>HAM2-851129-061</DOCNO>
<ORIGINALFILE>/1385/851129/news/_shari.htm</ORIGINALFILE>
<ISSUE>يكشنبه 29 بهمن 1385 - سال چهاردهم - شماره4209 - Feb 18, 2007</ISSUE>
<DATE calender="Western">2007-02-18</DATE>
<DATE calender="Persian">1385/11/29</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[نگاه]]>
</TITLE>
<TEXT>
<IMAGE>/1385/851129/news/014505.jpg</IMAGE>
<![CDATA[
داودكاظمي
معاون وزير رفاه:خط فقر در تهران400،هزار تومان]]>
</TEXT>
</DOC>
<DOC>
<DOCID>HAM2-851129-062</DOCID>
<DOCNO>HAM2-851129-062</DOCNO>
<ORIGINALFILE>/1385/851129/news/_shari.htm</ORIGINALFILE>
<ISSUE>يكشنبه 29 بهمن 1385 - سال چهاردهم - شماره4209 - Feb 18, 2007</ISSUE>
<DATE calender="Western">2007-02-18</DATE>
<DATE calender="Persian">1385/11/29</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[سكونت در مجاورت بزرگراه ها، سرطان زا ست]]>
</TITLE>
<TEXT>
<![CDATA[ايرنا: عميد مرندي عضو هيات علمي  انجمن متخصصان محيط زيست هشدار داد: سكونت در مجاورت بزرگراه هاي پرترافيك، ضريب ابتلاي افراد، به ويژه كودكان را به سرطان افزايش مي دهد. وي با استناد به نتيجه تحقيقات انجام  شده، گفت: زندگي در مجاورت بزرگراه هاي پرترافيك با نرخ سرطان در كودكان رابطه مستقيم دارد.
اين محقق افزود: آسيب پذيري كودكان ساكن در منازل مجاور خيابان هايي كه بالغ بر??هزار خودرو در آن به طور روزانه تردد مي كنند، در حدود 6 برابر ساير كودكان است.
به گفته اين كارشناس، علت اصلي ابتلاي كودكان و بزرگسالان به سرطان خون، تاثير هيدروكربن هاي حلقوي از جمله بنزن است كه خودروها منبع عمده انتشار آنها هستند.]]>
</TEXT>
</DOC>
<DOC>
<DOCID>HAM2-851129-063</DOCID>
<DOCNO>HAM2-851129-063</DOCNO>
<ORIGINALFILE>/1385/851129/news/_shari.htm</ORIGINALFILE>
<ISSUE>يكشنبه 29 بهمن 1385 - سال چهاردهم - شماره4209 - Feb 18, 2007</ISSUE>
<DATE calender="Western">2007-02-18</DATE>
<DATE calender="Persian">1385/11/29</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[آخر سال و كالاهاي دست دوم]]>
</TITLE>
<TEXT>
<![CDATA[اين سنت كه در بعضي از كشورهاي ديگر هم اجرا مي شود، بيشتر به خانه تكاني هاي آخر سال مربوط مي شود. منظورمان همان هبه است. شهرداري تهران هم با اشاره به اين سنت از شهروندان خواسته است كه در خانه تكاني آخر سال وسايل دست دوم بلااستفاده خود را از طريق تلفن 137به شهرداري تحويل دهند تا شهرداري هم آنها را به نيازمندان بدهد.
تابلوزدايي از بزرگراه ها
بالاخره گلايه ها از فراواني تابلوهاي تبليغاتي نتيجه داد. سازمان زيباسازي شهرتهران اعلام كرده است كه تعداد تابلوهاي تبليغاتي در بزرگراه هاي پرتردد تهران از حد خارج شده و براي رعايت استاندارد و كاهش ضريب خطاي ديد، نيمي از آنها برچيده مي شود.]]>
</TEXT>
</DOC>
<DOC>
<DOCID>HAM2-851129-064</DOCID>
<DOCNO>HAM2-851129-064</DOCNO>
<ORIGINALFILE>/1385/851129/news/_shari.htm</ORIGINALFILE>
<ISSUE>يكشنبه 29 بهمن 1385 - سال چهاردهم - شماره4209 - Feb 18, 2007</ISSUE>
<DATE calender="Western">2007-02-18</DATE>
<DATE calender="Persian">1385/11/29</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[پل سه راه نعمت آباد گشايش يافت
اتصال شريان هاي جنوب غرب تهرانبه آزاد راه هاي ساوه و قم]]>
</TITLE>
<TEXT>
<IMAGE>/1385/851129/news/014508.jpg</IMAGE>
<![CDATA[
گروه شهري- پل سه راه نعمت آباد در مسير ارتباطي بزرگراه آيت الله سعيدي با بزرگراه شهيد كاظمي صبح ديروز با حضور محمد باقر قاليباف - شهردار تهران در منطقه 19 به بهره برداري رسيد.
اين طرح به منظور ايجاد ارتباط بين بزرگراه هاي داخل شهر از جمله نواب، يادگار امام(ره)و آيت الله سعيدي و محور ارتباطي بين ورودي هاي جنوب غربي تهران مانند قم، ساوه، جاده ساوه و اسلامشهر احداث شده است.به نظر مي رسد درصورت اتصال ادامه يادگار امام(ره)به بزرگراه ساوه شاهد كاهش چشمگير ترافيك در جاده ساوه و سه راه نعمت آباد باشيم.
ازجمله تاثيرات ترافيكي تقاطع غير هم سطح آيت الله سعيدي با شهيد كاظمي علاوه بر ايجاد ارتباط بين محل هاي جنوب غرب تهران از جمله عبدل آباد، خاني آباد و ميدان مركزي ميوه و تره بار با ساير شهرك هاي حومه كرج ؛ عبارت است از فراهم كردن امكان اتصال ميان بزرگراههاي شهيد كاظمي به آيت الله سعيدي، نواب و جاده ساوه در سه راهي كه تا پيش از اين به نام سه راهي سرگردان مشهوربود.
بنا براين گزارش يكي ديگر از طرحهاي مهم ترافيكي كه در منطقه 19 دردست اجرا قرار دارد طرح ادامه بزرگراه بعثت به سمت شرق تا جاده ساوه است كه هم اكنون در تندگويان متوقف مانده است. براساس اين طرح قرار است بخشي از اراضي قلعه مرغي به همين منظور مورد بهره برداري قرارگرفته و دو تقاطع غير هم سطح به نام بعثت _ تندگويان و بعثت _ جوانه احداث شود.
همچنين تقاطعات غيرهم سطح خلازير به آيت الله سعيدي به منظور تامين حركت هاي چپگرد، تقاطع ميثاق، شقايق، ساماندهي ميدان فتح و زيرگذرهاي شاد آباد، خليج و طرح كاروانسراي سنگي ازجمله ديگر طرح هاي دردست اجراي شهرداري تهران در مناطق جنوبي شهر تهران به شمار مي رود.
اين گزارش مي افزايد، قاليباف در مراسم افتتاحيه پل سه راه نعمت آباد طي سخناني گفت: با يك نگاه منصفانه به مجموعه اقدامات صورت گرفته در مناطق جنوبي شهر سرعت تغيير و تحولات را به خوبي درك خواهيم كرد.
شهردار تهران با تاكيد براينكه اساسا ماهيت و سطح زندگي در محلات حاشيه اي و فقيرنشين جنوب شهر بايد متحول شود گفت: شهرداري تهران در سال 86 به دنبال آن است با تمركز فعاليت هاي عمراني، فرهنگي، رفاهي، ورزشي و خدماتي در جنوب شهر به سمت تغيير ماهيت زندگي ساكنين اين مناطق حركت كند.
به گفته قاليباف، با برنامه ريزيهاي صورت گرفته براي سال 86 در نظر داريم شتاب اقدامات عمراني و خدمات رساني را به ويژه در مناطق جنوبي شهر سرعت بيشتر بخشيم.
وي افزود: در بودجه پيشنهادي شهرداري تهران به شوراي اسلامي شهر اعتبارات بخش فني عمراني در نظر گرفته شده براي شهر تهران نسبت به سال گذشته بيش از 80 درصد رشد داشته است. شهردار با اشاره بر جديت مديريت شهري در ارتقاء كيفيت زندگي شهروندان، از وجود بافت هاي فرسوده به عنوان زخم هاي كهنه بر پيكر جنوب شهر ياد كرد كه متاسفانه در20 سال گذشته هيچ اقدامي براي رفع اين معضل از سوي ارگانهاي متولي صورت نگرفته است.
قاليباف اظهار اميدواري كرد: در سال 86 با كمك ساكنين اين گونه بافتها، شوراياران، معتمدين محلات و انديشيدن تمهيدات لازم به منظور جذب سرمايه گذاران بخش خصوصي بحث اصلاح بافتهاي فرسوده به ويژه در مناطق 20 و 17 كه روي گسل زلزله قراردارند با جديت دنبال شود.]]>
</TEXT>
</DOC>
<DOC>
<DOCID>HAM2-851129-065</DOCID>
<DOCNO>HAM2-851129-065</DOCNO>
<ORIGINALFILE>/1385/851129/news/_siasi.htm</ORIGINALFILE>
<ISSUE>يكشنبه 29 بهمن 1385 - سال چهاردهم - شماره4209 - Feb 18, 2007</ISSUE>
<DATE calender="Western">2007-02-18</DATE>
<DATE calender="Persian">1385/11/29</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[رهبر معظم انقلاب:
توقف فعاليت هاي سازنده جايز نيست
قدرت نمايي مردم در 22 بهمن موجب كم شدن تهديدهاي دشمنان شد]]>
</TITLE>
<TEXT>
<IMAGE>/1385/851129/news/014472.jpg</IMAGE>
<![CDATA[
گروه سياسي- حضرت آيت الله سيد علي خامنه اي رهبر معظم انقلاب اسلامي روز گذشته در ديدار پرشور هزاران نفر از مردم استان آذربايجان شرقي، ضمن تشكر صميمانه از حركت عظيم و پرشكوه ملت ايران در راهپيمايي 22 بهمن امسال، مهمترين نقطه قوت انقلاب اسلامي را غيرت، شجاعت و عزم انقلابي ملت ايران و دلبستگي مستحكم آنان به انقلاب و هويت ديني خود دانستند و تصريح كردند: مسئولان خدمتگزار و دلسوز بايد به پشتوانه اين قدرت عظيم مردمي و استعدادهاي انساني فراوان در كشور و همت و شوق آنان، لحظه اي از حركت به جلو بازنايستند و با عزم جدي به سمت فتح قله هاي بلند در عرصه هاي مختلف حركت كنند.
در اين ديدار كه در آستانه سالگرد قيام تاريخي مردم تبريز در 29 بهمن سال 1356 برگزار شد، حضرت آيت الله خامنه اي اين قيام را حركتي سرنوشت ساز در تاريخ انقلاب اسلامي خواندند و با اشاره به اينكه هنوز طراحان سياستهاي ضدنظام، مردم ايران و حقايق ماندگار اين ملت را نشناخته اند افزودند: در حالي كه 27 سال از پيروزي انقلاب اسلامي مي گذرد، مردم هنگامي كه احساس كردند دشمن نگاه تهديدآميز به انقلاب دارد، با راهپيمايي عظيم خود در 22 بهمن در سراسر كشور، به صحنه آمدند و اين نقطه قوت انقلاب اسلامي است كه دشمنان هرگز آن را درك نكرده اند.
ايشان با تأكيد بر اينكه حضور گسترده مردم در راهپيمايي 22 بهمن تجلي غيرت و حميت الهي بود كه قدرت نظام اسلامي را بار ديگر به رخ جهانيان كشيد، خاطرنشان كردند: اين قدرت نمايي مردمي موجب كم شدن تهديدهاي دشمنان شد.
رهبر انقلاب اسلامي تصريح كردند: امروز آمادگي جوان نسل سوم انقلاب و شجاعت و غيرت او براي دفاع از هويت ديني و انقلابي خود، از جوان نسل اول انقلاب كه در دفاع مقدس حضور داشت، كمتر نيست و شايد هم جلوتر از او باشد.
حضرت آيت الله خامنه اي تأمين سعادت مادي و معنوي مردم را در گرو ادامه مسير انقلاب و اسلام دانستند و با اشاره به دلبستگي عميق مردم به انقلاب اسلامي افزودند: امروز به بركت وجود مسئولان خدمتگزار، مخلص، مردمي، دلسوز، كارآمد و پيگير حل مشكلات مردم، و همچنين حضور جوانان با استعدادي كه در پي كسب علم و پيمودن راههاي پرپيچ و خم و فتح قله هاي بلند هستند، توانايي حركت ملت به سوي پيشرفت و تعالي بيش از هر زمان ديگر است.
ايشان با تأكيد بر اينكه مسئولان نبايد از حركت به سمت قله هاي بلند واهمه داشته باشند، خاطرنشان كردند: به دليل وجود فراوان نيروي انساني با استعداد در كشور، مسئولان در هر بخشي كه همت بگمارند، نيروها توانايي پيشرفت را دارند.
رهبر انقلاب اسلامي افزودند: با وجود پيشرفتهاي مهم در برخي بخشها، مسئولان بايد همه تلاش خود را براي پيشرفت در بخشهاي ديگر نيز به كار بگيرند و قدر استعدادها و شوق و همت موجود در كشور را بدانند زيرا امروز هرگونه توقفي در محيط هاي علمي دانشگاهي و ديني، صنعتي، كارخانه ها و مراكز تجاري جايز نيست.
حضرت آيت الله خامنه اي با تأكيد بر اينكه در اين مسير نبايد مرعوب دشمن شد و جانب احتياط را هم نبايد از دست داد، خاطرنشان كردند: مسئولان بايد با در نظر گرفتن جوانب امور، به هيچ وجه عزم جلو رفتن را از دل خود و ملت خارج نكنند.
ايشان با تأكيد بر اينكه بايد در مقابل دشمن، قوي بود و هرگونه اظهار ضعف موجب جريّ تر شدن دشمن مي شود، افزودند: متأسفانه برخي افراد با سخنان و مطالب خود و بزرگ نمايي برخي مشكلات و يا بيان ضعف هايي كه وجود ندارد موجب جرأت پيدا كردن دشمن مي شوند كه اين اشتباه است.
رهبر انقلاب اسلامي با تأكيد بر اينكه شرايط كشور را نبايد غيرواقعي جلوه داد، افزودند: ملت بيدار ايران با مسئولاني فعال كه مشكلات مردم را يكي پس از ديگري حل مي كنند، به حركت طبيعي خود ادامه مي دهند.
ايشان در جريان بودن زندگي طبيعي مردم، انسجام، هوشياري و بيداري ملت ايران را واقعيت امروز جامعه دانستند و تأكيد كردند: يك نمونه از هوشياري ملت ايران را مي توان در مسئله هسته اي ديد زيرا هنگامي كه مردم احساس كردند دشمن بر اين مسئله متمركز شده است و قصد دارد آن را از چشم مردم بيندازد، وارد صحنه شده اند و اين حق را با جديت مطالبه مي كنند.
ايشان مسئله انرژي هسته اي را مسئله آينده و سرنوشت كشور خواندند و با انتقاد از برخي افراد سطحي نگر و كوته فكر كه مي گويند انرژي هسته اي با اين هزينه براي كشور ضروري نيست، افزودند: ذخاير نفت و گاز تا ابد باقي نمي ماند و اگر ملتي به فكر توليد انرژي آينده خود نباشد بايد محتاج و وابسته قدرتهاي سلطه گر بماند.
حضرت آيت الله خامنه اي علت مخالفت قدرت ها را با دستيابي ملت ايران به انرژي هسته اي با وجود استفاده خود آنها از اين انرژي، تسلط بر سرنوشت انرژي دنيا دانستند و تصريح كردند: خوشبختانه ملت ايران متوجه اين قضيه شده و بر سر مسئله هسته اي ايستاده است و مسئولان هم آگاهانه و با جديت اين موضوع را پيگيري مي كنند و به جاهاي بسيار خوبي رسيده اند كه ان شاءالله به جاهاي بهتري هم خواهند رسيد.
بقيه از صفحه اول
حضرت آيت الله خامنه اي در بخش ديگري از سخنان خود از مردم آذربايجان به عنوان مردماني مؤمن، غيور، شجاع، با همت، پرطراوت، با نشاط و اهل ابتكار ياد و تأكيد كردند: در طول تاريخ، هرگاه كه مصالح عظيم كشور مطرح بوده است، مردم آذربايجان در صف مقدم قرار داشته اند. ايشان با اشاره به نقش برجسته مردم آذربايجان به ويژه مردم تبريز در قضاياي تحريم تنباكو، مشروطيت، قيام شيخ محمد خياباني و حوادث مربوط به انقلاب اسلامي از جمله قيام 29 بهمن 1356 و همچنين حضور پرشور آنان در صحنه هاي دفاع مقدس تصريح كردند: آذربايجان نقطه ثقل ايران و يكي از مراكز عمده حيات مردم اين كشور است.
رهبر انقلاب اسلامي با اشاره به توهم دشمنان براي تكه تكه كردن ايران تأكيد كردند: اين اوج بلاهت دشمن است كه به سراغ آذربايجان مي آيد زيرا مردم تبريز و آذربايجان از لحاظ غيرت انقلابي و دفاع از انقلاب خودكفا هستند و همواره خود جواب بدخواهان را داده اند.
در آغاز اين ديدار حجت الاسلام والمسلمين مجتهد شبستري نماينده ولي فقيه در استان آذربايجان شرقي و امام جمعه تبريز با اشاره به نقش تاريخ ساز مردم آذربايجان در مقاطع حساس از جمله قيام تاريخي 29 بهمن 1356 گفت: مردم آذربايجان همواره در مقابل طمع ورزي دشمنان در اين منطقه و تلاش آنان براي ايجاد اختلاف ايستاده اند و حضور بي سابقه مردم در راهپيمايي 22 بهمن و همچنين افزايش دوازده درصدي مشاركت مردم در انتخابات 24 آذر مؤيد هوشياري، آگاهي و انگيزه هاي بالاي انقلابي و اسلامي مردم آذربايجان است.]]>
</TEXT>
</DOC>
<DOC>
<DOCID>HAM2-851129-066</DOCID>
<DOCNO>HAM2-851129-066</DOCNO>
<ORIGINALFILE>/1385/851129/news/_siasi.htm</ORIGINALFILE>
<ISSUE>يكشنبه 29 بهمن 1385 - سال چهاردهم - شماره4209 - Feb 18, 2007</ISSUE>
<DATE calender="Western">2007-02-18</DATE>
<DATE calender="Persian">1385/11/29</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[پس از ايرادات اعلام شده از سوي شوراي نگهبان
لايحه مديريت خدمات كشوري در هاله اي از ابهام قرار گرفت]]>
</TITLE>
<TEXT>
<![CDATA[دعوت از منتخبين خبرگان
كدخدايي به عنوان قائم مقام نهاد برگزاركننده اولين اجلاس دوره چهارم خبرگان رهبري از منتخبين اين دوره دعوت كرد تا اول اسفندماه در مراسم افتتاحيه اين اجلاس شركت كنند. دعوت از هيأت رئيسه سني براي اداره جلسه، قرائت پيام مقام معظم رهبري، گزارش روند انتخابات خبرگان از سوي رئيس شوراي مركزي هيأت نظارت بر انتخابات، مراسم تحليف و انتخاب هيأت رئيسه دائمي از جمله مهمترين دستور برنامه هاي اولين روز اين اجلاس است.
گروه سياسي- سخنگوي شوراي نگهبان با بيان اين كه رسيدگي به لايحه مديريت خدمات كشوري در شوراي نگهبان آغاز شده، تصريح كرد: در حال حاضر تا پايان فصل پنجم اين لايحه، شوراي نگهبان در بيش از 20 مورد اين لايحه را مغاير با قانون اساسي دانسته است. اين لايحه از 15 فصل تشكيل شده است. وي در كنفرانس مطبوعاتي هفتگي خود با خبرنگاران با اشاره به احتمال تغيير مجدد لايحه توسط دولت يا مجلس پس از ايراد شوراي نگهبان، گفت: مجلس بايد در چارچوب تغييرات شورا، لايحه را تغيير دهد و اگر در ساير مواد كه ايراد شورا نبوده تغييري ايجاد كند به منزله مصوبه اي جديد تلقي خواهد شد و ما مجدداً آن را بررسي مي كنيم.
عضويت شورا، شغل نيست
وي همچنين درباره تصدي وزارت دادگستري توسط غلامحسين الهام كه عضو شوراي نگهبان نيز مي باشد، افزود: نظر شوراي نگهبان بر اين بوده كه عضويت در اين شورا شغل محسوب نمي شود و داشتن شغل براي اعضاي شورا مغاير با قانون اساسي يا قوانين عادي نيست. وي ادامه داد: در گذشته نيز هم وزير دادگستري و هم معاون اول عضو شوراي نگهبان بوده اند و رويه موجود هم ممنوعيت نداشتن در اين زمينه را نشان مي دهد.
مصوبات تاييد شده
سخنگوي شوراي نگهبان همچنين از تصويب لايحه اصلاح مواد 9 و 10 قانون بخشي از مقررات تسهيل نوسازي صنايع كشور و اصلاح 113 قانون برنامه سوم توسعه با طرح استفساريه ماده 108 قانون برنامه سوم توسعه تنفيذي در ماده 20 قانون برنامه چهارم توسعه، طرح حمايت از حقوق و مسئوليت هاي زنان در عرصه هاي داخلي و بين المللي و لايحه فروش اوراق قرضه توسط دولت خبر داد. وي همچنين گفت: لايحه اصلاح موادي از قانون شوراهاي اسلامي به علت بسط اختيارات شوراها در مسائل قضايي و تقنيني مغاير با اصل 100 قانون اساسي شناخته شد چرا كه اين اصل اختيارات شورا را بيشتر نظارتي مي داند. قائم  مقام شوراي نگهبان در ادامه از وجود ايرادات فراوان لايحه مجامع خدمات رساني به ايثارگران پس از اصلاح مجدد مجلس خبر داد و گفت: چون در سقف پيشنهادي دولت، مجلس تغيير ايجاد كرده است لذا اين لايحه مغاير اصل 75 است و مشكل بار مالي دارد.
كاهش بودجه شورا
كدخدايي در ادامه جلسه از كاهش مختصر بودجه شوراي نگهبان خبر داد و گفت: قصد نداريم نسبت به اين امر اعتراض كنيم و تابع تصميم دولت خواهيم بود. وي همچنين گفت: بودجه 86 توسط كارشناسان مركز تحقيقات شوراي نگهبان همزمان با مجلس بررسي خواهد شد تا در صورتي كه تغييري در صحن علني در آن ايجاد نشد، بتوان با سرعت بيشتري آن را بررسي كرد.]]>
</TEXT>
</DOC>
<DOC>
<DOCID>HAM2-851129-067</DOCID>
<DOCNO>HAM2-851129-067</DOCNO>
<ORIGINALFILE>/1385/851129/news/_siasi.htm</ORIGINALFILE>
<ISSUE>يكشنبه 29 بهمن 1385 - سال چهاردهم - شماره4209 - Feb 18, 2007</ISSUE>
<DATE calender="Western">2007-02-18</DATE>
<DATE calender="Persian">1385/11/29</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[در آستانه ارائه گزارش البرادعي به شوراي امنيت، وزيرخارجه روسيه خبر داد
تلاش مسكو براي ازسرگيري مذاكرات هسته اي]]>
</TITLE>
<TEXT>
<IMAGE>/1385/851129/news/014475.jpg</IMAGE>
<![CDATA[
گروه سياسي- در شرايطي كه مقامات آمريكايي از تلاش خود براي تهيه پيش نويس قطعنامه جديد تحريم برضد ايران خبر مي دهند، وزير خارجه روسيه تصريح كرد: مسكو در چارچوب روابط نزديك خود با مقامات ايراني تلاش خواهد كرد مذاكرات تهران و طرف هاي درگير در موضوع هسته اي ايران از سر گرفته شود.
سرگي لاوروف گفت: ما در چارچوب روابط بسيار نزديك  خود با تهران تلاش خواهيم كرد تا ايران را متقاعد كنيم به درخواست جامعه جهاني مبني بر تعليق غني سازي پاسخ مثبت داده و امكان آغاز مذاكرات را فراهم سازد.
لاوروف همچنين تاكيد كرد: زماني كه گزارش دبيركل آژانس بين المللي انرژي اتمي به شوراي امنيت ارائه شود، ما آماده خواهيم شد تا پيشنهاداتي كه در شورا ارايه مي شود را بررسي كنيم.
وي افزود: ما معتقديم اگر قطعنامه ديگر شوراي امنيت به ازسرگيري مذاكرات كمك كند، ما آماده ايم كه از آن حمايت نماييم.
دو روز پيش كاندوليزا رايس مدعي شده بود مواضع روسيه با آمريكا در قبال ارائه قطعنامه دوم تحريم هماهنگ است.
پرهيز از حمله نظامي
در همين حال پس از آن كه دو روز قبل وزير دفاع آمريكا تصريح كرد كشورش حمله به ايران را در دستور كار خود ندارد، روز گذشته معاون وزير دفاع ايالات متحده نيز سخنان رابرت گيتس را تكرار و تأكيد كرد: واشنگتن به دنبال رويارويي نظامي با ايران نيست.
به  گزارش ايسنا مارك كيميت، معاون وزير دفاع آمريكا در امور خاورميانه، در مراسم گشايش كنفرانس دفاعي- امنيتي كشورهاي حاشيه خليج فارس در امارات گفت: ما معتقديم كه ديپلماسي بهترين راه براي برخورد با برنامه هسته اي ايران است. كيميت در عين حال همانند مقام مافوق خود كه ايران را به تلاش براي ايجاد ناامني در عراق متهم كرده بود مدعي شد كه آمريكا نگران تلاشهاي ايران براي گسترش نفوذ در منطقه خليج فارس است. مقامات كاخ سفيد كه پيش از اين با گسترش جنگ رواني بر ضد ايران تلاش مي كردند بر تصميم گيري هاي مقامات ايراني در منطقه  تأثيرگذار باشند در مقابل فشارهاي نمايندگان دموكرات كنگره آمريكا مواضعي مخالف با چند روز پيش خود اتخاذ مي كنند. دو روز قبل نانسي پلوسي، رئيس مجلس نمايندگان و همچنين هيلاري كلينتون، سناتور دموكرات و كانديداي انتخابات رياست  جمهوري آينده آمريكا تأكيد كرده بودند جورج بوش حق ندارد به تنهايي درباره حمله نظامي به ايران تصميم گيري كند.
همچنين به  گزارش خبرگزاري مهر، كاندوليزا رايس وزير خارجه ايالات متحده در كميته تخصيص بودجه مجلس نمايندگان  آمريكا با تكرار درخواست خود درباره مذاكره با ايران گفت: تنها در صورتي كه تهران برنامه غني سازي خود را متوقف كند با همتاي ايراني خود در هر كجا و در هر زمان ديدار خواهد كرد.
وي با طرح اين ادعا كه گفت وگو با ايران سخت خواهد بود، تأكيد كرد كه آماده گفت وگو درباره هر موضوعي است كه ايران خواهان آن است.
رايس همچنين در پاسخ به سؤال يكي از نمايندگان تصريح كرد زماني كه مشاور امنيت ملي كاخ سفيد بوده است هيچ پيامي را از جانب ايران كه متضمن درخواست براي مذاكره با آمريكا باشد، دريافت نكرده است.وزير خارجه  آمريكا همچنين روز گذشته در جريان سفر غيرمنتظره اش به بغداد اذعان كرد كه دولت آمريكا نمي تواند مدارك مربوط به دخالت دولت ايران در ناآرامي هاي عراق را ذكر كند.
رايس مدعي شد: دولت ايران بايد در قبال استفاده از سلاح هاي ساخت ايران عليه سربازان آمريكايي در عراق حتي اگر هيچ ارتباطي در اين باره اثبات نشود، مسئول در نظر گرفته شود.
موضع ايتاليا
در چنين شرايطي نخست وزير ايتاليا موضع چندي پيش رايس و البرادعي در قبال برنامه هسته اي ايران را تكرار كرد و با مقايسه برنامه هسته اي ايران و كره شمالي گفت: توافقات حاصله با كره  شمالي درباره توقف برنامه  هسته اي اين كشور بايد الگويي براي برخورد با ايران باشد.]]>
</TEXT>
</DOC>
<DOC>
<DOCID>HAM2-851129-068</DOCID>
<DOCNO>HAM2-851129-068</DOCNO>
<ORIGINALFILE>/1385/851129/news/_siasi.htm</ORIGINALFILE>
<ISSUE>يكشنبه 29 بهمن 1385 - سال چهاردهم - شماره4209 - Feb 18, 2007</ISSUE>
<DATE calender="Western">2007-02-18</DATE>
<DATE calender="Persian">1385/11/29</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[پيام تسليت حضرت آيت الله خامنه ايبه مناسبت درگذشت حجت الاسلام فردوسي پور]]>
</TITLE>
<TEXT>
<![CDATA[گروه سياسي - در پي درگذشت حجت الاسلام اسماعيل فردوسي پور، حضرت آيت الله خامنه اي رهبر معظم انقلاب اسلامي پيام تسليتي صادر فرمودند.
متن پيام تسليت معظم له به اين شرح است:
بسم الله الرحمن الرحيم
درگذشت تاثرانگيز روحاني خدمتگزار و با اخلاص مرحوم حجت الاسلام آقاي حاج شيخ اسماعيل فردوسي پور را به خاندان مكرم و ارادتمندان و دوستان آن مرحوم مخصوصا مردم شريف خراسان و به ويژه اهالي مومن فردوس تسليت عرض مي كنم.
اين عالم بزرگوار بيشتر دوران حيات را به خدمت به اسلام و نظام جمهوري اسلامي گذرانيد. همراهي خالصانه ايشان با امام عزيز در نجف و دوران هجرت و پس از آن، خدمات قضايي در مشهد و نمايندگي مجلس خبرگان و مجلس شوراي اسلامي از قطعات پرافتخار زندگي ايشان است. جانبازي ناشي از فاجعه  هفتم تير نيز نقطه ي ديگري است كه فضايل اين روحاني ارزشمند را مشخص مي سازد. از خداوند متعال رحمت و مغفرت براي ايشان، صبر و اجر براي بازماندگان و خانواده  محترمشان مسالت مي كنم.
سيدعلي خامنه اي
1385.11.28]]>
</TEXT>
</DOC>
<DOC>
<DOCID>HAM2-851129-069</DOCID>
<DOCNO>HAM2-851129-069</DOCNO>
<ORIGINALFILE>/1385/851129/news/_siasi.htm</ORIGINALFILE>
<ISSUE>يكشنبه 29 بهمن 1385 - سال چهاردهم - شماره4209 - Feb 18, 2007</ISSUE>
<DATE calender="Western">2007-02-18</DATE>
<DATE calender="Persian">1385/11/29</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[باشگاه احزاب]]>
</TITLE>
<TEXT>
<![CDATA[ايسنا: حبيب الله بيطرف رئيس ستاد ائتلاف اصلاح طلبان در انتخابات اخير با بيان اين كه طبيعتا تمايلات و گرايشات احزاب و گروه هاي اصلاح طلب به سمت اصلاح طلبي واقعي به عنوان يك تفكر ريشه دار است خاطرنشان كرد: اخيرا جمعي از اصلاح طلبان مي خواهند مباني تفكر اصلاح طلبي در حركت اسلامي در ايران را تدوين و منتشر كنند. اين كار بسيار ارزشمندي است كه مي تواند هويت اصلاح طلبان را از نظر اعتقادي و مرام سياسي معرفي كند.
ايسنا: سخنگوي جمعيت آبادگران جوان با تاكيد بر اين كه برخي مسوولان بايد بي تدبيري را كنار بگذارند، اظهار داشت: برخي مي گويند نبايد مطالبات مردم را افزايش داد و در اين راستا فرافكني مي كنند، در صورتي كه برخي مطالبات، مطالبات بر حق مردم است. بيادي در پايان گفت: مردم از مسئولان گله مند هستند. مردم نشان داده اند كه محكم ايستاده اند. پشت سر مقام معظم رهبري هستند ولي از مسوولان به خاطر بي تدبيري ها گله دارند. اين بي تدبيري ها بايد به خرد تبديل شود.]]>
</TEXT>
</DOC>
<DOC>
<DOCID>HAM2-851129-070</DOCID>
<DOCNO>HAM2-851129-070</DOCNO>
<ORIGINALFILE>/1385/851129/news/_siasi.htm</ORIGINALFILE>
<ISSUE>يكشنبه 29 بهمن 1385 - سال چهاردهم - شماره4209 - Feb 18, 2007</ISSUE>
<DATE calender="Western">2007-02-18</DATE>
<DATE calender="Persian">1385/11/29</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[يادداشت
مزدوران كورسيدمجيد رضوي]]>
</TITLE>
<TEXT>
<![CDATA[حوادث تروريستي روزهاي گذشته زاهدان، هرچند خاطر شريف مردم بزرگوار اين خطه و مسئولان كشور را آزرده ساخت لكن يادآوري چند نكته در خصوص اين حوادث ضروري است. نكته اول اين كه چند عمليات صورت گرفته از نظر نظامي فاقد ارزشهاي عملياتي بوده و تنها به شكل كور و به منظور ايجاد رعب و وحشت در بين مردم منطقه انجام گرفته است. نكته ديگر قابل توجه، اعترافات به دست آمده از متهمان و عوامل دستگير شده اين اقدامات تروريستي است كه بررسي اجمالي آنها حايز اهميت است. اول اين كه دستگير شدگان اعتراف كرده اند كه براي آنها و اربابان مزدورشان، راهپيمايي 22 بهمن در منطقه سيستان و بلوچستان و حضور پرشور گروه هاي مختلف قومي و مذهبي در اين منطقه غيرقابل تصور بوده و اين موضوع موجب خشم و نگراني ايادي استكبار از وحدت مردم در منطقه شده است. موضوع ديگر مورد اعتراف متهمان، هدف اصلي آنها از ارتكاب چنين اقداماتي است. عوامل دستگير شده بالاتفاق، بر هم  زدن آرامش مردم و ايجاد اختلاف را هدف اصلي اقدامات خرابكارانه خود معرفي كرده اند. از سوي ديگر در بازجويي هاي صورت گرفته از عاملين مشخص شد كه به آنها چنين القا شده كه بسترهاي عمومي براي انجام عمليات فراهم است در حالي كه اولين برخوردها توسط خود مردم منطقه صورت گرفت. نكته ديگر سابقه شرارت هاي گوناگون نظير سرقت در پرونده عوامل اين ماجراهاست. آنها معترفند كه اين اقدامات را در برابر مبلغي پول انجام مي داده اند و نه بر اساس مبارزه ايدئولوژيك. تا جايي كه يكي از عوامل به صراحت در اعترافات خود تاكيد مي كند كه استخدام شده تا از سلسله اقدامات تروريستي مزبور فيلمي تهيه كرده و در قبال آن مبلغي به عنوان دستمزد دريافت كند.
اما مساله مهم و مورد توجه در خصوص حوادث زاهدان همكاري گسترده، وسيع و همه جانبه مردم براي دستگيري عاملان جنايت است. به عنوان نمونه مسلم كيخا كارمند 33 ساله دانشگاه علوم پزشكي زاهدان با اصرار در يك اقدام ايثارگرانه موجب دستگيري اولين عامل انفجاري روزهاي گذشته شد كه به دليل همين اصرار هم به فيض شهادت نايل آمد.
بحمدالله با همكاري و ياري مردم دلاور سيستان و بلوچستان و همچنين اقدامات هماهنگ نهادهاي امنيتي و نظامي و انتظامي كليه اقدامات گروههاي تروريستي در منطقه تحت كنترل درآمده و ضمن دستگيري بسياري از عوامل اين حوادث هسته هاي اصلي اين گروهها نيز ضربات سختي را متحمل شدند. دستگيري بلافاصله عوامل استكبار هم خود نشان دهنده پيشرفت چشمگير در برخورد با اين حوادث ضدامنيتي است.
* مديركل امنيتي وزارت كشور]]>
</TEXT>
</DOC>
<DOC>
<DOCID>HAM2-851129-071</DOCID>
<DOCNO>HAM2-851129-071</DOCNO>
<ORIGINALFILE>/1385/851129/news/_siasi.htm</ORIGINALFILE>
<ISSUE>يكشنبه 29 بهمن 1385 - سال چهاردهم - شماره4209 - Feb 18, 2007</ISSUE>
<DATE calender="Western">2007-02-18</DATE>
<DATE calender="Persian">1385/11/29</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[آغاز مذاكراترئيس جمهوري سوريه در تهران]]>
</TITLE>
<TEXT>
<![CDATA[گروه سياسي - بشار اسد رئيس جمهوري سوريه ظهر ديروز وارد فرودگاه مهرآباد تهران شد و سپس در نهاد رياست جمهوري به صورت رسمي مورد استقبال محمود احمدي نژاد قرار گرفت و هر 2 رئيس جمهوري بعد از سان ديدن از يگان هاي ويژه استقبال، مذاكرات مقدماتي را آغاز كردند.
بشار اسد همچنين هنگام ورود به تهران در پاويون در فرودگاه مهرآباد مورد استقبال سعيدي كيا وزير مسكن و شهر سازي نيز قرار گرفت.
سفر رئيس جمهور سوريه به ايران 2 روزه و در راستاي گسترش مناسبات 2 كشور و بحث و گفت وگو در ارتباط با مسائل مورد علاقه فيمابين صورت گرفته است.
بشار اسد همچنين پس از ديدار با رئيس جمهوري با منوچهر متكي، وزير امور خارجه ديدار كرد.
در اين سفر تعدادي از مقامات دولت سوريه وي را همراهي مي كنند.
روزنامه  الحيات روز گذشته با اشاره به سفر رئيس جمهوري سوريه به ايران نوشت: اين سفر با توجه به تحولات جاري در عراق، فلسطين و لبنان، از اهميت ويژه اي برخوردار است.]]>
</TEXT>
</DOC>
<DOC>
<DOCID>HAM2-851129-072</DOCID>
<DOCNO>HAM2-851129-072</DOCNO>
<ORIGINALFILE>/1385/851129/news/_siasi.htm</ORIGINALFILE>
<ISSUE>يكشنبه 29 بهمن 1385 - سال چهاردهم - شماره4209 - Feb 18, 2007</ISSUE>
<DATE calender="Western">2007-02-18</DATE>
<DATE calender="Persian">1385/11/29</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[اخبار كوتاه]]>
</TITLE>
<TEXT>
<![CDATA[سياست خارجي: موسسه  غيردولتي پكس كريستي اميدوار است هيات مذهبي كه قرار است از آمريكا به ايران بيايد بتواند راهي براي كاهش تنش ها بين ايران و آمريكا پيدا كند. به گزارش ايسنا، ديويد رابينسون، مديرعامل موسسه پكس كريستي از اين كه ممكن است فرصتي براي گفت وگو با محمود احمدي نژاد و افراد مذهبي ايران پيدا  كند ابراز خرسندي كرد. اين هيات 13 نفري كه از نمايندگان موسسات و كليساهاي مهم آمريكا تشكيل شده است؛ براي سفري يك هفته اي وارد ايران مي شوند.
مجلس شوراي اسلامي: غلامعلي حدادعادل رئيس مجلس شوراي اسلامي تاكيد كرد كه
امام خميني موجب بيداري همه مسلمانان جهان شده است و اين بيداري اسلامي كه در پيوند با انقلاب اسلامي است، خاموش ناشدني است. غلامعلي حداد عادل شامگاه جمعه در دومين روز از سفر خود به اندونزي با حضور در مركز فرهنگي اسلامي ايران در جاكارتا در جشن مردمي پيروزي انقلاب اسلامي سهيم شد. وي بعدازظهر ديروز جاكارتا را به مقصد آنكارا ترك كرد.
سياست خارجي: دولت آمريكا روز جمعه نام سه شركت ايراني را به اتهام كمك به تكثير سلاح هاي كشتار جمعي جمهوري اسلامي، در فهرست سياه قرارداد. به گزارش خبرگزاري فرانسه، وزارت خزانه داري آمريكا از شركت هاي كلايه الكتريك، كاوشيار و پاييونير انرژي اينداستريز به عنوان سه شركت ايراني كه نامشان در فهرست سياه قرارداده شده نام برده و افزوده كه اين سه شركت دارايي هايشان مسدود شده و مانع از انجام معامله ميان اين شركت ها با شركت هاي آمريكايي شده است.]]>
</TEXT>
</DOC>
<DOC>
<DOCID>HAM2-851129-073</DOCID>
<DOCNO>HAM2-851129-073</DOCNO>
<ORIGINALFILE>/1385/851129/news/_theatre.htm</ORIGINALFILE>
<ISSUE>يكشنبه 29 بهمن 1385 - سال چهاردهم - شماره4209 - Feb 18, 2007</ISSUE>
<DATE calender="Western">2007-02-18</DATE>
<DATE calender="Persian">1385/11/29</DATE>
<CAT xml:lang="fa">ادب و هنر.هنر.تئاتر</CAT>
<CAT xml:lang="en">Literature and Art.Art.Theater</CAT>
<TITLE>
<![CDATA[براساس گزارش بانك جهاني ارزيابي ها، استراتژي ها يا برنامه هاي اقدام تنوع زيستي انجام نشده است
قوانيني كه اجرا نمي شوند
فرهاد جم]]>
</TITLE>
<TEXT>
<IMAGE>/1385/851129/news/014439.jpg</IMAGE>
<![CDATA[
انسان تنها موجود زنده بر روي كره خاكي نيست و ديگر زيستمندان نيز حق حيات دارند. نگرش انسان به محيط زيست در طول چند دهه گذشته از منظري انسان محور و بهره گيري صرف از طبيعت به رويكردي طبيعت محور و شناسايي حق حيات براي ديگر زيستمندان تحول يافته است.
با اين حال، حتي از نگاهي انسان محور كه شايد بتوان آن را برداشتي خودخواهانه از مفهوم حفاظت از محيط زيست دانست، ذخاير طبيعي بايد حراست شوند. حفاظت از اين ذخاير، نه تنها بهره گيري نسل حاضر را از اين مواهب ميسر مي سازد، بلكه ضامن حفظ حقوق نسل هاي آينده در استفاده از ميراث چند ميليون ساله طبيعي است.
ايران با تصويب قوانين داخلي و پيوستن به معاهدات بين المللي گوناگون سعي در انجام اين وظيفه داشته است. اما پرسش اساسي آن است كه در اجرا و پياده كردن اين قواعد چقدر موفق بوده است؟ متأسفانه اظهارنظرهاي مقامات داخلي و مراجع بين المللي، نشان از ناموفق بودن ما در حفظ اين مواهب طبيعي دارد و تقريباً روزي نيست كه رسانه ها خبر از تعرض به مناطق حفاظت شده و پارك هاي ملي، تخريب تالاب ها يا آلودگي زيستگاه ها و عرصه هاي طبيعي و... ندهند.
از قانون تا اجرا
اگرچه اين گفته نجفي، سخن درستي است، اما در اين ميان پرسشي ديگر مطرح مي شود و آن اين است كه خود سازمان حفاظت از محيط زيست به عنوان متولي حفظ طبيعت چقدر به وظايفش عمل كرده است؟ وظايف و اختيارات اين سازمان در ماده 6 قانون حفاظت و بهسازي محيط زيست مصوب 28/3/1353 مشخص شده است. از جمله وظايف سازمان در بند الف ماده 6 قانون ياد شده، انجام دادن تحقيقات و بررسي هاي علمي و اقتصادي در زمينه حفاظت و بهسازي محيط زيست و جلوگيري از آلودگي و بر هم خوردن تعادل محيط زيست است.
به نظر مي رسد ارزيابي هاي زيست محيطي و برنامه هاي اقدام در اين حوزه، نيز يكي از مصاديق انجام اين تكليف از سوي سازمان حفاظت محيط زيست باشد.
بخش دوم قانون برنامه چهارم توسعه اقتصادي، اجتماعي و فرهنگي جمهوري اسلامي ايران تحت عنوان حفظ  محيط زيست ، آمايش  سرزمين  و توازن  منطقه اي   به تمامي مسائل زيست محيطي پرداخته است و اين اتفاق در نوع خود پيشرفتي درخور توجه به حساب مي آيد.
در ماده 60 از فصل  پنجم  اين قانون با عنوان حفظ محيط زيست چنين آمده است: دولت  موظف  است  براي  تسريع  در اجراي  برنامه  عمل  حفاظت  و بهره برداري  از تنوع  زيستي  كشور، هماهنگي  لازم  را بين  دستگاههاي  ذي ربط  ايجاد نمايد. شاخص هاي  تنوع  زيستي  كشور مي بايست  تا پايان  برنامه  چهارم  به  سطح  استانداردهاي  جهاني  نزديك  شوند و وضعيت  مناسب  يابند.
اما در گزارش 2007 بانك جهاني، ايران در شمار كشورهايي قرار دارد كه در آن ارزيابي ها، استراتژي ها يا برنامه هاي اقدام مربوط به تنوع زيستي، كه از مصاديق بارز حفاظت از محيط زيست است، انجام نشده است. اين در حالي است كه چنين ارزيابي ها و استراتژي ها در كشورهايي همچون چين، هند و پاكستان به مرحله اجرا گذاشته شده است.
تنوع زيستي غني، برنامه ريزي فقير
ايران، كشوري است كه به سبب شرايط اقليمي و جغرافياي طبيعي خاص به همراه تنوع عرصه هاي مختلف طبيعي، از جنگل هاي هيركاني در شمال تا اقليم خشك و بياباني و كويري در مركز و عرصه هاي كوهستاني در بيش از 50 درصد كشور، تنوع اكوسيستمي و زيستي قابل توجهي را در خود جاي داده است. وجود بيش از 12 هزار گونه جانوري و گياهي در اكوسيستم هاي متنوع، 1700 گونه و 20 جنس انحصاري گياهي و... از نظر تنوع ژنتيك و زيستي موجب مي شود تا بار سنگين مسئوليت حفاظت از اين ذخاير ارزشمند طبيعي در كشورمان دو چندان شود؛ براي نمونه، تنها در پارك ملي گلستان با شش صدم درصد از مساحت ايران، يك هزار و 350 گونه گياهي وجود دارد.
اما مي بينيم كه همين پارك آماج انواع و اقسام طرح هاي عمراني، راهسازي و... است و جاده اي بين المللي از ميان آن مي گذرد! اين در حالي است كه پارك هاي ملي تحت مالكيت و مديريت سازمان حفاظت از محيط زيست هستند و قاعدتاً مي بايست از بالاترين درجه حفاظتي برخوردار باشند زيرا يكي از مهمترين اهداف آنها حفاظت از ذخاير طبيعي و تنوع زيستي زيستمندان آنها براي نسل هاي آينده است.
مطابق بند د از ماده 6 قانون حفاظت و بهسازي محيط زيست، تنظيم و اجراي برنامه هاي آموزشي به منظور تنوير و هدايت افكار عمومي در زمينه حفظ و بهسازي محيط زيست از وظايف سازمان حفاظت از محيط زيست است.
همچنين در ماده 60 قانون برنامه چهارم توسعه اقتصادي، اجتماعي و فرهنگي جمهوري اسلامي ايران آمده است: دولت  موظف  است  به  منظور تقويت  و توانمندسازي  ساختارهاي  مرتبط  با محيط زيست  و منابع  طبيعي ، سازوكارهاي  لازم  را جهت  گسترش  آموزشهاي  عمومي  و تخصصي  محيط زيست  در كليه  واحدهاي  آموزشي  و مراكز آموزش  عالي ، حمايت  از سرمايه  گذاري  در بخش  محيط زيست  و منابع  طبيعي ، ايجاد تقويت  ساختارهاي  مناسب  براي  فعاليتهاي  زيست محيطي  در دستگاههاي  اثرگذار بر محيط زيست  تنظيم  و برقرار نمايد.
آيا سازمان حفاظت از محيط زيست به عنوان متولي انجام وظايف حاكميتي دولت، به راستي به اين وظيفه خود عمل كرده است؟ چندي پيش در همين صفحه خبر از نتايج تحقيقي داديم كه بر اساس آن سطح اطلاعات زيست محيطي دبيران دبيرستانهاي ما بسيار پايين تر از همتايان هندي خود است.
پرسش آنجاست كه سازمان حفاظت از محيط زيست واقعاً چقدر در انجام وظيفه قانوني خود مبني بر تنظيم و اجراي برنامه هاي آموزشي جدي بوده است؟براساس بند ج ماده 6 همين قانون، سازمان حفاظت از محيط زيست موظف به هرگونه اقدام مقتضي به منظور بهبود و بهسازي محيط زيست در حدود قوانين مملكتي با حفظ حقوق اشخاص است. آيا سازمان مذكور اقدام يا پيشنهادي عملي براي گنجاندن دروس پيشنهادي در واحدهاي درسي دانش آموزان و دانشجويان كرده است؟ آيا حفاظت از محيط زيست آنقدر اهميت ندارد كه حتي در حد يك واحد اختياري در برنامه هاي آموزشي دانشگاه ها گنجانده شود؟ آيا افرادي كه از دانشگاه ها فارغ التحصيل مي شوند همان كساني نيستند كه در آينده قرار است در نقش مدير و كارشناس و... تصميماتي بگيرند كه مستقيماً بر محيط زيست تأثير خواهد گذاشت؟
قانونگذار با درك اهميت آموزش اقشار مختلف مردم در حوزه محيط زيست، بستر حقوقي لازم را براي اين كار فراهم كرده است اما مي توان گفت در عمل تقريباً هيچ گامي براي تحقق اين قاعده طلايي برداشته نشده است. ما همچنان منتظر اجراي قانون هستيم!
چشم انداز
معاون محيط طبيعي و تنوع زيستي سازمان حفاظت محيط زيست، چندي پيش در خبري اظهار داشت كه بيش از 2هزار گونه گياهي و جانوري كشور در معرض خطر انقراض قرار دارند كه آماري تأسف بار و خبري ناگوار براي محيط زيست ايران است. همين مقام مسئول مي گويد تنها 4/7 درصد كل مساحت كشور تحت مديريت اين سازمان قرار دارد و اين مناطق اندك نيز از تعرض دستگاه هاي دولتي و غيردولتي در امان نيست.
عكس: عباس جعفري]]>
</TEXT>
</DOC>
<DOC>
<DOCID>HAM2-851129-074</DOCID>
<DOCNO>HAM2-851129-074</DOCNO>
<ORIGINALFILE>/1385/851129/news/_theatre.htm</ORIGINALFILE>
<ISSUE>يكشنبه 29 بهمن 1385 - سال چهاردهم - شماره4209 - Feb 18, 2007</ISSUE>
<DATE calender="Western">2007-02-18</DATE>
<DATE calender="Persian">1385/11/29</DATE>
<CAT xml:lang="fa">ادب و هنر.هنر.تئاتر</CAT>
<CAT xml:lang="en">Literature and Art.Art.Theater</CAT>
<TITLE>
<![CDATA[نگاه دوم
زمين داغ تر مي شوددكتر اسماعيل كهرم]]>
</TITLE>
<TEXT>
<![CDATA[همين چند روز قبل صاحب منصبان محيط زيست عالم در پاريس گرد هم آمدند و نتايج مطالعات 2500 محقق از 100 كشور جهان در مورد افزايش گرماي كره زمين را مورد بررسي قرار دادند.
نتايج اين تحقيقات كه در تمام عالم انجام گرفته بود به راستي حيرت انگيز و نگران كننده بود. ما مي دانيم كه مدت ها است كه مسأله گرم شدن زمين توسط محققين دنيا اعلام شده است ولي بسياري از سياست مداران به دلايل سياسي و نه علمي از پذيرش آن سر باز زدند. مثلاً ايالات متحده آمريكا از امضاي پيمان كيوتو سر باز زد به اين دليل كه: دليل علمي مبني بر گرم شدن كره زمين وجود ندارد. نفوذ سياستمداران آمريكا حتي موجب آن شد كه asa سازمان هوافضايي كه انسان را به ماه برد و سالم بازگردانيد نيز مسأله گرم شدن كره زمين را انكار كرد. دليل علمي كافي براي اثبات اين پديده تاكنون به دست نيامده است.
مگر پيمان كيوتو چه تعهدي را براي امضاء كنندگان ايجاد مي نمود كه ايالات متحده آمريكا از امضاء كردن آن سر باز زد؟ مسأله ساده است. گازهاي حاصل از سوختن سوخت هاي فسيلي مانند نفت، بنزين... و ذغال سنگ، 2 co و co را به هوا مي فرستد. اين گازها با بخار آب در فاصله 50 كيلومتري زمين سپري را تشكيل مي دهند كه نور خورشيد از آن مي گذرد و وارد زمين مي شود ولي گرماي حاصل، از اين مسير خارج نمي شود، درست مانند كاري كه شيشه هاي گلخانه مي كنند. لذا اين امر را اثر گلخانه اي مي نامند. اين عمل در طول دهه ها موجب افزايش تدريجي و خطرناك هواي اطراف كره زمين مي گردد.
پيمان كيوتو از متعهدين مي خواست كه تا سال 2012، يعني همين 5 سال آينده ميزان صدور گازهاي گلخانه اي را تا اندازه اي كاهش دهند. با وجود آن كه حدود يك سوم كل گازهاي گلخانه اي در آمريكا توليد مي شود، اين كشور زير بار اين تعهد نرفت كه نرفت. تفاوت اين اخطار، با اخطارهاي قبلي آن است كه اين بار نگراني متخصصين و كارشناسان محيط زيست به گوش سياستمداران و تصميم گيران جهان رسيده است. مثلاً سازمان ملل متحد بايد مبادرت به ايجاد يك سپاه حفاظت از محيط زيست نمايد كه كشورهاي خاطي را مورد بازرسي قرار دهند. ژاك شيراك: چنين به نظر مي رسد كه پنجره هاي اميدبخشي كه فكر مي كرديم براي نجات كره زمين وجود دارند، زودتر از انتظار مسدود مي گردند. ديويد ميلي بند وزير محيط زيست انگلستان: سازمان هاي غيردولتي آمريكا نيز آقاي بوش را آماج حمله هاي بي امان خود قرار داده اند و درخواست پيوستن به پيمان كيوتو را نموده اند.دست آورد محققين 2500گانه چيست و اهميت آن كدام است؟ اگر گرم شدن زمين به همين صورت ادامه يابد: درجه حرارت سطح كره خاكي 8/1 تا 4 درجه سانتي گراد افزايش خواهد يافت و در نتيجه ذوب شدن يخ هاي قطب ها، سطح آب هاي آزاد جهان 18 تا 59 سانتي متر بالا خواهد رفت. طوفان هاي شديد و موج گرما در خشكي شديد و متناوب تر خواهد گرديد. محصولات كشاورزي كه با اين درجه حرارت سازگاري ندارند محو مي گردند و يا توليد آنها شديداً كاهش خواهد يافت.
تأثير تغييراتي كه گرم شدن كره زمين به جاي خواهد گذاشت، صدها سال دوام خواهد يافت و شايد هيچ گاه قابل جبران نباشد و بالاخره نتيجه اين تحقيقات آن است كه سهم طبيعت در صورت گرفتن اين فاجعه فقط 10 درصد است. يعني 90 درصد عمليات منجر به گرم شدن كره زمين به دست ما انسان ها، اشرف مخلوقات صورت گرفته!!
بنابراين، فردا كه به تنهايي داخل اتومبيل خودمان بدون برنامه و هدف ويراژ مي دهيم يا در داخل منزل وقتي كه بي مهابا چراغ ها را بدون دليل روشن مي گذاريم و يا درجه حرارت خانه را بالا نگه  مي داريم و سوخت بيش از حد مصرف مي كنيم، به ياد بياوريم كه ما، هركدام ما در گرم شدن كره زمين و يا در جلوگيري از اين گرم شدن مي توانيم سهيم باشيم و يادمان باشد كه از ماست كه بر ماست.]]>
</TEXT>
</DOC>
<DOC>
<DOCID>HAM2-851129-075</DOCID>
<DOCNO>HAM2-851129-075</DOCNO>
<ORIGINALFILE>/1385/851129/world/_asib.htm</ORIGINALFILE>
<ISSUE>يكشنبه 29 بهمن 1385</ISSUE>
<DATE calender="Western">2007-02-18</DATE>
<DATE calender="Persian">1385/11/29</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[چقدر در شناخت و خريد طلا و جواهر مهارت داريد
فلز فريبـا]]>
</TITLE>
<TEXT>
<IMAGE>/1385/851129/world/010200.jpg</IMAGE>
<![CDATA[
عكس: محمد توكلي
سميه صيادي فر
ايران دومين مصرف كننده طلا و جواهر در دنياست. سرانه اندوخته طلا در ميان خانوارهاي ايراني حداقل 100 گرم است.
در ميان شهرهاي ايران، تهران و اصفهان بيشترين اندوخته طلا را دارند. انگيزه ذخيره طلا در بين ايرانيان طي سالهاي اخير دچار تحول و دگرگوني شده است. سالهاي گذشته به دليل وضعيت اقتصادي خاص ايرانيان طلا را به عنوان سرمايه و پس انداز ذخيره مي كردند چرا كه معمولاً كمتر دچار نوسانات شديد مي شد. اما اخيراً با نوعي بي ثباتي كه دامنگير اوضاع اقتصادي شده ديگر كمتر كسي به طلا به عنوان سرمايه و پس انداز نگاه مي كند و بيشتر از طلا و جواهر براي تزيين و زيبايي و مد استفاده مي شود.
اما هر انگيزه اي كه در خريد و انباشت طلا داشته باشيم بي نياز از اطلاعات پايه اي در مورد شناخت طلاي اصل از تقلبي، كيفيت و عيار طلا و نيز چگونگي وزن و قيمت آن نيستيم. گزارش زير به مناسبت برگزاري دومين نمايشگاه طلا و جواهر كه نيمه بهمن ماه در تهران برگزار شد و برخي سؤالات شهروندان علاقه مند به طلا را با دست اندركاران اين صنف در ميان گذاشته است. با هم مي خوانيم.
***
هر چيز بسيار ارزشمندي را به طلا تشبيه مي كنند، حتي اگر ارزش آن خيلي بيشتر از اين حرفها باشد مثل وقت. متأسفانه عامل بسياري كلاهبرداري ها، سرقتها، جنايتها و... طلا و فريبندگي هايش است. اين كالا در بسياري از مواقع علاوه بر زينتي بودنش، سرمايه افراد نيز محسوب مي شود؛ سرمايه اي كه بايد از آن حفاظت شود و البته قبل از آن بايد از اصل بودنش اطمينان يافت. شايد شما هم يكي از افرادي باشيد كه براي ذخيره و پس انداز سرمايه خود طلا خريداري مي كنيد. در اين صورت به نظر مي رسد دانستن اطلاعاتي در مورد اصل يا تقلبي بودن، چگونگي تشخيص عيار طلا، ضوابط خريد و فروش طلا و... برايتان اهميتي دوچندان يابد.
اصل يا تقلبي؛ مسئله اين است!
اگر به طلا فروشي مراجعه مي كنيد تا محصول طلايي را بخريد، اين امكان كه خودتان مطمئناً و 100 درصد بتوانيد تشخيص دهيد طلايي كه قصد خريدار آن را داريد، اصل است يا تقلبي، وجود ندارد. حتي بعضي از طلافروشان به اين قضيه اعتراف مي كنند كه با وجود گذراندن دوره هاي فني تشخيص و تميز طلا و يا كسب اطلاعات از افراد باتجربه هم صنف خود باز هم امكان خطا در تشخيص اصل بودن بعضي از اجناس طلا، وجود دارد. حقيقت اين است كه هر طلافروشي با صدور فاكتور براي محصول طلا، طلاي خريداري شده را تضمين كرده و در قبال اصلي يا تقلبي بودن، آن مسئول است. يك طلا فروش در اين زمينه چنين اظهار نظر مي كند: تشخيص اصل يا تقلبي بودن در اكثر موارد توسط خريداران امكان پذير نيست. اما ما در مقابل فاكتوري كه به شما ارائه مي كنيم، مسئوليت داريم و بايد به اتحاديه طلا و جواهر پاسخگو باشيم. طلا فروش ديگري در اين زمينه مي گويد: فاكتوري كه به شما ارائه مي شود، معتبر است. با اين حال در صورت هرگونه مشكل، طلا فروش صادر كننده فاكتور در صورت شكايت شما و تأييد اصل نبودن جنس طلا بايد پاسخگو باشد. كوروش گوهربين- رئيس اتحاديه و طلا و جواهر- در اين زمينه معتقد است: معمولاَ طلاهاي همه واحدهاي طلافروشي هر 2 ماه يك بار توسط بازرسان اتحاديه طلا و جواهر كنترل و نمونه برداري مي شود تا طلاي تقلبي ساخته نشود. علاوه بر آن در فاكتور فروش قيد مي شود كه عيار طلا 18 است و مارك سازنده طلا نيز مشخص است كه نشان دهنده هويت فروشنده آن است. وي در زمينه تمهيداتي در زمينه بالا بردن ضريب اطمينان ملاك تشخيص خريداران مي افزايد: با مؤسسه استاندارد هماهنگ شده تا در آينده اي نزديك علاوه بر انگ 750 كه درون محصول حك مي شود، انگي استاندارد(كدي از طريق مؤسسه استاندارد)نيز به خود توليدكنندگان داده شود كه اين انگ نيز علاوه بر انگ 750، درون محصول حك شود.
مشكل عيار پايين طلا! پيگيري امكان دارد؟
كوروش گوهربين- رئيس اتحاديه طلا و جواهر- در اين زمينه معتقد است كه چون هر 2 ماه يك بار طلاي واحدهاي طلافروشي توسط بازرسان اتحاديه از نظر عيار نيز سنجيده مي شود، در اين زمينه كمتر مشكلي وجود دارد. اما در عين حال اگر فردي به عيار جنس طلاي خريداري شده خود شك كند مي تواند به همراه اصل جنس و فاكتور خريد آن به اتحاديه طلا و جواهر مراجعه و پس از تأييد پايين بودن عيار، واحد فروشنده بايد پاسخگو باشد. البته نكته بسيار مهمي كه در اين زمينه وجود دارد اين است كه خريداران حتماً بايد به واحدهاي طلافروشي اي كه زير نظر اتحاديه طلا و جواهر هستند، مراجعه كنند چون در غير اين صورت طبق گفته رئيس اتحاديه طلا و جواهر چون اتحاديه بر واحدهايي كه زير نظرش نيست، نظارتي ندارد، بنابراين اگر تخلفي نيز صورت گيرد، هيچ مسئوليتي در اين زمينه نخواهد داشت.
البته طلافروشان مختلف هركدام زمان متفاوتي را براي سنجش عيار طلا آن هم توسط مؤسسه استاندارد و نه اتحاديه، ذكر كردند. يكي از طلافرشان در اين زمينه گفت: مؤسسه استاندارد هر ماه يك بار مراجعه و يك نمونه از اجناس را به آزمايش مي برد. البته نمونه كارها متعلق به شركتهاي ساخت طلاست و خود آنها پاسخگو هستند. در صورتي كه عيار جنس طلاي آزمايش شده پايين باشد، خريدار از طلافروش شاكي و طلافروش نيز از شركت سازنده شاكي خواهد شد. طلا فروشي هاي ديگر، هر 43، يا 6 ماه يك بار را براي كنترل و نمونه برداري و نظارت بر عيار اجناس طلا، ذكر كردند.
ترازوهاي دقيق!
در خريد و فروش طلا، تعيين وزن آن و سپس تعيين قيمت و تقريباً همه چيز را ترازوهاي خاص و دقيق تعيين مي كند. به نظر مي رسد به صورت كلي هر ترازويي نيز ممكن است دچار خرابي يا عدم دقت شود. در اين صورت ميزان گرم و در نتيجه قيمت طلاي خريداري شده كم يا زياد خواهد شد. بنابراين نظارت بر ميزان دقت ترازوهاي طلافروشان امري بسيار ضروري است. به نظر كوروش گوهربين چون ترازوهاي طلافروشي ها ديجيتالي بوده و از طريق مؤسسه استاندارد كنترل شده است، امكان خطا در آنها وجود ندارد. با اين حال سالي يك بار نيز ترازوها توسط اتحاديه طلا و جواهر بازبيني و كنترل مي شود. طلافروشان اين امر را به اين صورت بيان كردند كه ترازوها را ما خودمان هر روز تنظيم مي كنيم، از اتحاديه سالي يك بار و از مؤسسه استاندارد نيز 6 ماه يك بار جهت تنظيم دقت ترازو مراجعه مي كنند. يكي از طلافروشان نيز گفت: دقت ترازوها فقط توسط مؤسسه استاندارد كه با اتحاديه در تماس است، 2 بار در سال مورد بررسي قرار مي گيرد. افراد ديگر نيز تقريباً نظرات مشابهي داشتند با اين تفاوت كه زمان هاي متفاوتي را جهت بازبيني و بررسي دقت ترازوها توسط مؤسسه استاندارد بيان كردند. به هر صورت نكته مهم و قابل توجه اين است كه ترازوهاي ديجيتالي ابزار دست طلافروشان بوده و بالا بودن ميزان دقت آن بسيار مهم و ضروري است.
تشخيص اصلي بودن جواهرات
تشخيص سنگ هاي قيمتي تقلبي از اصل نيز توسط خريداران امكان پذير نيست. اين جمله را رئيس اتحاديه طلا و جواهرگفت و افزود: طلافروشان هم اگر مي توانند اصل را از تقلبي تشخيص دهند به دليل دوره هاي تميز و تشخيص تخصصي است كه قبل از كسب جواز كسب مي گذرانند. گوهربين به خريداران توصيه مي كند جواهرات و سنگ هاي قيمتي را نيز فقط و فقط از واحدهايي كه زير نظر اتحاديه طلا و جواهر هستند و پروانه كسب دارند، خريداري نمايند تا اگر خلافي نيز صورت گرفت از سوي اتحاديه قابل پيگيري باشد.
يك خبر اميدواركننده
اگر فردي طلايي تقلبي خريداري كند، ميزان گرم محاسبه شده از طرف طلافروش درست نباشد و يا عيار طلا پايين تر از 18 باشد، در صورت تأييد اين امر دريافت مبلغ نقدي از طلافروش امكان پذير است. اين را رئيس اتحاديه طلا و جواهر بيان كرد و افزود: در اين صورت مشتري بايد با به همراه داشتن فاكتور خريد و جنس به اتحاديه مراجعه نمايد، در آنجا بعد از انجام كارشناسي و تأييد خلاف، با طلافروش خاطي برخورد شده و قطعاً دريافت مبلغ نقدي خريدار امكان پذير است.
قواعد خريد و فروش طلا
دقت كنيد! اگر شما به واحدي طلا فروشي مراجعه و جنسي را خريداري كنيد، اگر فرداي همان روز براي فروش مراجعه كنيد، اجرت پرداخت و سودي كه طلا فروش برده است از جنس طلا كسر شده و جنس طلاي شما، به قيمت طلاي كهنه از شما خريداري خواهد شد. تعجب نكنيد! اين كار قانوني است. البته به گفته كوروش گوهربين اين مورد كه فرد بعد از يك يا چند روز براي فروش جنس طلاي خريداري شده خود مراجعه كند، خيلي به ندرت پيش مي آيد و موردي استثناست. اما در اين صورت طلافروش درصدي جزئي بابت آب كردن طلا از فرد مي گيرد و اين كار قانوني است. البته طلا فروش حق ندارد طلاي نويي را كه به قيمت طلاي كهنه مي خرد، دوباره به فرد ديگر بفروشد و اين عمل خلاف قانون است. كوروش گوهربين در اين زمينه مي گويد: در صورت مشاهده اين قضيه با واحدهاي طلافروشي خاطي برخورد خواهد شد. البته در عمل زير نظر گرفتن همه طلافروشي ها در تمام طول روز و نظارت بر عملكرد تمام ساعات روزانه آنها كاري محال است. يك طلافروش در پاسخ به اين سؤال كه خريداران در اين مورد خاص بيان شده، چگونه بايد تشخيص دهند كه طلا نو است يا كهنه؟ مي گويد: هيچ ملاكي براي تشخيص طلاي نو از طلايي كه پس از چند روز به قيمت طلاي كهنه خريداري شده(اما هنوز نو است)وجود ندارد. طلافروش ديگري در اين زمينه مي گويد: اتحاديه نمي تواند بر عملكرد تمامي طلافروشي ها نظارت روزانه داشته باشد، تنها عاملي كه ممكن است باعث شود طلافروش طلاي نويي را كه اجرت و سود آن را كم كرده و دوباره آن را خريده، به فرد ديگري به عنوان طلاي نو نفروشد، وجدان خود طلافروش است. در غير اين صورت خريدار اصلاً نمي تواند اين امر را تشخيص دهد.
مواظب فاكتور خريد خود باشيد!
اگر فاكتور خريد جنس طلا را گم كنيد، دچار دردسر خواهيد شد. يعني اگر براي فروش طلاي خود مراجعه كنيد چون امكان اثبات اين كه مالك جنس طلا هستيد وجود ندارد، طلا از شما خريداري نخواهد شد مگر اين كه مشتري ثابت يك طلافروشي خاص باشيد و طلافروش شما را بشناسد. در غير اين صورت اكثر طلافروشان حاضر به خريد جنس طلاي شما نخواهند بود. رئيس اتحاديه طلا و جواهر در اين زمينه نظر جالبي دارد. به نظر كوروش گوهربين اين مشكل نيز قابل حل است. او مي گويد: خريدار در صورت گم كردن فاكتور خود بايد به همان واحدي كه طلا را از آن خريداري كرده مراجعه و تاريخ دقيق خريداري خود را به آن واحد اطلاع دهد، در اين صورت واحد فروشنده در ليست فروش تاريخ ياد شده مراجعه و پس از تأييد خريد، براي خريدار المثني فاكتور را صادر مي كند و اگر فرد تاريخ دقيق را نداند، راه حلي وجود ندارد. البته طلافروشان با شنيدن كلمه المثني براي فاكتور تعجب كردند. اكثر آنها گفتند ما ليست خريد خود را مدت زماني طولاني نگهداري نمي كنيم؛ بنابراين نمي توانيم بر اساس ليست فروش خود، خريد فرد را تأييد كنيم. طلا فروشي در اين زمينه گفت: ما نمي توانيم به افراد اعتماد كنيم چرا كه در حال حاضر حتي سارقان در حين سرقت جنس طلا از منازل، اول به دنبال فاكتور آن هستند. وقتي سارقان با جنس و فاكتور مراجعه مي كنند، ما چه طور مي توانيم به افرادي كه فاكتور ندارند اعتماد كنيم كه جنس طلا متعلق به خود آنهاست. طلافروش ديگري در اين زمينه مي گويد: اگر فردي كه بدون فاكتور مراجعه كند، چهره آشنايي داشته باشد، ممكن است جنس طلايش را بخرم! ولي معمولاً اين كار را انجام نمي دهم، چون به دردسرش نمي ارزد. متأسفانه در كشور ما فرهنگ نگهداري فاكتور خريد طلا وجود ندارد. اگر به كسي بگوييم جنس طلايت را با فاكتور خريد از شما خريداريم، چه بسا با عصبانيت به ما بگويد من مالك اين طلا هستم! منظور شما چيست؟! در صورتي كه ما هم چاره اي نداريم، جنس طلا بايد فاكتور داشته باشد. چون اين تنها راهي است كه ما مي توانيم متوجه شويم طلا متعلق به فرد است و سرقتي نيست!
مالخري طلا، قابل پيگيري و نظارت است؟
اگر فردي كلاهبردار و سارق براي فروش طلاي سرقتي به طلافروشي مراجعه كند و طلافروش هم از او فاكتور نخواهد و طلايش را بخرد، طلافروش مواخذه خواهد شد. اين جمله را كوروش گوهربين بيان كرد و افزود: نظارت بر اين امر نيز بر عهده اتحاديه طلا و جواهر و آگاهي است؛ به اين صورت كه اگر كسي شاكي خصوصي داشته باشد كه محصول طلايش مورد سرقت قرار گرفته است، آگاهي به ما اطلاع مي دهد و ما نيز به صورت اطلاعيه در سازمان نصب مي كنيم و اين امر را مورد پيگيري قرار مي دهيم. البته بازرسان ما نيز هر 2 ماه يك بار به طلافروشي هايي كه زيرنظر اتحاديه هستند مراجعه و بر كار آنها نظارت دارند. علاوه بر آن اگر كسي بگويد كه واحد طلافروشي خاص محصولات طلا را بدون فاكتور خريداري مي كند، اتحاديه اين امر را پيگيري كرده و شخص خاطي بايد پاسخگو باشد. يك طلافروش در اين زمينه مي گويد: اتحاديه نمي تواند بر تمام عملكرد خريد و فروش طلافروشان نظارت داشته باشد، مهمترين عامل و مانع مالخري توسط طلافروشان وجدان كاري خود آنهاست. كشف مالخري طلافروشان نيز خيلي اتفاقي و بر اساس حدس و گمان است. به اين صورت كه وقتي آگاهي هر چند وقت يك بار، سارقي را دستگير مي كند در موقع اعتراف گيري از او مي خواهد طلافروشي هايي را كه اجناس را به آنها فروخته است، نشان دهد. نكته جالب اينجاست كه اگر سارق هر طلافروشي اي را نشان دهد، طلافروش متهم است و اصلاً نمي تواند اثبات كند كه جنس طلا را نخريده است! و براي طلافروش پرونده اي تشكيل مي شود. به هر حال امكان نظارت دقيق بر تمام ساعات كاري طلافروشان وجود ندارد و كشف مالخري طلا نيز بر اساس احتمال و بسيار اتفاقي است.]]>
</TEXT>
</DOC>
<DOC>
<DOCID>HAM2-851129-076</DOCID>
<DOCNO>HAM2-851129-076</DOCNO>
<ORIGINALFILE>/1385/851129/world/_asib.htm</ORIGINALFILE>
<ISSUE>يكشنبه 29 بهمن 1385</ISSUE>
<DATE calender="Western">2007-02-18</DATE>
<DATE calender="Persian">1385/11/29</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[نگاه
حفظ هويت!]]>
</TITLE>
<TEXT>
<![CDATA[گروه اجتماعي - مركز پژوهش هاي مجلس شوراي اسلامي خواستار چاره انديشي براي حفظ هويت ديني و ملي 3 ميليون ايراني مقيم خارج از كشور شد.
به گزارش دفتر اطلاع رساني مركز پژوهشها، دفتر مطالعات فرهنگي اين مركز در پاسخ به درخواست سيدعلي رياض نماينده تهران و عضو كميسيون اصل 90 قانون اساسي - كه در قالب فراكسيوني امور ايرانيان خارج از كشور را پيگيري مي كند - تصريح كرد كه افراد مهاجر در سرتاسر جهان با مشكلات گوناگوني از جمله بحران هويت مواجه مي شوند و بسياري از اين افراد حتي در صورت غلبه بر بحرانهاي هويتي خود نگران آينده فرزندانشان هستند كه در محيطي بيگانه رشد يافته اند ودر برخي موارد عدم تفاهم با فرزندان آسيب جدي به روابط خانوادگي شان وارد مي آورد. مركز پژوهشها از افسردگي، وازدگي، احساس پوچي و بيگانگي، فقدان احساس تعلق جدي به جامعه ميزبان و پس از مدتي حتي به كشور مبداء خود، ناسازگاري با محيط جديد،  پديد آمدن خلاء فرهنگي، سستي بنياد خانواده و فروپاشي آن، عدم تفاهم با فرزندان، افزايش فاصله ميان نسلها، از دست دادن اعتماد به نفس، دوگانگي فرهنگي و تغيير نقش  زن و مرد در خانواده به عنوان برخي از معضلات هويتي نام برد كه ايرانيان مهاجر معمولا با آنها روبرو مي شوند و اين مشكلات صرفا محدود به نسل اول مهاجران نمي شود بلكه نسل دوم و سوم آنها را نيز در بر مي گيرد.
مركز پژوهش ها سپس راهكارهاي خود را براي حل مشكلات هويتي ايرانيان مقيم خارج ارائه داد و تاكيد كرد كه پيش از هر گونه سخن گفتن از گفتمان بين ملت ها، ابتدا بايد به پردازش اين گفتمان در سطح اوليه آن يعني در درون جامعه ايراني پرداخت زيرا چگونه مي توان به گفتمان تمدني و مبادلات بين فرهنگي با ديگران پرداخت در حالي كه تحمل لازم در برابر گفتمان گروههاي متفاوت اجتماعي كه در يك بستر فرهنگي و زبان و ميراث مشترك واقع شده اند، وجود نداشته باشد.
دفتر مطالعات فرهنگي مركز پژوهش ها افزود: در همين راستا تبيين جايگاه جامعه ايرانيان خارج از كشور در ارزيابي توان ملي، ايجاد تشكيلات مناسب در راستاي تعيين سياستهاي كلان و ارائه طرحهاي جامع مطالعاتي به مجلس شوراي اسلامي، شوراي عالي امنيت ملي، مجمع تشخيص مصلحت نظام، شوراي عالي قضائي و نيز ساير دستگاههاي ذي ربط دولتي مطابق با شرح وظايف نهادهاي مذكور ضرورت دارد.
مركز پژوهش ها همچنين خواستار ايجاد تسهيلات ويژه در نمايندگي هاي سياسي و كنسولي در جهت تماس مستمر و هدف دار با ايرانيان مقيم حوزه ماموريت و انجام تحقيقات پويا در خصوص جامعه ايرانيان محل ماموريت شد و اضافه كرد: استفاده كامل از ظرفيت امكانات حقوقي كشورهاي ميزبان در چارچوب كنوانسيون هاي بين المللي در جهت استفاده و پشتيباني از حقوق ايرانيان، نيز در نهايت سبب تقويت اقتدار معنوي نظام جمهوري اسلامي ايران در جهان خواهد شد.
ايجاد تسهيلات رفت و آمد به كشور در زمينه صدور گذرنامه، افزايش و يا افتتاح خطوط هوايي ايران اير به كشورهايي كه تعداد مهاجران ايراني در آن ها زياد است و تسهيل در ورود و خروج از كشور و امور گمركي از ديگر توصيه ها و راهكارهاي مركز پژوهشهاي مجلس در اين زمينه به شمار مي روند.
مركز پژوهش ها همچنين خاطرنشان ساخته است كه ايرانيان مقيم خارج بالغ بر 1300 ميليارد دلار سرمايه در زمينه هاي مختلف مورد نياز كشور تخصص دارند و به همين دليل به آساني قابل چشم پوشي نيستند.]]>
</TEXT>
</DOC>
<DOC>
<DOCID>HAM2-851129-077</DOCID>
<DOCNO>HAM2-851129-077</DOCNO>
<ORIGINALFILE>/1385/851129/world/_asib.htm</ORIGINALFILE>
<ISSUE>يكشنبه 29 بهمن 1385</ISSUE>
<DATE calender="Western">2007-02-18</DATE>
<DATE calender="Persian">1385/11/29</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[جدول اعداد(سودوكو)290]]>
</TITLE>
<TEXT>
<IMAGE>/1385/851129/world/010194.jpg</IMAGE>
<![CDATA[
اعداد 1 تا 9 را در هر يك از سطرها و ستون ها و مربع هاي كوچك 3 در 3 طوري قرار دهيد كه فقط يك بار نوشته شود. پاسخ جدول را فردا در روزنامه ملاحظه خواهيد كرد.]]>
</TEXT>
</DOC>
<DOC>
<DOCID>HAM2-851129-078</DOCID>
<DOCNO>HAM2-851129-078</DOCNO>
<ORIGINALFILE>/1385/851129/world/_econw.htm</ORIGINALFILE>
<ISSUE>يكشنبه 29 بهمن 1385</ISSUE>
<DATE calender="Western">2007-02-18</DATE>
<DATE calender="Persian">1385/11/29</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[اقتصاد انرژي هسته اي]]>
</TITLE>
<TEXT>
<IMAGE>/1385/851129/world/010203.jpg</IMAGE>
<![CDATA[
محمد حسين راجي اسد آبادي
براساس اظهارات آژانس بين المللي انرژي، تقاضا براي انرژي در جهان رو به افزايش است و اين تقاضا در كشورهاي توسعه يافته و در حال توسعه با سرعت بيشتري رو به رشد است. در دنيا تقريباً 30درصد انرژي جهت توليد برق مصرف مي شود. بقيه 70درصد آن در بخش حمل و نقل، توليد آب گرم و بخار و يا كلاً توليد انرژي حرارتي مصرف مي شود. اين مسئله بيانگر اين واقعيت است كه كاربردهاي غيرالكتريكي انرژي بخصوص در زمينه انرژي حرارتي، بخش قابل ملاحظه اي را به خود اختصاص مي دهد. در نتيجه نياز به منابع انرژي كه از نظر اقتصادي و زيست محيطي مزيت داشته باشد، روز به روز بيشتر احساس مي شود.
]]>
<IMAGE>/1385/851129/world/010206.jpg</IMAGE>
<![CDATA[
نمودار محدوده درجه حرارت توليدي توسط راكتورهاي هسته اي و مصرف انرژي در صنايع مختلف
گرچه هم اكنون در اكثر كشورها از سوخت هاي فسيلي(نفت، گاز، زغال سنگ)به عنوان مهمترين منبع توليد انرژي استفاده مي شود، ولي آثار زيست محيطي آن، عدم قابليت اطمينان در كافي بودن منابع سوخت هاي فسيلي براي تهيه انرژي در آينده، همچنين لزوم حفظ منابع نفت و گاز براي نسل هاي آينده، مسائلي است كه جهان درگير آن بوده و خواهد بود. انرژي هسته اي داراي اين پتانسيل و قابليت است كه تمام مسائل فوق را حل نمايد. اين انرژي پاك باعث آلودگي محيط زيست نشده و از قابليت اطمينان بالايي به عنوان يك منبع انرژي مطمئن براي آينده برخوردار است. فناوري پيشرفته امروزي اين امكان را به بشر داده است تا بتواند از انرژي هسته اي به عنوان يك منبع بيكران و در شرايطي كاملاً ايمن، جهت توليد انرژي الكتريكي و غيرالكتريكي بهره جويد. گرچه شناخت اين منبع عظيم انرژي بي نظير با انفجارات هسته اي جنگ جهاني دوم روبه رو شد، ولي بايد اذعان كرد كه تصميمات كشورهاي مختلف براي استفاده از آن جهت توليد انرژي و از طرفي استفاده پزشكي، صنعتي و كشاورزي از توليدات آن به نحوي است كه ديگر هيچ جامعه اي از آن بي نياز نيست.
فناوري هسته اي، پزشكي، كشاورزي و صنعت
امروزه از انرژي و فناوري هسته اي در بسياري از زمينه ها استفاده مي شود. امروزه از راديوايزوتوپ ها و راديوداروها جهت تشخيص و درمان طيف وسيعي از بيماري ها استفاده مي شود. روش تشخيصي ام.ار.اي يك روش تشخيصي دقيق در علم پزشكي است كه از فناوري هسته اي بهره مي برد. استفاده از پرتوهاي مواد راديواكتيو جهت درمان سرطان ها، همچنين استرليزاسيون تجهيزات پزشكي(بخصوص تجهيزاتي كه نسبت به درجه حرارت حساسند و نمي توان از گرما براي استرليزه كردن آنها استفاده كرد)از كاربردهاي ديگر فناوري هسته اي در پزشكي مي باشد. استفاده از راديوايزوتوپ ها جهت مطالعه گياهان، توليد گياهاني كه نسبت به آفت ها مقاومند، كنترل جمعيت حشرات و كمك به امكان نگهداري بيشتر مواد غذايي فاسدشدني از جمله كاربرد فناوري هسته اي در كشاورزي مي باشد.
راديوگرافي در صنايع مختلف هواپيماسازي، صنايع نفت و گاز(جهت بررسي كيفيت جوش به كار رفته در قطعات)اندازه گيري ويسكوزيته، دانسيته و ضخامت در مواردي كه مواد شيميايي خطرناك و يا درجه حرارت هاي بالا وجود دارد، توليد لايه هاي بسيار نازك پلاستيكي، محاسبه راندمان و جريان مواد در كوره هاي بزرگ و آشكارسازي نشت مواد در مولدهاي بخار و برج هاي خنك كننده از جمله كاربرد هاي فناوري هسته اي در صنعت مي باشد. تعيين منابع آلودگي آبهاي زيرزميني و اقيانوس ها، تعيين عمر آثار باستاني(تا 400 بيليون سال)كشف معادن اورانيوم، مس، روي، نيكل و آهن به روش آشكارسازي پرتوها از كاربردهاي فناوري هسته اي در زمين شناسي مي باشد.
قابليت هاي نيروگاه هاي هسته اي و توليد انرژي
در تمام نيروگاه هاي هسته اي فرايند اوليه در قلب راكتور هسته اي عبارت است از تبديل انرژي ناشي از شكافت اتم ها به انرژي حرارتي. در مرحله بعدي از اين انرژي حرارتي مي توان براي توليد برق و يا مستقيماً به صورت انرژي حرارتي استفاده كرد. بنابراين اصولاً تمام راكتورهاي هسته اي مي توانند براي توليد انرژي اعم از الكتريكي و غيرالكتريكي مورد استفاده قرار بگيرند.
انرژي مورد نياز صنايع شامل رنج وسيعي از درجه حرارت، از درجه حرارت كم براي توليد آب گرم مناطق مسكوني همچنين تهيه آب آشاميدني از آب دريا، تا درجه حرارت 1000 درجه سانتي گراد براي فرايند هاي مختلف صنعتي نظير ازدياد برداشت از چاه هاي نفت، پالايشگاه ها، صنايع شيميايي، تبديل زغال سنگ به سوخت مايع، توليد هيدروژن و... مي باشد.
همانطوري كه اشاره شد، تمام راكتورهاي هسته اي مي توانند براي توليد انرژي مورد نياز صنايع مورد استفاده قرار بگيرند. در اين مورد دو اصل كلي در نظر گرفته مي شود: اصل اول درجه حرارت توليدي و اصل دوم فشار بخار توليدي است. در ارتباط با درجه حرارت انرژي توليدي، راكتورهاي هسته اي آبي(lwr)توانايي تامين انرژي حرارتي تا 300 درجه سانتي گراد را دارا مي باشند. اين راكتورها شامل راكتورهاي آبي تحت فشار(pwr)راكتورهاي آبي جوشان(bwr)و راكتورهاي آب سنگين(hwr)مي باشند. راكتورهاي هسته اي با كند كننده گرافيتي تا 400درجه سانتي گراد مي تواند حرارت توليد كنند. درحالي كه راكتورهاي سريع زاينده(fbr)تا 540 درجه سانتي گراد مي توانند گرما توليد كنند. راكتورهاي هسته اي با خنك كننده گازي مي توانند درجه حرارت بالاتري توليد كنند به طوري كه راكتورهاي هسته اي گازي پيشرفته(agr)تا650 درجه سانتي گراد و راكتورهاي هسته اي گازي با درجه حرارت بالا(htgr)تا 950 درجه سانتي گراد مي توانند حرارت توليد كنند. مسئله ديگري كه بخصوص در ازدياد برداشت از چاه هاي نفت اهميت دارد، فشار بخار تغذيه شده مي باشد. در اين گونه كاربردها، راكتورهاي سريع زاينده، راكتورهاي گازي پيشرفته و راكتورهاي گازي با درجه حرارت بالا مزيت نسبي دارند. بنابراين نيروگاه هاي هسته اي داراي اين پتانسيل مي باشند كه نه تنها از آنها براي توليد برق استفاده شود، بلكه قابليت توليد انرژي حرارتي در رنج وسيعي از درجه حرارت را براي صنايع مختلف دارا مي باشند(نمودار ).
نيروگاه هاي هسته اي و آب شيرين كن ها
در تمام نقاط دنيا به خصوص در كشورهاي در حال توسعه مسئله تامين آب سالم، مسئله مهمي است. افزايش جمعيت، افزايش آلودگي آبهاي سطحي، همچنين كاهش منابع آبهاي زيرزميني باعث بوجود آمدن مشكلاتي در تهيه آب سالم براي مصارف خانگي، صنايع و كشاورزي شده است.
از سال 1980 ميلادي آژانس بين المللي انرژي اتمي  توجه بخصوصي به استفاده از انرژي هسته اي جهت تامين آب سالم نموده است. كمبود منابع آبي بخصوص در كشورهاي عربي باعث حركت وسيعي در ارزيابي امكان استفاده از انرژي هسته اي جهت تامين آب سالم از آب دريا شده است. آب شيرين كن ها تاسيساتي هستند كه با استفاده از آنها مي توان آب دريا را به آب آشاميدني همچنين آب مورد نياز صنايع و كشاورزي تبديل نمود. مطالعات اقتصادي انجام شده نشان دهنده مزيت استفاده از انرژي هسته اي براي آب شيرين كن ها در مقايسه با استفاده از سوخت هاي فسيلي براي اين منظور مي باشد.پارامترهاي حرارتي انرژي توليد شده توسط راكتورهاي هسته اي، جهت استفاده در آب شيرين كن ها بسيار مناسب است. با توجه به اينكه پروسه هاي استفاده شده در آب شيرين كن ها نيازمند مقادير زيادي حرارت است، راكتورهاي هسته اي كانديد بسيار مناسبي جهت تامين انرژي مورد نياز آب شيرين كن ها مي باشند. هم اكنون در بسياري از كشورها از انرژي هسته اي جهت توليد آب سالم از آب دريا، استفاده مي شود. به عنوان نمونه در كشور چين، از يك راكتور هسته اي با قدرت 200 مگاوات ترمال براي توليد 144 هزار متر مكعب آب در روز استفاده مي شود. راكتور آب سبك موسسه تحقيقات هسته اي كره جنوبي با قدرت 330 مگاوات ترمال، توانايي توليد همزمان 100 مگاوات برق و 40 هزار متر مكعب آب را در روز دارد. در كشور كانادا از يك راكتور آب سنگين جهت توليد همزمان برق و آب سالم استفاده مي شود. در اين راكتور بدون اينكه در توليد برق اختلالي ايجاد شود، مقادير زيادي از حرارت اضافي كه بايستي به محيط بازگردانيده شود، جهت توليد آب آشاميدني سالم در آب شيرين كن استفاده مي شود. در كشور قزاقستان يك راكتور سريع نوع bn-350 و يك مجتمع آب شيرين كن، كار تهيه آب سالم مورد نياز صنايع مختلف و انرژي حرارتي مورد نياز شهري را بر عهده دارد. در روسيه از يك راكتور استخري به قدرت 55 مگاوات ترمال جهت تهيه آب سالم، همچنين تامين انرژي حرارتي مناطق مسكوني استفاده مي شود.
متن كامل اين گزارش را در همشهري آنلاين بخوانيد:
www.hamsharionline.com]]>
</TEXT>
</DOC>
<DOC>
<DOCID>HAM2-851129-079</DOCID>
<DOCNO>HAM2-851129-079</DOCNO>
<ORIGINALFILE>/1385/851129/world/_econw.htm</ORIGINALFILE>
<ISSUE>يكشنبه 29 بهمن 1385</ISSUE>
<DATE calender="Western">2007-02-18</DATE>
<DATE calender="Persian">1385/11/29</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[اقتصاد انرژي]]>
</TITLE>
<TEXT>
<![CDATA[درآمدهاي نفتي و هزينه هاي جاري
گروه اقتصادي- نشريه برنامه ارگان سازمان مديريت و برنامه ريزي نسبت درآمدهاي نفتي به هزينه هاي جاري در لايحه بودجه سال 86 را 1/57درصد اعلام كرد. نسبت درآمدهاي نفتي به هزينه هاي جاري در سال جاري 7/62درصد بوده است.همچنين نسبت درآمدهاي نفتي به كل بودجه(شامل استفاده از حساب ذخيره ارزي)از 3/58 درصد امسال به 9/42 درصد در سال آينده كاهش يافته است. البته دولت از محل سود سهام شركت ملي نفت 26 هزار و 9/312 ميليارد ريال درآمد در لايحه بودجه 86 پيش بيني كرده كه نسبت به سال جاري 9/11درصد افزايش نشان مي دهد.در عين حال، نسبت درآمدهاي غير نفتي به هزينه هاي جاري در سال جاري 6/59 درصد بوده كه در صورت تصويب مجلس اين ميزان در سال آينده به 7/74 درصد افزايش مي يابد. نسبت درآمدهاي غيرنفتي به كل بودجه نيز با 2/5 درصد افزايش نسبت به سال جاري به 7/42 درصد در لايحه بودجه سال 86 گنجانده شده است. نشريه برنامه در ادامه اين گزارش تصريح كرد: در بودجه سال 86 به منظور هدفمندكردن يارانه ها، سهم اقشار آسيب پذير از كالاهاي اساسي از 30 به 35 درصد افزايش يافته است. تعداد افراد تحت پوشش سازمان هاي حمايتي نيز از 9 به 11 ميليون نفر در اين لايحه در نظر گرفته شده است.اهداف اصلي در اين زمينه كاهش فقر و نابرابري، توزيع عادلانه درآمد، كاهش فاصله دهك هاي درآمدي، توانمندسازي گروه هاي آسيب پذير، كمك هاي جبراني از طريق نظام تامين اجتماعي كه در اين راستا علاوه بر يارانه معمول، 3 هزار ميليارد ريال نيز پيش بيني شده است.
سوريه و هزينه واردات نفت
گروه اقتصادي- وزير اقتصاد و دارايي سوريه گفت: دولت در صدد است به منظور مقابله با هزينه هاي فراوان واردات نفت، اصلاحات اقتصادي را سرعت بخشد. به گزارش روزنامه الخليج چاپ امارات متحده عربي، به گفته محمد الحسين، دولت سوريه در راستاي اصلاحات اقتصادي مي كوشد سرمايه هاي خارجي بيشتري را جذب كند.وي با اشاره به اينكه توليد نفت خام سوريه كاهش يافته است گفت: هزينه واردات فرآورده هاي نفتي بيشتر از صادرات نفت خام است. الحسين افزود: دولت سوريه ناچار است فرآورده هاي نفتي را از طريق واردات تأمين كند زيرا اين يك نياز ملي است و گام نخست براي حل اين وابستگي، افزايش ظرفيت پالايش نفت سوريه است.
وي در مورد واردات فرآورده هاي نفتي سوريه گفت كه گازوئيل پس از واردات با قيمت يارانه اي در اختيار مصرف كنندگان قرار مي گيرد كه هزينه قابل ملاحظه اي را بر دولت تحميل مي كند. به گفته وزير اقتصاد سوريه، دولت از سالها پيش به منظور ساخت پالايشگاه نفت با ظرفيت 140هزار بشكه در روز در تلاش براي جذب سرمايه هاي خارجي بوده است كه هنوز قرار داد آن به امضا نرسيده است. الخليج يادآور شد كه سوريه اكنون دو پالايشگاه قديمي نفت در اختيار دارد.]]>
</TEXT>
</DOC>
<DOC>
<DOCID>HAM2-851129-080</DOCID>
<DOCNO>HAM2-851129-080</DOCNO>
<ORIGINALFILE>/1385/851129/world/_litew.htm</ORIGINALFILE>
<ISSUE>يكشنبه 29 بهمن 1385</ISSUE>
<DATE calender="Western">2007-02-18</DATE>
<DATE calender="Persian">1385/11/29</DATE>
<CAT xml:lang="fa">ادب و هنر.ادبیات</CAT>
<CAT xml:lang="en">Literature and Art.Literature</CAT>
<TITLE>
<![CDATA[خاطرات و خطراتي از مميزي آثار ادبي
چگونه داستان را فدا كنيم تا خود را نجات دهيم]]>
</TITLE>
<TEXT>
<IMAGE>/1385/851129/world/010209.jpg</IMAGE>
<![CDATA[
وقتي مسئوليت تصويب يك اثر به طور كامل به نويسنده اي واگذار مي شود، او به طور شگفت انگيزي محافظه كار مي شود
محمدرضا بايرامي
اوايل كه ما نوشتن را شروع كرديم به هر دليل- و شايد از آنجا كه مثل همين اواخر، دست و پا چلفتي بوديم- كارمان را بيشتر مي سپرديم به يك ناشر دولتي. اين ناشر چند بررس يا كارشناس- نويسنده داشت كه داستان ها را مي دادند آنها بخوانند و بعد از اينكه تصويب مي شد، تازه نوبت مي رسيد به كسي جهت اظهار نظر از جنبه محتوايي تا مبادا كار مشكل اساسي داشته و با سياست هاي كلان آن ناشر، هماهنگ نباشد. ما از اين آقا- حسابي مي ترسيديم؛ به خصوص آن اوايل. اگر ايشان تشخيص مي داد كه كتابي غيرقابل چاپ است، ديگر هيچ كاري نمي شد كرد و بي چون و چرا كار مي خوابيد. براي همين هم، همه ما- چون سرنوشتي محتوم- منتظر بوديم كه ببينيم پيه ايشان كي به تن مان ماليده مي شود و از اين رو، خبرهاي مربوط به وي، با حساسيت بين نويسندگان بازگو مي شد. مثلاً يكي از دوستان جزوه اي نوشته بود درباره اصول داستان نويسي و در بخشي كه صحبت از تجربه و اين جور چيزها بود، ترجمه شعري را آورده بود از يك شاعر خارجي كه آخرش مصرعي داشت با اين مضمون: زير باران بايد با زن رقصيد... كه آن آقا زير آن را خط كشيده و نوشته بود چشم ما روشن! ديگه چي؟
و شايد اين، تندترين برخوردي بود كه تا آن موقع، از حاج آقا مي ديديم. اما همچنان منتظر آن اتفاق بزرگ بوديم، يعني اينكه حاج آقا، كتابي را به كلي رد كند، يا سگ را بيندازد جلوي گرگ(براي توضيح، به پاورقي مراجعه شود).
اوضاع چنين بود تا اينكه من، رماني نوشتم با نام عقاب هاي تپه 60. فكر مي كردم متفاوت ترين داستان جنگ را نوشته ام و بسيار ذوق زده شده بودم و مشتاقانه منتظر بودم كه چاپ بشود. كار، در دفتر آقا مرتضي سرهنگي تصويب شد و بعد رفت پيش حاج آقا، اما مدتي بعد، خبر رسيد كه حاج آقا كارم دارد. به طور طبيعي، حسابي نگران شدم. لابد مي خواست بگويد چرا در داستانت، چيزهايي را نمي بينم كه در كار ديگران هست و چرا رزمنده ها مي ترسند يا به جاي جنگيدن به نجات حيوان ها مي روند و از كشتن دشمن، به جاي اينكه خوشحال بشوند، ناراحت مي شوند و...
دو سه روزي ديدار حاج آقا را- كه سخت به نظر مي رسيد- عقب انداختم تا روحيه ام بهتر بشود، اما دست بر قضا، در جاي ديگري با او روبه رو شدم(همچون ديدار ملك الموت و آن مرد كه از دست او به هندوستان گريخته بود). بلافاصله گفت: كارت را خواندم، ولي چيزي كه نوشتي، امكان ندارد.
با چنان عدم قطعيتي گفته بود كه فهميدم هرگونه بحث بي فايده خواهد بود. قبل از اينكه از ناراحتي وا بروم، حاج آقا آرنجش را هم آورد بالا و آن هم بي مقدمه و ناگهاني. يك لحظه فكر كردم نكند مي خواهد كاري را بكند كه بهش مي گويند پايين آوردن فك، اما او فقط مي خواست اشتباهي را توضيح بدهد: شما رزمنده اي را تصور كردين كه سينه خيز داره مي ره طرف عقاب ها و در همان حال، خاري را كه تو آرنجش رفته، با دندان در مي آره. اين امكان نداره.
لحظه اي ماتم برد، چرا كه خودم را براي چيز ديگري آماده كرده بودم، اما بعد با خوشحالي پرسيدم: چه طور امكان ندارد؟
حاج آقا دوباره آرنجش را به دهانش نزديك كرد.
- همين جور كه مي بيني، امتحان كن!
اين را گفت و رفت طرف نمازخانه. امتحان كردم و ديدم بنده خدا بدجوري راست مي گفته است. آن وقت بود كه فهميدم ايشان با چه دقتي، متن را مي خوانند به گونه اي كه علاوه بر مشكلات محتوايي، اگر مشكل ديگري هم باشد، از جلوي چشم شان دور نمي ماند.
در ديدار بعد، كلي از حاج آقا تشكر كردم كه اشكالي از كارم نگرفته و تازه، يك نكته فني را هم تذكر داده بود كه عدم رعايتش، بعدها مي توانست گزكي باشد در دست منتقدان. با وجود اين تجربه، كتاب بعدي ام هم كه رفت زير دست حاج آقا، باز كلي مضطرب شدم. اين يكي به كلي فرق مي كرد. اصلاً داستان نبود. خاطره اي بود بسيار تلخ و عجيب. سرنوشتي رقم خورده در آخرين روزهاي جنگ كه در يك هفته روي داده و در يك هفته نوشته شده بود. باز هم چيزي نوشته بودم خلاف رويه مرسوم و باز هم وقتي حاج آقا را ديدم، صدايم كرد و مي دانستم كه اين بار، اگر هم بخواهد اشتباهي را تذكر بدهد، اشتباه كلي خواهد بود نه لپي.
اما او فقط به گفتن اين جملات اكتفا كرد: عجب چيزي نوشته اي. تا به حال، چنين خاطره اي را نخوانده بودم. نتونستم بگذارمش زمين. مي خواستم كمي ازش بخوانم و بعد بروم نماز جمعه، يك وقت به خودم آمدم و ديدم داره ظهر مي شه.
و به اين ترتيب، حاج آقايي كه در ابتدا اسباب نگراني بود، به زودي تبديل شد به نقطه اتكا و حتي اميد، چرا كه با وجود او، ديگر نويسنده- كارشناسان به طور جدي و ريز، وارد مباحث محتوايي اثر نمي شدند و مي دانستند كه كارشناسي- مورد اطمينان ناشر- وجود دارد كه اين وظيفه را انجام مي دهد. در نتيجه، آثاري فرصت چاپ پيدا كردند كه در صورت واگذاري كل روال تصويب به نويسندگان، اين مجال برايشان پيدا نمي شد، به دلايل مختلف.
شايد يكي از عمده ترين دلايل اين باشد كه وقتي مسئوليت تصويب يك اثر به طور كامل به نويسنده اي واگذار مي شود، او به طور شگفت انگيزي محافظه كار مي شود. چرا؟ شايد از آن روي كه مي ترسد موقعيتش به خطر بيفتد، شايد هم فكر مي كند وكيل ناشر است و طرف اعتماد او، بنابراين نبايد ذره اي ريسك كند. يعني براي اثبات حسن نيت، بسيار سخت گيرتر از خود ناشر يا آن نهادي كه وظيفه چاپ و نشر كتاب را به عهده گرفته، عمل مي كند. مثلاً اگر ناشر بگويد مواظب ناخن هاي اثر باشيد كه خراش نيندازد، نويسنده- كارشناس ما به اين نتيجه مي رسد كه محض احتياط، بهتر است اصلاً ناخن ها كشيده شوند. نتيجه اين رويه غلط آن است كه تنها كارهايي فرصت چاپ پيدا مي كنند كه هيچ بو و خاصيتي ندارند؛ كارهايي خنثي و بي ارزش. و اين گونه است كه در سايه  اين سخت گيري ها و تنگ نظري ها، ادبيات فداي مصلحت هاي شخصي مي شود، آن هم در حالي كه ناشر يا نهاد مورد نظر، شايد اصلاً چنين چيزي را اراده نكرده است و در واقع، سخت گيران كارشناس، كاتوليك تر از پاپ مي شوند تا راه را بر داستان ببندند. براي روشن شدن بخش اخير، شايد بد نباشد كه يكي دو مثال بزنم:
بنده رماني نوشته ام به نام پل معلق. در ابتدا قرار بود اين داستان توسط ناشري چاپ شود كه سعي در حمايت از آثار جنگي دارد. به طور طبيعي در مملكتي كه تيراژ كتاب دو هزار تا است و براي كارهاي جنگي هم به سختي مي توان ناشر پيدا كرد، از دست دادن اين حمايت، معقول به نظر نمي رسيد. بنابراين، داستانم را به آن جا بردم، اما دوستان كارشناس- نويسنده با قاطعيت شگفت انگيزي، كار را به اتفاق آرا رد كردند. طبق گفته مسئول آن جا دليل را پرسيدم. مسئول وقت آن مركز جسته و گريخته، چيزهايي گفت.
معلوم بود كه اصل مطلب را نمي گويد. براي اين كه حجت را بر او تمام كرده باشم، براي اولين بار در عمرم، كوتاه آمدم و مواردي را كه گفته بود، اصلاح كردم- كه متأسفانه باعث شد بسياري از بخش هاي دوست داشتني كار از بين برود- و كار را دوباره ارائه دادم. باز هم رد شد. دليل را پرسيدم. هيچ جواب درست و حسابي داده نشد. گفتم اجازه بدهيد در جلسه دفاعيه اي شركت كنم و ببينم دلايل چيست. به بهانه اين كه نمي شود از اعضا خواست كه دوباره براي اين رمان وقت بگذارند، قبول نكرد.
گفتم حال كه اين طور است، اقلاً نوار جلسه را به من بدهيد. گفتند اين كار را هم نمي توانند بكنند. فقط بعدها- و در تماسي تلفني- يكي از اعضاي صادق جلسه به من گفت داستاني كه نوشته ام بسيار بدبينانه و تيره و تار است. او، روشن فكرترين عضو جلسه محسوب مي شد. با خود گفتم وقتي او چنين مي گويد، حالا ببين بقيه چه گفته اند. در حالي كه او يد طولايي در نوشتن داستان هاي تيره و تار داشت و قطعاً نظرات ديگران را به من گفته بود. به هر حال، پل معلق دو سال روي دستم ماند و وقتي ناشر فعلي اش گفت آن را با تأخير چاپ مي كند، اصلاً چون و چرا نكردم. اين دو سال، براي من سال هاي سختي بود. كارشناس- نويسنده هايي كه در آن جمع حضور داشتند، از جمله افرادي بودند كه من تك تك شان را به عنوان نويسنده قبول داشتم و فكر مي كردم وقتي اين افراد صاحب نظر با اين قاطعيت كارم را رد كرده اند، لابد چيزي كه نوشته ام هيچ ارزشي نداشته است. آن همه آدم كه نمي توانسته اند اشتباه كنند! كار به جايي رسيده بود كه كم كم داشتم اعتماد به نفسم را هم از دست مي  دادم، طوري كه وقتي يكي از دوستان نويسنده- كه كاره اي نبود مي توانست نظر منصفانه اي بدهد- خواست داستان را بخواند، ندادم. فكر مي كردم اگر او هم بگويد كارم بي ارزش است، حسابي سرخورده خواهم شد. آن موقع، هنوز باورم نمي شد كه دوستان كارشناس- نويسنده، صرفاً به دلايلي ديگر، كار را رد كرده باشند و تصور مي كردم لابد پاي ادبيات هم در ميان است، اما خوشبختانه، تجربيات ديگر، شناخت كاملي از اين نويسنده- كارشناس ها داد. مثلاً يكي از اين عزيزان- كه به اقتضاي زمانه گاهي راست افراطي مي شود و گاهي روشن فكر راديكال و در مراسم برندگان 20 سال ادبيات(در دوره اصلاحات)چنان سخنراني آتشيني كرد كه همه روشنفكران را هم به تعجب انداخت، جسارتش- در زماني كه راست افراطي بود و دود پشت تپه مرا رد مي كرد، فرمود اين چه كاري است كه شما دويست- سيصد صفحه مطلب نوشته ايد و يك اعزام به جبهه در آن نمي بينيم! گويا تصور حضرت ايشان، بر اين بود كه نوشتن رمان هم مثل دستور آشپزي است و مثلاً حتماً بايد از مقداري نمك، جهت مزه دادن به دست پخت، استفاده شود. يا... اما در اين جا كاري به اين چيزها ندارم و فقط مي خواهم تضادي را كه نويسنده- كارشناس ها به وجود مي آورند، توضيح بدهم: هر سه كتاب رد شده جنگي بنده، يعني دود پشت تپه، پل معلق و سايه ملخ، جوايز متعددي  گرفتند كه هيچ اهميتي ندارد، اما نكته در اين جاست كه بخشي از اين جوايز را همان مراكزي دادند كه پيش تر، كارشناسان آنها، با قاطعيت، اين كتاب ها را رد كرده بودند. اين تناقض را چگونه مي توان توضيح داد؟ مثلاً يكي از دلايل عمده رد سايه ملخ اين بود كه گفته مي شد اثر حاضر،  ربطي به ادبيات دفاع مقدس ندارد، اما وقتي كتاب را در جاي ديگري چاپ كردم و در سال 1376، از سوي جشنواره شهيد غني پور به عنوان بهترين داستان دفاع مقدس انتخاب شد، قائم مقام همان مركزي كه كارشناس- نويسنده هاي آن، كتاب را رد كرده بودند، تقديرنامه اي براي من ارسال كرد. متن تقدير نامه، از نويسنده اي سخن مي گفت كه با نوشتن كاري جنگي، تلاش كرده است كه چنين و چنان كند. يعني هم بهانه رد كردن كتاب غلط بود؛(چرا كه عده اي ديگر، آن كتاب را به عنوان كتاب برتر در رشته ادبيات دفاع مقدس برگزيده بودند)و هم اين كه، كار به گونه اي بود كه بخش ديگري از همان مركز، نه تنها با آن مخالفتي نداشت كه حتي مي توانست به آن، تقديرنامه هم بدهد. جالب تر اين كه عين همين اتفاق، براي پل معلق هم افتاد. يعني به دنبال چند جايزه اي كه كتاب گرفته بود، مركزي كه كارشناس- نويسنده هاي آن با قاطعيت با چاپ كتاب مخالفت كرده بودند، پل معلق را بهترين كتاب سال در رشته داستان اعلام كرد. يعني يك تناقض  ديگر، كه مسبب آن، كارشناس- نويسنده هايي بودند كه به راحتي امكانات هرچند اندكي را كه براي يك كتاب به وجود مي آمد، از بين مي بردند تا مباد موقعيت خود را به خطر بيندازند. در حالي كه اگر مثل همان ناشري كه برخي از كارهاي اوليه مرا چاپ كرده، بحث محتوايي اثر، كارشناس ديگري- غير از نويسنده ها- داشت، قطعاً نتيجه چيز ديگري مي شد و در آن صورت، نويسنده- كارشناس ها هم راحت تر بودند.
پاورقي:
در قصه هاي سبلان، مردي هست به نام عمو اسحق. اين عمو اسحق، الهام گرفته شده از يك شخصيت واقعي است كه من چند خاطره  داستاني از او دارم و بارها نقل كرده ام و بعضي هايش را هم خرج كرده ام- در داستان هايم- و برخي ديگر را ديگران خرج كرده اند، نوش جان. يكي از خاطرات عمو اسحق درباره سگش است و زمستاني پربرف. من اول خاطره را مي گويم و بعد شما مي توانيد سگ را برداريد و به جايش داستان بگذاريد، اگر كه مي خواهيد:
سال ها پيش كه عمو اسحق در روستا زندگي مي كرد، شبي از شب ها، از صداي پارس سگش از خواب پريد. وسط زمستان بود و چنان برفي باريده بود و چنان سرمايي بود كه نگو. عمو اسحق خيلي زود متوجه شد كه صداي پارس سگ، يك صداي معمولي نيست. حيوان، با چيزي درگير شده بود. در خانواده  عمو اسحق، سگ ارزش زيادي داشت(مثلاً همان قدر كه داستان نزد بعضي ها مي تواند داشته باشد)بنابراين و با وجود سرماي بيست- سي درجه زير صفر كوه هاي سبلان، عمو اسحق پالتويش را انداخت رو دوشش(و گويا فرصت هم نكرد كه چوبي بردارد)و زد بيرون و ديد گرگ ها دارند به زور، سگش را مي برند تا بخورند.
عمو اسحق به كمك سگش شتافت، اما گرگ ها زياد بودند و سگ و عمو اسحق، از پس آنها برنمي آمدند. تا نزديك رودخانه- كه حدود پانصد متري روستاست- اين مبارزه نابرابر ادامه داشت؛ در حالي كه هم عمو اسحق در حال يخ زدن بود و هم سگ خسته شده بود.
سرانجام عمو اسحق ديد كه يا بايد جان خودش را نجات بدهد و يا جان سگ را. بنابراين لگدي كوبيد به پشت سگ محبوبش و او را انداخت جلوي گرگ ها و شرمنده و شكست خورده، برگشت به خانه، آن هم در حالي كه در لحظات آخر، سگ از ترس، خودش را چسبانده بود به پاهاي عمو اسحق.]]>
</TEXT>
</DOC>
<DOC>
<DOCID>HAM2-851129-081</DOCID>
<DOCNO>HAM2-851129-081</DOCNO>
<ORIGINALFILE>/1385/851129/world/_mycity.htm</ORIGINALFILE>
<ISSUE>يكشنبه 29 بهمن 1385</ISSUE>
<DATE calender="Western">2007-02-18</DATE>
<DATE calender="Persian">1385/11/29</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[ا
خطوط موازي]]>
</TITLE>
<TEXT>
<IMAGE>/1385/851129/world/010215.jpg</IMAGE>
<![CDATA[
عكس: محمد توكلي
هزينه يك حمل و نقل در سال 85،  200 تومان محاسبه شده كه 37 تومان را دولت مي دهد و 100 تومان هم مسافر، بقيه اين پول را نيز شركت واحد اتوبوسراني به صورت خدمات پرداخت مي كند. توقفگاه، سوخت و گاز و شستشو را به صورت رايگان در اختيار اتوبوس هاي خصوصي قرار مي دهد و در اين زمينه و با اين محاسبه بي عدالتي اتفاق نمي افتد.
گيتي عابدي
چي شده؟ چرا اخم كردي؟ امروز از دنده چپ بلند شدي!!. يك جوري نگاه مي كني انگار ارث باباتو بالا كشيدم. تا ديروز كه نگاهم توي نگاهت مي افتاد نيشت تا بناگوش باز مي  شد. چي شده امروز به خونم تشنه اي؟  الحق كه راست گفتن آدم ها را بايد در شرايط سخت شناخت. مثل تو زياد هست. تا وقتي با بقيه خوبيد كه مجيزتون را بگن و واي به روزي كه يك نفر از در انتقاد وارد بشه! اصلاً اشتباه من اينكه دلم به حالت مي سوزه و كار و زندگيم رو ول كردم و افتادم دنبال كار تو... بشكنه اين دست كه نمك نداره. نگاه كن. چه زود هم اشكش در مي ياد. هنوز كه چيزي معلوم نشده. اين هم يك جلسه ساده است با رئيست. مي دونم تازه كاري و دلت نمي خواد همين اول بسم الله كسي بهت ايراد بگيره. اما بالاخره اينا حرفايي كه پشت سرت زده شده. چه حرف هايي؟؟ خب معلومه. مردم نگرانند كه زير آب اتوبوس هاي بليتي را بزني و خودت فرمانروا بشوي. مي ترسند كه بعد از مدتي اينطور اتو كشيده نباشي. فكر مي كنند تو را به امان خدا رها كرده اند و نظارتي بر عملكرد تو وجود ندارد. از قيمت و وضعيت كارت ناراضي هستند و چند تا موضوع ديگر كه بايد با رئيست در ميان بگذارم و خيال خودم و مردم را راحت كنم. الان هم ديگر بايد بروم. راستي اشكاتو پاك كن. جلوي مردم خوبيت نداره.
***
مدير عامل شركت واحد، سرش خيلي شلوغ است و ناهارش هم از روي ميز چشمك مي زند. بالاخره هرچه باشد او رئيس است و پاسخگو. به خاطر همين اگر تا ساعت سه و چهار همچنان بشقاب غذا روي ميز دست نخورده بماند و بالاخره با اشاره از روي ميز برداشته شود، چيزعجيبي نيست.
حجم بيشتر كارهاي روي ميز مربوط به اتوبوس هاي خصوصي است كه چند ماهي مي شود در خيابان هاي تهران در گردش هستند، هر چند ميز مملو از كاغذها، بخشنامه ها و دستورالعمل است اما او لابه لاي مصاحبه به سرعت قسمت هاي مربوط به اتوبوس هاي خصوصي را مستند پيش رويمان قرار مي دهد تا شك و شبهه اي باقي نماند.
ما هم مانند خيلي از شهرونداني كه اتوبوس سواران قهاري هستند بدمان نمي آيد به چرايي اين سؤال برسيم كه چه طور سر و كله اتوبوس هاي خصوصي در ناوگان حمل  و  نقل عمومي پيدا شد، به همين خاطر وقتي مي پرسيم، راستي طرح اين اتوبوس ها از كجا شروع شد؟ احمدي بافنده با حوصله اي كه در تمام طول مصاحبه همراهش است،  مي گويد: در اوايل انقلاب اسلامي مجموعه  شركت واحد برنامه ريزي كرد تا قسمتي از توسعه خدمات حمل و نقل تهران را در اختيار بخش خصوصي قرار دهد و در اين زمينه هم موفق بود.
به گفته مدير عامل شركت اتوبوسراني در اين مدت اين بخش كاملاً قانونمند عمل كرده، تا آنجا كه نرخ كرايه هاي آن هر سال توسط شوراي شهر مصوب مي شود. تنها يك ايراد اساسي در تمام اين مدت در آن وجود داشته و آن اين است كه راننده ها به طور مستقل خودرو خريده و بعد با سازمان قرارداد بسته و سازمان يافته كار نمي كردند.
در حقيقت شركت واحد اتوبوسراني با اين شيوه كار با 5 - 6 هزار آدم رو به رو است كه با مسائل عديده اي مثل مشكل تعميرات ماشين، فرسودگي ماشين و قطعات مختلف براي خودرو و..... روبه رو بودند. احمدي بافنده  ادامه مي دهد: اين موضوع در كنار مصوباتي كه در سنوات گذشته بعد از انقلاب اسلامي وجود داشت، شركت هاي حمل و نقل شهري به خصوص شركت واحد را به پيمان سپاري بخشي از وظايفش به بخش خصوصي، موظف مي كرد، به همين خاطر ما نيز كار خصوصي سازي را با شيوه اي جديدتر شروع كرديم.
در اقدام دوباره شركت واحد براي خصوصي سازي، خودروهاي خصوصي جمع آوري شده و در قالب شركت قرار گرفت و ديگر شركت اتوبوس با راننده به صورت مستقيم در ارتباط نبود. احمدي بافنده در ادامه اشاره مي كند كه تا كنون بيش از 25 شركت براي اين كار ثبت نام كرده اند و حدود 6 - 7 شركت فعال شده اند. به گفته او شركت ها طي يك قرارداد كاملاً مشخص، ضوابط كلي كار را از اتوبوسراني مي گيرند و طبق آن، اقدام به جذب راننده كرده و كار حمل و نقل را شروع مي كنند.
در جواب سؤالي كه مي پرسم: بيشتر نگراني هاي مردم در مورد نظارت است. اين نظارت به چه صورت انجام مي شود؟، تعدادي برگه نشانم مي دهد و مي گويد: مردم مستقيم زنگ مي زنند و من جواب شان را مي دهم. نظارت بيشتر از اين؟! يكي از كارهاي هر روز من رسيدگي به پيام هاي 1888 است.
او ادامه مي دهد: آيين نامه انضباطي را نيز به هر شركتي ابلاغ كرده و بر اساس آن با راننده و شركت متخلف برخورد مي كنيم. در اين آيين نامه، مرحله بندي تنبيهات مشخص است، در لا به لاي حرف هايش اشاره مي كند كه استفاده از اتوبوس هاي خصوصي تنها محدود به اتوبوس ها نيست و شركت هاي خصوصي مي توانند در همه نوع حمل و نقل عمومي مشاركت كنند. تنبيهات در نظر گرفته شده براي متخلفان در ابتدا اخطار كتبي، در مرحله دوم جريمه نقدي به مبلغ 500 هزار ريال براي خودرو و جريمه نقدي به ميزان دو برابر و حتي ارجاع به كميته رسيدگي به تخلفات مي شود. به گفته احمدي بافنده، اين كميته در برخي از تخلفات مي تواند اتوبوس را از راننده بگيرد و حتي در اين مرحله، يك راننده را هم اخراج كرده اند. به گفته احمدي بافنده جداي از اينكه او براي نظارت به خيابان مي رود، عوامل بازرسي و بهره برداري اين كار را انجام مي دهند. همانطور كه او گفت پيام هاي 1888 را مطالعه كرده و در اين موارد هم برخورد مي شود، اين نظارت از سوي مديرعامل شركت اتوبوسراني تا جايي است كه حتي اگر در اين مورد روزنامه اي مطلبي بنويسد، بررسي مي شود تا آن مشكل مطرح شده حل شود.
راستي بازرس هاي اتوبوس هاي بليتي بر اتوبوس هاي خصوصي نظارت مي كنند؟ احمدي بافنده در اين مورد مي گويد: در حال حاضر در سازمان نظارت، بازرس ويژه  اي وجود دارد كه از سوي خود سازمان تعيين شده، كه به فعاليت ها نظارت مي كند. يعني همه بازرس هاي ما در خطوط بليتي، اين كار را براي خطوط موازي انجام مي دهند. البته به تازگي بعضي از شركت هاي خصوصي را ملزم كرده ايم براي خطوط خود بازرس در نظر بگيرند. با شروع كار اتوبوس هاي خصوصي اين ذهنيت براي مردم ايجاد شد كه تا چند وقت ديگر تمام اتوبوس هاي ريالي از سطح شهر جمع آوري مي شود و تا آنجا كه در همين زمان هم كه كار موازي در حال انجام است، به نظر مي رسد تعداد اتوبوس هاي بليتي كم شده است؟ به اين سؤال كه مي رسيم احمدي بافنده به پنجره پشت سر كه مشرف به پاركينگ اتوبوسراني است،  اشاره مي كند و مي گويد: اينجا، يكي از توقفگاه هاي شركت اتوبوسراني است. اگر تعداد اتوبوس هاي ريالي كم شده  باشد، اين مكان بايد پر از اتوبوس باشد. در صورتي كه يك اتوبوس كار نكند، بايد 2 راننده بيكار شوند. فرض كنيد100 اتوبوس كم شده باشد. بايد 200 راننده اضافه آمده باشد و از كار بيكار شده باشند، يعني بايد 200 مرد را اخراج كرده باشيم و فكر نمي كنيم اين  همه اتفاق بدون انعكاس بماند.
از او مي پرسم پس چرا به نظر مي آيد، تعداد اتوبوس ها كم شده است؟ مدير عامل شركت اتوبوسراني تهران و حومه قبل از آن كه توضيحي در اين مورد بدهد، به اين نكته اشاره مي كند: سه دسته خطوط در بخش خصوصي فعاليت مي كنند:  يك دسته موازي با خطوط بليتي هستند. يعني در جوار اين خطوط كار مي كنند. دسته ديگر از خطوط جديد هستند. يعني بر اساس تقاضاي محلات و شورا ياري ها و بررسي هاي اقتصادي كه انجام داديم، خطوطي را اضافه كرده ايم.   دسته سوم در حقيقت به نوعي جايگزين خطوط ريالي هستند.(در سال هاي گذشته يك سري خطوط وجود داشت كه در جاي هايي كه خطوط موازي وجود نداشت،كار مي كردند مثل خط تجريش به آزادي). به اعتقاد احمدي بافنده بيشترين اعتراض در اين زمينه در مورد خطوط موازي است و در مورد دلايل اعتراض مي گويد: زيبايي در مقابل زشتي بيشتر جلوه مي كند و مشكي در مقابل سفيد. همين تضادها است كه براي مردم حق اعتراض و انتخاب ايجاد مي كند. ما در خطوط بليتي كه موازي آن خطوط خصوصي را راه اندازي كرده ايم، به مردم امكان مقايسه داده ايم.در گذشته وقتي از اتوبوس بليتي به تنهايي استفاده مي كرديد، در كنار آن اتوبوس هاي ديگري نبود تا مقايسه كنيم. تا ديروز مي گفتند، اتوبوس هايتان تأخير دارد. امروز مي گويند، چرا اتوبوس هاي خصوصي بيشتر از ريالي است؟ اما نگاه نمي كنند اين، همان زمان بندي گذشته است.
]]>
<IMAGE>/1385/851129/world/010212.jpg</IMAGE>
<![CDATA[
به اعتقاد او حضور اتوبوس هاي خصوصي در كنار اين خطوط باعث شده شهروندان فراموش كنند اين خط هميشه با كمبود اتوبوس هاي بليتي روبه رو بوده است. در عين حال اتوبوس هاي خصوصي تعداد ايستگاه هاي كمتري مي ايستند يعني ما آنها را ملزم كرده ايم حداكثر 7 ايستگاه بايستند، بنابراين سرعت حركت  آنها بيشتر به چشم مي آيند.
در حقيقت اتوبوس هاي خصوصي موظفند از سرعت بيشتر برخوردار باشند. اين حركت سريع را مي توان نوعي مترو روي سطح تهران دانست، شايد عده اي فكر كنند اين اتفاق به وسيله اتوبوس هاي سريع السير هم مي افتاد، اما احمدي بافنده نظر ديگري دارد: قرار نبود شركت واحد روز به روز بزرگتر شود. اين بر خلاف آيين نامه نظام است. نظام مي گويد، بايد سيستم هاي دولتي را محدود و بخش خصوصي و تعاوني ها را تقويت كرد و در صورتي كه ناوگان اتوبوسراني در داخل گسترش پيدا مي كرد، به جاي يك خانواده 17 هزار نفري، با يك خانواده 20 هزار نفري روبرو بوديم، كه چندان براي مديريت شهري خوب نبود.بعد از اين موضوع، بحث نرخ اتوبوس هاي خصوصي به ميان كشيده  مي شود و نارضايتي مردم از قيمت  آن، احمدي بافنده در اين مورد، توضيح مي دهد : نرخ، رابطه خاص خودش را دارد و بر اساس مسير، مقدار كيلومتر طي شده و نوع اتوبوس محاسبه مي شود، نرخ را به صورتي هماهنگ كرديم كه از لحاظ اقتصادي با حداقل فشار به مردم، يك درآمد منطقي براي راننده و شركت سرمايه گذار فراهم كند. فرمول آن هم ساده و مشخص است. آورده دولت در بخش حمل و نقل براي يك دستگاه اتوبوس تقريباً 75 ميليون تومان است. اگر بخش خصوصي بتواند در مدت يك سال كه عمر متوسط يك اتوبوس است با هر اتوبوس تقريبا 2 ميليون مسافر جا به جا كند(تقريبا عددي منطقي است)، آورده دولت براي هر سفر در بخش خصوصي 37 تومان
( 75 ميليون را تقسيم بر 2 ميليون كنيد)مي شود. هزينه يك حمل و نقل را در سال 85،  200 تومان محاسبه كرده ايم. 37 تومان دولت داده است و 100 تومان هم مسافر مي دهد( كرايه ها از 50 تا 150 تومان است كه متوسط كرايه در حال حاضر 100 تومان است و هزينه براي خطي كه كرايه اش 150 تومان است، بالاي 800 تومان است.)بقيه اين پول را نيز شركت واحد اتوبوسراني به صورت خدمات پرداخت مي كند. توقفگاه، سوخت و گاز و شستشو را به صورت رايگان در اختيار اتوبوس هاي خصوصي قرار مي دهد و در اين زمينه و با اين محاسبه بي عدالتي اتفاق نمي افتد. در مورد سوبسيد اتوبوس هاي خصوصي از او سؤال مي كنيم كه مي گويد: كنترل پرداخت سوبسيد سخت است و احتمال ايجاد فساد و باند بازي وجود خواهد داشت. بنابراين شركت واحد سوبسيد را به شكل خدمات ارائه مي دهد. طبق لايحه اي كه در شوراي اسلامي شهر تهران تصويب شد، سهم اتوبوس هاي ريالي به 60 درصد رسيد و اين موضوع باعث نگراني عده اي از مردم شد. احمدي بافنده در اين مورد مي گويد: سقف اتوبوس هاي تهران براي برنامه 5 ساله چهارم توسعه كه ما در آن قرار داريم، حدود ده هزار و پانصد دستگاه پيش بيني شده است. فرض بر اين بگذاريد كه 5000 اتوبوس بليتي داريم و سقفش را هميشه حفظ خواهيم كرد. آن 5000 اتوبوس شامل اين توسعه تا سقف حداكثر 60 نمي شود. آن وقت نمي توانيم عدالت را رعايت كنيم.]]>
</TEXT>
</DOC>
<DOC>
<DOCID>HAM2-851129-082</DOCID>
<DOCNO>HAM2-851129-082</DOCNO>
<ORIGINALFILE>/1385/851129/world/_mycity.htm</ORIGINALFILE>
<ISSUE>يكشنبه 29 بهمن 1385</ISSUE>
<DATE calender="Western">2007-02-18</DATE>
<DATE calender="Persian">1385/11/29</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[نگاه امروز
مطمئن، راحت و سريع]]>
</TITLE>
<TEXT>
<![CDATA[گروه شهري- پس از گذشت بيش از چهار ماه از اجراي طرح خصوصي سازي بخشي از اتوبوس هاي شركت واحد اتوبوسراني، نتايج اجراي طرح خصوصي سازي عالي و غيرقابل تصور به نظر مي رسد.
البته در اين ميان عمده ترين ايراد وارده به اين طرح مربوط به رعايت نشدن حريم جداسازي زن و مرد توسط برخي شهروندان است كه به رغم نصب ميله هاي تفكيك از سوي شهرداري متأسفانه اين مهم از سوي برخي شهروندان رعايت نمي شود.
اين موضوع بيان كننده اين اصل مهم است كه همكاري بيشتر شهروندان در استقرار مناسب و اصولي يك فعاليت از اهميت ويژه اي برخوردار است، اشكال ديگري كه به اين طرح واردشده مربوط به قبول نكردن كارت منزلت از سوي رانندگان اين گونه اتوبوس ها بود كه در حدود يك ماه بعد از حركت اين نوع اتوبوس ها در پايتخت اين مسئله نيز رفع و رجوع شد.
تعداد اتوبوس هاي موجود در شركت واحد 6 هزار و 900 دستگاه شامل اتوبوس هاي اسقاطي، تعميرگاه هاي سيار، پشتيباني، خدمات سرويس دهي و اتوبوس هاي فعال در ناوگان است كه از اين ميان 3 هزار و 500 دستگاه بالاي هفت سال و 3 هزار و 400 دستگاه اتوبوس زير هفت سال عمر دارد. در حال حاضر نيز فعاليت 4 هزار و 500 دستگاه اتوبوس در سطح شهر قطعي است، كه اين رقم ظرف دو سال آينده مي بايست به 10 هزار و 500 دستگاه افزايش يابد. بنابراين طبق طراحي هاي صورت گرفته قرار است تأمين دست كم 6 هزار دستگاه اتوبوس با مشاركت بخش خصوصي انجام شود. از سوي ديگر تعداد اتوبوس هاي بخش خصوصي فعال در سطح شهر تهران در حال حاضر 700 دستگاه اعلام شده و اتوبوس هاي بليتي در حال حاضر در 285 خط فعال هستند كه به هيچ وجه حذف يا كاهش نخواهند يافت.
بنابراين استفاده از بخش خصوصي در ناوگان حمل و نقل عمومي شركت واحد به صورت خطوط موازي با اتوبوس هاي بليتي، يا جانشين اتوبوس هاي ريالي با هدف كاهش قيمت و افزايش كيفيت(به عنوان نمونه خط همت به چيتگر كه از ابتدا ريالي بوده به بخش خصوصي واگذار و كرايه 250 توماني آن به 200 تومان كاهش يافت)و يا به صورت راه اندازي خطوط جديد و افزايش ظرفيت ناوگان خواهد بود. از زمان راه اندازي اين بخش زير نظر شركت واحد، ميزان استقبال بخش خصوصي از اتوبوس هاي شركت واحد بسيار بالا است به طوري كه هم  اكنون، علاوه بر 400 نفر كه در اين بخش فعال شده اند يك هزار راننده ديگر نيز در نوبت دريافت اتوبوس هاي خصوصي هستند. اين در حالي است كه صدها متقاضي ديگر به دليل نبود ظرفيت از ورود به اين بخش بازمانده اند.
امنيت شغلي رانندگان كه تصميم دارند به اين بخش از ناوگان اتوبوسراني بپيوندند موضوعي است كه مي تواند تا حدودي تصميم گيري را براي آن مشكل كند از اين رو و به گفته مسئولان اتوبوسراني بيمه آن دسته از رانندگاني كه با شركت واحد قطع ارتباط كرده و به سيستم اتوبوسراني خصوصي پيوسته اند تا هنگامي كه توسط شركت خصوصي طرف قرارداد بيمه نشوند قطع نخواهد شد و به عنوان نوعي امنيت شغلي براي آنها حفظ خواهد شد.]]>
</TEXT>
</DOC>
<DOC>
<DOCID>HAM2-851129-083</DOCID>
<DOCNO>HAM2-851129-083</DOCNO>
<ORIGINALFILE>/1385/851129/world/_siasatw.htm</ORIGINALFILE>
<ISSUE>يكشنبه 29 بهمن 1385</ISSUE>
<DATE calender="Western">2007-02-18</DATE>
<DATE calender="Persian">1385/11/29</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[اعمال فشار لابي صهيونيسم بر دولت آرژانتين بيشتر شده است
سناريوي آميا]]>
</TITLE>
<TEXT>
<IMAGE>/1385/851129/world/010197.jpg</IMAGE>
<![CDATA[
محسن پيريايي
گروه سياسي- سناريويي كه از 27 تير ماه 1373 به دنبال انفجار دو مركز مربوط به يهوديان آرژانتين آغاز شد اكنون 12 سال است حكايت گر تلاش هايي هدفمند در جهت مخدوش كردن چهره جمهوري اسلامي ايران در عرصه هاي بين المللي است كه البته چندين بار ناكام ماندن اين تلاش ها باز هم از عزم دشمنان براي اعمال فشار بر ايران نكاسته است.
در اين مدت مدارك و شهادت هاي بسياري برضد ايران مطرح شده كه به آشكارترين شكل، جعلي  و كذب بودن آنها مشخص شده، اما باز هم تلاش ها براي گناهكار جلوه دادن ايران در اين ماجرا از جانب صهيونيست ها و عوامل آنها در آرژانتين متوقف نشده است.
به محض وقوع انفجار در دو مركز به نام هاي انجمن دو جانبه اسرائيل- آرژانتين(آميا)و هيأت انجمن هاي اسرائيلي- آرژانتيني(دايا)، مقامات رژيم صهيونيستي سريعاً  ايران را مسئول اين انفجار ها دانسته و پس از آن تلاش كردند با برگزاري تظاهرات متعدد در مقابل سفارت ايران در
بوئنوس آيرس فضاي رسانه اي را به شدت تحت تأثير تبليغات خود قرار دهند.
پس از وقوع اين انفجار ها مسئوليت پرونده به خوان  خوزه گالئانو، قاضي فدرال آرژانتيني سپرده شد. عملكرد اين قاضي آرژانتيني در تهيه پرونده ساختگي بر ضد جمهوري اسلامي ايران،  پرداخت رشوه به كساني كه خود را شاهد اين پرونده معرفي كردند و ديگر اقدامات وي در اين خصوص موجب شد تا گالئانو كه مشمول 11 اتهام رسمي در جريان مدرك سازي هاي خود شده بود در تاريخ 12 مرداد 1384 توسط شوراي عالي قضات آرژانتين از سمت خويش عزل شد و پروانه قضاوت وي ابطال گرديد. عزل قاضي گالئانو به وضوح حكايت گر دروغين بودن تمامي اتهاماتي بود كه وي در طول يازده سال در اختيار داشتن پرونده آميا بر ضد جمهوري اسلامي ايران و اتباع ايراني مطرح كرده بود. البته واضح است كه گالئانو تنها نماينده جريان متنفذ اسرائيلي در دستگاه قضايي آرژانتين در رابطه با پرونده آميا نبود و با كنار رفتن وي، روند ايراد اتهامات بر ضد ايران متوقف نشد.
خوان گالئانو در جريان بررسي پرونده، چندين نفر را وادار كرده بود تا با هويت مخفي به نفع فرضيه وي مبني بر دست داشتن ايران در وقوع انفجارها رأي دهند كه از جمله آنها مي توان به يكي از وكلاي مدافع پرونده آميا و همچنين برخي ايرانيان فراري از ايران اشاره كرد. گالئانو در همين حال 400 هزار دلار رشوه به يك دلال اتومبيل هاي سرقتي از سوي سرويس اطلاعاتي آرژانتين پرداخت كرد تا وي در دادگاه اعتراف كند يك دستگاه كاميونت را در اختيار عناصر حزب الله لبنان كه از جانب ايران براي بمب گذاري مأموريت يافته بودند، قرار داده است.
اين قاضي آرژانتيني همچنين در سال 1382 حكم بين المللي مبني بر بازداشت 8 ديپلمات ايراني و از جمله  هادي سليمان پور سفير سابق ايران در آرژانتين را صادر كرد كه اين حكم به بازداشت سليمان پور در تاريخ 30 مرداد همان سال در شهر دورهام انگليس انجاميد، اما از آنجايي كه مدارك ارائه شده از سوي قاضي گالئانو مورد پذيرش محاكم قضايي انگليس قرار نگرفت وي روز 21 شهريور با قيد وثيقه آزاد شد و در نهايت در روز 22 آبان 82 دادگاه انگليس حكم نهايي را مبني بر بي گناهي سفير سابق ايران در آرژانتين صادر نمود و پرونده را رسماً مختومه اعلام كرد. اين حكم قضايي يكي از صريح ترين اسنادي است كه نشان مي دهد 6000 صفحه اسناد ارائه شده از سوي گالئانو به دادگاه انگليس براي اثبات گناهكار بودن ديپلمات ايراني در قضيه آميا، واهي و ساختگي بوده و حكايت از نفوذ صهيونيسم بر دستگاه قضايي آرژانتين در آن زمان دارد.
پس از آن كه مشخص شد قاضي آرژانتيني در دسيسه اي مشترك با دولت كارلوس منم، رئيس جمهور وقت آرژانتين كه تا سال 1999 اين سمت را در اختيار داشت، چهار افسر آرژانتيني بيگناه را بين 8 تا 10 سال در رابطه با پرونده آميا در زندان نگه داشته و از طرفي به يك دلال اتومبيل هاي سرقتي نيز رشوه داده تا در دادگاه به نفع فرضيه او و بهتر بگوييم فرضيه اسرائيل شهادت دروغ بدهد، همان گونه كه اشاره شد خوان خوزه گالئانو از منصب قضاوت در آرژانتين عزل شد.
با سپرده شدن مسئوليت پرونده به قاضي كانيكو با كورال هر چند ساختگي بودن محتويات اين پرونده و اتهامات آن بر ضد ايران به وضوح مشخص شد اما در تاريخ 31 ارديبهشت 1385 باز هم دولت آرژانتين تحت فشار انجمن هاي آميا و دايا و گروهي جديد متشكل از خانواده قربانيان جهت بطلان حكم تبرئه متهمان انفجار آميا دادگاه استيناف را تشكيل داد، اما جالب آن كه دادگاه پس از شنيدن سخنان شكات و وكلاي آنها، حكم دادگاه پيشين مبني بر تبرئه متهمان و نيز اعلام جرم بر ضد دولت منم و خوان گالئانو را مورد تأييد قرار داد و بار ديگر بر ادعاهاي دروغين نهادهاي صهيونيستي خط بطلان كشيد.
اما زماني كه سخن از تلاش فراوان لابي صهيونيستي و انفعال دولت آرژانتين در مقابل آن باشد، نبايد تعجب كرد اگر آرژانتين نسبت به تعليق قرارهاي بازداشت بين المللي اتباع ايران توسط پليس بين الملل( اينتر پل)اعتراض كند.
پس از اعتراض آرژانتين در سال 2004 كه تصميم گيري در اين باره را به مجمع عمومي ساليانه اينترپل در مهر ماه 84 موكول كرد، اين بار نيز رئيس اينترپل با اعلام اينكه قاضي آرژانتيني در رسيدگي به پرونده آميا مرتكب خلاف شده، عملاً كليه اتهامات و شايعات درباره دست داشتن برخي اتباع ايران در اين انفجار را رد كرد. در اين جلسه 95 كشور از مجموع 100 كشور عضو اينترپل به نفع ايران رأي دادند.
اما داستان همچنان ادامه دارد. دادستان هاي جديدي كه براي پرونده معين شدند طي يك سال و نيم تحقيق با گردآوري 855 صفحه سند و مدرك بار ديگر مدعي شدند كه دريافته اند تصميم گيري در مورد انفجار آميا در ايران و توسط مقامات جمهوري اسلامي ايران انجام شده است و به همين دليل از قاضي تحقيق خواستند كه حكم دستگيري بين المللي هفت مقام و ديپلمات ايراني را به اينترپل و دولت ايران ابلاغ كند. جالب آنكه نام پنج نفر از 7 نفر مذكور با فهرست گالئانو كه پيش از آن اينترپل به صراحت صحت آن را رد كرده بود، مشترك است.
به هر حال وجود فشارهاي سياسي به دولت آرژانتين در اين خصوص موضوعي است كه بسياري به آن معترفند. آلخاندرو روآ مسئول سابق واحد ويژه تحقيقات آميا در مصاحبه با روزنامه لاناسيون چاپ بوئنوس آيرس گفته بود: دولت و دستگاه قضايي آرژانتين بر اثر فشارهاي سياسي به مسئوليت خود در زمينه پيشگيري از انفجارها و همچنين انجام تحقيقات و وظايف خود عمل نكرده اند. نستور كريچنر، رئيس جمهور آرژانتين نيز در جايي گفته است: رئيس جمهور هرگز درخواست رهبران يهودي دال بر قطع روابط با ايران را نمي پذيرد. كريچنر همچنين طي سخناني در تاريخ 28تير 1385 با تاكيد بر اينكه در هيچ يك از زد و بندهاي كثيف جامعه يهودي و دولت كارلوس منم شركت نداشته، قاضي گالئانو و مقامات دولت منم را به پنهان ساختن مدارك عمليات تروريستي كه منجر به انفجار آميا شد، متهم ساخت. از سوي ديگر دولت آرژانتين طي اين سالها در مقابل درخواست قطع كامل روابط سياسي با ايران مقاومت كرده كه اين امر حاكي از آگاهي نسبي آن به زد و بندهاي پشت پرده بوده است، اما باز هم بايد تاكيد كرد كه اعمال فشار از سوي محافل صهيونيستي و همچنين آمريكا بر دولت آرژانتين به حدي است كه اين دولت همچنان پيگير پرونده آميا و ادعاي واهي خود مبني  بر دست داشتن ايران در اين انفجار است؛ ادعايي كه چندين بار و به واضح ترين شكل موجود بي اساس بودن آن ثابت شده است. اينجاست كه بايد پرسيد دولت آرژانتين به عنوان يك واحد سياسي مستقل چرا تا اين حد در قبال اين مسئله و در مقابل جريان صهيونيسم منفعلانه عمل مي كند؟
ذكر اين نكته ضروري است كه طرح مجدد پرونده آميا و جريان سازي پيرامون آن، شهريور ماه گذشته و در پي ديدار رئيس لابي صهيونيستي آمريكا(آپپك)با نستور كريچنر، رئيس جمهور و خورخه تايانا، وزير خارجه آرژانتين و همچنين ديدار وزيران خارجه آرژانتين و اسرائيل در حاشيه اجلاس مجمع عمومي سازمان ملل در نيويورك صورت گرفته است. اين ديدارها در حالي صورت گرفت كه رژيم صهيونيستي به علت حملات وحشيانه خود به لبنان در خلال جنگ 33 روزه و همچنين انجام جنايات بيرحمانه در فلسطين، به شدت در معرض انتقاد قرار داشت و از اين رو اسرائيل و واشنگتن بار ديگر تلاش كردند با توسل به پرونده سراسر فساد آميا، افكار عمومي را متوجه جمهوري اسلامي ايران و حزب ا... لبنان نمايند تا از فشارها بر رژيم صهيونيستي بكاهند.
پس از اعمال فشار لابي صهيونيستي بر دولتمردان آرژانتيني و پس از آنكه گروه هاي فشار باز هم در برابر احكام حقوقي اينترپل تمكين نكرده و مجدداً تلاش خود را به منظور سوق دادن پرونده در جهت اهداف سياسي خود تشديد كردند، آخرين نشست پليس بين الملل براي بررسي پرونده آميا، سوم بهمن ماه برگزار شد.
در اين نشست مقامات ايراني مستندات و استدلال هاي خود را مبني بر عدم دخالت ايران در اين انفجارها، اعلام و موضوع دخالت اتباع ايراني در اين انفجارها را كه مجمع اينترپل در نشست مهرماه 84 خود در برلين با رأي قاطع آن را تاييد كرده بود، اتهاماتي بي اساس دانستند.
بنابر اظهارات مقامات آگاه 5 نفر از شهودي كه در اين دادگاه طرف آرژانتيني به اظهارات آنها استناد كرده از اعضاي گروهك منافقين و جالب آنكه 2 نفر از آنها از سوي اينترپل تحت تعقيب مي باشند.
پس از پايان جلسه استماع گفته هاي طرف ايراني و آرژانتيني از سوي اينترپل كه در ليون فرانسه برگزار شد، رونالد نابل رئيس اينترپل اعلام كرد موضوع در كميته اجرايي اينترپل بررسي و نتايج آن اسفند ماه اعلام خواهد شد.
به دنبال اين نشست، روزنامه آمريكايي واشنگتن پست در راستاي فشار لابي صهيونيستي پليس بين الملل را به خاطر دادن فرصت دو ماهه براي بررسي و حل و فصل پرونده آميا به بي توجهي در انجام وظايفش متهم كرد و همين مسئله موجب واكنش رئيس اينترپل شد.
رونالد نابل تاكيد كرد كه اينترپل به دنبال اجراي اساسنامه و آيين نامه خود است و در اين زمينه همه تلاش خود را انجام مي دهد.
وي تصريح نمود: نه رئيس جمهور، نه عضو كابينه و نه كمپانيهاي ويژه نمي توانند بر تصميم اينترپل تاثيرگذار باشند.
به هر حال طبيعي است چنانچه پليس بين الملل همانند گذشته نگاه بي طرفانه خود را متوجه پرونده آميا كند، باز هم براي چندمين بار با قاطعيت بيگناهي ايران در اين پرونده اثبات خواهد شد، هر چند بايد در اين ميان همچنان منتظر اعمال فشار لابي  صهيونيسم و انفعال آرژانتين بود و حتي از ناديده گرفتن حقانيت جمهوري اسلامي ايران چندان تعجب نكرد.]]>
</TEXT>
</DOC>
</HAMSHAHRI2>
