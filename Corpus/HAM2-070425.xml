<?xml version="1.0" encoding="UTF-8" standalone="no"?>
<!DOCTYPE HAMSHAHRI2 SYSTEM "hamshahri.dtd">

<HAMSHAHRI2>
<COPYRIGHT>
<![CDATA[Hamshahri2 Corpus, Beta Release!
Copyright 2004-2008, Database Research Group (DBRG), Faculty of Engineering, University of Tehran
All the news content in the corpus is copyrighted by Hamshahri Newspaper (www.hamshahri.net)

Homepage:
http://ece.ut.ac.ir/dbrg/hamshahri/ham2

Contact:
darrudi@insf.org 

Please view the enclosed `Help.txt` file in the package for more information (tag description, etc).

IT IS A BETA RELEASE, PLEASE DON NOT REDISTRIBUTE IT!]]>
</COPYRIGHT>
<DOC>
<DOCID>HAM2-860205-001</DOCID>
<DOCNO>HAM2-860205-001</DOCNO>
<ORIGINALFILE>/1386/860205/news/_adabh.htm</ORIGINALFILE>
<ISSUE>چهارشنبه 5 ارديبهشت 1386 - سال پانزدهم - شماره4251 - Apr 25, 2007</ISSUE>
<DATE calender="Western">2007-04-25</DATE>
<DATE calender="Persian">1386/02/05</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
<![CDATA[ميز شام، مشكلات نمايشگاه كتاب را حل كرد
همه ناشران ايراني تا آخر هفته ثبت نام مي كنند تا در كنار ناشران خارجي، بيستمين نمايشگاه بين المللي كتاب تهران يكپارچه در مصلي برگزار شود]]>
</TITLE>
<TEXT>
<![CDATA[گروه ادب و هنر- سرانجام جدال نفس گير ناشران و وزارت فرهنگ و ارشاد اسلامي، به ميز شام رسيد و ضيافت آشتي كنان و كتاب و نمايشگاه، تكليف را زودتر از زمان مورد انتظار، روشن كرد.
شامگاه روز دوشنبه، در شرايطي كه جلسه نهايي نمايندگان تشكل هاي نشر، به روز سه شنبه محول شده بود، ناگهان خبر رسيد كه همه مسئولان اصلي نمايشگاه امسال، با همه نمايندگان تشكل هاي اصلي نشر در حال صرف شام هستند. در اين جلسه كه از ساعت 6/30 عصر روز دوشنبه، سوم ارديبهشت در مؤسسه نمايشگاه هاي فرهنگي آغاز شد، محسن پرويز، رئيس نمايشگاه، احسان الله حجتي، رئيس مؤسسه نمايشگاه هاي فرهنگي، جلال ذكايي، معاونت هماهنگي و ارتباطات نمايشگاه و نمايندگاني از اتحاديه ناشران و كتابفروشان تهران، شركت تعاوني ناشران و كتابفروشان تهران، انجمن فرهنگي ناشران كتب دانشگاهي، انجمن فرهنگي ناشران كتاب كودك و نوجوان و انجمن فرهنگي ناشران كتاب هاي آموزشي حضور داشتند. نتيجه قابل پيش بيني است، مهلت ثبت نام براي حضور در نمايشگاه بيستم، تا ساعت 11/30 روز جمعه 7/2/86 تمديد شد.
با اين وصف، جلسه اي كه قرار بود روز گذشته و در ادامه نشست هاي اتحاديه ناشران و باقي تشكل هاي نشر براي تصميم گيري درباره حضور و نبود در نمايشگاه تشكيل شود، منتفي شد. اين اقدام كه در سكوت خبري كامل و كاملاً ناگهاني انجام پذيرفت، گره كور ماجرا را باز كرد و ابتكار عمل را كاملاً به وزارت فرهنگ و ارشاد اسلامي سپرد. حالا اتحاديه ناشران در اطلاعيه اي كه پس از شام دوشنبه صادر كرده و به امضاي همه تشكل هاي ياد شده، رسيده است، نوشته: به اين وسيله از همه ناشران ارجمندي كه تاكنون براي ثبت نام در نمايشگاه اقدام نكرده اند، دعوت مي كنيم در مدت ياد شده براي دريافت فرم ثبت نام و شركت در بيستمين نمايشگاه بين المللي كتاب تهران به مؤسسه نمايشگاه هاي فرهنگي مراجعه فرمايند.
مدير نشر ققنوس، يكي از ناشران كه تا پيش از جلسه روز دوشنبه ثبت نام نكرده بود، حالا از آمادگي اين نشر براي ثبت نام خبر مي دهد و مي گويد: اين توافق صورت گرفته و طبيعي است كه حالا ديگر ناشران باقي مانده ثبت نام كنند. وزارت ارشاد از خير گرفتن نامه درخواست و توضيحات از ناشران گذشته و نمايشگاه را هم يكپارچه برگزار مي كند، ما هم ثبت نام مي كنيم.
منظور امير حسين زادگان از نامه درخواست و توضيحات، همان درخواست مكتوبي است كه برخي از ناشران، عذرخواهي تعبير كرده بودند. ظاهراً اين نامه، گذشته از بحث يكپارچگي، يكي از موانع اصلي حضور ناشران بوده است.
حسين زادگان ادامه مي دهد: البته، حالا كه ديگر تنها يك هفته تا نمايشگاه باقي است، ما آمادگي لازم را براي شركت نداريم. هر سال خودمان را از مدتي قبل آماده مي كرديم، اما امسال اين قدر اين ماجرا اما و اگر پيدا كرد كه تقريباً هيچ كاري براي نمايشگاه نكرده ايم.
علاوه بر اين، كمبود فضا و خرد شدن غرفه ها در بين ناشران، باعث شده است كه بسياري از ناشران، نگران تحويل گرفتن غرفه اي كوچك و نه چندان مناسب باشند.اما حالا پس از صرف شام انتظار مي رود كه همه ناشران به خوبي و خوشي ثبت نام كنند، غرفه بگيرند و پرونده نمايشگاه امسال نيز بسته شود.
اطلاعيه اتحاديه ناشران
از همه ناشران ارجمندي كه تاكنون براي ثبت نام در نمايشگاه اقدام نكرده اند، دعوت مي كنيم در مدت ياد شده براي دريافت فرم ثبت نام و شركت در بيستمين نمايشگاه كتاب به مؤسسه نمايشگاه هاي فرهنگي مراجعه فرمايند.]]>
</TEXT>
</DOC>
<DOC>
<DOCID>HAM2-860205-002</DOCID>
<DOCNO>HAM2-860205-002</DOCNO>
<ORIGINALFILE>/1386/860205/news/_adabh.htm</ORIGINALFILE>
<ISSUE>چهارشنبه 5 ارديبهشت 1386 - سال پانزدهم - شماره4251 - Apr 25, 2007</ISSUE>
<DATE calender="Western">2007-04-25</DATE>
<DATE calender="Persian">1386/02/05</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
<![CDATA[طنز مدرن در فضاي جنگ]]>
</TITLE>
<TEXT>
<IMAGE>/1386/860205/news/021141.jpg</IMAGE>
<![CDATA[
گروه ادب و هنر: بعد از يك وقفه كوتاه مدت، ماه قرمز به كارگرداني سعيد ابراهيمي فر وارد مرحله تدوين شد. به گفته اين كارگردان، شهرام مكري چند روزي است كه تدوين اين فيلم را شروع كرده و پيش بيني مي شود مراحل فني فيلم تا پايان ارديبهشت ماه به پايان برسد. ابراهيمي فر زمان اكران فيلم را منوط به تصميم تهيه كننده مي داند.ماه قرمز اثري در ژانر دفاع مقدس است كه بر اساس فيلمنامه اي از رضا مقصودي جلوي دوربين رفته است. اين فيلم روايتگر زندگي نوجواني به نام نويد است كه وظيفه رساندن آمبولانس اهدايي اهالي روستاي محل زندگي خود به جبهه را بر عهده مي گيرد.ابراهيمي فر اين فيلمنامه را به خاطر طنز مدرني كه در فضاي جنگ داشته پسنديده است. حسن پورشيرازي، عليرضا مهابادي، كورش سليماني و حسين فلاح بازيگران اصلي ماه قرمز هستند.]]>
</TEXT>
</DOC>
<DOC>
<DOCID>HAM2-860205-003</DOCID>
<DOCNO>HAM2-860205-003</DOCNO>
<ORIGINALFILE>/1386/860205/news/_adabh.htm</ORIGINALFILE>
<ISSUE>چهارشنبه 5 ارديبهشت 1386 - سال پانزدهم - شماره4251 - Apr 25, 2007</ISSUE>
<DATE calender="Western">2007-04-25</DATE>
<DATE calender="Persian">1386/02/05</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
<![CDATA[خبر]]>
</TITLE>
<TEXT>
<![CDATA[سفيران موسيقي ايراني، به اروپا مي روند
گروه ادب و هنر- شجريان، درخشاني، فرج پوري، فيروزي و همايون، تور بهاري موسيقي ايراني را در اروپا آغاز مي كنند.در نخستين تور اروپايي سال جديد محمدرضا شجريان و گروه تازه تشكيل يافته او در ارديبهشت و خردادماه در شهرهاي لندن، اسلو، استكهلم، گوتنبرگ، آمستردام، فرانكفورت، برلين و كلن، برنامه هايي از موسيقي ايراني را اجرا مي كنند.اين برنامه ها كه از نهم ارديبهشت(29 آوريل)در انگلستان آغاز مي شود،  تا اواسط خرداد ادامه خواهد داشت و اعضاي گروه، كنسرت هاي پاياني خود را 4، 6 و 8 خرداد در شهرهاي فرانكفورت، كلن و برلين اجرا مي كنند.برنامه هاي از پيش تعيين شده،  حكايت از آن دارد كه محمدرضا شجريان و گروهش در دو بخش ماهور و شور- افشاري هنرنمايي مي كنند.در اين برنامه ها تصنيف هايي قديمي چون سرو چمان و سخن عشق به آهنگ سازي استاد بزرگ آواز ايراني اجرا مي شود و همايون شجريان در آوازها و تصنيف هاي ساخته پدر،  با تنبك و آواز او را همراهي مي كند.
پايان ميهماني، آغاز صحنه جرم
گروه ادب و هنر- فيلم هاي نقاب و صحنه جرم، ورود ممنوع از 12 ارديبهشت جايگزين اخراجي ها و ميهمان خواهند شد. نقاب به كارگرداني كاظم راست گفتار و صحنه جرم، ورود ممنوع كار ابراهيم شيباني است. نقاب، دومين فيلم راست گفتار است. در اين فيلم پارسا پيروزفر، امين حيايي، محمدرضا شريفي نيا و گوهر خيرانديش حضور دارند. اما صحنه جرم... نيز دومين فيلم شيباني است و با حضور بازيگراني چون حميد فرخ نژاد، شقايق فراهاني و پولاد كيميايي به روي پرده خواهد رفت.
عقب نشيني لوور به نفع خليج فارس
گروه ادب و هنر - نام خليج عربي در برخي از آثار ايراني موزه لوور پاريس به خليج فارس تغيير كرد.اين اقدام درست وقتي مورد توجه مسئولان ايران قرار گرفت كه خبر ايجاد شعبه اي از لوور در امارات متحده عربي منتشر شد. همزمان با اين خبر، توجه رسانه ها به بروشورها و كاتالوگ هاي اين موزه جلب شد و پس از آن بود كه رئيس سازمان ميراث فرهنگي به رئيس موزه لوور نامه داد و از طريق رايزن فرهنگي سفارت فرانسه در ايران، قضيه را پي گيري كرد و سرانجام، خليج عربي در شناسنامه آثار تاريخي ايراني موجود در لوور، خليج فارس شد.
هم انديشي نگارگري در موزه امام علي
هم انديشي 2 روزه اي با عنوان نقاشي ايراني(نگارگري)و نقاشي نوگرا و معاصر ايران، تداوم يا گسست؟ در خردادماه امسال در موزه امام علي برگزار مي شود.تعريف و مشخصه هاي نقاشي سنتي ايراني يا نگارگري در اين هم انديشي بررسي خواهد شد.]]>
</TEXT>
</DOC>
<DOC>
<DOCID>HAM2-860205-004</DOCID>
<DOCNO>HAM2-860205-004</DOCNO>
<ORIGINALFILE>/1386/860205/news/_adabh.htm</ORIGINALFILE>
<ISSUE>چهارشنبه 5 ارديبهشت 1386 - سال پانزدهم - شماره4251 - Apr 25, 2007</ISSUE>
<DATE calender="Western">2007-04-25</DATE>
<DATE calender="Persian">1386/02/05</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
<![CDATA[قدس، قلب طلايي اسلام در كانون]]>
</TITLE>
<TEXT>
<![CDATA[گروه ادب و هنر - سيزدهمين جشنواره يك هفته با كانون از 4 تا 11 ارديبهشت ماه با عنوان قدس قلب طلايي جهان اسلام در مركز آفرينش هاي فرهنگي و هنري كانون برگزار مي شود.اين جشنواره هر سال با يك موضوع خاص برگزار شده و كودكان با بيش از 27 نوع فعاليت كانون در كتابخانه هاي با سابقه آن شامل قصه گويي، شعرخواني، نمايش عروسكي، نمايش فيلم، روزنامه ديواري، كتابخواني، نقاشي، سفالگري، تكه چسباني، معرفي وقايع و... آشنا مي شوند.همچنين علاوه بر برنامه هاي اصلي قرار است فعاليت هايي مانند اجراي نمايش و برپايي كارگاه هاي هنري براي بازديدكنندگان جشنواره انجام شود.
اين جشنواره با هدف آشنايي هرچه بيشتر كودكان و نوجوانان با فلسطين و مبارزه مردم مسلمان آن سرزمين با اشغالگران صهيونيست و ايجاد حس همدلي و همدردي كودكان ايراني با همسالان فلسطيني و لبناني خود برپا مي شود و 13 استان كشور با ارائه فعاليت هاي خود مشاركت خواهند داشت.در روز 12 ارديبهشت نيز در آئيني از مربيان و كتابخانه هاي موفق كانون هاي سراسر كشور در سال 1385 با اهداي جوايزي تقدير مي شود.]]>
</TEXT>
</DOC>
<DOC>
<DOCID>HAM2-860205-005</DOCID>
<DOCNO>HAM2-860205-005</DOCNO>
<ORIGINALFILE>/1386/860205/news/_adabh.htm</ORIGINALFILE>
<ISSUE>چهارشنبه 5 ارديبهشت 1386 - سال پانزدهم - شماره4251 - Apr 25, 2007</ISSUE>
<DATE calender="Western">2007-04-25</DATE>
<DATE calender="Persian">1386/02/05</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
<![CDATA[كوتاه]]>
</TITLE>
<TEXT>
<IMAGE>/1386/860205/news/021126.jpg</IMAGE>
<![CDATA[
نشان خانه تئاتر
اكبر رادي به عنوان يكي از چهره هاي تاثيرگذار ادبيات نمايشي ايران در جشن كانون نمايشنامه نويسان خانه تئاتر مورد تجليل قرار مي گيرد. در اين مراسم نشان خانه تئاتر، به اكبر رادي ارائه مي شود. اين مراسم بعد از ظهر روز دوشنبه 10 ارديبهشت ماه بر پشت بام خانه هنرمندان برگزار مي شود. طي اين مراسم چهره هايي همچون قطب الدين صادقي،  محمود استاد محمد و صدر الدين شجره يادداشتهاي كوتاهي را درباره  اكبر رادي ارائه مي كنند.
]]>
<IMAGE>/1386/860205/news/021129.jpg</IMAGE>
<![CDATA[
گزيده اشعار
گزيده  شعرهاي بهاء الدين خرمشاهي منتشر مي شود. اين گزيده در كتابي با نام زنده - ميري در 304 صفحه منتشر خواهد شد.  از سبزه تا ستاره نيز عنوان سيزدهمين مجموعه مقالات خرمشاهي است كه به چاپ مي رسد. اين اثر بالغ بر 50 مقاله در زمينه هاي قرآن پژوهي، حافظ پژوهي، دين پژوهي، فلسفه و.. است. ديگر كتابي هم كه از اين نويسنده و پژوهشگر منتشر خواهد شد، برگزيده و شرح 400 غزل از غزليات شمس با 5 فهرست متفاوت است.
]]>
<IMAGE>/1386/860205/news/021132.jpg</IMAGE>
<![CDATA[
رقص با دوربين
مستند رقص با دوربين درباره خسرو سينايي، 19 ارديبهشت ماه به نمايش درمي آيد. مستند رقص با دوربين به كارگرداني سميرا سينايي از جمله فيلمهايي است كه به سفارش رضا ميركريمي درباره تعدادي از فيلم سازان و بازيگران تهيه مي شود. اين مستند را دختر سينايي ساخته است. سميرا سينايي مي گويد: هميشه به اين فكر مي كردم كه اگر روزي تصميم به فيلم سازي بگيرم، آن فيلم قطعا درباره پدرم است.
]]>
<IMAGE>/1386/860205/news/021138.jpg</IMAGE>
<![CDATA[
ترش و شيرين در دانشگاه تهران
محسن نامجو امروز در دانشگاه تهران به اجراي موسيقي مي پردازد. به گزارش فارس، كنسرت نامجو ساعت 15 چهارشنبه 5 ارديبهشت در تالار شيخ مرتضي انصاري دانشكده حقوق دانشگاه تهران برگزار مي شود. محسن نامجو خواننده، موسيقي دان و ترانه سرا، متولد اسفند 1354 در تربت جام است. نامجو از بهمن 76 تحصيل را نيمه كاره رها كرده و فعاليت خود را به شكل تجربي و غير آكادميك ادامه داد. صداي او را در تيتراژ سريال ترش و شيرين ساخته رضا عطاران شنيده ايم.
]]>
<IMAGE>/1386/860205/news/021135.jpg</IMAGE>
<![CDATA[
نقاشي با سه تار
رضا درخشاني نقاش و موسيقي دان ايراني پس از برپايي نمايشگاه بالاتر از سياهي در تهران تازه ترين آثارش را به فرانسه و آمريكا مي برد و همراه با نوازندگي سه تار عرضه مي كند. او با پايان فصل بهار به دعوت گالري هنر 77 راهي پاريس مي شود تا 25 اثر جديدش را به نمايش بگذارد. سپس براي برپايي نمايشگاهي ديگر راهي نيويورك مي شود. اين نقاشي ها به صورت آبستره به درخت ميوه انار پرداخته  است.]]>
</TEXT>
</DOC>
<DOC>
<DOCID>HAM2-860205-006</DOCID>
<DOCNO>HAM2-860205-006</DOCNO>
<ORIGINALFILE>/1386/860205/news/_akhar.htm</ORIGINALFILE>
<ISSUE>چهارشنبه 5 ارديبهشت 1386 - سال پانزدهم - شماره4251 - Apr 25, 2007</ISSUE>
<DATE calender="Western">2007-04-25</DATE>
<DATE calender="Persian">1386/02/05</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[عكس:روز]]>
</TITLE>
<TEXT>
<IMAGE>/1386/860205/news/021156.jpg</IMAGE>
<![CDATA[
 عكس: نيويورك تايمز‎/ اويلن هاك اشتاين
ديروز اعلام شد، ذخيره غذاي مدارس كشور زامبيا رو به پايان است كه كوتاهي دولت آمريكا در ارسال محموله هاي خوراكي سازمان ملل به اين كشور، عامل اصلي به وجود آمدن اين بحران به شمار مي آيد.]]>
</TEXT>
</DOC>
<DOC>
<DOCID>HAM2-860205-007</DOCID>
<DOCNO>HAM2-860205-007</DOCNO>
<ORIGINALFILE>/1386/860205/news/_akhar.htm</ORIGINALFILE>
<ISSUE>چهارشنبه 5 ارديبهشت 1386 - سال پانزدهم - شماره4251 - Apr 25, 2007</ISSUE>
<DATE calender="Western">2007-04-25</DATE>
<DATE calender="Persian">1386/02/05</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[در شهر چه خبر]]>
</TITLE>
<TEXT>
<![CDATA[مقاومت قندي
با اينكه قرار بود از سال جديد درسيني هاي چاي ادارات دولتي، قند جاي خود را به كشمش وخرما بدهد اما اين اتفاق تا كنون رخ نداده و همچنان كارمندان اين ادارات تا ميزان 2 برابر همتايان خود در ديگر نقاط جهان، قند مي خورند. گويا اين مصوبه هنوز به ادارات دولتي ابلاغ نشده و اين تحولات قرار است پس از جمع بندي نظرات كارشناسي به اجرا درآيد. به گفته كارشناسان، مصرف قند يكي از عوامل مهم چاقي، فشار خون، ديابت، بيمارهاي قلبي و عروقي و به طور كلي بيماري هاي غير واگير در كشور است به ويژه اينكه در بسياري از ادارات از قندهاي نامرغوب استفاده مي شود.
حوادث آبي
در چند روز گذشته چندين رودخانه كشور شناگراني را كه به استقبال گرما و فصل شنا رفته بودند به كام مرگ كشاندند. اگرچه گرما هنوز به حدي نرسيده كه تعداد شناگران در رودخانه ها و سد هاي كشور بالا رود اما در همين روز هاي نخست كه موج گرما مناطق مختلف كشور را در برگرفته حجم بالاي آب رودخانه ها كه ناشي از آب شدن برف كو ه ها و دشت ها است آمار جانباختگان شنا در رودخانه ها را افزايش داده است. در سال گذشته فقط در رودخانه دز 192مورد حادثه براي شناگران پيش آمد كه از اين تعداد 26حادثه منجر به غرق شدن شناگران شد. بر همين اساس تمامي واحد هاي مرتبط با سوانح طبيعي به علاقه مندان شنا در رابطه با مخاطرات شنا در رودخانه ها به ويژه در فصل طغيان و پر آب بودن آن ها هشدار مي دهند. اما جداي از حوادث مربوط به رودخانه ها نگاهي به آمار جانباختگان شنا در استخر ها و ديگر مراكز تفريحي آبي نشان مي دهد كه مربيان و نجات غريق ها توفيق صددر صدي در نجات شناگران نداشته اند و در مواردي شناگران در استخر ها نيز از شانس نجات يافتن به دور مانده اند. بنابر واقعيات آماري، بهترين گزينه براي حفظ جان وسلامت خود و اطرافيان، يادگيري اصولي شنا و بهره مندي از تمامي اصول و نكات ايمني در مراكز تفريحي مجاز است.
نرخ سيم كارت
قيمت سيم  كارت تلفن همراه در بازار ديروز تهران مانند روزهاي گذشته ثابت بود. بنابر اعلام انجمن صنفي فروشندگان سيم  كارت، در بازار ديروز تهران، سيم  كارت كاركرده كد يك 480 هزار تومان خريداري و 490 هزار تومان به فروش رسيد.. همچنين، سيم  كارت صفر كد 2 نيز 470 هزار تومان خريداري و 490 هزار تومان فروخته شد و بهاي كاركرده اين سيم كارت نيز 380 هزار تومان بود. سيم كارت صفر كد3 , 400 هزار تومان در خريد و 410 هزار تومان در فروش قيمت داده شد و بهاي كاركرده آن نيز 325 هزار تومان اعلام شد. همچنين، سيم كارت صفر كد 4، 305 هزار تومان در خريد و 310 هزار تومان در فروش قيمت خورد و قيمت كار كرده   آن نيز 275 هزار تومان بود. سيم كارت صفر كد 5 و 6، 330 هزار تومان خريداري شد و 340 هزار تومان به فروش رسيد و بهاي سيم كارت كاركرده آن  ها نيز 275 هزار تومان بود. اين گزارش حاكي است، سيم كارت صفر كد 7 نيز 290 هزار تومان خريداري شد و 300 هزار تومان به فروش رفت و سيم كارت كاركرده آن نيز 275 هزار تومان اعلام شد. براساس اين گزارش، سيم كارت صفر ايرانسل 150 هزار تومان و كاركرده آن 110 تا 120 هزار تومان به فروش مي  رسد.
بدرقه گراني سوخت
مردم سيستان در چند روز اخير، علاوه بر اتباع كشور افغانستان، گراني سوخت را هم بدرقه كردند زيرا اجراي طرح جمع آوري و ساماندهي اتباع غيرمجاز خارجي در منطقه سيستان، قيمت انواع مواد سوختي در منطقه را بيش از 50 درصد كاهش داد. با توجه به تفاوت فاحش قيمت موادسوختي در دو سوي مرز ايران و افغانستان، خريد، فروش و قاچاق مواد سوختي از 10 سال پيش تاكنون در منطقه سيستان رواج داشته و برخي از دلالان افغان و ايراني به سودهاي كلاني در اين زمينه دست يافته اند. اكنون نرخ يك گالن
20 ليتري بنزين و يا گازوئيل(نفت گاز)از حدود 60 هزار ريال به كمتر از 20 هزار ريال كاهش يافته است.
نوسان قيمت زعفران
در حالي كه بسياري از آگاهان بازار از هجوم زعفران هاي تقلبي و ناخالص به بازار مصرف خبرمي دهند، خريداران نيز در روز هاي اخير محتاط تر شده و فقط از فروشندگان معتبر خريد مي كنند. برخي معتقدند ادامه اين روند در روزهاي آينده قيمت داخلي اين طلاي سرخ را كاهش خواهد داد. درمقابل برخي ديگر افزايش قيمت زعفران را با واقعيات و معادلات حال حاضر بازار در تضاد مي دانند. به هر حال در بازار مشهد كه يكي از عمده ترين مراكز خريد وفروش زعفران است، قيمت هر كيلو زعفران پوشال 22 ميليون ريال تا 22 ميليون و 500 هزار ريال، و قيمت هر كيلو زعفران ممتاز 19 ميليون و 500 هزار ريال تا 20 ميليون ريال اعلام شده است.
زندگي با شناسنامه متوفي
ثبت نكردن ولادت، مرگ، ازدواج و طلاق سبب بروز مشكل هاي فراواني براي مردم و مسؤولان شهرستان ايرانشهر شده است. هم اكنون 53هزار نفر از ساكنان اين شهرستان فاقد اوراق هويت و شناسنامه هستند. صدور شناسنامه براي افراد فاقد آن(غير از نونهالاني كه متولد مي شوند)روند طولاني و دشوار اداري در بر دارد. گفته مي شود تاكنون 900 پرونده مربوط به افرادي كه از شناسنامه مردگان استفاده مي كردند، در اين شهرستان تشكيل شده است. متاسفانه 25 درصد مردم اين شهرستان نسبت به ثبت وقايع حياتي در مهلت قانوني اقدام نمي كنند.
روز تاريك
گرد و خاك، ديروز براي ساعاتي روشنايي را از چهره شهر ايلام گرفت. در پي دگرگون شدن وضع هوا، برخي از شهروندان ايلامي پيش از ظهر ديروز لامپ هاي منازل خود را روشن كردند. همچنين روشنايي چراغ هاي برق در بلوارهاي ايلام نيز در ميان انبوهي از گرد و خاك قابل مشاهده بود. در بعد از ظهر هم بارش باران گل آلود، همچون روزهاي اخير لايه اي از گل روي شيشه هاي منازل و خودروها نشاند.]]>
</TEXT>
</DOC>
<DOC>
<DOCID>HAM2-860205-008</DOCID>
<DOCNO>HAM2-860205-008</DOCNO>
<ORIGINALFILE>/1386/860205/news/_akhar.htm</ORIGINALFILE>
<ISSUE>چهارشنبه 5 ارديبهشت 1386 - سال پانزدهم - شماره4251 - Apr 25, 2007</ISSUE>
<DATE calender="Western">2007-04-25</DATE>
<DATE calender="Persian">1386/02/05</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[روغن زيتون تقلبي]]>
</TITLE>
<TEXT>
<![CDATA[به گفته مسئولان وزارت بهداشت، اغلب روغن هاي زيتون موجود در بازار، لواشك ها و ماكاروني هاي فله اي تقلبي هستند. درمورد روغن زيتون نيز در حال حاظر نوع تقلبي آن در بازار بيش از نوع واقعي آن موجود است زيرا توليد داخلي و واردات رسمي آن كم و تقلب كردن آن نيز بسيار راحت است. زيرا به راحتي مي توان روغن معمولي را با مقداري طعم، مزه و بودهنده، شبيه روغن زيتون كرد به همين علت اكنون بيش از 50 درصد روغنهاي زيتون موجود در بازار تقلبي است. اين امر در ماكاروني هايي كه در برخي شهرستان ها به صورت فله عرضه مي شود نيز صادق است علاوه بر آن برخي تنقلات مانند لواشكها نيز كه توليد آنها با رنگهاي غير مجاز و به صورت زيرپله اي انجام مي شود اكثرا تقلبي هستند كه ممكن است بيماري زا باشند و كيفيت اين مواد به هيچ عنوان قابل تأييد نيست.]]>
</TEXT>
</DOC>
<DOC>
<DOCID>HAM2-860205-009</DOCID>
<DOCNO>HAM2-860205-009</DOCNO>
<ORIGINALFILE>/1386/860205/news/_akhar.htm</ORIGINALFILE>
<ISSUE>چهارشنبه 5 ارديبهشت 1386 - سال پانزدهم - شماره4251 - Apr 25, 2007</ISSUE>
<DATE calender="Western">2007-04-25</DATE>
<DATE calender="Persian">1386/02/05</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[خداحافظي با كانكس ها]]>
</TITLE>
<TEXT>
<![CDATA[هرچند در ميادين ثابت ميوه و تره بار نيز تخلفاتي همچون تخطي از قيمت هاي مصوب، زياد فروشي و كم فروشي مشاهده مي شود، اما به دليل شكايات و گزارش هايي كه از تخلفات غرفه داران در كانكس هاي موقت عرضه ميوه و تره بار به سازمان ميادين رسيده، مقرر شده است به تدريج كانكس هاي موقت حذف شده و بازارها و بازارچه هاي دائمي  عرضه ميوه و تره بار جاي آنها را بگيرند. با احداث 50 بازارچه و 15 بازار دائمي عرضه ميوه و تره بار در سال جاري، كانكس هاي موقت جاي خود را به بازارچه هاي دائمي  مي دهند.]]>
</TEXT>
</DOC>
<DOC>
<DOCID>HAM2-860205-010</DOCID>
<DOCNO>HAM2-860205-010</DOCNO>
<ORIGINALFILE>/1386/860205/news/_akhar.htm</ORIGINALFILE>
<ISSUE>چهارشنبه 5 ارديبهشت 1386 - سال پانزدهم - شماره4251 - Apr 25, 2007</ISSUE>
<DATE calender="Western">2007-04-25</DATE>
<DATE calender="Persian">1386/02/05</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[بازار
دريل 5 هزار توماني]]>
</TITLE>
<TEXT>
<IMAGE>/1386/860205/news/021201.jpg</IMAGE>
<![CDATA[
گويا بيدار شدن اژدهاي زرد توليدات ارزان قيمت چيني روز به روز زواياي بيشتري به خود مي گيرد به طوري كه در حال حاضر فروشندگان بازار لوازم و ابزار ساختماني، از ورود ابزار هايي مانند دريل و فرزبرقي چيني با قيمت هايي زير 5هزار تومان به اين بازارخبر مي دهند.
اگر چه دستگاه هاي پرچ هزار توماني كه در بساط دست فروش ها يافت مي شد، مجالي براي توليدات باقيمت  بالاتر باقي نگذاشته بود اما هيچ گاه توليدكنندگان و فروشندگان، تصور ابزار برقي با قيمت هاي اين چنيني را نداشتند. به گفته فروشندگان اگرچه بسياري از ابزار هاي غير چيني به دليل گراني نرخ جهاني ورق و ديگر مواد اوليه سير صعودي راطي مي كنند اما لوازم چيني علاوه بر جلب خريداران، روي كاهش قيمت نيز مانور خوبي داده و تا به حال نسل بسياري انواع ابزار هاي توليد شده توسط كشور هاي ديگر را در باز ار داخلي منقرض كرده اند. اين ابزار ارزان قيمت معمولا در خيابانهاي شهر و يا پشت چراغ قرمزها به فروش مي رسند كه در برخي مواقع شهروندان به اين ابزار برقي لقب ابزار يك بار مصرف را مي دهند.]]>
</TEXT>
</DOC>
<DOC>
<DOCID>HAM2-860205-011</DOCID>
<DOCNO>HAM2-860205-011</DOCNO>
<ORIGINALFILE>/1386/860205/news/_akhar.htm</ORIGINALFILE>
<ISSUE>چهارشنبه 5 ارديبهشت 1386 - سال پانزدهم - شماره4251 - Apr 25, 2007</ISSUE>
<DATE calender="Western">2007-04-25</DATE>
<DATE calender="Persian">1386/02/05</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[قطعي گاز]]>
</TITLE>
<TEXT>
<![CDATA[به دليل انجام پاره اي تعميرات در شبكه  گاز رساني، گاز مشتركين برخي محدوده هاي واقع در منطقه 20 شهرداري تهران از ساعت10 صبح امروز به مدت 24 ساعت قطع است. به  منظور رعايت كامل مسائل ايمني در زمان وصل گاز، حضورساكنان درمحل سكونت الزامي است و بايد تمهيدات لازم را پيش بيني كنند. مشتركين منطقه، درصورت نياز مي توانند با شماره تلفن هاي194 مركزامدادگازرساني تهران و 81972255 روابط عمومي شركت گازتهران بزرگ تماس بگيرند.]]>
</TEXT>
</DOC>
<DOC>
<DOCID>HAM2-860205-012</DOCID>
<DOCNO>HAM2-860205-012</DOCNO>
<ORIGINALFILE>/1386/860205/news/_akhar.htm</ORIGINALFILE>
<ISSUE>چهارشنبه 5 ارديبهشت 1386 - سال پانزدهم - شماره4251 - Apr 25, 2007</ISSUE>
<DATE calender="Western">2007-04-25</DATE>
<DATE calender="Persian">1386/02/05</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[همشهري الكترونيك
كاهش هزينه براي مشتركان sms  خبري]]>
</TITLE>
<TEXT>
<![CDATA[تسهيلات جديد براي ارسال اخبار از طريق پيام كوتاه همشهري اعلام شد. مدير مركز اطلاع رساني الكترونيك همشهري با بيان اين خبر گفت: به دليل برخوردار شدن از امكانات فني گسترده تر و نيز استقبال شهروندان از sms هاي خبري، ارسال خبر با هزينه هاي جديد كه تقريبا 50 درصد تعرفه هاي قبلي است صورت مي گيرد. محمد مهاجري افزود: در نظرسنجي هاي تلفني كه از مشتركان sms  هاي خبري صورت گرفته، آنها از كيفيت اخبار ارسالي رضايت 85 درصدي دارند. به گفته وي آگهي جديد پذيرش مشتركان sms هاي خبري كه با كاهش حدود 50 درصدي حق اشتراك همراه است، در روزنامه امروز نيز منتشر شده است.]]>
</TEXT>
</DOC>
<DOC>
<DOCID>HAM2-860205-013</DOCID>
<DOCNO>HAM2-860205-013</DOCNO>
<ORIGINALFILE>/1386/860205/news/_akhar.htm</ORIGINALFILE>
<ISSUE>چهارشنبه 5 ارديبهشت 1386 - سال پانزدهم - شماره4251 - Apr 25, 2007</ISSUE>
<DATE calender="Western">2007-04-25</DATE>
<DATE calender="Persian">1386/02/05</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[فرهنگسرا]]>
</TITLE>
<TEXT>
<![CDATA[من يار مهربانم
فرهنگسراي خاوران با هدف گسترش فرهنگ كتابخواني و تشويق مخاطبان به مطالعه كتاب هاي جديد، نمايشگاه كتابي با عنوان من يار مهربانم را برگزار مي كند. اين نمايشگاه در زمينه موضوعي كودك و نوجوان و با حضور ناشران معتبر در اين حوزه با ارائه 2000 عنوان كتاب تا 20 ارديبهشت ماه در طبقه همكف ساختمان مركزي برپاست. علاقمندان براي آشنايي بيشتر با كتاب ها و محصولات فرهنگي آموزشي ويژه كودكان مي توانند همه روزه از ساعت 9 تا 19 به فرهنگسراي خاوران واقع در ميدان خراسان، خيابان خاوران مراجعه كنند.
درست خواني متون فارسي
كانون نابينايان فرهنگسراي بهمن اقدام به برگزاري كلاس هاي آموزشي درست خواني متون شيواي فارسي ويژه نابينايان كرده است. اين كلاس ها در روزهاي يكشنبه هر هفته از ساعت 16 تا 18 برگزار مي شود. علاقه مندان مي توانند براي شركت در اين كلاس ها به نشاني: ميدان راه آهن، ميدان بهمن، فرهنگسراي بهمن مراجعه كنند و يا جهت كسب اطلاعات بيشتر با شماره تلفن 55323880 تماس بگيرند.
كودكان و آيات قرآني
خانه فرهنگ حافظيه به منظور انس بيشتر كودكان با آيات قرآن، كارگاه آموزش آيه ها و نقاشي ها را برگزار مي كند. اين كارگاه آموزشي ويژه كودكان 5/3 تا 6 ساله است كه در آن آيه هاي قرآن به صورت موضوعي به كودكان آموزش داده مي شود. كارگاه آموزش آيه ها و نقاشي ها با هدف گسترش فرهنگ قرآني و آشنايي بيشتر كودكان با مفاهيم آن، روزهاي دوشنبه و پنج شنبه از ساعت 9 تا 30/10 برگزار مي گردد. علاقه مندان جهت كسب اطلاعات بيشتر مي توانند به نشاني: ميدان امام حسين - خ 17 شهريور- خ خشكبارچي- پارك خيام- فرهنگسراي سالمند مراجعه كنند.
جشن ميلاد نور
خانه فرهنگ مهرآور به مناسبت ميلاد باسعادت امام حسن عسكري(ع)، جشن ميلاد نور را برگزار مي كند. اين جشن روز پنجشنبه از ساعت 10 تا 30/12 برگزار مي شود. علاقه مندان براي كسب اطلاعات بيشتر مي توانند به نشاني: خيابان خاقاني، نبش مهديه دوم، پلاك 124 مراجعه كنند.]]>
</TEXT>
</DOC>
<DOC>
<DOCID>HAM2-860205-014</DOCID>
<DOCNO>HAM2-860205-014</DOCNO>
<ORIGINALFILE>/1386/860205/news/_akhar.htm</ORIGINALFILE>
<ISSUE>چهارشنبه 5 ارديبهشت 1386 - سال پانزدهم - شماره4251 - Apr 25, 2007</ISSUE>
<DATE calender="Western">2007-04-25</DATE>
<DATE calender="Persian">1386/02/05</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[مسابقه با جايزه]]>
</TITLE>
<TEXT>
<![CDATA[مسابقه شماره 69
امام حسن عسكري(ع)در كدام شهر به دنيا آمدند؟
a)سامرا b)كاظمين
c)مدينه d)مكه
نحوه شركت در مسابقه:شركت كنندگان بايد يكي از گزينه هاي a ,b ,c ,d را حداكثر تا ساعت 19 امروز به شماره 3000251(بدون پيش شماره)و دارندگان تلفن هاي تاليا و ايرانسل به شماره 09122029165 اس ام اس كنند. به حساب 12 نفر از افرادي كه پاسخ صحيح داده باشند(5 نفر از تهران، 5 نفر از شهرستان ها و 2 نفر از مشتركان سرويس sms خبري)جايزه نقدي واريز مي شود. شماره تلفن همراه برندگان در شماره بعدي روزنامه چاپ مي شود و همكاران ما به منظور دريافت شماره حساب بانكي با آنها تماس مي گيرند.
2 جايزه ويژه براي مشتركان sms خبري: اين مشتركان بايد در صورت شركت در مسابقه پس از تايپ گزينه صحيح، عبارت sms را درج و سپس ارسال كنند. گفتني است شانس مشتركان sms خبري، 10 برابر بيش از ساير شركت كنندگان است.
شماره تلفن برندگان مسابقه 68
]]>
<IMAGE>/1386/860205/news/021210.jpg</IMAGE>
</TEXT>
</DOC>
<DOC>
<DOCID>HAM2-860205-015</DOCID>
<DOCNO>HAM2-860205-015</DOCNO>
<ORIGINALFILE>/1386/860205/news/_bourse.htm</ORIGINALFILE>
<ISSUE>چهارشنبه 5 ارديبهشت 1386 - سال پانزدهم - شماره4251 - Apr 25, 2007</ISSUE>
<DATE calender="Western">2007-04-25</DATE>
<DATE calender="Persian">1386/02/05</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
<![CDATA[عرضه بين المللي سهام فولاد و مس؛ شايد وقتي ديگر]]>
</TITLE>
<TEXT>
<IMAGE>/1386/860205/news/021072.jpg</IMAGE>
<![CDATA[
گروه بورس- معاون واگذاري وزارت صنايع  و معادن اعلام كرد: هنوز تصميمي در مورد برگزاري مزايده بين المللي و عرضه سهام شركت هاي فولاد مباركه و صنايع مس ايران در بازارهاي جهاني گرفته نشده است.
ايرج اكبريه در مورد انتشار آگهي خارجي براي عرضه سهام شركت هاي ملي صنايع مس ايران و فولاد مباركه گفت: هنوز تفاهم خاصي در اين زمينه انجام نشده است اما بر اساس برنامه هاي موجود اين موضوع ظرف روزهاي آتي بررسي خواهد شد. وي افزود: براي برگزاري مزايده بين المللي ابتدا بايد وزارتخانه هاي صنايع و معادن و امور اقتصادي و دارايي طي نشستي به تفاهم دست يابند، سپس نتيجه طرح مذكور براي تأييد نهايي به هيأت دولت ارسال شود. وي با اشاره به نشست هفته آينده هيأت عالي واگذاري گفت: اين موضوع در دستور كار اين هفته هيأت عالي واگذاري نيست اما بايد ظرف روزهاي آينده بررسي شود.
غلامرضا حيدري كرد زنگنه رئيس هيأت عامل سازمان خصوصي سازي هم با تأييد نظرات اكبريه گفت: هنوز تصميم قطعي در مورد انتشار آگهي بين المللي اتخاذ نشده است.
كارشناسان معتقدند، براي تحقق سياست هاي اصل 44، سازمان خصوصي سازي ناگزير به جذب سرمايه گذاري خارجي است، زيرا نقدينگي موجود در بازار سرمايه كشور جوابگوي حجم عظيم واگذاري هايي كه قرار است بر اساس سياست هاي اصل 44 صورت بگيرد نيست.
كرد زنگنه در اين باره گفت: براي تحقق برنامه هاي خصوصي سازي ناگزير به جذب سرمايه گذاران خارجي هستيم. به اين ترتيب با آن كه در مورد جذب نقدينگي لازم براي اجراي برنامه  هاي خصوصي سازي در كشور اتفاق نظر وجود دارد اما به نظر مي رسد كه روند كار به كندي پيش مي رود. بر اساس آخرين اخبار دريافتي ظرف 10 روز آينده 12 درصد از سهام شركت ملي صنايع مس ايران در 2 بلوك 5 درصدي و دو درصد به صورت تدريجي در بورس عرضه خواهد شد.
اكبريه در اين خصوص گفت: هفته جاري جلسه هماهنگي وزارت صنايع و سازمان خصوصي سازي براي مشخص كردن زمان دقيق واگذاري برگزار خواهد شد.
او درباره واگذاري سهام ساير شركت ها نيز خاطرنشان كرد: علاوه بر واگذاري سهام شركت آلومينيوم ايران(ايرالكو)واگذاري سهام فولاد خوزستان را نيز ظرف يكي دو ماه آينده خواهيم داشت. معاون واگذاري وزارت صنايع همچنين از واگذاري چند شركت سيماني از جمله سيمان نهاوند و سيمان پيوند گلستان از طريق مزايده خبر داد.
بر اساس اين گزارش، شركت هاي فولاد مباركه اصفهان و ملي صنايع مس ايران شركت هايي هستند كه سهامشان سال گذشته در اولين گام خصوصي سازي و بر مبناي سياست هاي اصل 44 در بورس عرضه شد.
سرمايه گذار هندي
شركت فولاد مباركه اصفهان با سرمايه يك هزار و 580 ميليارد تومان بزرگترين شركت بورس محسوب مي شود كه هم اكنون يك سرمايه گذار هندي به نام لاكشمي ميتال كه مالك بزرگترين شركت هاي فولادي در جهان محسوب مي شود متقاضي خريد سهام اين شركت است.]]>
</TEXT>
</DOC>
<DOC>
<DOCID>HAM2-860205-016</DOCID>
<DOCNO>HAM2-860205-016</DOCNO>
<ORIGINALFILE>/1386/860205/news/_bourse.htm</ORIGINALFILE>
<ISSUE>چهارشنبه 5 ارديبهشت 1386 - سال پانزدهم - شماره4251 - Apr 25, 2007</ISSUE>
<DATE calender="Western">2007-04-25</DATE>
<DATE calender="Persian">1386/02/05</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
<![CDATA[اخبار نشر يافته درباره تثبيت نرخ سود بر بازار سهام تأثيرگذاشت
آغاز ارديبهشت؛ صعود بانك ها و ليزينگ ها]]>
</TITLE>
<TEXT>
<IMAGE>/1386/860205/news/021069.jpg</IMAGE>
<![CDATA[
گروه بورس- تازه ترين بررسي هاي آماري نشان مي دهد، در روزهاي اول ارديبهشت ماه، ارزش سهام بانك ها و ليزينگ ها تحت  تأثير خبر احتمال تثبيت نرخ سود تسهيلات با صعودي جالب توجه روبه رو شده است.
در روزهاي اخير ارزش سهام 5 بانك و ليزينگ فعال در بورس تهران بين 1/1 تا 1/7 درصد رشد كرد، در اين مدت بالاترين سود ناشي از رشد قيمت نصيب سهامداران ليزينگ ايران شده است. ارزش سهام اين شركت ليزينگ در پنج روز اول ارديبهشت 1/7 درصد افزايش يافته است.
در اين ميان سودآورترين سهام در بين بانك ها، سهام بانك كارآفرين بوده، قيمت سهام اين بانك در روزهاي گذشته 4 درصد رشد كرده است. براين اساس رايان سايپا با رشد قيمتي معادل 9/3 درصد، بانك پارسيان با صعودي برابر 9/1 درصد و بانك اقتصاد نوين با افزايش قيمتي برابر 1/1 درصد اركستر صعود سهام بانك ها را تكميل كرده اند.
دوران دارو
طبق همين آمار ارديبهشت، امسال هم چون ارديبهشت پارسال دوران صعود سهام داروسازان بورس هم بوده است. ظرف پنج روز گذشته ارزش سهام 7 شركت داروسازي روندي روبه رشد را طي كرده است. در اين ميان سهامداران داروسازي عبيدي با رشد ارزش دارايي هايشان به ميزان 4/3 درصد روبه رو بوده اند.
قيمت سهام داروسازي لقمان هم 3/3 درصد رشد كرده است.
داروسازي اسوه، رازك، كوثر و سبحان ديگر شركت هاي داروسازي فعال در تالارهاي بورس هستند كه با رشد قيمت روزهاي سپري شده از ارديبهشت را پشت سر گذاشته اند.
در دو سال اخير، شايعات مربوط به افزايش قيمت فروش محصولات دارويي، شوك قيمت را بر سهام داروسازان بورس وارد آورده است.
سودسازان بهار
آمار عملكرد بورس تهران از آغاز بهار به اين سو نشان مي دهد، تاكنون 3 شركت پمپ ايران، گالوانيزه، سپاهان و خاك چيني ايران از بيشترين ميزان رشد قيمت بهاري برخوردار شده اند. در اين ميان قيمت سهام دو شركت پمپ ايران و خاك چيني با حجم اندك معاملات رشد كرده ولي تعداد خريداران گالوانيزه سپاهان به 67 نفر رسيده كه اين تعداد با تزريق يك ميليارد ريال نقدينگي موجبات رشد 31 درصدي ارزش سهام گالوانيزه سپاهان را فراهم آورده اند.]]>
</TEXT>
</DOC>
<DOC>
<DOCID>HAM2-860205-017</DOCID>
<DOCNO>HAM2-860205-017</DOCNO>
<ORIGINALFILE>/1386/860205/news/_bourse.htm</ORIGINALFILE>
<ISSUE>چهارشنبه 5 ارديبهشت 1386 - سال پانزدهم - شماره4251 - Apr 25, 2007</ISSUE>
<DATE calender="Western">2007-04-25</DATE>
<DATE calender="Persian">1386/02/05</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
<![CDATA[دولت ايتاليا، مانع حضور باشگاه ها در بورس مي شود]]>
</TITLE>
<TEXT>
<![CDATA[فارس: دولت ايتاليا مانع حضور تيم هاي باشگاهي فوتبال در بورس اين كشور خواهد شد.
به گزارش سايت اخبار فوتبال جهان، رومانو پرودي، نخست وزير ايتاليا اظهار داشت، به غير از برخي فعاليت هاي محدود، باشگاه هاي فوتبال مجاز به حضور در بورس نخواهند بود.
او تاكيد كرد، به منظور جلوگيري از تكرار وقايع ناخوشايند تباني، درصدد است تا اقدام به تغيير قانون كند تا به موجب قوانين جديد باشگاه ها، امكان حضور در فعاليت هاي بازار سهام را نداشته باشند. به اعتقاد دولت ايتاليا، انجام اين كار سبب خواهد شد تا براي باشگاه ها مشكلات مالي ايجاد نشده و زيان هاي مالي كنار مسائل نادرست همچون ارتشا، به وجود نيايد.]]>
</TEXT>
</DOC>
<DOC>
<DOCID>HAM2-860205-018</DOCID>
<DOCNO>HAM2-860205-018</DOCNO>
<ORIGINALFILE>/1386/860205/news/_bourse.htm</ORIGINALFILE>
<ISSUE>چهارشنبه 5 ارديبهشت 1386 - سال پانزدهم - شماره4251 - Apr 25, 2007</ISSUE>
<DATE calender="Western">2007-04-25</DATE>
<DATE calender="Persian">1386/02/05</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
<![CDATA[فروش سهام نفتي6، سال طول مي كشد]]>
</TITLE>
<TEXT>
<![CDATA[گروه بورس- در حالي كه نشست مشترك وزيران نفت و اقتصاد براي تعيين تكليف سهام نفتي قابل واگذاري به تعويق افتاده، مسئول ستاد اصل 44 وزارت نفت تاكيد كرد، خصوصي سازي صنعت نفت كه سال جاري آغاز مي شود تا 6 سال آينده به پايان مي رسد.
علي كاردر در گفت وگو با مهر گفت: اميد است از سال آينده روند خصوصي سازي در صنعت نفت بهتر شود. به اين ترتيب سهام 118 شركت فعال در صنعت نفت خصوصي مي شود البته سهام اين شركت ها به يكباره واگذار نخواهد شد بلكه هرسال تعداد مشخصي از اين شركت ها به بخش خصوصي واگذار مي شود.
از سوي ديگر خبرگزاري فارس هم خبر داد، سهام 4شركت نفتي در قالب اصل44 و سهام عدالت تا پايان سال جاري واگذار مي شود. بنا بر اعلام اين خبرگزاري در حال حاضر برخي نگراني ها و پرسش ها در خصوص وام ها، بدهي ها و وضعيت مالي شركت هاي نفتي قابل واگذاري وجود دارد.
ظاهراً برخي شركت هاي نفتي، بابت وام ها و يا ديگر منابع مالي كه در اختيار گرفته اند، تضمين هايي را به شركت نفت داده اند. اگر اين شركت ها با همين وضعيت به بخش خصوصي واگذار شوند، تضمين هاي آنان در دست شركت ملي نفت مي ماند كه باعث ايجاد مشكلات و مسائل عديده اي مي شود. آن طور كه فارس گزارش داده، طبق برنامه ريزي هاي صورت گرفته، ارائه سهام و واگذاري شركت هاي نفتي به صورت گروهي از سال 87 آغاز و تا پايان امسال بيشتر كار آماده سازي اين شركت ها انجام مي شود. به اين ترتيب عمده كار آماده سازي اين شركت ها تا پايان سال انجام خواهد شد و احتمالا مقداري از سهام آنها تا پايان سال واگذار شد، اما كار اصلي واگذاري، سال آينده خواهد بود.]]>
</TEXT>
</DOC>
<DOC>
<DOCID>HAM2-860205-019</DOCID>
<DOCNO>HAM2-860205-019</DOCNO>
<ORIGINALFILE>/1386/860205/news/_bourse.htm</ORIGINALFILE>
<ISSUE>چهارشنبه 5 ارديبهشت 1386 - سال پانزدهم - شماره4251 - Apr 25, 2007</ISSUE>
<DATE calender="Western">2007-04-25</DATE>
<DATE calender="Persian">1386/02/05</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
<![CDATA[اساسنامه  بورس برق در شوراي بورس]]>
</TITLE>
<TEXT>
<![CDATA[ايسنا: اساسنامه بورس برق را يك شركت مشاور تهيه كرده و براي تصويب و دريافت مجوزها به شوراي بورس فرستاده شده است.
رضا رياحي - معاون بازار برق ايران- با اعلام اين خبر افزود: در حال حاضر مقدمات تشكيل بورس برق را فراهم آورده ايم و منتظر تصويب اساسنامه آن در شوراي بورس هستيم و به محض دريافت مجوزها، اقدامات قانوني را آغاز خواهيم كرد. وي با بيان اينكه حدود دو ماه پس از اخذ مجوزهاي لازم بورس برق راه اندازي مي شود، تصريح كرد: در فاز نخست اين كار را آزمايشي و به صورت الكترونيك، در فضاي اينترنت انجام مي دهيم؛ به طوري كه محيطي را به وجود مي آوريم و با تعدادي شركت هاي برق منطقه اي كار مبادلات برق را محقق مي كنيم و پس از اين مرحله نتايج را ارزيابي و مورد استفاده در تداوم بهتر فعاليت قرار مي دهيم. او با اشاره به برنامه بلندمدت دوساله بورس برق تاكيد كرد: در مراتب بعدي سعي مي كنيم همانند بورس اوراق بهادار فضايي را ايجاد كنيم تا كارگزاران معاملات را به طور مستقيم و با رقابتي بيشتر انجام دهند، زيرا از طريق سياست اينترنتي اين هدف محقق نمي شود.]]>
</TEXT>
</DOC>
<DOC>
<DOCID>HAM2-860205-020</DOCID>
<DOCNO>HAM2-860205-020</DOCNO>
<ORIGINALFILE>/1386/860205/news/_bourse.htm</ORIGINALFILE>
<ISSUE>چهارشنبه 5 ارديبهشت 1386 - سال پانزدهم - شماره4251 - Apr 25, 2007</ISSUE>
<DATE calender="Western">2007-04-25</DATE>
<DATE calender="Persian">1386/02/05</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
<![CDATA[برگزاري مجمع كانون كارگزاران در خرداد ماه]]>
</TITLE>
<TEXT>
<![CDATA[ايسنا: نشست اعضاي مؤسس كانون كارگزاران بورس تشكيل و فهرست اعضاي اين كانون براي تاييد عضويت به سازمان بورس و اوراق بهادار ارائه شد.
محمد ابراهيم قرباني فريد ـ كارگزار بورس اوراق بهادار ـ با اعلام اين خبر افزود: تمام فرم ها براي دعوت نامه و تشكيل مجمع، در روز گذشته آماده شده و فهرست اعضا نيز به سازمان بورس براي تشكيل پرونده داده شده است. او ادامه داد: 110 شركت كارگزاري مي توانند عضو كانون باشند، بنابراين اميدواريم تا خرداد ماه امسال مجمع مؤسس هم براي انتخاب اعضاي شورا تشكيل و سپس كانون راه اندازي و اعضاي هيأت مديره نيز انتخاب شوند.]]>
</TEXT>
</DOC>
<DOC>
<DOCID>HAM2-860205-021</DOCID>
<DOCNO>HAM2-860205-021</DOCNO>
<ORIGINALFILE>/1386/860205/news/_bourse.htm</ORIGINALFILE>
<ISSUE>چهارشنبه 5 ارديبهشت 1386 - سال پانزدهم - شماره4251 - Apr 25, 2007</ISSUE>
<DATE calender="Western">2007-04-25</DATE>
<DATE calender="Persian">1386/02/05</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
<![CDATA[صعود سهام دارو در جدول تقاضا]]>
</TITLE>
<TEXT>
<IMAGE>/1386/860205/news/021087.jpg</IMAGE>
<![CDATA[
گروه بورس- در معاملات روز گذشته بازار سهام شركت هاي داروسازي با صف هاي خريد سهامداران مواجه شدند.
براساس اين گزارش، در دادوستدهاي ديروز شركت  هاي كيميدارو، دارويي لقمان، داروسازي اسوه و گروه دارويي سبحان در جدول تقاضاي بازار جاي گرفتند.
ديروز صف هاي سهامداران براي خريد سهام شركت هاي دارويي به 5/1 ميليون سهم رسيد كه در اين ميان بيشتر تقاضاها براي كيميدارو و گروه دارويي سبحان صادر شد. اما در معاملات ديروز بار ديگر بر ميزان صف هاي خريد بانك پارسيان و ملي صنايع مس ايران افزوده شد. سهام پارسيان در ابتداي هفته و به دنبال مصوبه شوراي پول و اعتبار مبني بر كاهش نيافتن نرخ سود تسهيلات بانكي تشكيل شده است. شركت مس نيز از ابتداي سال تاكنون به دنبال افزايش بهاي جهاني مس با صف هاي سهامداران مواجه بوده است.
ديروز صف هاي پارسيان با يك هزار و 124 تقاضا به 11ميليون سهم رسيد. صف هاي خريد مس نيز با افزايش قابل توجهي نسبت به معاملات دوشنبه از مرز 52ميليون سهم فراتر رفت. ديروز سهامداران با پر كردن 50 هزار و 300 تقاضا 225هزار ميليون ريال براي خريد سهام شركت مس واريز كردند.
براي دريافت اخبار تكميلي روز، كد اعلام شده را به شماره 3000251 sms كنيد]]>
</TEXT>
</DOC>
<DOC>
<DOCID>HAM2-860205-022</DOCID>
<DOCNO>HAM2-860205-022</DOCNO>
<ORIGINALFILE>/1386/860205/news/_bourse.htm</ORIGINALFILE>
<ISSUE>چهارشنبه 5 ارديبهشت 1386 - سال پانزدهم - شماره4251 - Apr 25, 2007</ISSUE>
<DATE calender="Western">2007-04-25</DATE>
<DATE calender="Persian">1386/02/05</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
<![CDATA[افزايش شاخص با موتور پارس دارو]]>
</TITLE>
<TEXT>
<![CDATA[گروه بورس - در معاملات ديروز، عملكرد شركت پارس دارو منجر به صعود شاخص شد.
شاخص كل بورس تهران ديروز با 3/3 واحد افزايش به 9 هزار و 755 رسيد. شاخص بازده بازار نيز 10 واحد رشد كرد اما شاخص صنعت با كاهش اندكي به كار خود پايان داد.
ديروز همچنين شاخص هاي تابلوي اصلي و فرعي افزايش يافتند و هر كدام به ترتيب 9/3 و 2 واحد رشد كردند.
در داد و ستدهاي ديروز شركت پارس دارو كه پس از بازگشايي نماد به كار خود ادامه مي داد بيشترين نقش را در صعود شاخص داشت به طوري كه عملكرد اين شركت در نهايت منجر به رشد شاخص به ميزان 3 واحد شد. پس از پارس دارو بانك هاي پارسيان و كارآفرين از جمله شركت هايي بودند كه زمينه هاي رشد شاخص را فراهم كردند. اين دو شركت در مجموع 3 واحد شاخص را بالا كشيدند. در مبادلات ديروز بار ديگر سايپا بيشترين سهام را در نزول شاخص داشت و تا پايان معاملات 2 واحد شاخص را كاهش داد. سرمايه گذاري صندوق بازنشستگي كشوري و ايران خودرو ديزل نيز از جمله شركت هايي بودند كه منجر به نزول شاخص شدند.]]>
</TEXT>
</DOC>
<DOC>
<DOCID>HAM2-860205-023</DOCID>
<DOCNO>HAM2-860205-023</DOCNO>
<ORIGINALFILE>/1386/860205/news/_bourse.htm</ORIGINALFILE>
<ISSUE>چهارشنبه 5 ارديبهشت 1386 - سال پانزدهم - شماره4251 - Apr 25, 2007</ISSUE>
<DATE calender="Western">2007-04-25</DATE>
<DATE calender="Persian">1386/02/05</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
<![CDATA[روندها
ترديد سيماني در تالار بورس]]>
</TITLE>
<TEXT>
<![CDATA[بازار سه شنبه هم نسبتاً ضعيف آغاز شد كه مهم ترين دلايل آن علاوه بر ركود قبلي دامنگير بورس در اثر تحولات هسته اي به ترديدها در مورد سيمان و همچنين نرخ سود بانكي مربوط مي شود.
در مورد سيمان گفته مي شود، وزارت بازرگاني كميته اي را به منظور پيگيري وضعيت قيمت گذاري اين محصولات تشكيل داده كه شركت هاي توليدكننده سيمان منتظر نتايج بررسي ها و تصميمات اين كميته هستند. پيش بيني مي شود اين روند مبهم تا 4 ماه آينده نيز ادامه يابد.
اين اخبار موجب عرضه هايي در شركت هاي سيماني و به تبع آن در شركت هاي سرمايه گذاري با سبد سيمان همچون بوعلي شد. در گروه ساختماني شركت هاي اين صنعت، ديروز نيز توجه نسبي بازار را به همراه داشتند. در اين ميان توس گستر بيشترين توجه را به خود اختصاص داد. با توجه به عرضه سنگين اين سهم، در پايان معاملات توس گستر همچنان تقاضاي خريد داشت.در گروه بانكداري گمانه زني ها از امكان رد مصوبه شوراي پول و اعتبار در كاهش نرخ سود بانكي از سوي رييس جمهور، سرعت رشد اين سهم ها را كمي كاهش داد. بانك كارآفرين عرضه هايي را شاهد بود. سرمايه گذاري صندوق بازنشستگي از جمله فروشندگان اين سهم بود. بانك اقتصاد نوين با معامله عمده 22 ميليون سهمي همراه شد. احتمالاً عرضه كننده اين سهم عمده نيز بنياد مستضعفان و جانبازان بوده است.در گروه خودرو، ضعف معاملات همچنان مشهود بود.
در گروه معدني و فلزات اساسي، به جز شركت ملي صنايع مس و تا حدودي فولاد مباركه بقيه شركت ها اقبال چنداني نداشتند. روند عمومي اين سهم ها خنثي بود. در گروه دارو اكثر شركت هاي اين صنعت به دليل تعديل هاي در پيش رو با رشد قيمت و افزايش تقاضا همراه شده اند كه البته عرضه هاي نسبتاً جالبي هم بر روي اين سهم صورت گرفت. در ميان دارويي ها البرز دارو و پارس دارو با انتشار اطلاعيه مبني بر تعديل مثبت سود و شركت داروسازي سبحان با انتظار تعديل مثبت عايدي از رشد مناسبي برخوردار شدند. در گروه ليزينگ، پس از كاهش استقبال از گروه بانكي شاهد افزايش عرضه بر روي سهام شركت هاي ليزينگي نيز بوديم. ديروز نمادهاي پارس دارو و فارسيت دورود بازگشايي شدند.
irantahlil.com]]>
</TEXT>
</DOC>
<DOC>
<DOCID>HAM2-860205-024</DOCID>
<DOCNO>HAM2-860205-024</DOCNO>
<ORIGINALFILE>/1386/860205/news/_bourse.htm</ORIGINALFILE>
<ISSUE>چهارشنبه 5 ارديبهشت 1386 - سال پانزدهم - شماره4251 - Apr 25, 2007</ISSUE>
<DATE calender="Western">2007-04-25</DATE>
<DATE calender="Persian">1386/02/05</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
<![CDATA[ادامه سياست بازگشايي نمادها]]>
</TITLE>
<TEXT>
<![CDATA[ديروز سازمان بورس در ادامه سياست بازگشايي نمادها، نام شركت هاي پارس دارو و فارسيت دورود را براي انجام دوباره معاملات بر روي تابلوي بورس نمايش داد. نماد پارس دارو پس از اعلام پيش بيني سود و فارسيت دورود بعد از افزايش سرمايه باز شد.]]>
</TEXT>
</DOC>
<DOC>
<DOCID>HAM2-860205-025</DOCID>
<DOCNO>HAM2-860205-025</DOCNO>
<ORIGINALFILE>/1386/860205/news/_diet.htm</ORIGINALFILE>
<ISSUE>چهارشنبه 5 ارديبهشت 1386 - سال پانزدهم - شماره4251 - Apr 25, 2007</ISSUE>
<DATE calender="Western">2007-04-25</DATE>
<DATE calender="Persian">1386/02/05</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
<![CDATA[وزارت بهداشت اعلام كرد:
تشكيل كميته نظارت بر تجويز داروهاي ام اس]]>
</TITLE>
<TEXT>
<IMAGE>/1386/860205/news/021075.jpg</IMAGE>
<![CDATA[
عكس؛ جواد گلزار
سميه شرافتي
درحالي  كه يك هفته از تجمع بيماران ام اس در اعتراض به كمبود و گراني دارو مي گذرد به نظر مي رسد مسئولان بيش از گذشته به اين بيماران توجه نشان داده اند.
براساس آمار وزارت بهداشت، با وجود حدود 30 هزار بيمار ام اس در كشور مصرف سالانه آونكس 160 تا180 هزار آمپول است و روزانه بيش از 100 نفر از بيماران مبتلا به ام اس جلوي داروخانه هلال احمر صف مي كشند تا دارو بخرند و نكته قابل توجه اين است كه داروي ايراني يعني سينووكس كمتر از همه داروهاي ديگر تجويز و مصرف مي شود.
معاون غذا و داروي وزارت بهداشت ، درمان و آموزش پزشكي، برخي پزشكان را عامل افزايش مصرف داروهاي خارجي ام اس در كشور معرفي مي كند. دكتر رسول ديناروند با تاكيد بر اين كه داروي سينووكس ساخت متخصصان دارويي ايراني طبق تمامي آزمايش هاي علمي با نمونه خارجي آن هم سنگي زيستي و تشابه كامل دارد، معتقد است كه اين دارو از سوي برخي پزشكان مورد بي مهري قرار گرفته است.
در همين حال، دكتر محمدرضا فاضلي، مدير كل داروي وزارت بهداشت در گفتگو با همشهري ارزاني دارو را يكي از دلايل مصرف بيش از حد اين دارو در كشور ما در مقايسه با كشورهاي ديگر مي داند و مي گويد: هر بسته 15تايي دارويي مثل بتافرون براي يك ماه بيمار در كشورهاي ديگر حدود 1000 دلار است. در برخي كشورهاي اروپايي قيمت اين دارو به حدود 2000 يورو هم مي رسد كه اكثر بيماران قادر به خريد آن نيستند.
وي با اشاره به اينكه با اين شرايط، پزشكان ايراني خيلي راحت اين داروها را براي بيمار تجويز مي كنند، ادامه مي دهد: بعضي از پزشكان با احتمال اينكه بيمار با تزريق اين دارو زندگي بهتري خواهد داشت، با اولين حمله، اين داروها را براي بيمار تجويز مي كنند.
از سوي ديگر، به گفته برخي متخصصان، با اين كه شيوع بيماري ام اس در كشور ما نسبت به نرم جهاني بالاتر است، نرم استفاده از داروهاي اينترفرون در كشور ما با بقيه كشورها تفاوتي ندارد. دكتر بابك زماني متخصص داخلي مغز و اعصاب معتقد است: در حال حاضر فقط در كشوري مثل انگليس به خاطر نقص سيستم درماني و اينكه مردم در ابتدا امكان ندارد به متخصص مغز و اعصاب مراجعه كنند، مصرف بتا اينترفرون كمتر است و در بقيه كشورها نرم استفاده از اين دارو در حد كشور ماست.
وي با اشاره به اينكه اين داروها خاصيت درماني ندارند و فقط از حمله هاي بعدي جلوگيري مي كنند، ادامه مي دهد: اكثريت كساني كه از اين دارو استفاده مي كنند،  تجويز اين دارو برايشان ضروري است و متخصصين مغز و اعصاب بر اساس دستوراتي كه در كتب پزشكي و طبق پروتكل استاندارد تشخيصي مك دونالد آمده است، براي كساني كه بيماري ام اس در آنها به درستي تشخيص داده شده، آونكس را تجويز مي كنند.
به گفته مسئولان وزارت بهداشت، طي چند ماه اخير براي تجويز داروهاي بتااينترفرون پروتكلي تدوين شد كه طبق اين پروتكل در هر دانشگاه علوم پزشكي يك كميته ام اس تشكيل مي شود. در اين كميته كه متشكل از چند پزشك نورولوژيست است، هر پزشكي كه بخواهد اينترفرون را تجويز كند، بايد سوابق بيمار را به اين كميته بفرستد تا تاييد شود كه بيمار بايد از داروي اينترفرون استفاده بكند يا نه. اين كميته هنوز آغاز به كار نكرده است و قرار است از اوايل تير اجراي آن قطعي  شود.
نكته ديگر اين كه به طور كلي فراهم كردن يك داروي جديد و در دسترس بودن آن براي مردم و قابل خريد بودن آن از طريق يارانه ها از اهداف شركت هاي توليد     كننده دارو براي تبليغ داروهايشان است و طبيعي است كه اين شركت ها بخواهند پزشكان را براي تجويز هر چه بيشتر دارو جلب كنند. در اينجا بايد كار يك پزشك اين باشد كه اغراق هاي ايجاد شده در اين تبليغات را تشخيص دهد و آن را به بيمار هم منتقل كند. به گفته دكتر فاضلي، در اين شرايط تعداد اندكي از پزشكان در كشور ما به دليل همكاري هاي پنهان با اين شركتها و منافع اقتصادي كه شامل حال آنها مي شود، بيمار را به سمت داروهاي خاصي سوق مي دهند.]]>
</TEXT>
</DOC>
<DOC>
<DOCID>HAM2-860205-026</DOCID>
<DOCNO>HAM2-860205-026</DOCNO>
<ORIGINALFILE>/1386/860205/news/_diet.htm</ORIGINALFILE>
<ISSUE>چهارشنبه 5 ارديبهشت 1386 - سال پانزدهم - شماره4251 - Apr 25, 2007</ISSUE>
<DATE calender="Western">2007-04-25</DATE>
<DATE calender="Persian">1386/02/05</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
<![CDATA[كارمندان چاق، بيشتر خرج دارند]]>
</TITLE>
<TEXT>
<![CDATA[يك مطالعه در دانشگاه دوك انگلستان نشان داده است كارمندان چاق بيشتر از ساير كارمندان، به خاطر صدمات پزشكي از صاحب كار هايشان شكايت مي كنند. خبرگزاري آسوشيتدپرس گزارش كرده است در اين مطالعه مشخص شده اين افراد به خاطر درد كمر، گردن، مچ، بازو و زانو، بيشتر پرونده تشكيل مي دهند و غيبت هاي آنها هم به دليل بيماري بيشتر از بقيه كارمندان است. مي توان نتيجه گرفت كه به اين ترتيب كارمندان چاق براي كارفرمايانشان، بيشتر از كارمندان با تناسب اندام، خرج بر مي دارند.
شايد هم پرداخت هزينه هاي شركت آنها در برنامه هاي كاهش وزن، براي اين كارفرمايان به صرفه تر از پرداخت هزينه هاي درمان اين نوع مشكلات و بيماري هاي ناشي از اضافه وزن در آنها باشد. اين مطالعه در آخرين شماره نشريه آرشيو پزشكي داخلي منتشر شده است.]]>
</TEXT>
</DOC>
<DOC>
<DOCID>HAM2-860205-027</DOCID>
<DOCNO>HAM2-860205-027</DOCNO>
<ORIGINALFILE>/1386/860205/news/_diet.htm</ORIGINALFILE>
<ISSUE>چهارشنبه 5 ارديبهشت 1386 - سال پانزدهم - شماره4251 - Apr 25, 2007</ISSUE>
<DATE calender="Western">2007-04-25</DATE>
<DATE calender="Persian">1386/02/05</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
<![CDATA[حشره كش ها و خطر پاركينسون]]>
</TITLE>
<TEXT>
<![CDATA[با شروع فصل سم پاشي مزارع و باغات، كارشناسان بار ديگر در مورد خطر استفاده از انواع آفت كش ها هشدار داده اند. در تازه ترين گفته هاي كارشناسان بهداشت حرفه اي، كه خبرگزاري رويترز آن را گزارش كرده، آمده است كه اكنون بيش از هر زمان ديگري ارتباط بين استفاده از آفت كش ها و بالا رفتن احتمال بروز پاركينسون مشخص شده است. مطالعات انجام شده روي كارگراني كه وظيفه سم پاشي را در مزارع به عهده داشته اند، نشان مي دهد كه اين افراد 2 تا 3 برابر بيش از سايرين احتمال دارد كه به پاركينسون مبتلا شوند. اين كارگران از سم پاراكوات براي از بين بردن علف هاي هرز استفاده مي كردند.
مطالعه ديگر روي موش ها نشان داد مواجهه آنها با سم پاراكوات، باعث به وجود آمدن نوعي پروتئين به نام آلفا- سينوكلئين(alpha-synuclein )در آنها مي شود.]]>
</TEXT>
</DOC>
<DOC>
<DOCID>HAM2-860205-028</DOCID>
<DOCNO>HAM2-860205-028</DOCNO>
<ORIGINALFILE>/1386/860205/news/_diet.htm</ORIGINALFILE>
<ISSUE>چهارشنبه 5 ارديبهشت 1386 - سال پانزدهم - شماره4251 - Apr 25, 2007</ISSUE>
<DATE calender="Western">2007-04-25</DATE>
<DATE calender="Persian">1386/02/05</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
<![CDATA[حافظه با ميگرن خوب مي ماند]]>
</TITLE>
<TEXT>
<![CDATA[محققان مي گويند زناني كه به سردردهاي ميگرني مبتلا هستند، كمتر از بقيه زنان اختلالات شناختي پيدا مي كنند. مطالعه 12 ساله محققان دانشگاه جانز هاپكينز نشان داده است اين زنان، 24 درصد كمتر از سايرين دچار اختلال حافظه مي شوند. رويترز گزارش داده است افرادي كه ميگرن را با نوعي اورا يا پيش درآمد تجربه مي كنند، بيشتر از بقيه مي توانند حافظه شان را سالم نگه دارند.
اين محققان كه مطالعه شان را در نشريه نورولوژي چاپ كرده اند، مي گويند هنوز چگونگي تأثير سردردهاي ميگرني بر سالم ماندن قواي شناختي مشخص نيست. شايد داروهاي ضدميگرن، مانند ايبوپروفن اين اثر محافظتي را دارد، شايد هم پرهيزها و رعايت هاي اين بيماران، كه از ترس عود مجدد حمله ها، كمتر كافئين مصرف مي كنند، بيشتر مي خوابند يا تمرين هاي ريلكسيشن انجام مي دهند.]]>
</TEXT>
</DOC>
<DOC>
<DOCID>HAM2-860205-029</DOCID>
<DOCNO>HAM2-860205-029</DOCNO>
<ORIGINALFILE>/1386/860205/news/_diet.htm</ORIGINALFILE>
<ISSUE>چهارشنبه 5 ارديبهشت 1386 - سال پانزدهم - شماره4251 - Apr 25, 2007</ISSUE>
<DATE calender="Western">2007-04-25</DATE>
<DATE calender="Persian">1386/02/05</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
<![CDATA[سلامت در ايران]]>
</TITLE>
<TEXT>
<![CDATA[بيمه انفرادي بيماران ديابتي و صعب العلاج
با تصويب مجلس، سازمان هاي بيمه گر موظف شدند بيماران ديابتي و صعب العلاج كه تحت پوشش بيمه نيستند را به صورت انفرادي بيمه كنند. حسن كامران در صحن علني مجلس
در توضيح كليات اين طرح گفت: در بودجه 86، 50 ميليارد تومان براي بيماران ديابتي گذاشتيم كه در ماده واحده اين طرح بار مالي اش را تأمين كرده ايم.
روغن زيتون هاي تقلبي در بازار
رسول ديناروند، معاون وزير بهداشت مي گويد: صدها گروه مواد غذايي در كشور داريم كه در برخي از آنها امكان عرضه مواد تقلبي بسيار زياد است از جمله روغن زيتون كه اكنون نوع تقلبي آن در بازار بيش از نوع واقعي آن است. وي اضافه كرد: چون توليد داخلي و واردات رسمي آن كم است و تقلب كردن آن نيز بسيار راحت است،چرا كه به راحتي مي توان روغن معمولي را با مقداري طعم دهنده، مزه دهنده و بودهنده شبيه روغن زيتون كرد.به گفته او اكنون بيش از 50 درصد روغن هاي زيتون موجود در بازار تقلبي است.
كارگران
يك سوم مصدومين چشمي
دكتر محمدرضا منصوري معتقد است:براساس نتايج پژوهشي كه در بيمارستان فارابي انجام شده، كارگران و كودكان از گروه هاي پرخطر در معرض ضايعات تروماتيك چشمي شناخته شدند.
به گفته وي آموزش بهداشت حرفه اي و همچنين ارايه  آموزش هاي لازم به والدين براي توجه بيشتر به بهداشت چشم الزامي است.
همايش كشوري سلامت مادر و كودك
بيرجند- خبرنگار همشهري: همايش كشوري سلامت مادر و كودك از ديروز و با حضور نماينده يونيسف در ايران در تالار شهيد رحيمي دانشگاه علوم پزشكي بيرجند با محورهاي اصلي مشاوره مادران و شيرمادر،تغذيه كودك و پايش رشد،بارداري ايمن و ترويج زايمان طبيعي و... آغاز شد.]]>
</TEXT>
</DOC>
<DOC>
<DOCID>HAM2-860205-030</DOCID>
<DOCNO>HAM2-860205-030</DOCNO>
<ORIGINALFILE>/1386/860205/news/_diet.htm</ORIGINALFILE>
<ISSUE>چهارشنبه 5 ارديبهشت 1386 - سال پانزدهم - شماره4251 - Apr 25, 2007</ISSUE>
<DATE calender="Western">2007-04-25</DATE>
<DATE calender="Persian">1386/02/05</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
<![CDATA[جشنواره تيم هاي امداد و نجات دانش آموزي]]>
</TITLE>
<TEXT>
<![CDATA[سومين جشنواره بزرگ تيم هاي امداد و نجات اعضاي دختر و پسر شاخه دانش آموزي مناطق 19 گانه آموزش و پرورش تهران، امروز از سوي جمعيت هلال احمر استان تهران برگزار مي شود.]]>
</TEXT>
</DOC>
<DOC>
<DOCID>HAM2-860205-031</DOCID>
<DOCNO>HAM2-860205-031</DOCNO>
<ORIGINALFILE>/1386/860205/news/_diet.htm</ORIGINALFILE>
<ISSUE>چهارشنبه 5 ارديبهشت 1386 - سال پانزدهم - شماره4251 - Apr 25, 2007</ISSUE>
<DATE calender="Western">2007-04-25</DATE>
<DATE calender="Persian">1386/02/05</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
<![CDATA[يادداشت
نبض تند شايعه]]>
</TITLE>
<TEXT>
<![CDATA[دكتر عباس زارع نژاد
نبض شايعه در ايران تندتر از همه جا مي زند. اگرچه نمي توان داروهاي مختلفي براي علاج اين بيماري را نديده گرفت، اما بي ترديد براي درمان آن نيز بايد بيشتر صبر كرد و شكيبايي به كار بست. از همان روزهايي كه براي اولين بار سخن از كشف داروي(آيمود)مهار كننده ايدز به ميان آمد، همان زماني كه مسئولان بهداشتي كشور هرگاه روبه روي تلويزيون ها و خبرنگاران خبر از يك موفقيت بزرگ علمي مي دادند، همواره كساني بودند كه موجب مي شدند تا اين نبض خفته سرعت گيرد و راه بر درمانش بسته شود.،اين سؤال فراروي همه كساني قرار گرفت كه نگران نبض هاي نامنظم اين بيماريند؛ اين سؤال كه ما در كجاي اين راهيم؟ آيا مقصدي كه قرار بود بسيار پيشتر به آن برسيم هنوز هم در ديدگانمان جايي دارد؟
آنچه كه در روزهاي گذشته بر عرصه درمان و بهداشت كشور گذشت به گونه اي يادآور روزهاي سختي است كه در آن نشاني از دلسوزي دلسوزان و نصيحت ناصحان نيست. بي ترديد قرار است تا مسئولان اين عرصه با همكاري سازمان هاي مرتبط، حافظان سلامت جامعه باشند. امري كه تنها با تلاش مسئولان نظام سلامت ممكن نيست و همكاري بين بخشي مسئولان مختلف سازمان ها و وزارتخانه هاست كه مي تواند توان صيانت از سلامت مردم را بيشتر كند. اين كه وزارتخانه هايي چون جهاد كشاورزي و وزارت كشور و برخي ديگر از نهادها در اين راه مي توانند به عنوان بزرگترين اهرم در اين مهم نقشي فعال داشته باشند و توان بهداشتي جامعه را افزايش دهند، انكارناپذير است. اگرچه در سال گذشته همكاري هاي بين بخشي ميان نهادها و سازمان هاي مختلف با وزارت بهداشت افزايش چشمگيري داشت و شايد با توجه به اين همكاري ها درطول سال هاي گذشته، روندي شكل گرفت كه براساس آن، كشور توانست در رتبه بندي بهداشت جهاني جايگاهي مناسب يابد و(به رغم اطلاع رساني نادرست برخي رسانه ها و كارشناسان)در زمره كشورهايي كه شاخص هاي بهداشت استانداردي دارند جاي گيرد. اما در اين ميان انگار سخني ديگر است.
در روزهايي كه يك بيمار عفوني(تولارمي)بر تعدادي از روستاهاي منطقه خاش و سراوان تاخت، عده اي برآن شدند با اظهار نظرهاي غيرعلمي و غيركارشناسي برعرصه درمان و بهداشت خرده گرفته و بي آن كه بدانند، در تمام روزهاي گذشته در قالب سخنان غيرعلمي و يا نوشته هاي غيرمستند از ورود آنفلوانزاي پرندگان به كشور سخن گفتند و يا از رواج بيماري ريشه كن شده قرون گذشته، بدون اين كه به واقع بدانند بيماري پديده اي است كه مي توان با ابزار علم از ساز و كار آن سر درآورد.
پس از چند روز بررسي كارشناسان، نه علائم آنفلوانزاي پرندگان يافت شد و نه بيماري خطرناك ديگري.
اگر دلسوزاني در اين گستره باشند كه از بروز بيماري در جامعه نگران مي شوند، بايد به آموزش مردم همت گمارند و با دادن اطلاعات و آگاهي درست مردم را براي پيشگيري از برخي بيماري ها توانمند كنند، نه آن كه با اظهار نظرهاي غيرعلمي موجب افزايش ضربان نبض شايعه باشند كه حاصلي جز نگران كردن مردم ندارد. هنگامي كه سخن از اطلاع رساني و آگاهي دادن به جامعه به ميان مي آيد مسلماً رسانه ها و نشريات در اين عرصه وظيفه اي سنگين برعهده دارند. مسلماً يكي از مهم ترين هدف آنان اطمينان از حفظ سلامت جامعه به درست ترين نحو ممكن است. اما آيا اين وظيفه و هدف بايد با پريشان كردن ذهن جامعه با اخبار نادرست گره بخورد؟ كار صيانت از حريم سلامت جامعه كاري است توانفرسا و فرصتي نيست براي سخن گفتن. تنها عمل كردن و تلاش در اين عرصه مي تواند مفيد باشد نه سخن گفتن و به كنجي خزيدن.
گفت وگو آيين درويشي نبود ورنه با تو ماجراها داشتيم]]>
</TEXT>
</DOC>
<DOC>
<DOCID>HAM2-860205-032</DOCID>
<DOCNO>HAM2-860205-032</DOCNO>
<ORIGINALFILE>/1386/860205/news/_ejtem.htm</ORIGINALFILE>
<ISSUE>چهارشنبه 5 ارديبهشت 1386 - سال پانزدهم - شماره4251 - Apr 25, 2007</ISSUE>
<DATE calender="Western">2007-04-25</DATE>
<DATE calender="Persian">1386/02/05</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[سالمندان 10 استان سبد غذايي دريافت مي كنند]]>
</TITLE>
<TEXT>
<IMAGE>/1386/860205/news/021078.jpg</IMAGE>
<![CDATA[
عكس: مسعود خامسي پور
مينا شهني- بر اساس طرح ارائه شده از سوي سازمان بهزيستي، امسال سالمندان ساكن 10 استان كشور سبد غذايي رايگان خواهند داشت.
اين طرح با عنوان ارائه كمك به سبد غذايي سالمندان در جلسه عالي شوراي عالي سالمندان مطرح و درباره آن تصميم گيري مي شود و مسئولان بهزيستي اميدوارند با تصويب اين طرح مشكلات تغذيه سالمندان بر طرف شود.
تنها سالمنداني تحت پوشش اين طرح قرار خواهند گرفت كه از خدمات نهادهاي حمايتي بهزيستي و كميته امداد استفاده مي كنند و نامشان در فهرست اين نهادها ثبت شده باشد.
سيد احمد آل داوود كارشناس امور سالمندان سازمان بهزيستي با اشاره به اينكه هدف كلي اين طرح تامين بخشي از نيازهاي تغذيه اي سالمندان است توضيح داد: هدف اختصاصي اين طرح شناسايي سالمندان نيازمند در 10 استان كشور است كه با اجراي آن در سال جاري 305 هزار نفر در استان هاي مشخص شده از سبد تغذيه بهره مند مي شوند.
به گفته آل داوود در صورت تصويب اين طرح طي 4 سال نزديك به يك ميليون و 200 سالمند از مزاياي آن بهره مند مي شوند.
سبد غذايي تعريف شده در اين طرح نزديك به 1000 كالري انرژي روزانه دارد كه نياز سالمندان را با توجه به سن، نوع فعاليت و استقلال غذايي تامين مي كند.
در سال اول اجراي اين طرح براي هر نفر ماهانه 15هزار تومان در نظر گرفته شده است كه هر سال 15درصد به اين مبلغ افزوده خواهد شد.
در صورتي كه دولت بخواهد تعداد افراد بيشتري از ارائه كمك به سبد غذايي سالمندان بهره مند شوند بايد بودجه بيشتري براي اجراي اين طرح در نظر گيرد و سازمان بهزيستي اين طرح را تنها بر اساس تعداد سالمندان نيازمند شناسايي شده تنظيم كرده است.
آل داوود درباره چگونگي توزيع اين سبدها در استان هاي مختلف گفت: در استان هاي تحت پوشش اين طرح كميته هايي با شركت نمايندگان سازمان مديريت و برنامه ريزي، استانداري، كميته امداد، سازمان بهزيستي و جهاد كشاورزي براي چگونگي توزيع تصميم مي گيرند.
تحويل جيره خشك، تحويل كوپن يا كارت اعتباري خريد و يا تحويل غذاي گرم روش هايي است كه براي رساندن سبد غذايي سالمندان در نظر گرفته شده است و اعضاي كميته هاي استاني يكي از اين روش ها را انتخاب و استفاده مي كنند.
اجناس سبد غذايي به صورت اقليمي تعيين مي شوند به اين ترتيب كه در هر استان بنا به نياز سالمندان محلي اجناس درون سبد تغيير خواهند كرد.گوشت قرمز و سفيد، خرما، روغن، شير و نان از جمله مواد در نظر گرفته شده براي اين سبد هستند كه با توجه به ويژگي هاي محلي و اقليمي تعيين مي شوند.
در جلسه پيشين شوراي عالي سالمندان كه 5 روز قبل در وزارت رفاه و تامين اجتماعي برگزار شد، رئيس سازمان بهزيستي نسبت به رشد جمعيت سالمندي كشور و كمبود امكانات براي اين گروه ابراز نگراي جدي كرده بود.
فقيه با تاكيد بر نياز جامعه به طب سالمندي گفت: كشورمان در مرحله اي است كه بايد نسبت به شناخت نيازهاي سالمندان و برنامه ريزي براي آينده نزديك نگاه جدي داشته باشد در غير اين صورت عواقب ناخوشايندي در انتظار ما خواهد بود.
حميدرضا شهبازي، مديركل دفتر توانبخشي سالمندان سازمان بهزيستي، نيز توسعه خدمات كارت منزلت سالمندان را گامي براي توسعه خدمات به سالمندان دانسته و عنوان كرد: در جلسه بعدي شوراي عالي سالمندان، بحث كارت منزلت مورد بررسي قرار خواهد گرفت و هر دستگاه دولتي كليه خدماتي را كه در راستاي كارت منزلت مي تواند به سالمندان ارائه كند تعيين خواهد كرد.
به گفته شهبازي براي يكدست كردن خدمات به سالمندان بايد كارت هوشمندي طراحي شود كه توسط تمامي دستگاه  ها قابل شناسايي باشد.]]>
</TEXT>
</DOC>
<DOC>
<DOCID>HAM2-860205-033</DOCID>
<DOCNO>HAM2-860205-033</DOCNO>
<ORIGINALFILE>/1386/860205/news/_ejtem.htm</ORIGINALFILE>
<ISSUE>چهارشنبه 5 ارديبهشت 1386 - سال پانزدهم - شماره4251 - Apr 25, 2007</ISSUE>
<DATE calender="Western">2007-04-25</DATE>
<DATE calender="Persian">1386/02/05</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[ثبت سازمان هاي مردم نهاد جوانان 41 درصد افزايش يافت]]>
</TITLE>
<TEXT>
<![CDATA[گروه اجتماعي- مديركل اجتماعي و امور تشكل هاي سازمان هاي ملي جوانان از رشد 41 درصدي سازمان هاي مردم نهاد در سال 85 نسبت به سال 84 خبر داد.جعفر باي به ثبت 266 سازمان مردم نهاد(سمن)در سال 84 اشاره كرد و اظهار داشت: در سال 85 تعداد 924 درخواست تاسيس سازمان مردم نهاد از سوي جوانان كشور به سازمان ملي جوانان رسيد كه از اين ميان 375 تشكل موفق به دريافت اعتبارنامه شدند.
وي با اشاره به اين كه 549 تشكل ديگر پس از تأييد نام، مراحل ثبت خود را مي گذرانند گفت: تعداد تشكل هاي ثبت شده در سال 85 نسبت به سال گذشته 41 درصد رشد داشته است. در حال حاضر دو هزار و 545 سازمان مردم نهاد جوانان در كشور مشغول به فعاليت هستند كه به طور مستقيم جمعيت جوان بالغ بر 250 هزار نفر را تحت پوشش قرار داده اند.جعفر باي تصريح كرد: در سال گذشته 25 درصد از سازمان هاي مردم نهاد در حوزه ديني، مذهبي، 24 درصد در زمينه علمي، پژوهشي و 6 درصد در ارتباط با موضوع ورزش به ثبت رسيده اند.]]>
</TEXT>
</DOC>
<DOC>
<DOCID>HAM2-860205-034</DOCID>
<DOCNO>HAM2-860205-034</DOCNO>
<ORIGINALFILE>/1386/860205/news/_ejtem.htm</ORIGINALFILE>
<ISSUE>چهارشنبه 5 ارديبهشت 1386 - سال پانزدهم - شماره4251 - Apr 25, 2007</ISSUE>
<DATE calender="Western">2007-04-25</DATE>
<DATE calender="Persian">1386/02/05</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[طرح مبارزه با بدحجابي و ماهواره به صورت كشوري اجرا مي شود]]>
</TITLE>
<TEXT>
<![CDATA[گروه اجتماعي- طرح مقابله و مبارزه با بدحجابي از هفته آينده به صورت كشوري و در همه استان ها اجرا خواهد شد.اين طرح كه از يكشنبه هفته جاري در تهران آغاز شده به صورت مرحله اي در بقيه شهرها ي كشور به اجرا در خواهد آمد.
بر اساس اين طرح با مسائل ضد اخلاقي و بدحجابي و ماهواره برخورد و مقابله خواهد شد.
به گزارش پايگاه اطلاع رساني پليس، آنچه كه امروز به عنوان يكي از اولويت هاي اصلي پليس كه در جامعه مطرح است بحث مبارزه با اراذل و اوباش، مزاحمين خياباني و مظاهر علني فساد است. يافته هاي بررسي هاي ميداني پليس مبارزه با مفاسد اجتماعي ناجا از وضعيت سال گذشته گوياي تهديد امنيت عمومي و اجتماعي زنان و دختران از سوي اراذل و اوباش و مزاحمين خياباني است.
از سوي ديگر فرمانده نيروي انتظامي استان مازندران طرح مبارزه با بدحجابي را در نيروي انتظامي طرح جامعي دانست كه از ماموريت هاي نيروي انتظامي است. سردار توكلي راهكار مبارزه با بدحجابي را دخيل نمودن همه بخش هاي حكومتي عنوان كرد و گفت: نيروي انتظامي به تنهايي نمي تواند با مفاسد اجتماعي برخورد كند و اين توقع در همه مردم بايد ايجاد شود كه اين كار بايد با همكاري همه و به صورت جمعي انجام شود. سردار توكلي افزود: در راستاي برخورد همه جانبه با اين موضوع بايد از دوخت لباس تا خطيب نماز جمعه و قضات دادگستري و نيروي انتظامي با توجه به معيارهاي ارزشي با اين موضوع برخورد كنند.
وي افزود: بخش هاي مختلف خدماتي و اداري مانند رستوران ها و هتل ها موظفند در رعايت حفظ شئونات اسلامي و حجاب از پذيرش افراد بدحجاب جلوگيري نمايند و در غير اين صورت بايد پاسخگو باشند لذا با همه اين اوصاف و با تعامل و همكاري همه دستگاه ها قطعاً اين طرح نتيجه خوبي در سال جديد خواهد داشت.]]>
</TEXT>
</DOC>
<DOC>
<DOCID>HAM2-860205-035</DOCID>
<DOCNO>HAM2-860205-035</DOCNO>
<ORIGINALFILE>/1386/860205/news/_ejtem.htm</ORIGINALFILE>
<ISSUE>چهارشنبه 5 ارديبهشت 1386 - سال پانزدهم - شماره4251 - Apr 25, 2007</ISSUE>
<DATE calender="Western">2007-04-25</DATE>
<DATE calender="Persian">1386/02/05</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[برگزاري هشتمين جشنواره صدا با حضور 35كشور]]>
</TITLE>
<TEXT>
<![CDATA[گروه اجتماعي- هشتمين جشنواره بين المللي صدا، از 25 تا 27 ارديبهشت ماه در مشهد مقدس برگزار مي شود و در آن برگزيدگان بيش از 450 اثر داخلي و خارجي با يكديگر رقابت مي كنند.
به گزارش خبرنگار ما، دكتر حسن خجسته، معاون صداي سازمان صدا و سيما به مناسبت شصت و هفتمين سالروز تأسيس راديو در ايران گفت: جشنواره هشتم از 5 بخش اصلي بين الملل، مسابقه، پژوهش، ستادي و دبيرخانه دائمي جشنواره بين المللي صدا تشكيل شده است.
به گفته خجسته پيرو تصميم شوراي سياستگذاري صداي جمهوري اسلامي ايران، دبيرخانه دائمي  جشنواره بين المللي صدا، اولين مسابقه ويژه گزارشگران افتخاري راديو را در جشنواره هشتم برگزار مي كند.
وي همچنين افزود: در حال حاضر سايت جشنواره هشتم فعال بوده و آخرين اطلاعات در آن وارد شده است.
در بخش مسابقه 287 عنوان برنامه داخلي، در بخش پژوهش نيز حدود 150 اثر مكتوب و در بخشهاي طراحي برنامه هاي راديويي، پژوهشهاي برنامه اي، مقالات و پايان نامه هايي با موضوع راديو از ايران و 35 كشور دنيا باهم رقابت مي كنند.
چين، كره، لهستان، بوسني وهرزگوين، بلژيك، هلند، اوگاندا، هند، آمريكا، سري لانكا، بنگلادش، قطر، تاجيكستان، پاكستان، قرقيزستان، تركيه، افغانستان، آذربايجان، عراق، عربستان، اندونزي، لبنان، گرجستان، يونان، آلمان، فرانسه، اتيوپي، آفريقاي جنوبي، روسيه، نيجريه، مكزيك، اسلووني، سنگاپور، صربستان، ازبكستان و سوئيس مجموعه كشورهايي هستند كه برنامه سازان آنها در اين دوره از جشنواره شركت كرده اند.]]>
</TEXT>
</DOC>
<DOC>
<DOCID>HAM2-860205-036</DOCID>
<DOCNO>HAM2-860205-036</DOCNO>
<ORIGINALFILE>/1386/860205/news/_ejtem.htm</ORIGINALFILE>
<ISSUE>چهارشنبه 5 ارديبهشت 1386 - سال پانزدهم - شماره4251 - Apr 25, 2007</ISSUE>
<DATE calender="Western">2007-04-25</DATE>
<DATE calender="Persian">1386/02/05</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[واگذاري غرفه در نمايشگاه ملي رسانه هاي ديجيتال]]>
</TITLE>
<TEXT>
<![CDATA[نام نويسي براي واگذاري غرفه  در نخستين نمايشگاه ملي رسانه هاي ديجيتال و نرم افزار هاي چند رسانه اي از امروز شروع مي شود و درخواست كنندگان به نشاني www.dmf.ir مراجعه كنند.]]>
</TEXT>
</DOC>
<DOC>
<DOCID>HAM2-860205-037</DOCID>
<DOCNO>HAM2-860205-037</DOCNO>
<ORIGINALFILE>/1386/860205/news/_ejtem.htm</ORIGINALFILE>
<ISSUE>چهارشنبه 5 ارديبهشت 1386 - سال پانزدهم - شماره4251 - Apr 25, 2007</ISSUE>
<DATE calender="Western">2007-04-25</DATE>
<DATE calender="Persian">1386/02/05</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[با مردم]]>
</TITLE>
<TEXT>
<![CDATA[9 تا 12 به استثناءروزهاي تعطيل
23023337
تبريك و يك پيشنهاد
شروع عمليات تونل زيرگذر توحيد مبارك است. پيشنهاد مي كنم براي كاهش بار ترافيك در اين محدوده، انتهاي خيابان ملكوتي به بزرگراه چمران وصل شود. با اين كار، رفت و آمد خودروها در خيابان هاي باقرخان و ستارخان روان تر خواهد شد.
نامدار- تهران
چاه و منار!
بعضي از اين رشته هاي دانشگاهي كه نه كتاب اش پيدا مي شود و نه جزوه هايش قابل دستيابي است، آن ضرب المثل معروف چاه و منار را به خاطر مي آورد. به عنوان مثال فارغ التحصيلان رشته صنايع فلزي هنرستان ها كه براي آزمون سراسري دانشگاه ها آماده مي شوند، به هيچ نوع كتاب درسي از جمله كتاب جوشكاري دسترسي ندارند و تنها يك كتاب گام به گام(كمك درسي)براي اين رشته وجود دارد كه داوطلبان توان خريد آن را ندارند.
خوشنام- تهران
وعده هاي غيرعملي
هنوز چشم به راه دريافت وانت... هستم كه قرار بود 8 ماهه آن را تحويل بدهند، اما پس از گذشت 14 ماه، خبري از ماشين نيست. شركت هاي خودروسازي بهتر است به وعده هاي خودشان عمل كنند.
ميكائيل واحديان- آذربايجان غربي
پيشنهادي براي زمين بي مصرف
ما ساكنان محله پل چوبي و پيچ شميران از داشتن ميدان ميوه و تره بار محروم هستيم. اگر شهرداري تهران براي ايجاد چنين مركزي احتياج به زمين دارد، مي تواند از زمين واقع در نبش كوچه شهردار يك كه سالهاست بدون مصرف مانده، استفاده كند.
الياس زاده- تهران
بوق هاي بياباني
@ به تازگي بوق گوشخراش اتوبوس هاي بياباني آلودگي صوتي شهرها را غليظ تر كرده است. آيا بهتر نيست، رانندگان اتوبوس ها از بوق دوگانه استفاده كنند و در داخل محدوده شهرها، بوق مخصوص جاده را به صدا درنياورند؟
كاستي پور- كرج
جايگاه كارت ملي
اگر به خاطر بياوريم، قرار بود كارت ملي در مناسبات اقتصادي به خصوص كارهاي بانكي و بيمه... نقش شناسنامه را داشته باشد اما ظاهراً بعضي از اين مراكز همچون گذشته از مراجعان شناسنامه طلب مي كنند.
محمدي- تهران]]>
</TEXT>
</DOC>
<DOC>
<DOCID>HAM2-860205-038</DOCID>
<DOCNO>HAM2-860205-038</DOCNO>
<ORIGINALFILE>/1386/860205/news/_ejtem.htm</ORIGINALFILE>
<ISSUE>چهارشنبه 5 ارديبهشت 1386 - سال پانزدهم - شماره4251 - Apr 25, 2007</ISSUE>
<DATE calender="Western">2007-04-25</DATE>
<DATE calender="Persian">1386/02/05</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[پاسخ مسئولان]]>
</TITLE>
<TEXT>
<![CDATA[نرخ تاكسي هاي فرودگاه كنترل مي شود
در پاسخ به مطلب درج شده در صفحه 28، ستون در شهر چه خبر همشهري مورخ 21/1/86 به اطلاع مي رساند:
كرايه تاكسي هاي ويژه فرودگاه برابر نرخ مصوب و براساس تاكسيمتر محاسبه و دريافت مي شود. اما در تعطيلات نوروزي به دليل ازدحام مسافر و بهره گيري از ساير تاكسي هاي سطح شهر نظير تاكسي هاي تلفني و بي سيم كه نرخ كرايه تاكسيمتر آنها در مسافت هاي طولاني بيشتر از تاكسي هاي ويژه فرودگاه محاسبه مي گردد، بعضاً شاهد تغيير و افزايش كرايه در مسير تهران- فرودگاه حضرت امام(ره)مي باشيم. لذا اظهارات و شكايات شهروندان مربوط به اين دسته از تاكسي بوده و ارتباطي به تاكسي هاي ويژه فرودگاه كه به طور مستمر تحت كنترل و نظارت شديد بازرسي سازمان قرار دارند، نيست.
روابط عمومي سازمان مديريت و نظارت بر تاكسيراني شهرتهران]]>
</TEXT>
</DOC>
<DOC>
<DOCID>HAM2-860205-039</DOCID>
<DOCNO>HAM2-860205-039</DOCNO>
<ORIGINALFILE>/1386/860205/news/_ejtem.htm</ORIGINALFILE>
<ISSUE>چهارشنبه 5 ارديبهشت 1386 - سال پانزدهم - شماره4251 - Apr 25, 2007</ISSUE>
<DATE calender="Western">2007-04-25</DATE>
<DATE calender="Persian">1386/02/05</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[خبر]]>
</TITLE>
<TEXT>
<![CDATA[برگزاري دوازدهمين المپياد علمي دانشجويي
 گروه اجتماعي- دوازدهمين المپياد علمي دانشجويي كشور طي روزهاي 13 و 14 ارديبهشت به صورت غيرمتمركز در 6 قطب كشوري براي انتخاب دانشجويان برتر برگزار مي شود.
معاون تحقيقات آزمون و ارزشيابي آموزشي و دبير اجرايي المپياد علمي دانشجويي با اعلام اين مطلب گفت: معرفي شدگان اين دوره در مرحله نهايي آزمون كه در تير برگزار مي شود با افراد برتر آزمون كارشناسي ارشد،86 رقابت مي كنند.
محمدمحمدي اقدم، با بيان اينكه آزمون امسال بدون تغيير برگزار مي شود،  گفت: بر اساس تصميمات شوراي اجرايي المپياد، براي برخي از رشته ها مانند آمار، مهندسي كامپيوتر، طراحي صنعتي و مهندسي مكانيك آزمون غيرمتمركز حذف شده و دانشگاه ها براساس مكانيزم هاي خود،  دانشجويان برتر را معرفي مي كنند. وي در ادامه  الهيات و معارف اسلامي، زبان و ادبيات فارسي، علوم اقتصادي، حقوق، شيمي، فيزيك، رياضي، زيست شناسي، مهندسي شيمي، مهندسي برق، مهندسي عمران و مهندسي كشاورزي، گرايش هاي زراعت و اصلاح نباتات را از جمله رشته هاي دوازدهمين المپياد علمي دانشجويي كشور عنوان كرد.
20 ارديبهشت، آزمون كارشناسي ارشد دانشگاه آزاد
گروه اجتماعي- آزمون كارشناسي ارشد ناپيوسته سال86 دانشگاه آزاد اسلامي طي روزهاي 20 و 21 ارديبهشت برگزار مي شود.
كارت ورود به جلسه داوطلبان اين آزمون سه روز قبل از برگزاري آزمون در واحدهايي كه متعاقبا اعلام خواهد شد، توزيع مي شود.
محتواي كتاب هاي پيش دبستاني يكپارچه مي شود
گروه اجتماعي- محتواي كتاب هاي آموزشي مراكز پيش دبستاني سراسر كشور يكپارچه مي شود.
مديركل دفتر آموزش و پرورش ابتدايي و پيش دبستاني گفت: اين محتواي آموزشي با همكاري سازمان پژوهش و برنامه ريزي آموزشي در حال تدوين است.ابوالقاسم جامه بزرگ افزود: اين برنامه پس از تصويب شوراي عالي آموزش و پرورش از مهر ماه امسال در همه مراكز پيش دبستاني كشور اجرا خواهد شد.از برنامه هاي آموزش و پرورش اين گونه استنباط مي شود كه تغيير در برنامه هاي آموزشي و پرورشي، كتاب هاي درسي، قوانين و مقررات، ساختار و بسياري از جنبه هاي نظام تعليم و تربيتي كشور ما همچنان ادامه دارد.وي در باره زمان ثبت نام دانش آموزان ابتدايي و پيش دبستاني گفت: نام نويسي دانش آموزان ابتدايي و پيش دبستاني معمولا پس از پايان سال تحصيلي آغاز مي شود، اما تغيير اين زمان نيز به انتخاب مسئولان سازمان ها بستگي دارد.
تعيين مهلت براي متقاضيان عمره
گروه اجتماعي- وديعه متقاضياني كه براي اعزام به عمره مراجعه نكنند مسترد مي شود.مديركل روابط عمومي سازمان حج و زيارت، گفت: براساس مجوز سازمان حج و زيارت متقاضياني كه تا سال84  ژنام نويسي كرده اند، اما ژ براي اعزام به عمره اقدام نكرده اند، تنها تا سال 87 براي اعزام فرصت دارند در غير اين صورت وديعه آنان مسترد مي ژشود. عبدالله نصيري افزود: اين عده از عمره  ژگزاران اگر مايل به دريافت پول خود نباشند مي ژتوانند در نوبت جديد  ژنام نويسي كنند.
وي با اشاره به اينكه وديعه متقاضيان عمره به صورت سپرده گذاري كوتاه مدت نزد بانك است گفت: هنگام استرداد وديعه سود آن نيز براساس ضوابط مربوطه از سوي بانك پرداخت خواهدشد.سازمان حج و زيارت فروردين امسال به دليل مراجعه نكردن به موقع صدها هزار متقاضي عمره كه تا سال84 نام نويسي كرده بودند، نام نويسي از متقاضيان جديد را متوقف كرد.
پس از صدور اطلاعيه و ضرب ژالاجل از سوي سازمان حج و زيارت جمع كثيري از وديعه گزاران مراجعه و وضعيت خود را مشخص كردند.]]>
</TEXT>
</DOC>
<DOC>
<DOCID>HAM2-860205-040</DOCID>
<DOCNO>HAM2-860205-040</DOCNO>
<ORIGINALFILE>/1386/860205/news/_eqtes.htm</ORIGINALFILE>
<ISSUE>چهارشنبه 5 ارديبهشت 1386 - سال پانزدهم - شماره4251 - Apr 25, 2007</ISSUE>
<DATE calender="Western">2007-04-25</DATE>
<DATE calender="Persian">1386/02/05</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[واكنش رسمي به مصوبه شوراي پول و اعتبار
سياست دولت، كاهش سود بانكي است]]>
</TITLE>
<TEXT>
<![CDATA[سخنگوي دولت: مصوبه شوراي پول و اعتبار فقط يك اظهارنظر كارشناسي است و در جلسه امروز هيأت دولت، تصميم نهايي درباره نرخ سود بانكي اتخاذ مي شود
گروه اقتصادي - نخستين واكنش رسمي دولت نسبت به مصوبه شوراي پول و اعتبار در مورد تثبيت نرخ سود بانكي در سال جاري، حكايت از مخالفت با اين مصوبه و احتمال تغيير آن در دولت دارد.
شوراي پول و اعتبار در جلسه عصر روز شنبه خود علي رغم تاكيد و موضع گيري دولت در خصوص لزوم كاهش نرخ سود بانكي، راي بر ثابت ماندن آن در سال 86 داد. تصميم شوراي پول و اعتبار به ثبات نرخ سود بانكي در سال 86 در حالي اتخاذ شد كه پيشتر رئيس جمهوري بر كاهش نرخ سود بانكي در سال جاري تاكيد كرده بود.
غلامحسين الهام، سخنگوي دولت، ديروز در نشست هفتگي خود با خبرنگاران در نخستين واكنش رسمي  دولت به مصوبه كاهش نيافتن سود بانكي، گفت: قانون، اعلام رسمي نرخ سود تسهيلات را بر عهده رئيس جمهور گذاشته  است و دولت، سياست كاهش نرخ سود تسهيلات را دنبال مي كند.
اين اظهارات مصوبه شوراي پول و اعتبار كه بر مبناي ملاحظات اقتصادي كشور صورت گرفته و مورد تاييد محافل كارشناسي اقتصادي است را با ترديد روبه رو كرده  است. اين دومين ترديد دولت براي اجراي سياست هاي اقتصادي است كه در سال جاري صورت مي گيرد. پيش از اين دولت نسبت به اجراي مصوبه مجلس درمورد قيمت بنزين ابراز ترديد كرده بود كه با اصرار مجلس بر مصوبه دولت ظاهراً اجراي آن را در دستور كار قرار داده است.
الهام با تاكيد بر اينكه سياست هاي كلي پولي و مالي توسط دولت تعيين و اعلام رسمي مي شود، متذكر شد: آنچه اخيراً شوراي پول و اعتبار در خصوص عدم كاهش نرخ سود بانكي اعلام كرد صرفاً يك اظهارنظر كارشناسي است و مصوبه نهايي تلقي نمي شود.وي گفت: مطابق قانون بانكداري بدون ربا و آيين نامه هاي مربوطه، تعيين نرخ سود بانكي بر عهده  رئيس جمهور است و مصوبه  شوراي پول و اعتبار در اين ارتباط، نهايي نيست و در جلسه  هيأت دولت كه امروز(چهارشنبه)برگزار مي شود در اين مورد بحث  و گفت وگو و تصميم گيري مي شود. وي گفت: افزايش نرخ مورد تاييد دولت نيست و ما سياست كاهش را دنبال مي كنيم و بايد تصميم گيري كه در اين مورد صورت مي گيرد، فني و كارشناسي باشد.
وي در پاسخ به سؤالي مبني بر اين كه آيا رئيس جمهور با مصوبه ثابت ماندن نرخ سود بانكي موافقت كرده است يا نه، اظهار داشت: در خصوص نرخ تسهيلات بانكي اعتقاد دولت اين است كه كاهش نرخ تسهيلات، رونق اقتصادي را در پي خواهد داشت و دولت اين سياست را دنبال مي كند.
بر اساس برنامه چهارم توسعه و قانون منطقي كردن سود بانكي، دولت موظف است كه نرخ سود بانكي را تا پايان برنامه چهارم تك رقمي كند كه در صورت كاهش نيافتن نرخ سود بانكي در سال جاري، دولت مجبور خواهد بود نرخ سود را طي 2 سال آينده 5 درصد كاهش دهد.ديروز همچنين وزير بازرگاني با مخالفت با مصوبه شوراي پول و اعتبار در كاهش نيافتن نرخ سود تسهيلات بانكي، گفت: به علت فضاي انحصاري نظام بانكي كشور موافق كاهش سود بانكي هستيم. بر اساس ماده 10 برنامه چهارم توسعه شوراي پول و اعتبار با تركيب وزيران امور اقتصادي و بازرگاني و همچنين دو وزير ديگر به انتخاب هيأت دولت، رئيس سازمان مديريت، دادستان كل كشور، رؤساي اتاق هاي بازرگاني و تعاون و همچنين دو كارشناس اقتصادي با تاييد رئيس جمهور و دو نماينده مجلس به عنوان عضور ناظر به رياست رئيس كل بانك مركزي تشكيل مي شود. شوراي پول و اعتبار عهده دار نظارت بر امور پولي و بانكي كشور است.
نرخ آزاد بنزين هنوز تعيين نشده است
غلام حسين الهام در ادامه جلسه هفتگي خود با خبرنگاران در پاسخ به سؤالي در مورد نرخ آزاد بنزين، اظهار داشت: دولت در مورد تعيين نرخ آزاد بنزين هنوز تصميمي  سنگرفته است. وي افزود: دولت در حال فراهم كردن شرايط سهميه بندي بنزين است ولي زمان قطعي و دقيق آن مشخص نيست.
علل مخالفت بانك ها
شوراي هماهنگي بانك ها در گزارشي كه به شوراي پول و اعتبار ارائه داده است، كاهش درآمدهاي بانكي، كاهش حاشيه سود و سودآوري بانك ها، افزايش هزينه هاي مبادله، افزايش رانت اقتصادي و افزايش ميزان مطالبات سررسيد گذشته و معوق بانك ها را از جمله مهمترين آثار و تبعات منفي كاهش نرخ سود بانكي در شرايط فعلي عنوان كرده است.]]>
</TEXT>
</DOC>
<DOC>
<DOCID>HAM2-860205-041</DOCID>
<DOCNO>HAM2-860205-041</DOCNO>
<ORIGINALFILE>/1386/860205/news/_eqtes.htm</ORIGINALFILE>
<ISSUE>چهارشنبه 5 ارديبهشت 1386 - سال پانزدهم - شماره4251 - Apr 25, 2007</ISSUE>
<DATE calender="Western">2007-04-25</DATE>
<DATE calender="Persian">1386/02/05</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[نيمي از دارندگان وسايل نقليه، كارت سوخت ندارند]]>
</TITLE>
<TEXT>
<IMAGE>/1386/860205/news/021174.jpg</IMAGE>
<![CDATA[
گروه اقتصادي- 7 ميليون دارنده وسيله نقليه اعم از خودرو و موتورسيكلت تاكنون كارت سوخت بنزين دريافت كرده اند و در حدود 8 ميليون نفر هم در انتظار دريافت آن هستند.
اين در حالي است كه قرار است از 20 ارديبهشت ماه طرح كارت سوخت در تمام كشور اجرايي شود و از ابتداي خرداد ماه بنزين به صورت سهميه بندي عرضه شود و اين نگراني دارندگان وسايل نقليه كه كارت دريافت نكرده اند را افزايش داده است. پيش بيني مي شود 8 ميليون دارنده خودرو در انتظار دريافت كارت سوخت هستند و كار توزيع كارت با سرعت در حال انجام است. در حال حاضر به رغم اين كه ارائه خدمات پستي 24 ساعته شده است ولي هنوز در مقابل برخي دفترهاي پستي در طول روز حداقل جمعيتي معادل 100 تا 150 نفر در انتظار براي دريافت كارت خود هستند.
دليل اصلي عدم امكان ساماندهي و تحويل كارت سوخت فقدان اطلاعات لازم براي شخصي سازي كارت هاست و برخي صاحبان خودرو به رغم اين كه خودرو خود را سال ها پيش خريده و نشاني آنان در نيروي انتظامي بايد موجود باشدبه دليل قديمي بودن شماره خودروها، با مشكل نشاني روبه رو بوده و كارت خود را دريافت نكرده اند. اين افراد براي وارد كردن نشاني خود در شبكه صدور كارت بايد به مراكز پليس 10+ مراجعه و نشاني خود را به مسئولان مربوطه ارائه دهند.
بر اساس آخرين آمار توزيع كارت سوخت تاكنون بيش از 6 ميليون و 547 هزار كارت تحويل پست شده كه 4 ميليون و 800 هزار كارت تحويل دارندگان خودرو شده است و 1 ميليون و 580 هزار عدد در حال مطالعه و يا در حال توزيع است.
در اين بين حدود 1 ميليون و 500 هزار كارت به دليل فقدان نشاني امكان ارسال ندارند. در مورد توزيع كارت سوخت موتور تا به حال 800 هزار كارت توزيع شده و حدود 1ميليون و 700 هزار نفر از طريق اينترنت ثبت نام كرده اند و 1ميليون و 600 نفر نيز در دوره قبل فراخوان ثبت نام كرده اند كه اين افراد بايد به مراكز مشخص شده مراجعه كنند. در تهران 4 مركز و در شهرستان ها نيز مراكز راهنمايي و رانندگي اين كارت ها را توزيع مي كنند.
چگونه كارت خود را پيگيري كنيم
مالكان خودروهاي شخصي با مراجعه به پايگاه  اينترنتي www.epolice.ir يا دفتر پليس 10+ واقع در مسير خود براي اصلاح نشاني و پيگيري كارت سوخت اقدام كنند. علاوه بر اين تلفن هاي 09687 بدون كد و88675150 با كد 021 در سراسر كشور آماده پاسخگويي در مورد آخرين وضعيت كارت سوخت خودروهاست. علاوه بر اين متقاضيان از طريق پيام كوتاه(sms)نيز مي توانند با ارسال شماره خودرو خود طبق روشي كه در پايگاه اينترنتي پليس توضيح داده شده و ارسال آن به شماره 30005150 كارت خود  را پيگيري كنند.براي ارسالsms موارد خاصي بايد رعايت شود كه در پايگاه اينترنتي پليس شرح داده شده است.]]>
</TEXT>
</DOC>
<DOC>
<DOCID>HAM2-860205-042</DOCID>
<DOCNO>HAM2-860205-042</DOCNO>
<ORIGINALFILE>/1386/860205/news/_eqtes.htm</ORIGINALFILE>
<ISSUE>چهارشنبه 5 ارديبهشت 1386 - سال پانزدهم - شماره4251 - Apr 25, 2007</ISSUE>
<DATE calender="Western">2007-04-25</DATE>
<DATE calender="Persian">1386/02/05</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[وزير بازرگاني در تشريح روند اجراي سياست هاي ابلاغي اصل44، اعلام كرد
واگذاري 4 شركت  تابعه وزارت بازرگاني به بخش خصوصي]]>
</TITLE>
<TEXT>
<IMAGE>/1386/860205/news/021168.jpg</IMAGE>
<![CDATA[
گروه اقتصادي- در چارچوب سياست هاي ابلاغي اصل 44 قانون اساسي سهام شركت سهامي فرش ايران، شركت نمايشگاههاي بين المللي، شركت بازرگاني دولتي ايران و شركت كشتيراني جمهوري اسلامي به بخش غير دولتي واگذار مي شود.
وزير بازرگاني در نشست روز گذشته خود با رسانه هاي جمعي در پاسخ به خبرنگار ما در مورد روند اجراي سياست هاي اصل 44 در اين وزارتخانه،گفت: در اين چارچوب سهام شركت هاي سهامي فرش ايران، نمايشگاهها و شركت بازرگاني دولتي ايران آماده و در نوبت واگذاري در سازمان خصوصي سازي است و مقدمات واگذاري شركت كشتيراني جمهوري اسلامي ايران فراهم شده كه براين اساس بخشي از سهام اين شركت در چارچوب سهام عدالت و بخش ديگري از طريق عرضه در بورس واگذار مي شود.
سيمان هنوز از سبد حمايتي خارج نشده
وزير بازرگاني در خصوص خروج سيمان از سبد حمايتي دولت نيز با بيان اينكه سيمان در نهايت بايد از سبد حمايتي خارج شود، گفت: هنوز تصميم نهايي در اين باره اتخاذ نشده است. وي در پاسخ به خبرنگار ما در زمينه موافقت مشروط اين وزارتخانه با خروج سيمان از سبد حمايتي، گفت: تحقق اين امر در زمان آزادسازي امكان پذير نيست و تعهد نيز منطقي به نظر نمي آيد. با اين روند 4 ماه پس از خروج سيمان از سبد حمايتي بايد منتظر نوسانات قيمتي آن باشيم و وزارت بازرگاني در مورد خروج سيمان از سبد حمايتي نقشي ندارد.
حذف كالا برگ در شهرهاي بزرگ
وي در مورد حذف توزيع كالا برگ كالاهاي اساسي و يارانه اي در شهرهاي بالاي 100 هزار نفر جمعيت اظهار داشت: طبق قانون و مصوبه مجلس اين امر از سال جاري اجرا خواهد شد ولي دولت در اجراي اين قانون مشكلاتي دارد.
ميركاظمي در مورد تنظيم بازار آهن، گفت: در اين زمينه كار گروهي تشكيل شده و در جلسه سه شنبه هفته آينده دولت، نتايج اين مباحث مطرح و در ستاد تنظيم بازار به جمع بندي نهايي در اين زمينه مي رسيم.
عامل افزايش قيمت تخم مرغ
وزير بازرگاني در مورد افزايش قيمت تخم مرغ گفت: توليد تخم مرغ در طي سالهاي اخير به دليل شيوع آنفلو  آنزا، كشتار مرغ هاي
تخم گذار و مشكلات عدم استمهال تسهيلات بانكي توليد كنندگان آسيب ديده و توليد كنندگان با دو سال زيان اقدام به توليد كرده اند.]]>
</TEXT>
</DOC>
<DOC>
<DOCID>HAM2-860205-043</DOCID>
<DOCNO>HAM2-860205-043</DOCNO>
<ORIGINALFILE>/1386/860205/news/_eqtes.htm</ORIGINALFILE>
<ISSUE>چهارشنبه 5 ارديبهشت 1386 - سال پانزدهم - شماره4251 - Apr 25, 2007</ISSUE>
<DATE calender="Western">2007-04-25</DATE>
<DATE calender="Persian">1386/02/05</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[حمايت اتريش از سرمايه گذاري او. ام. و در ايران]]>
</TITLE>
<TEXT>
<![CDATA[گروه اقتصادي- ولفگانگ روتنستورفر مديرعامل شركت نفتي او ام و اتريش ديروز در واكنش به ابراز نگراني يك مقام آمريكايي در مورد سرمايه گذاري اين شركت در توليد گاز مايع طبيعي در ايران اعلام كرد: اين شركت با رعايت قوانين اتحاديه اروپا و سازمان ملل سرمايه گذاري در ايران را پيش مي برد.
شان مك كرومك سخنگوي وزارت خارجه آمريكا پس از انتشار خبر امضاي تفاهم نامه اي ميان ايران و اتريش در مورد همكاري در زمينه توليد گاز و مايع سازي و بازاريابي آن به رغم منع نشدن در قطعنامه شوراي امنيت، از اين رويداد ابراز نگراني كرده بود.
موضع مديرعامل شركت او ام و كه بزرگترين شركت نفتي در اروپاي مركزي محسوب مي شود با حمايت اورسلا پلاسنيك وزير خارجه اين كشور همراه بود كه تاكيد كرده است: تحريم هاي عمومي شامل حال ايران نمي شود. وي در حاشيه اجلاس وزراي خارجه كشورهاي اروپايي در لوكزامبورگ افزود: اين قرارداد در جهت تامين امنيت انرژي اروپا است كه نگراني همه ماست.]]>
</TEXT>
</DOC>
<DOC>
<DOCID>HAM2-860205-044</DOCID>
<DOCNO>HAM2-860205-044</DOCNO>
<ORIGINALFILE>/1386/860205/news/_eqtes.htm</ORIGINALFILE>
<ISSUE>چهارشنبه 5 ارديبهشت 1386 - سال پانزدهم - شماره4251 - Apr 25, 2007</ISSUE>
<DATE calender="Western">2007-04-25</DATE>
<DATE calender="Persian">1386/02/05</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[گفت وگوي روز
كنترل نرخ تورم، بهترين شيوه كنترل بهاي مسكن]]>
</TITLE>
<TEXT>
<IMAGE>/1386/860205/news/021171.jpg</IMAGE>
<![CDATA[
دكتر پيروز حناچي
بر اساس تبصره 6 قانون بودجه سال جاري مقرر شده است كه دولت به منظور كاهش بهاي مسكن و كمك به خانه دار شدن اقشار كم درآمد، با اعطاي زمين به تعاوني هاي مسكن در مناطق اطراف كلان شهرها و سپس اجاره 99 ساله واحدهاي احداث شده به متقاضيان به بهبود وضعيت اين بازار بپردازد. در اين باره با دكتر پيروز حناچي،مدرس دانشگاه تهران گفتگو كرده ايم.
آيا اجرايي شدن تبصره 6 قانون بودجه و اعطاي زمين رايگان براي ساخت زمين مي تواند در بهبود بازار مسكن موثر باشد؟
بخش مسكن در كشور تحت تاثير رشد قيمت زمين، مصالح ساختماني و دستمزدها دچار تغيير مي شود. اين در حاليست كه هم اكنون نقش و تاثير دولت در بازار مسكن 3 تا 5 درصد است، اما در اين ميان كنترل نرخ تورم مي تواند از افزايش كاذب بهاي مسكن جلوگيري كند. در حقيقت دولت نبايد با سياست هاي خود اقدامي انجام دهد كه نقدينگي در كشور افزايش يابد، چرا كه اين نقدينگي اگر نتواند در محل مناسبي هزينه شود مطمئنا بهترين و امن ترين مكان را كه همانا زمين و مسكن است، انتخاب خواهد كرد. دولت بايد عوامل تاثيرگذار بر بازار مسكن را شناسايي و جريان هاي سوء اقتصادي را تا حد امكان كنترل و بر روند ساخت و ساز نظارت بيشتري داشته باشد.
عمده ترين علت افزايش بهاي مسكن طي 3 سال اخير به ويژه در سال گذشته ناشي از چه بوده است؟
افزايش قيمت مسكن در بازار نتيجه افزايش نقدينگي در كشور است، به اين معنا كه هر سال از ارزش پول در كشور كاسته مي شود كه به دنبال اين رويداد قدرت خريد مردم هم كاهش مي يابد، در اين ميان تنها راه جوابگويي دولت به حل مشكل مسكن حضور دولت در بخش تامين مسكن اقشار كم درآمد است. البته مسلما دولت با كنترل تورم و كندكردن روند رشد آن نيز مي تواند از افزايش كاذب قيمت مسكن جلوگيري كند.
اعطاي وام هاي مسكن آيا در افزايش بهاي مسكن تاثير گذار بوده است؟
آشفتگي بازار مسكن ناشي از تبعات تصميمات و برنامه هاي اقتصادي كشور است كه تاثير خود را در بخش مسكن به شكل گراني نمايان كرده است. مشكلي كه در بخشي مسكن وجود دارد ريشه در نامساعد بودن شرايط اقتصادي و سرمايه گذاري بخش هاي مختلف كشور دارد و حل گراني و كمبود مسكن تنها با اصلاح برنامه هاي اقتصادي كشور و گردش مالي بخش هاي اقتصادي كشور قابل حل است. بايد اذعان كرد با ساخت واحدهاي مسكوني و اعطاي وام هاي مسكن نمي توانيم مشكل اين بازار را حل كنيم.
با توجه به آنكه تهران بيشترين مشكل مسكن را دارد، بايد سالانه چه ميزان واحد مسكوني در اين كلان شهر احداث شود؟
كشور سالانه نيازمند احداث يك ميليون واحد مسكوني است كه بايد بيش از 20 درصد اين واحدها يعني معادل 200 هزار واحد در تهران و اطراف آن ساخته شود. هم اكنون با توجه به جمعيت شهر تهران و مشكلات شبكه هاي شهري آن، امكان ساخت واحدهاي مسكوني بيشتر در تهران وجود ندارد. با اعطاي زمين رايگان تنها در اطراف شهر تهران امكان ساخت واحدهاي جديد ميسر مي شود.]]>
</TEXT>
</DOC>
<DOC>
<DOCID>HAM2-860205-045</DOCID>
<DOCNO>HAM2-860205-045</DOCNO>
<ORIGINALFILE>/1386/860205/news/_eqtes.htm</ORIGINALFILE>
<ISSUE>چهارشنبه 5 ارديبهشت 1386 - سال پانزدهم - شماره4251 - Apr 25, 2007</ISSUE>
<DATE calender="Western">2007-04-25</DATE>
<DATE calender="Persian">1386/02/05</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[ايرادات شوراي نگهبان به لايحه خدمات كشوري رفع شد]]>
</TITLE>
<TEXT>
<![CDATA[ايسنا: عضو كميسيون مشترك رسيدگي به لايحه مديريت خدمات كشوري گفت: پس از تشكيل 6 جلسه، ايرادات شوراي نگهبان به اين لايحه بررسي و برطرف شد.]]>
</TEXT>
</DOC>
<DOC>
<DOCID>HAM2-860205-046</DOCID>
<DOCNO>HAM2-860205-046</DOCNO>
<ORIGINALFILE>/1386/860205/news/_eqtes.htm</ORIGINALFILE>
<ISSUE>چهارشنبه 5 ارديبهشت 1386 - سال پانزدهم - شماره4251 - Apr 25, 2007</ISSUE>
<DATE calender="Western">2007-04-25</DATE>
<DATE calender="Persian">1386/02/05</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[پير فابياني، مدير توتال در  ايران:
آمده ايم كه بمانيم]]>
</TITLE>
<TEXT>
<IMAGE>/1386/860205/news/021060.jpg</IMAGE>
<![CDATA[
پير فابياني مدت طولاني است كه در ايران به عنوان مدير يك شركت خارجي به كار مشغول است و اظهار اميد واري مي كند كه روزي توتال يك شركت ايراني شود.به رغم اينكه هر بار كه با او گفت وگو كرده ام از دشواري كار در ايران مي نالد ولي با اين وجود با همه اين مشكلات برخلاف ديگر همكاران خارجي خود حدود 12 سال است كه در ايران باقي مانده و پستش را ترك نكرده است و با روحيه اي خستگي نا پذير و اميد وار از پيشبرد كار ها در هر شرايط سخن مي گويد:آنچه من مي خواهم تاكيد كنم اين است كه ما براي كار كوتاه مدت وارد بازار ايران نشده ايم و براي اين در ايران هستيم كه مدت طولاني كار كنيم و در اين كشور بمانيم و با طرف هاي ايراني همكاري كنيم.
]]>
<IMAGE>/1386/860205/news/021063.jpg</IMAGE>
<![CDATA[
حرفه اي هستيم و بايد كار را پيش ببريم. افزايش هزينه ها مشكلي نيست كه طرح را متوقف كند با هر مشكلي از ميدان به  در نخواهيم رفت
محمد علي توحيد
در طرح هاي دورود و پارس ال ان جي با موانعي روبه رو نيستيد؟
شرايط براي ما مشابه زماني است كه براي اجراي مراحل 2 و 3 به عنوان نخستين شركت نفتي بزرگ اروپايي وارد بازار ايران شديم. ما در  اين ميدان طرح پيچيده و سختي با تكنولوژي بالايي را انجام داديم كه براي نمونه خط لوله آن كه از دريا موادي مثل گاز و ميعانات گازي و ديگر مواد را به خشكي مي آورد در دنيا بي سابقه بود و براي نخستين بار اجراي مي شد. بنابراين ما با موانع و مشكلات مختلفي مواجه هستيم كه بايد آنها را حل كنيم و اين كار ماست. ما بايد افرادي زيادي را آموزش مي داديم و در اين طرح ها به كار مي گرفتيم و در اين طرح ما حدود 900 نفر را آموزش داديم و به كار گرفتيم.
آيا شرايط جاري در ايران يعني فشارهاي خارجي و تحريم ها مشكلي در اجراي طرح هاي در دست اجراي شما و تأمين مالي آنها ايجاد نمي كند؟
همانطور كه گفتم ما 12 سال است كه در ايران هستيم در شرايطي كه مشكلات مشابه وجود داشته است، ما به كارمان ادامه داديم. به عنوان يك شركت در چارچوب هاي قانوني فعاليت مي كنيم، توتال در بيش از30 كشور جهان فعاليت مي كندو در پي كارهاي غير قانوني نيست. آنچه بايد بگويم اين است كه تأمين مالي بويژه در طرح هاي باي بك برعهده ماست و ما آن را تأمين مي كنيم و از طريق محصولات باز پس مي گيريم. تأمين مالي براي ما مشكلي نيست. البته امروز تأمين كنندگان مالي براي ايران تمايل كمتري نشان مي دهند و تعداد آنها كاهش يافته است ولي مشكل براي ما تأمين مالي نيست و بانك ها براي حضور در بازار ايران محتاط تر شده اند، چون مخاطره سرمايه گذاري را در نظر مي گيرند. تحريم ها اين منابع را محدود كرده است.
خبرهايي در مورد تأخير در طرح پارس  ال ان جي منتشر شده است. شما اعلام كرده ايد كه هزينه اجراي طرح افزايش يافته و اين گزارش ها اين گمان را تقويت كرده است كه توتال با مشكلاتي براي سرمايه گذاري و مشاركت روبه روست؟
ما هيچ وقت اعلام نكرديم پارس ال ان جي را متوقف كرده ايم ما درحال كار هستيم و در حال آماده سازي و زمينه سازي اجراي آن هستيم. كار متوقف نشده است ولي چيزي كه بايد بگويم و تاييد كنم اين است كه هزينه اجراي طرح افزايش يافته است. قيمت هايي كه از پيمانكاران گرفته ايم بسيار بالا است. ولي كار ما اين است كه قيمت ها را اصلاح كنيم و كار ما اين است و به همين دليل در ايران هستيم. شركت نفت و وزارت نفت شركاي ما در اين طرح هستند. پارس ال ان جي يك قرارداد باي بك نيست در مرحله يازده قرارداد باي بك است. شركاي ما زمان اجراي طرح را تمديد كرده اند و ما اميدواريم با همكاري مشترك بتوانيم در ماه هاي آينده با مذاكراتي كه با پيمانكاران و توليدكنندگان تجهيزات داريم قيمت ها را تعديل كنيم. افزايش هزينه هاي اجراي طرح پارس ال ان جي ربطي به تحريم ها ندارد. حتي ربطي به ايران ندارد، حتي اين مشكل خاص خاورميانه نيست. اين يك مشكل جهاني است. اين مشكل امروز در همه كشورها است. بسياري از طرح هاي نفتي در كشورهاي مختلف يا به تأخير افتاده و يا به كلي تعطيل شده است. متاسفانه ما در شرايط بدي هستيم و هزينه اجراي طرح ها افزايش يافته است. براي مثال يك پالايشگاه بزرگ و پيشرفته در كويت كه قراربود ساخته شود به كلي متوقف شد. پالايشگاهي با توان توليد 600 هزار بشكه كه قرار بود 7 ميليارد دلار هزينه داشته باشد ولي به حدود 15 ميليارد دلار رسيد. طرح هاي ديگري مانند فجيره كه شركت كونكو مجري آن بود متوقف شده است و در مناطق ديگر مثل استراليا و غيره رويدادهاي مشابهي رخ داده است و طرح پارس ال ان جي هم در چنين شرايطي اجرا مي شود.
با شرايطي كه براي اجراي طرح ها توصيف مي كنيد فكر نمي كنيد كه اين طرح هم با توجه به افزايش هزينه ها به كلي متوقف شود؟
ما در كارمان حرفه اي هستيم و به شرايط تن نمي دهيم و بايد كار را پيش ببريم. همه جوانب را بررسي مي كنيم و براي اجراي طرح راهي پيدا خواهيم كرد. افزايش هزينه ها مشكلي نيست كه طرح را متوقف كند. البته هنوز زود است كه در مورد توقف و يا تعطيل شدن طرح سخن گفت. با هر مشكلي ما از ميدان به  در نخواهيم رفت.
چه شرايطي براي سرمايه گذاري مطلوب است؟
روشن است ثبات شفافيت و امنيت سرمايه. قراردادهاي باي بك در گذشته شرايطي داشت و ارائه شد و ما بررسي كرديم قرارداد هايي براساس آن امضاء شد. امروز گفته مي شود قراردادهاي نوع جديد باي بك ارائه شده است ولي ما هيچ اطلاعي از آن نداريم. تا زماني كه چارچوب كار مشخص نشود ما نمي توانيم سرمايه گذاري كنيم.
يعني شما هيچ اطلاعي از قراردادهاي اصلاح شده باي بك نداريد؟
هيچ نشانه از اين قراردادهاي جديد به ما ارائه نشده است. ما بايد براساس شرايط روشن و چارچوب قراردادي مشخص كار كنيم. وقتي نمي دانيم كه چگونه بايد كار كرد در واقع امكان سرمايه گذاري نيست. در واقع ما علاقه مند به پختن يك غذا هستيم ولي بايد مشخص شود چگونه. ما هر فرصتي بيابيم بدون اتلاف وقت سرمايه گذاري خواهيم كرد، همانطور كه در توليد برخي روغن هاي صنعتي سرمايه گذاري كرديم.
چه نوع سرمايه گذاري در بخش پايين دستي نفت كرده ايد؟
در توليد روغن با يك شركت ايراني تحت پوشش بنياد مستضعفان سرمايه گذاري مشترك كرده ايم. بزودي كارخانه جديدي نيز در ساوه كه گريس و ديگر روغن هاي مصرفي توليد مي كند افتتاح مي شود.جاذبه سرمايه گذاري در صنايع پايين دستي نفت در ايران بسيار بالا است.من اعتقاد دارم كه ايران بطور قطع روزي كشور برتر منطقه خواهد شد. بنابراين اين شرايط خود به جاذبه سرمايه گذاري در ايران مي افزايد ولي بايد همه در چارچوب هاي قراردادي مشخص انجام شود تا امكان ارزيابي
سود آوري آن وجود داشته باشد.
مسئولان شركت ملي نفت مي گويند كه قراردادهاي جديد تغييرات اساسي كرده كه از جمله ايجاد امكان مشاركت طولاني تر شركت هاي خارجي در طرح هاي توسعه و ادامه اين مشاركت در توليد از ميدان هاي نفت و گاز و مشاركت شركت ها در توليد و پيش بيني پاداش براي آنان در صورت افزايش ضريب توليد است. اين پيش بيني ها تغيير اساسي از ديد شما نيست؟
ما اطلاعي از اين تغييرات نداريم و هيچ يك از شركت هاي خارجي ديگر نيز از آن مطلع نيستند. امكان دارد كه آنچه شما مي گوييد درست باشد ولي بايد جزييات آن را مشاهده كنيم و برنامه ريزي و محاسبه كنيم. قراردادهاي در اين بخش بسيار فني و پيچيده است. ما براساس جزييات روشن مي توانيم سرمايه گذاري كنيم.هر تحولي در قراردادهاي باي بك با استقبال ما روبه رو مي شود. در زماني كه قراردادهاي باي بك ارائه شد قيمت نفت بسيار پايين بود و اين قراردادها جاذبه داشت ولي امروز كه قيمت نفت بالا است باي بك ديگر جاذبه ندارد.]]>
</TEXT>
</DOC>
<DOC>
<DOCID>HAM2-860205-047</DOCID>
<DOCNO>HAM2-860205-047</DOCNO>
<ORIGINALFILE>/1386/860205/news/_eqtes.htm</ORIGINALFILE>
<ISSUE>چهارشنبه 5 ارديبهشت 1386 - سال پانزدهم - شماره4251 - Apr 25, 2007</ISSUE>
<DATE calender="Western">2007-04-25</DATE>
<DATE calender="Persian">1386/02/05</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[خبر]]>
</TITLE>
<TEXT>
<![CDATA[افزايش 25 درصدي
سقف اعتبارات تحقيقاتي بخش كشاورزي
گروه اقتصادي: از آنجايي كه بخش قابل توجهي از حجم صادرات غير نفتي كشور به توليدات محصولات كشاورزي مربوط مي شود به نظر مي رسد توجه دولت به مقوله تحقيقات در اين بخش به منظور توسعه هر چه بيشتر آن ضروري باشد.
اين در حالي است كه بنابر آمار موجود، از آنجايي كه در سال گذشته با 35 ميليارد تومان كسري بودجه تحقيقاتي روبه رو بوديم، امسال مسئولان دولتي در لايحه بودجه كل كشور، حجم اعتبار بخش تحقيقات كشاورزي را 25درصد افزايش دادند.در همين رابطه معاون وزير جهاد كشاورزي به همشهري گفت: در سال گذشته مبلغ 160 ميليارد تومان بودجه به سازمان تحقيقات و آموزش كشاورزي اختصاص داده شده بود.جعفر خلقاني، افزود: اين در حالي است كه بر اساس برنامه چهارم توسعه، بخش تحقيقات بايد سهم 5/2درصدي در توليد ناخالص داخلي ايفا كند.وي از نكات مثبت لايحه بودجه امسال، به اختصاص يك تا 4 درصد از سهم اعتبارات دستگاه ها به امر تحقيقات اشاره كرد و گفت: در صورتي كه  بقيه اعتبار مورد نياز در حد 43/1 درصد سهم تحقيقات از توليد ناخالص داخلي كه 26 هزار ميليارد ريال براي تحقيقات كل كشور است نيز تامين شود، مي توانيم سهمي  را هم به دستگاه تحقيقاتي بخش كشاورزي اختصاص دهيم.
به گفته وي، در سال گذشته بخش تحقيقات با كاهش 40درصدي اعتبارات نسبت به برنامه مواجه بوده است كه اميدواريم با افزايش سقف اعتبارات مورد نياز در سال جاري، ديگر اين مشكل تكرار نشود.
]]>
<IMAGE>/1386/860205/news/021066.jpg</IMAGE>
<![CDATA[
واردات موز
به توليدكنندگان داخلي ضربه نزده است
فارس: مديركل ميوه هاي گرمسيري وزارت جهاد كشاورزي گفت: توليد داخلي موز هيچ مشكل ويژه اي از محل واردات موز پيدا نكرده است.
علي اصغر لوني، در مورد اثر واردات موز بر طرحهاي توليد داخلي موز، افزود: با توجه به توليد اندك در حد 80هزار تن موز داخلي، اين رقم بسيار كمتر از مصرف داخلي است و به ناچار واردات انجام مي شود كه واردات اثري بر توليد داخلي نداشته است. وي تاكيد كرد: با توجه به اين كه تعداد وارد كنندگان موز به داخل كشور محدود است، به محض اين كه واردات كم شود اثر مستقيمي روي افزايش قيمت مي گذارد. لوني گفت: حدود 3500 هكتار موز در سيستان و بلوچستان كاشته شده است كه هيچ مشكلي از محل واردات موز نداشته است.
به گفته وي، كل توليد ميوه هاي گرمسيري 100هزار تن است كه توليد موز 80 هزار تن آن را تشكيل مي دهد. وي در مورد مقدار واردات موز، گفت: رقم دقيقي ندارم و اين آمار بايد از گمرك پرسيده  شود. وي گفت: اگر بخواهيم موز سر سفره مردم نباشد، واردات لازم نيست وگرنه چاره اي جز واردات نيست، چون توليد داخلي اندك است. لوني، در مورد قيمت جهاني موز گفت: قيمت جهاني در حد 200 تومان در هر كيلوگرم است كه با هزينه هاي حمل گمرك و عوارض هر كيلوگرم 350 تا 400 تومان است، بقيه اين رقم تا قيمت 1400 يا 1300 تومان بازار، همه آن سود است. وي در مورد احتمال تباني يكي 2 نفر وارد كننده موز براي افزايش قيمت گفت: وارد كننده هاي اكثر محصولات كشاورزي محدود و در حد دو سه نفر هستند كه اسامي آنها در وزارت بازرگاني موجود است.
پايه سنواتي كارگران افزايش مي يابد
ايسنا: رئيس كانون عالي شوراهاي اسلامي كار اعلام كرد كارفرمايان در آخرين مذاكرات انجام شده افزايش پايه سنواتي كارگران را پذيرفته اند.]]>
</TEXT>
</DOC>
<DOC>
<DOCID>HAM2-860205-048</DOCID>
<DOCNO>HAM2-860205-048</DOCNO>
<ORIGINALFILE>/1386/860205/news/_havad.htm</ORIGINALFILE>
<ISSUE>چهارشنبه 5 ارديبهشت 1386 - سال پانزدهم - شماره4251 - Apr 25, 2007</ISSUE>
<DATE calender="Western">2007-04-25</DATE>
<DATE calender="Persian">1386/02/05</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
<![CDATA[شليك مرگ به رؤياي400 ميليوني سارق بانك]]>
</TITLE>
<TEXT>
<IMAGE>/1386/860205/news/021195.jpg</IMAGE>
<![CDATA[
پس از مرگ سارق بانك در درگيري مسلحانه با پليس، ماموران ساعاتي بعد همدست او را دستگير كردند
گروه حوادث- سارق مسلح كه با طرح نقشه اي بسيار حرفه اي قصد داشت با سرقت خودروي حمل پول، دست به سرقت 400 ميليون توماني بزند، با عكس العمل سريع سرباز محافظ بانك از پاي درآمد، فرمانده پليس تهران از اين سرباز وظيفه و مامور محافظ خودروي حمل پول به صورت ويژه تقدير كرد.
ساعت 8 و30 دقيقه صبح ديروز خودروي سياه رنگ حمل پول، درحالي كه 2 مأمور محافظ مسلح مراقبت از آن را برعهده داشتند، به ورودي بانك كارآفرينان در خيابان كارگر شمالي نزديك شد.
اين در حالي بود كه يك سارق حرفه اي كه از مدتي قبل زمان دقيق رفت و آمد هاي خودرو را تحت نظر گرفته بود در كمين خودرو نشسته بود تا به محض توقف خودرو نقشه سرقت خود را به اجرا بگذارد، او به سرعت براي آخرين بار نقشه سرقت را مرور كرد. بايد محافظان مسلح را سرگرم مي كرد و سپس خودش را به خودرو مي رساندو با تهديد راننده از آنجا فرار مي كرد.
لحظاتي بعد خودرو جلوي بانك ايستاد و يكي از محافظان خودروي حمل پول، كيسه حاوي چند صد ميليون تومان چك مسافرتي و وجه نقد بانك را در دست گرفته و از اتومبيل خارج شد تا آن را به داخل بانك منتقل نمايد اما ناگهان توسط مرد مسلحي كه عينك آفتابي به چشم داشت، غافلگير شد.
محافظ خودرو سعي كرد اسلحه خود را مسلح كند و جلوي سرقت را بگيرد، اما سارق كه از قبل آماده بود به سرعت با پاشيدن اسپري اشك آور به صورت نگهبان مانع او شد وپس از درگيري با سرعتي عجيب كيسه حمل پول را از دست نگهبان خارج كرده و به سمت خودرو حمل پول دويد تا بر روي صندلي كنار راننده جاي گيرد، اما عكس العمل سريع نگهبان بانك تيرخلاصي بود به نقشه ماهرانه سرقت 400 ميليوني از بانك.
شليك مرگ به يك سارق
سرهنگ داود رشيدي رئيس كلانتري 125 يوسف آباد كه با گزارش اين سرقت در صحنه حاضر شده بود در توضيح ماجرا به همشهري گفت: سارق مسلح آنقدر سريع عمل كرده بود كه راننده خودرو نتوانسته بود با به حركت درآوردن آن از صحنه بگريزد، اما در حالي كه مرد سارق فكر مي كرد كه نقشه خود را به اجرا درآورده است، سرباز وظيفه اي كه نگهبان داخلي بانك بود، متوجه درگيري مرد محافظ و سارق در بيرون بانك شده و به سرعت با مسلح كردن اسلحه خود، براي جلوگيري از فرار سارق مسلح خود را به صحنه درگيري رساند.
سرباز وظيفه وقتي كه ديد سارق قصد تسليم كردن خود را ندارد يك گلوله به سمت او شليك كرد ولي وقتي كه سارق مسلح به سمت او آتش گشود و با گشودن در خودرو از راننده خواست تا به سرعت حركت كند، سرباز وظيفه شجاع به سرعت خود را به نزديكي خودرو رسانده و دو گلوله به سمت او شليك كرد كه برخورد يكي از آنها با طحال مرد سارق باعث شد وي بر زمين بيفتد، دقايقي بعد هنگامي كه اورژانس به صحنه رسيد مرد سارق جان باخته بود. سرهنگ رشيدي، رئيس كلانتري 125 يوسف آباد در ادامه گفت: در بازرسي از متهم 48 فشنگ، يك دستگاه موبايل و يك اسلحه كلت كمري به دست آمد.
سيم آخر براي سارق بي سابقه
بازپرس حسين اصغرزاده كه لحظاتي بعد از حادثه به صحنه درگيري رسيده بود در توضيح تكميلي اين خبر گفت: در بررسي هاي اوليه و بازرسي لباسهاي سارق مسلح، هيچ مدركي كه نشانگر هويت وي باشد به دست نيامد و به همين دليل دستور بررسي هويت وي صادر شد و با توقيف اسلحه سارق، مأمور نگهبان بانك و محافظ خودرو براي بررسي كارشناسي توقيف شد و كاراگاهان اداره يكم(مبارزه با سرقت مسلحانه )واداره 10(ويژه بررسي پرونده هاي قتل )تحقيق از شاهدان را آغاز كردند و اقدامات لازم براي شناسايي هويت همدست احتمالي سارق صادر شد.
وي افزود: بعد از اين حادثه هويت سارق 40 ساله به نام
رضا - ف معروف به منوچهر كه فاقد سابقه كيفري است شناسايي شد و ساعاتي بعد نيز همدست وي به دام ماموران افتاد.
پاداش شجاعت
بازپرس حسين اصغرزاده در خصوص سرباز وظيفه اي كه با جسارت خود مرد مسلح را از پاي درآورده بود، گفت: عكس العمل خوب و شجاعانه اين سرباز جاي تجليل دارد و با دستور سردار رادان فرمانده انتظامي پليس تهران بزرگ در همان صحنه حادثه با پاداش300 هزارتوماني و يك هفته مرخصي تشويقي از سرباز وظيفه شناس و مامور محافظ تجليل شد.
بررسي برروي اين پرونده در پليس جنايي تهران زير نظر بازپرس حسين اصغرزاده ادامه خواهد يافت.]]>
</TEXT>
</DOC>
<DOC>
<DOCID>HAM2-860205-049</DOCID>
<DOCNO>HAM2-860205-049</DOCNO>
<ORIGINALFILE>/1386/860205/news/_havad.htm</ORIGINALFILE>
<ISSUE>چهارشنبه 5 ارديبهشت 1386 - سال پانزدهم - شماره4251 - Apr 25, 2007</ISSUE>
<DATE calender="Western">2007-04-25</DATE>
<DATE calender="Persian">1386/02/05</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
<![CDATA[درخواست تبعيد براي 9 عضو باند ميكروب]]>
</TITLE>
<TEXT>
<IMAGE>/1386/860205/news/021123.jpg</IMAGE>
<![CDATA[
در حالي كه پيش از اين 2 نفر از اعضاي باند به اعدام محكوم شده بودند، معاون دادسرا ي ناحيه 9 براي 9 نفر ديگر درخواست تبعيد كرد
گروه حوادث - با صدور كيفرخواست براي اعضاي باند ميكروب، معاون دادسراي ناحيه 9 تهران براي 9نفر از آنها تقاضاي تبعيد به شهرهاي مختلف كرد. اين در حالي است كه مدتي پيش رسيدگي به اتهام تجاوز به عنف 6 تن از اعضاي اين باند در دادگاه كيفري به پايان رسيد و 2 نفر از آنها محكوم به اعدام شدند.
اواسط مهر ماه گذشته در پي شكايت دختري 16 ساله از چند پسر جوان كه او را با آب ميوه مسموم بيهوش كرده و سپس از صحنه هاي آزار و اذيت وي فيلمبرداري كرده بودند، به دستور قاضي صابري ذفرقندي، سرپرست دادسراي ناحيه 9 تهران رسيدگي به اين پرونده در شعبه اول دادياري اين دادسرا آغاز شد.
بررسي هاي انجام شده نشان  مي داد متهمان اعضاي باندي موسوم به ميكروب هستند كه با سوء استفاده از ثروت خانواده هاي خود اقدام به فريب دختر نوجوان كرده و او را در ويلاهاي كرج و شمال مورد اذيت و آزار قرار داده اند. به اين ترتيب دستور بازداشت آنها صادر شد و مأموران موفق شدند 19 نفر از اعضاي اين باند را شناسايي و دستگير كنند.
با كشف يك فيلم سياه كه نشان مي داد 6 نفر از متهمان، دختر 16 ساله را با تهديد مورد آزار و اذيت قرار داده اند، رسيدگي به اتهام تجاوز به عنف آنها در دادگاه كيفري استان تهران آغاز و در پايان اين محاكمه 2 نفر از متهمان به اتهام تجاوز به عنف به اعدام محكوم شدند. اين در حالي بود كه رسيدگي به ديگر اتهامات اعضاي باند در دادسراي ناحيه 9 ادامه داشت.
سرانجام پس از گذشت چندين جلسه بازجويي براي 15 نفر از آنها به اتهام ساخت، نگهداري و انتشار فيلم و تصاوير مبتذل، ارتباط نامشروع، خريد و مصرف مشروبات الكلي و استفاده از تجهيزات ماهواره كيفر خواست صادر شد و 4 نفر از آنها نيز تبرئه شدند.
قاضي نصرت الله فلسفي، معاون دادسراي ناحيه 9 با بيان اين خبر گفت: پس از صدور كيفرخواست، پرونده 9 نفر از متهمان كه زير 18 سال سن دارند براي محاكمه به دادگاه ويژه اطفال و پرونده 6 نفر از آنها كه بين 18 تا 20 ساله هستند به دادگاه عمومي و جزايي ارسال شده است.
وي با اشاره به درخواست تبعيد براي 9 نفر از اعضاي باند ادامه داد: اين پرونده يك شاكي دارد و در حالي كه براي هر يك از متهمان وثيقه هاي سنگيني تا 4 ميليارد تومان صادر شده است بيشتر آنان با سپردن وثيقه از زندان آزاد شده اند.
بزرگنمايي شده است
از سوي ديگر قاضي صابري ذفرقندي، سرپرست دادسراي ناحيه 9 نيز با اشاره به بزرگنمايي  هاي انجام شده در خصوص اين پرونده گفت: حقايق و مواردي كه در پرونده وجود دارد با آنچه كه پيش از اين اعلام شده تفاوت دارد و يكي از مواردي كه باعث تشويش اذهان عمومي مي شود همين گفته هاي متناقض است.
وي ادامه داد: اعضاي اين باند هيچ گاه جلوي دختران مدرسه اي را نمي گرفته اند و اين پرونده تنها يك شاكي دارد، در حالي كه برخي اعلام كرده بودند اعضاي اين باند اقدام به اغفال دختران مدرسه اي مي كردند و آنها را مورد آزار و اذيت قرار مي دادند.
سرپرست دادسراي ناحيه 9 گفت: اين گونه بزرگنمايي ها در پرونده ها باعث مي شوند افكار عمومي از اينكه تنها 2 عضو باند محكوم به اعدام شده اند متعجب شوند و اين در حالي است كه قضات حق ندارند بر خلاف مدارك و شواهد موجود در پرونده رأي داده و اظهار نظر كنند.]]>
</TEXT>
</DOC>
<DOC>
<DOCID>HAM2-860205-050</DOCID>
<DOCNO>HAM2-860205-050</DOCNO>
<ORIGINALFILE>/1386/860205/news/_havad.htm</ORIGINALFILE>
<ISSUE>چهارشنبه 5 ارديبهشت 1386 - سال پانزدهم - شماره4251 - Apr 25, 2007</ISSUE>
<DATE calender="Western">2007-04-25</DATE>
<DATE calender="Persian">1386/02/05</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
<![CDATA[متهم در دادگاه:از خودم دفاع كردم]]>
</TITLE>
<TEXT>
<IMAGE>/1386/860205/news/021120.jpg</IMAGE>
<![CDATA[
گروه حوادث- متهمي كه مرد جواني را به قتل رسانده بود صبح ديروز در جلسه دادگاه مدعي شد به خاطر دفاع از خود دست به اين جنايت زده است.
صبح نخستين روز فروردين 84، با گزارش ناپديد شدن مرد جواني، كارآگاهان با بررسي پرينت تلفن جوان ناپديد شده دريافتند كه وي با دختر جواني ارتباط داشته است.
چند روز بعد جسد مرد جوان در بيابان هاي اطراف كشف شد، از آنجايي كه احتمال مي رفت دختر جوان از جنايت اطلاع داشته باشد وي بازداشت شده وتحت بازجويي قرار گرفت كه در اين بازجويي ها دختر جوان ادعايي عجيب را مطرح كرده و گفت: چندي قبل مقتول مرا ربوده و در حالي كه از صحنه آزار و اذيتم فيلمبرداري كرده بود، دايم مرا تهديد مي كرد اگر به او پول ندهم ماجرا را فاش مي كند، وقتي برادرم ماجرا را فهميد او را به قتل رساند.با بازداشت برادر اين دختر، وي در نخستين بازجويي ها مدعي شد در دفاع از ناموس خود مرد جوان را به قتل رسانده است. با اين اعترافات و صدور كيفرخواست از سوي دادسراي جنايي، دختر جوان و برادرش صبح ديروز در شعبه 71 دادگاه كيفري استان به دفاع از خود پرداختند
در ابتداي اين جلسه خانواده مقتول با حضور در جايگاه با درخواست قصاص نفس براي قاتل فرزندشان مدعي شدند كه وي دروغ مي گويد و جنايت تنها با انگيزه سرقت صورت گرفته است.
آنها گفتند: مقتول مدتي قبل از جنايت به خاطر آنكه در تصادف مجروح شده بود از اداره بيمه 2ميليون تومان خسارت گرفته بود، شب جنايت او بعد از يك تماس تلفني با اين 2ميليون تومان پول از خانه خارج شد و ديگر بازنگشت و اين خواهر و برادر او را به خاطر سرقت پولهايش به قتل رسانده اند.در ادامه جلسه دادگاه متهم 33 ساله جنايت در جايگاه دفاع قرار گرفت و با قبول اتهام قتل عمدي گفت: بعد از اينكه ماجراي خواهرم را فهميدم مقتول را شناسايي كردم، از او خواستم با ما كاري نداشته باشد، اما او ما را تهديد كرد و صبح روز حادثه به خانه ام آمد تا مرا بكشد، كه در جريان درگيري او را با چاقوي خودش كشتم.
در ادامه، قضات دادگاه با ارائه سؤالاتي از متهم به قتل از او خواستند تا واقعيت را بگويد، اما وي بر ادعاي خود تاكيد كرد، پس از آن خواهر متهم با تكرار ادعاهاي قبلي خود مدعي شد كه هيچ اطلاعي از نقشه قتل نداشته است و برادرش براي دفاع از وي اين كار را كرده است.]]>
</TEXT>
</DOC>
<DOC>
<DOCID>HAM2-860205-051</DOCID>
<DOCNO>HAM2-860205-051</DOCNO>
<ORIGINALFILE>/1386/860205/news/_havad.htm</ORIGINALFILE>
<ISSUE>چهارشنبه 5 ارديبهشت 1386 - سال پانزدهم - شماره4251 - Apr 25, 2007</ISSUE>
<DATE calender="Western">2007-04-25</DATE>
<DATE calender="Persian">1386/02/05</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
<![CDATA[شگرد مرد افغان براي فريب زنان و دختران]]>
</TITLE>
<TEXT>
<![CDATA[گروه حوادث - مرد افغان كه پس از ارتباط با زنان و دختران ايراني از طريق چت، آنها را به بهانه دريافت اقامت كشور هاي اروپايي فريب داده و مورد سوءاستفاده قرار مي داد دستگير شد.مدتي پيش زماني كه مسئولان هتلي در همدان متوجه رفت و آمد مشكوك زن جواني به اتاق يك مرد افغاني تبعه سوئيس شدند ماجرا را به مأموران مبارزه با مفاسد اجتماعي نيروي انتظامي اطلاع دادند.مأموران پس از زير نظر گرفتن رفت  و آمدهاي اين مرد، با دريافت دستور قضايي وارد اتاق او شدند و وي را همراه زن جواني كه در آنجا حضور داشت دستگير كردند. در تحقيق از اين زن مشخص شد او از طريق چت با مرد افغاني كه در سوئيس زندگي مي كند آشنا شده و از آنجا كه اين مرد به وي وعده دريافت اقامت كشورهاي اروپايي داده بود، با او رابطه دوستي برقرار كرده بود. و مرد افغان سپس وي را اغفال كرده است.]]>
</TEXT>
</DOC>
<DOC>
<DOCID>HAM2-860205-052</DOCID>
<DOCNO>HAM2-860205-052</DOCNO>
<ORIGINALFILE>/1386/860205/news/_havad.htm</ORIGINALFILE>
<ISSUE>چهارشنبه 5 ارديبهشت 1386 - سال پانزدهم - شماره4251 - Apr 25, 2007</ISSUE>
<DATE calender="Western">2007-04-25</DATE>
<DATE calender="Persian">1386/02/05</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
<![CDATA[ديدگاهسرپرست دادسراي جنايي:
نيروي انتظامي ضابط قضايي است]]>
</TITLE>
<TEXT>
<![CDATA[ايسنا:فخرالدين جعفرزاده، سرپرست دادسراي جنايي تهران دراظهارنظري به اظهارات اخير فرمانده پليس كشور پاسخ داد.
قسمتي از متن اظهار نظر سرپرست و جمعي از قضات دادسراي جنايي تهران به اين شرح است:...
دادسراي جنايي تهران هر گونه اظهارنظر خارج از حيطه  وظايف و اختيارات قانوني را از سوي هر كس و هر مقامي كه باشد رد مي كند و با استناد به موازين قانوني در چند بند اعلام موضع مي كند:
1 - اعتقاد بر اين است كه براي مجرميت و محكوميت افراد بايد دليل شرعي و قانوني وجود داشت باشد والا اصل بر برائت است و براي تبرئه  افراد نيازي به استدلال نمي باشد و افراد غير مسئول نيز نبايد در اين خصوص اظهارنظر نمايند.
2 - نيروي انتظامي به عنوان ضابط قضايي محسوب مي شود و مكلف است دستورات مقام قضايي را اجرا كند و رياست و نظارت بر ضابطين از حيث وظايفي كه به عنوان ضابط بر عهده دارند با دادستان است. پليس مكلف است در اسرع وقت يا در مدتي كه مقام قضايي تعيين مي كند نسبت به انجام دستورات و تكميل پرونده ها اقدام نمايد و پس از ورود مقام قضايي تحقيقاتي را كه انجام داده اند به وي تسليم نمايند....
3 - تشخيص تناسب قرار تامين صادر شده براي متهم صرفا با قاضي رسيدگي كننده است و هيچ كس و يا هيچ سمت حق مداخله و اظهارنظر پيرامون آن را ندارد....
4 - چنانچه قاضي در رسيدگي به پرونده مسامحه نمايد تشخيص و اعلام و برخورد با چنين موردي كاملا موضوع حقوقي و فني بوده كه صرفا در صلاحيت دادسراي انتظامي قضات و مراجع نظارتي دستگاه قضايي است...
وي در پايان تاكيد كرد: دادسراي جنايي چنانچه اظهارنظر بي مورد يا نشر اكاذيب درباره پرونده هاي اين دادسراصورت گيرد حق پيگيري موضوع را براي خود محفوظ مي داند.]]>
</TEXT>
</DOC>
<DOC>
<DOCID>HAM2-860205-053</DOCID>
<DOCNO>HAM2-860205-053</DOCNO>
<ORIGINALFILE>/1386/860205/news/_havad.htm</ORIGINALFILE>
<ISSUE>چهارشنبه 5 ارديبهشت 1386 - سال پانزدهم - شماره4251 - Apr 25, 2007</ISSUE>
<DATE calender="Western">2007-04-25</DATE>
<DATE calender="Persian">1386/02/05</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
<![CDATA[بخشش براي 2 محكوم به اعدام در اصفهان]]>
</TITLE>
<TEXT>
<IMAGE>/1386/860205/news/021189.jpg</IMAGE>
<![CDATA[
گروه حوادث- سحرگاه ديروز 2 محكوم به اعدام در زندان اصفهان به پاي چوبه دار رفتند، اما پيش از آنكه طناب دار برروي تمام روياهاي آنها خط پايان بكشد، با گذشت اولياي دم زندگي دوباره به آنها لبخند زد
رفيق بخشيده شد
نخستين محكوم به مرگ مردي بود كه شامگاه چهارم بهمن 82، دوست خود را به قتل رسانده بود، ماجراي اين جنايت پس از آ ن فاش شد كه ماموران گشت انتظامي فلاورجان متوجه آتش سوزي يك خودرو شدند. با خاموش شدن آتش آنها با جسد سوخته مردي در صندوق عقب خودرو روبه رو شدند كه در بررسي ها مشخص شد كه وي مردي ا ست كه مدتي قبل ناپديد شده بود.در بازجويي از خانواده اين مرد، آنها مدعي شدند كه وي با يكي از دوستانش به نام حميدرضا ارتباط صميمي داشته است كه با بازداشت اين مرد وي به اين جنايت اعتراف كرد و گفت جسد را بعد از انتقال به بيابان هاي فلاورجان در داخل ماشين به آتش كشيده است.
با تكميل تحقيقات، محاكمه متهم به قتل در شعبه 106 دادگاه جزايي اصفهان برگزار و او به قصاص محكوم شد كه با تاييد حكم و استيذان از سوي رئيس قوه قضائيه، متهم صبح ديروز در محوطه زندان اصفهان پاي چوبه دار ايستاد، اما اولياي دم از حق خود گذشت كردند.
دومين محكوم به اعدام كه صبح ديروز از قصاص نجات يافت، مجيد نام دارد. وي بهمن سال 82 در يك ميهماني خانوادگي با شوهرخاله همسرش درگير شد و پس از آنكه وي را هل داد وي جان باخت. مجيد نيز پس از محاكمه در شعبه 106 جزايي اصفهان به قصاص محكوم شد، اما صبح ديروز اين مرد نيز از سوي خانواده همسرش مورد عفو قرار گرفت.]]>
</TEXT>
</DOC>
<DOC>
<DOCID>HAM2-860205-054</DOCID>
<DOCNO>HAM2-860205-054</DOCNO>
<ORIGINALFILE>/1386/860205/news/_havad.htm</ORIGINALFILE>
<ISSUE>چهارشنبه 5 ارديبهشت 1386 - سال پانزدهم - شماره4251 - Apr 25, 2007</ISSUE>
<DATE calender="Western">2007-04-25</DATE>
<DATE calender="Persian">1386/02/05</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
<![CDATA[دستگيري زن قاچاقچي با 18 كيلو ترياك]]>
</TITLE>
<TEXT>
<![CDATA[گروه حوادث- در يك عمليات تعقيب وگريز، كارآگاهان پليس آگاهي تهران بزرگ يك قاچاقچي زن را به همراه 18 كيلو مواد مخدر بازداشت كردند.
ساعت 18 سوم ارديبهشت ماه، ماموران گشت آگاهي تهران بزرگ در اتوبان آزادگان به خودرو پژوي 405 كه يك زن جوان راننده آن بود مظنون شدند.
سرهنگ داوود سلطاني معاون اداره آگاهي پايتخت روز گذشته در توضيح اين خبر گفت: زن جوان وقتي خودرو پليس را در حال تعقيب خودرو ديد برسرعت اتومبيل خود افزود و به دستور توقفي كه از سوي ماموران صادر شده بود توجه نكرد.ماموران گشت پليس با فرار زن جوان با انجام عمليات مهار، به يك عمليات تعقيب و گريز در اتوبان آزادگان دست زدند كه در نهايت بعد از چند دقيقه زن جوان چاره اي جز توقف خودرو اش نداشت.
با پايان عمليات تعقيب وگريز، خودرو زن مورد بازرسي قرار گرفت وبدين ترتيب ماموران موفق شدند 18 كيلو ترياك را از داخل صندوق عقب خودرو اين زن جوان كشف كنند.
بعد از انتقال متهم به اداره مركزي آگاهي تهران بزرگ تحقيقات اوليه از وي كه يك قاچاقچي بزرگ مواد مخدر است آغاز شده و در نهايت وي براي انجام بازجويي تخصصي تحويل اداره مبارزه بامواد مخدر شد.]]>
</TEXT>
</DOC>
<DOC>
<DOCID>HAM2-860205-055</DOCID>
<DOCNO>HAM2-860205-055</DOCNO>
<ORIGINALFILE>/1386/860205/news/_informatic.htm</ORIGINALFILE>
<ISSUE>چهارشنبه 5 ارديبهشت 1386 - سال پانزدهم - شماره4251 - Apr 25, 2007</ISSUE>
<DATE calender="Western">2007-04-25</DATE>
<DATE calender="Persian">1386/02/05</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
<![CDATA[حافظ حيثيت علمي ايران باشيم
دكتر لامعي(راست)و دكتر رحيقي(چپ)، اعضاي كميته سزامي ايران]]>
</TITLE>
<TEXT>
<IMAGE>/1386/860205/news/021102.jpg</IMAGE>
<![CDATA[
عكس: گلناز بهشتي
انتقاد تند اعضاي كميته سزامي نسبت به عدم توجه دولت به يكي از مهم ترين پروژه هاي علمي بين المللي ايران
چند سال پيش، دانشمندان آلماني تصميم  گرفتند كه يكي از شتاب دهنده هاي تابش سينكروترون خود را براي ايجاد يك همكاري بين المللي، به كشورهاي خاورميانه اهدا كنند.
از همان زمان ايران در متن اين پروژه قرار گرفت و دانشمندان هسته اي ايران تلاش بسياري براي مراحل آماده سازي اين دستگاه و پرورش نيروي حاذق براي كار با اين دستگاه انجام دادند. امروز اما در آستانه راه اندازي اين مركز تحقيقات علمي كه سزامي نام دارد، ممكن است ايران از جمع كشورهاي عضو اخراج شود. آن هم فقط به خاطر يك كاغذبازي ساده اداري.
]]>
<IMAGE>/1386/860205/news/021105.jpg</IMAGE>
<![CDATA[
دكتر منصوري:
يك لختي خاصي در بخش علمي كشور افتاده كه نمي دانيم براي حل آن چه كار كنيم. الآن دوباره اعتبارات پژوهشي بودجه كم شده است. اين نشان مي دهد كه عزم و اراده كافي براي فعاليت هاي پژوهشي در دولت وجود ندارد
مهدي صارمي فر
msaremif@hamshahri.org
دكتر محمد لامعي رشتي، استاد مدرسه فيزيك پژوهشگاه دانش هاي بنيادي و پژوهش گر سازمان انرژي اتمي درباره فوايد حضور در پروژه سزامي مي گويد: «دستگاه تابش سينكروترون كه سزامي هم يك جور از اين دستگاه ها است، يك شتاب دهنده الكترون است كه الكترون ها را در يك حلقه با انرژي زياد به حركت درمي آورد. الكترون ها به خاطر حركت شتابداري كه دارند، از خودشان تابش گسيل مي كنند. طيف اين تابش از امواج مادون قرمز تا پرتوهاي x سخت را شامل مي شود. اين تابش شدت بسيار بالايي دارد و در مقايسه با لامپ پرتو x معمولي، ميلياردها مرتبه شدتش بيشتر است. خاصيت ديگرش هم اين است كه اين پرتو در زاويه خاصي ساطع مي شود. اين دو خصوصيت با هم باعث مي شود كه بتوانيم كارهايي با اين دستگاه انجام دهيم كه با چشمه هاي نور معمولي نمي توان آنها را انجام داد. اين پديده در دهه 1960 مشاهده شد. اول به عنوان پديده اي مزاحم به آن نگاه مي كردند، چون تابش سينكروترون باعث مي شود كه انرژي الكترون به خارج تابيده شود و از آن كم شود، اما به تدريج تصميم به استفاده از اين تابش گرفتند و اين استفاده آن قدر گسترش پيدا كرد كه دستگاه هايي صرفاً  براي استفاده از اين تابش به وجود آمد.»
به گفته وي، كاربردهاي اين دستگاه از شاخه هاي بنيادي علم مثل فيزيك حالت جامد و بررسي مدل هاي مواد شروع مي شود و تا پزشكي، باستان شناسي، محيط زيست، داروسازي و... ادامه دارد.
سزامي چيست؟
دكتر لامعي تاريخچه سزامي را اين طور توضيخ مي دهد: «سال 1997، آلمان پيشنهاد كرد كه يك دستگاه تابش سينكروترون به اسم bessy-1 كه از سال 1982 در حال فعاليت در برلين بود به كشورهاي خاورميانه اهدا شود. اسم اين دستگاه به سزامي(sesame)مخفف عبارت دستگاه «تابش سينكروترون براي علوم كاربردي در خاورميانه» تغيير يافت. ابتدا قرار بود اين دستگاه در يك مركز تحقيقات به مدل سرن(مركز تحقيقات ذرات بنيادي اروپا)مستقر شود، اما سال 1999 در كنفرانسي در برلين نمايندگان علمي كشورهاي مختلف خاورميانه جمع شدند و قرار شد كه كيفيت دستگاه بهتر و به روزتر بشود. انرژي bessy 800 ميليون الكترون ولت بود. در آنجا قرار شد كه انرژي دستگاه به يك مگا الكترون ولت برسد. در آنجا نامزدهاي ميزباني مشخص شد. ايران هم چند سايت را ميزبان اين پروژه كرد اما سرانجام در جلسه هاي بعدي قرار شد اردن ميزبان اين برنامه باشد. هم زمان با اين برنامه ها كادر علمي و فني اين ماشين مشخص شد. 14 نفر مسئول و مهندسين دستگاه بودند كه 5 نفرشان ايراني بودند و در كشورهاي مختلف آموزش ديدند، اما در اين دوران دستگاه مجدداً  بررسي شد و تصميم نهايي بر اين شد كه دستگاه به انرژي 5/2 ميليارد الكترون ولت برسد.»
دكتر جواد رحيقي كه عضو كميته مركزي سزامي و مسئول كميته آموزش بين المللي سزامي هم هست در اين باره مي گويد: « اين مقدار انرژي يعني 5/2 ميليارد الكترون ولت كه انرژي اين دستگاه است، مشابه دستگاه هايي هست كه الآن در فرانسه يا اسپانيا در حال ساخت آن هستند. اين دستگاه اصلاً  دست دوم نيست، بلكه كاملاً  به روز است. اين دستگاه براي كليه علومي كه نياز دارند كه به ساختار اتم ها دسترسي داشته باشند، لازم است؛ از باستان شناسي تا داروسازي و علم مواد. هرچه انرژي دستگاه بيشتر باشد، كيفيت كار آن بالاتر مي رود. ساختمان محل اين دستگاه در اردن تمام شده و دستگاه در حال نصب است. اين ساختمان 100 متر در 100 متر است و ساختمان پيچيده اي است.»
چرا اردن؟
اين پروژه دو قسمت علمي دارد؛ يكي استفاده از تابش سينكروترون و ديگري در زمينه علوم شتاب دهنده. اين دستگاه با شتاب دهنده اي كه با آن تحقيقات ذرات بنيادي انجام مي دهد متفاوت است. هر كسي هر پژوهشي داشته باشد كه با استفاده از تابش سينكروترون بتواند مشكلاتش را حل كند، وقت مي گيرد و با استفاده از دستگاه كارش را انجام مي دهد. دكتر لامعي در مورد علت نصب اين دستگاه در اردن مي گويد: « اردن، ارمنستان، ايران، تركيه(كه بعد از زلزله كنار كشيد)و مقامات خودگردان فلسطيني كانديد نصب دستگاه بودند. اما ادعا شد كه اردن مركزيت بيشتري در خاورميانه دارد. در حالي كه امكانات ايران بسيار بيشتر بود. به هرحال به نظر مي رسد كه اين تصميم سياسي بود. حتي امكانات رفت وآمد سايت هايي كه ايران پيشنهاد داده بود، خيلي بهتر بود. سايت كرج، سايت اصفهان و مشهد پيشنهاد شد. مثلاً  سايت اصفهان كه ما پيشنهاد داديم خيلي براي دانشمندان جذاب بود. در حالي كه اين سينكروترون در جايي در اردن نصب شده كه هيچ امكاناتي نيست و تنها همين مركز است.»
مشكل كجاست؟
وقتي قرار شد اين دستگاه نصب شود، يونسكو پذيرفت كه مديريت اين كار را بر عهده بگيرد، چون ايران عضو يونسكو است، از اول در اين پروژه شركت داشت و حق عضويت را هم پرداخت. بعداً  قرار شد كه سزامي ساختار مستقلي داشته باشد. براي همين به صورت يك مؤسسه بين المللي درآمد. حالا براي عضويت در اين مؤسسه بين المللي، هر كشوري قوانيني دارد. در ايران هم بايد مجلس اين قضيه را تصويب كند كه فعلاً  مجلس اين كار را انجام نداده و كار دانش مندان هسته اي ما بلاتكليف مانده است.
دكتر رضا منصوري نماينده ايران در سزامي كه سهم مهمي در زمينه عضويت و فعاليت ايران در اين زمينه داشته در اين باره مي گويد: «سزامي 2 مرحله داشت. شوراي موقت كه زير نظر يونسكو بود و ايران هم در آن شورا عضو بود و كارها را پيش مي برد و از امكانات آن هم استفاده مي كرد، اما بعد به صورت ارگان بين المللي درآمد. حالا هر كشوري براي عضويت يك قانوني دارد. در ايران هم بايد مجلس تصويب كند و بعد رئيس جمهور يا وزير خارجه به اطلاع آن ارگان برساند. الآن بيش از 3 سال است كه در اين مرحله هستيم!»
دكتر رحيقي كه از اين وضعيت بلاتكليفي به شدت ناراضي است، مي گويد: «تا زماني كه اين مجموعه زير چتر يونسكو اداره مي شد، با تلاش دكتر منصوري ما هيچ مشكلي براي پرداخت حق عضويت نداشتيم. اما مشكل از آن جا شروع شد كه سال 2003 بود كه سزامي از يونسكو مستقل شد و تبديل به يك ارگان بين المللي شد. قبلاً  ما 50 هزار دلار در سال مي داديم اما آرام آرام حق عضويت ما زياد شد. تا الآن ما 350 هزار دلار به سزامي بدهكار هستيم كه اصلاً  با امكاناتي كه اين شتاب دهنده مي تواند در اختيار دانشمندان ما قرار دهد قابل مقايسه نيست.»
او ادامه مي دهد: «الآن افراد زيادي در حال آموزش براي كار با اين دستگاه هستند و زماني كه دستگاه در اواخر 2008 يا اوايل 2009 شروع به كار كند اين افراد كه تعداد زيادي شان ايراني هم هستند، مي توانند با استفاده از اين دستگاه پژوهش هايشان را انجام دهند. اين آموزش ها هنوز هم در اروپا و خاور دور در حال انجام است. هم از لحاظ فني براي گرداندن شتاب دهنده و هم براي كار با دستگاه دانشمندان جوان زيادي از ايران در فرانسه، ايتاليا، تايوان و... در حال آموزش كار با اين دستگاه هستند و امكاناتي كه ما تاكنون گرفته ايم خيلي بيشتر از پولي است كه براي حق عضويت اين چند سال بدهكار هستيم. كافي است اين اعداد را با هم مقايسه كنيم تا ببينيم كه هيچ توجيهي براي اين تأخير وجود ندارد.»
به گفته وي الان ده ها دستگاه اشعه ايكس در ايران است كه يا از آنها استفاده نمي شود يا خراب شده اند و توان تعمير آنها وجود ندارد. در همين چند ساله كه ايران حق عضويتش را براي سزامي نداده چند تا از اين دستگاه ها خريده شده كه هيچ كدام توان و قابليت سزامي را ندارند و قيمتشان خيلي از اين حق عضويت بيشتر است، اما پروژه سزامي همچنان معطل تصميم ساده مجلس است.
چرا مجلس اقدام نكرده؟
لايحه اين عضويت، 2 سال است كه در مجلس خاك مي خورد و گويي كه هيچ متولي اجرايي ندارد و هيچ كس نه در دستگاه دولت و نه در مجلس توجهي به ارزش علمي اين دستگاه و عضويت ايران در اين پروژه و خدماتي كه كشورمان مي تواند از آن بگيرد، نمي كند. دكتر رضا منصوري، استاد دانشكده فيزيك صنعتي شريف مي گويد: «در مجلس هيچ كس مخالف نيست. زماني كه من معاون پژوهشي وزير علوم بودم، اين لايحه عضويت، در كميسيون امنيت ملي بررسي شد. ما فكر كرديم كه به سرعت به صحن علني مي رود. اما اين لايحه با تعويض دولت مصادف شد و از زمان دولت جديد تا حالا هيچ كاري نشده است. متأسفانه اين طرح در يك چارچوب اداري وحشتناكي افتاده است.»
دكتر رحيقي در پاسخ به اين سوال كه مجلس چه كمكي به حل مشكل كرده است، مي گويد: «در زمان دولت آقاي خاتمي كه دكتر منصوري، معاون پژوهشي وزير علوم بودند، اين تقاضاي عضويت به همراه چند عضويت بين المللي ديگر(30 يا 40 تا)با هم به مجلس رفت. هر وقت ما به مجلس مراجعه مي كنيم با اين جواب مواجه مي شويم كه خوب اسم شما در اين ليست ما هست.»
فلاحت پيشه نماينده مجلس و عضو كميسيون امنيت ملي و سياست خارجي مجلس كه اين لايحه را بايد بررسي كند نيز دراين باره مي گويد: «اين لايحه الآن در كميسيون نيست و با توجه به اين روند احتمال لغو عضويت ايران مي رود.»
چرا ليست بررسي نمي شود؟
دكتر منصوري در پاسخ به اين سوال كه چرا ليست بررسي نمي شود، مي گويد: «اين ليست كه شامل چندتا از عضويت هاي بين المللي ايران در نهادهاي گوناگون است، براي چند سؤال، يك جا از مجلس به دولت برگشته و بيش از 6 ماه از اين اتفاق مي گذرد و من نمي دانم كه الآن در چه مرحله اي است. به لحاظ اداري مشكلي نيست ولي مي گويند به لحاظ اداري مشكل پيدا كرده و نياز به يك قدرت فائقه دولتي براي راه افتادن دوباره آن است!»
او ادامه مي دهد: «اين وسط آبروي بين المللي و علمي ما در خطر است، حتي مقدار زيادي از آن بر باد رفته. ما سا لها براي به دست آوردن اين آبرو زحمت كشيده بوديم. در سزامي اسمي داشتيم. ايران رئيس كميته بين المللي آموزش آن بود و دكتر رحيقي اين مسئوليت را بر عهده داشتند. ديگر ما را جدي نمي گيرند. در اين چند ساله در هر جلسه اي از ما مي پرسند كه پس وضعيت ايران چه شد. الآن هشت كشور رسماً عضو هستند. اما ما هنوز معلقيم. چند بار صحبت لغو عضويت ايران شده كه رئيس برنامه سزامي مخالفت كرده است. اما بالاخره اين هم حدي دارد. من الآن در چند جلسه اخير شركت نكرده ام چون واقعاً نمي دانم كه چه جوابي بدهم. تصويب عضويت ايران در مجلس يك متولي مي خواهد. عضويت ما آن قدر پا در هواست كه من و دكتر رحيقي كه رسماً نماينده ايران هستيم براي سؤال هايمان از كسي نه دستوري مي گيريم و نه كسي مانع ما مي شود. اين وضع اسفناك است.»
دكتر رحيقي هم دراين باره مي گويد: «تأكيد ما اين است كه اين يك پروژه خاص است و قابل مقايسه با خيلي از عضويت هاي مشابه نيست. ما تقاضا داريم كه سزامي را از اين مجموعه جدا كنند و با فوريت آن را جداگانه بررسي كنند. متأسفانه قضيه انتخابات رياست جمهوري و بعد وزير علوم، تأخير زيادي در اين پرونده به وجود آورد. بعد از انتخاب معاون پژوهشي وزير علوم، من و دكتر لامعي به همراه كميته سزامي ايران از دانشگاه هاي مختلف چندين بار مراجعه كرديم و تذكر داديم كه دولت و وزارت علوم بايد پيگيري لازم را انجام دهند. ما نبايد براي كارهاي اداري آن اين قدر انرژي صرف كنيم. البته هميشه وزارت علوم نامه اي هم مي نويسد اما پيگيري لازم را انجام نمي دهد و آن طور كه بايد تصويب اين طرح علمي را دنبال نمي كند.»
همكاري مجلس
ظاهرا هرچقدر كه دولت در اين زمينه بد عمل كرده، مجلس همكاري خوبي با كميته سزامي ايران داشته، به طوري كه دكتر رحيقي مي گويد: « ما با رابطه خوبي كه با مجلس داريم، هم از طريق كميسيون امنيت ملي و سياست خارجي كه اين عضويت در آن بررسي مي شود و هم از طريق كميسيون آموزش و دكتر عباس پور اين طرح را دنبال مي كنيم. دولت كه خيلي پيگيري نمي كند و اهميت اين طرح را در نظر نمي گيرد براي همين دكتر عباس پور پيشنهاد دادند كه ما اين را به صورت يك طرح دو فوريتي به مجلس پيشنهاد دهيم. اما اين هم غير ممكن است چون شوراي نگهبان به خاطر بار مالي كه متوجه دولت مي شود آن را به مجلس برمي گرداند. ما از وزارت علوم خواستيم كه نامه اي به مجلس بنويسد و اعلام كند كه بودجه اين طرح پيش بيني شده است. اما پس از گذشت چند ماه، اين كار به درستي انجام نشد. الان حتي براي سال جديد كه وقت كافي بود كه رديف بودجه اي مشخصي براي آن در نظر گرفته شود، با وجود اين مشكلات، اين كار انجام نشد. به نظر مي رسد وزارت علوم امسال هم پيش بيني بودجه براي اين طرح نكرده است!»
اما دكتر منصور كبكانيان معاون پژوهشي وزارت علوم كه بايد از طرف دولت پيگير اين گونه طرح ها باشد، در پاسخ به پرسش همشهري در اين باره به ذكر اين نكته اكتفا مي كند كه در مورد سزامي با دكتر داوودي، معاون اول رئيس جمهور هماهنگي هاي لازم انجام شده است. وي مي گويد: «حيف است كه سال ها سرمايه گذاري علمي كشور در اين طرح روي زمين بماند. ما سعي داريم ابهامات را برطرف كنيم و براي رفع مشكل سزامي قبلاً چندين بار نامه نگاري كرديم و باز هم مي كنيم.» اما دكتر منصوري اين را كافي نمي داند و مي گويد: «يك لختي خاصي در بخش علمي كشور افتاده كه نمي دانيم براي حل آن چه كار كنيم. ما مشكل را با وزير علوم مطرح كرده ايم ولي هنوز خبري نيست. من شخصاً نمي توانم نمايندگي ايران را در مجمعي بپذيرم كه تكليفش مشخص نيست. متولي علمي كشور يعني وزير علوم چندين بار اعلام كرده اند كه موافقند ولي اين كه كافي نيست. كاري كه روي هواست خيلي بد است يا بله يا نه. ما اين قدر هم در مسائل اداري دست و پاچلفتي نيستيم كه اگر نمي شود اين مشكل را حل كرد، علامت بسيار بدي است. در تمام مسائل علمي اين مشكل هست. الآن دوباره اعتبارات پژوهشي بودجه كم شده است. اين نشان مي دهد كه عزم و اراده كافي براي فعاليت هاي پژوهشي در دولت وجود ندارد.»
وزارت علوم چه مي كند؟
دكتر رحيقي كه از وزير علوم و معاون او گله مند است، با بيان اين كه به نظر مي رسد اصلاً اين پروژه براي وزير علوم ارزشي نداشته باشد، مي گويد: «در جلسه اي كه در پاييز گذشته در اردن انجام شد، خيلي از كشورها مي خواستند با هماهنگي هم ايران را از اين پروژه بيرون بيندازند اما تا حالا رئيس پروژه مقاومت كرده است و از ايران حمايت كرده است. ما هم همه اش در اردن مي گوييم كه كار در حال انجام است، در مجلس مراحل آن در حال پيشرفت است اما بالاخره تا كجا؟ صبر آنها هم تمام مي شود و يك پروژه پربازده علمي براي تمام دانشمندان ايراني فقط به خاطر مشكلات خيلي ساده اداري از دست مي رود. در آن برنامه در اردن به ما وقت دادند كه اگر تا تيرماه 1386 ايران وضعيتش را مشخص نكند، در جلسه شورا كه در همان زمان در وين تشكيل مي شود، در مورد عضويت ايران تصميم جديد گرفته مي شود. اين يعني اخراج ايران از سزامي. الان من رئيس كميته آموزش سزامي هستم ولي مي بينم كه تصميم گيري هاي پروژه بدون اطلاع من انجام مي شود. من چند بار هم گله كردم اما آنها هم حق دارند. اگر تا تيرماه هيچ كاري نشود، ما اخراج مي شويم و ديگر كاري در اين پروژه نداريم. ما از اول اين پروژه سهم خيلي زيادي در آن داشته ايم و خدمات زيادي از آن گرفته ايم. كوتاهي دولت متأسفانه دارد ايران را از يكي از پروژه هاي علمي كه مي تواند خيلي تأثيرگذار باشد حذف مي كند.»
]]>
<IMAGE caption="ساختمان سزامي در اردن">/1386/860205/news/021108.jpg</IMAGE>
<![CDATA[
كميسيون موافق است
در حال حاضر در كميسيون امنيت ملي و سياست خارجي، پرونده بزرگي از مكاتبات كميته سزامي ايران با آقاي رودكي، معاون اين كميسيون وجود دارد، اما پيگيري كميته سزامي نمي تواند به تنهايي كافي باشد و به نظر مي رسد كه وزارت علوم بايد پيگير اين طرح باشد. رودكي نماينده مجلس و عضو كميسيون امنيت ملي و سياست خارجي در اين باره مي گويد: « ساليانه تعدادي دانشجو در دوره تحصيلات تكميلي حول اين پروژه به خارج از كشور اعزام شده اند و آموزش هاي خوبي مي بينند، اما متأسفانه همكاري ايران با اين پروژه مختل شده است. پرونده اين پروژه در كميسيون امنيت ملي و آموزش و پژوهش در حال رسيدگي است. ما 2 يا 3 جلسه با دكتر كبكانيان معاون پژوهشي وزير علوم داشتيم. من كه ناظر اين پروژه در كميسيون امنيت ملي و سياست خارجي هستم به همراه دكتر عباس پور رئيس كميسيون پژوهشي از وزارت علوم خواستيم كه با اعتبار اين پروژه موافقت كنند تا مشكل سزامي حل شود. اميدواريم كه با پيگيري وزارت علوم، اين مشكل حل شود.» دكتر منصوري درمورد بودجه لازم براي اين حق عضويت مي گويد: «بار مالي سزامي را وزارت علوم پذيرفته است. مجلس فقط به يك گواهي كتبي احتياج دارد كه نشان دهد وزارت علوم اين را مي پذيرد. در هر مجمع علمي كار كردن، هزينه دارد. با اين وضعيت كه نمي شود علم را پيش برد. تبليغات زيادي در كشور هست، اما اين روزها صحبت اين است كه ايران بيست و يكمين قدرت اقتصادي دنيا است؛ با 600 ميليارد دلار توليد ناخالص ملي. اگر ما حتي يك دهم درصد از اين پول را صرف پژوهش مي كرديم، بيش از كل رقم سال 85 مي شد. اين مقداري كه ما داريم هزينه مي كنيم، وحشتناك است. همه كشورها دارند براي علمشان هزينه مي كنند. اين از لحاظ مالي. از لحاظ اداري هم كه مي بينيم دولت چه قدر لخت عمل مي كند.»
به رشد علم بي توجهي مي  شود
دكتر منصوري كه پيش از اين خودش معاون پژوهشي وزارت علوم بود درباره مقايسه پژوهش در دولت قبلي و فعلي مي گويد: « در دوران من در وزارت علوم هم بودجه پژوهشي كم بود اما رشد خوبي داشت. روز اولي كه آقاي زاهدي به وزارت علوم آمدند، گفتند امكان ندارد كه ما بگذاريم كه بودجه پژوهشي در اين وضع بماند و آن را به يك درصد بودجه مي رسانيم. الآن هنوز روي نيم درصد هستيم. اين حتي يك رشد آهسته هم ندارد. در برنامه چهارم تصويب شد كه بودجه پژوهش به 5/2 درصد توليد ناخالص ملي برسد. وقتي اين تصويب شد من خودم مخالف آن بودم. تعجب مي كردند من كه متولي پژوهش كشورم چرا مخالفم و من در جواب گفتم كه اين سنگ بزرگ است. اين را يك يا يك و نيم درصد بكنيم ولي به آن برسيم. ما در چند سال اخير نه تنها به طور مطلق رشد نداشته ايم بلكه با كاهش بودجه پژوهش مواجه بوديم. ما سالانه 20 درصد رشد توليد ناخالص ملي داريم و با توجه به تورم حداقل مقدار مطلق بودجه بايد افزايش نشان دهد اما اين طور نبوده است.نحوه توزيع اين پول هم مهم است. من در وزارت علوم تقاضا كردم كه يك مقداري از بودجه براي وقايع غيرمترقبه علمي ذخيره شود و اگر ناگهان در جايي براي طرحي نياز به پول بود از آن استفاده شود. الآن من نمي بينم كه اين اتفاق بيفتد. الآن هيچ حركت علمي در كشور ديده نمي شود، بگذريم از مسئله هسته اي كه انواع و اقسام تبليغات درباره آن مي شود. اين هم اصلاً مسئله پژوهشي نيست.»
اما چه بايد كرد؟ در خيلي از طرح هاي پژوهشي، اين سوال هميشه مطرح مي شود. دكتر رحيقي براي پاسخ مي گويد: «به نظر من وزارت علوم بايد درست حسابي پيگيري كند. اين كه بگويند ما يك نامه نوشته ايم پس مسئله حل است، اين اصلاً درست نيست و پشت سر انداختن مسئله است. تنها كسي كه مي تواند به داد اين پروژه برسد وزير علوم و معاون پژوهشي ايشان هستند. ما امكانات مالي آن چناني نداريم كه آزمايشگاه هاي علمي بزرگ داشته باشيم. حتي در اروپا هم اين كار را نمي كنند و همه با هم همكاري مي كنند. اين يك فرصت خيلي خوب براي ماست كه نبايد از دست بدهيم. اين به شدت به توانايي علمي ما صدمه زده است. من واقعاً از مسئولان گله دارم.»
دكتر لامعي هم همين جواب را مي دهد: «وزارت علوم تنها ارگاني است كه با حمايت خود مي تواند اين پروژه  را حركت دهد. آزمايشگاهي مثل سزامي امكانات خيلي زيادي براي محققان ايراني در سراسر كشور فراهم مي كند كه از يك ابزار علمي پيشرفته استفاده مي كنند. حيف است كه ما اين امكان را از دست بدهيم.»
فلاحت پيشه عضو كميسيون امنيت ملي هم مي گويد: «براي حل مشكل تنها يك تذكر يا يادآوري از طرف دولت كافي است تا كميسيون با ارائه فوريت، اين عضويت را به صحن علني ببرد و در عرض حتي يك هفته همه مشكلات را حل كند.» دكتر منصوري هم تاكيد مي كند: «اگر اين طور كه دولت رفتار مي كند، وضعيت ادامه پيدا كند، تا 2 سال ديگر هم اين طرح تصويب نمي شود. اما اگر فشار خاصي وارد شود، يك ماهه كار تمام مي شود. با تمام مشكلات اداري كه در دولت و مجلس است، يك ماهه مشكل حل مي شود.»
چه مي شود؟
در ايران غير از سزامي و البته همكاري با سرن هيچ پروژه ديگر بين المللي در اين سطح نداريم. حتي پروژه سرن هم با مشكل مواجه است. دكتر منصوري در اين باره مي گويد: «الآن به دليل همين كندي در بودجه پژوهشي ما پروژه grid را كه آينده اينترنت است و يكي از مهم ترين پروژه هاي پژوهشي در سرن است را از دست داديم. اميد داشتيم كه اگر عضويت ما در اين طرح ها با موفقيت انجام مي شد، در ساير رشته ها مثل بيوتكنولوژي هم چنين فعاليتي را آغاز كنيم، اما در همين ها هم مانده ايم.»
دكتر منصوري در پاسخ به اين سوال كه پايان ماجرا را چطور ارزيابي مي كند، مي گويد: «2 خطر وجود دارد؛ يكي اين كه از ايران كسي در جلسه وين شركت نكند. من كه اصلاً شركت نمي كنم، مگر اين كه وزير علوم از من تقاضا كند. من در سفر قبلي ام 5 ماه طول كشيد تا مخارج سفر را كه از جيبم داده بودم پس بگيرم. خطر دوم اين كه شوراي سزامي چه تصميمي مي گيرد؟ اگر من هم جاي آنها بودم عضويت چنين كشوري را كه 3، 4 سال است يك سازمان بين المللي را منتظر نگه داشته است، لغو مي كردم.»]]>
</TEXT>
</DOC>
<DOC>
<DOCID>HAM2-860205-056</DOCID>
<DOCNO>HAM2-860205-056</DOCNO>
<ORIGINALFILE>/1386/860205/news/_informatic.htm</ORIGINALFILE>
<ISSUE>چهارشنبه 5 ارديبهشت 1386 - سال پانزدهم - شماره4251 - Apr 25, 2007</ISSUE>
<DATE calender="Western">2007-04-25</DATE>
<DATE calender="Persian">1386/02/05</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
<![CDATA[دنياي علم]]>
</TITLE>
<TEXT>
<![CDATA[فراخوان جهاني براي مشاركت در طرح امنيتي
در پي اعلام پژوهش هايي مبني بر عدم كارآيي مؤثر نرم افزارهاي امنيتي به روز شده در برابر شيوه جديد خرابكاران اينترنتي براي نفوذ به رايانه ها و شبكه هاي محلي، پاندا در يك فراخوان گسترده از كليه كاربران اينترنت و مديران شبكه دعوت كرد كه در يك طرح بزرگ امنيتي با عنوان infectedornot شركت كنند. در اين طرح، از كليه كاربران رايانه و مديران شبكه در سرتاسر جهان خواسته شده است كه با مراجعه به آدرس www.infectedornot.com علاوه بر ارزيابي رايگان وضعيت امنيتي رايانه و شبكه خود و استفاده از ساير امكانات حفاظتي، اين آزمايشگاه بزرگ امنيت رايانه را در برآورد وضعيت جهاني امنيت و ارائه گزارش هاي تفصيلي در اين خصوص، ياري دهند.
اولين هارد ديسك مركب
اولين هارد ديسك مركب با ظرفيت هاي 80، 120 و 160gb وارد بازار جهاني  شده است. اين محصول تركيبي است از يك ناند فلش و نرم افزار ready drive مايكروسافت كه اين امر باعث بالا رفتن سرعت شروع به كار كامپيوتر و بيشتر شدن عمر باتري نوت بوك مي شود. ناند فلش اين هارد ديسك مصرف انرژي را تا حد زيادي كاهش داده و با استفاده از فناوري ready boot 50 درصد زمان شروع را كاهش مي دهد؛ مضافاً اين كه، اين هارد ديسك 70 تا 90 درصد انرژي كمتري را نسبت به هارد ديسك هاي معمولي مصرف مي نمايد و اين به معناي 30 دقيقه عمر بيشتر باتري است. صفحه هارد ديسك ها اكثر مواقع در حال گردش است اما اين هارد ديسك اين قابليت را دارد تا به هنگام استفاده نوت بوك از باتري به طور هوشمند از گردش بايستد و اين امر تا حد زيادي از مصرف باطري مي كاهد و هارد ديسك در معرض شوك كمتري قرار دارد و طبيعتاً از بين رفتن اطلاعات و تعميرات كمتر مي شوند؛ مضافاً اين كه، اين هارد ديسك به هنگام كار گرماي كمتري ايجاد كرده و احتمال خرابي و يا عدم كارآيي آن كمتر مي شود.]]>
</TEXT>
</DOC>
<DOC>
<DOCID>HAM2-860205-057</DOCID>
<DOCNO>HAM2-860205-057</DOCNO>
<ORIGINALFILE>/1386/860205/news/_informatic.htm</ORIGINALFILE>
<ISSUE>چهارشنبه 5 ارديبهشت 1386 - سال پانزدهم - شماره4251 - Apr 25, 2007</ISSUE>
<DATE calender="Western">2007-04-25</DATE>
<DATE calender="Persian">1386/02/05</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
<![CDATA[سوژه روز
درگذشت پژوهشگر ايراني ناسا]]>
</TITLE>
<TEXT>
<IMAGE>/1386/860205/news/021111.jpg</IMAGE>
<![CDATA[
گروه دانش- دكتر همايون سراجي، پژوهشگر ناسا كه در بسياري از ماموريت هاي رباتيك ناسا در آزمايشگاه پيشرانه موشكي نقش اساسي داشت و فعاليت هاي زيادي در زمينه پيشبرد پژوهش هاي فضايي داشت، در سن 60 سالگي در كاليفرنيا درگذشت.
سايت آزمايشگاه پيشرانه موشكي ناسا(jpl)در دانشگاه كلتك(موسسه فناوري كاليفرنيا)در مورد مرحوم دكتر همايون سراجي اين طور نوشته است: ايشان 60 سال پيش(1326)در تهران به دنيا آمد. ديپلمش را در تهران گرفت و در 18 سالگي در امتحانات ديپلم رتبه اول شد. پس از آن دكتر سراجي، براي ادامه تحصيلات به انگلستان رفت و در دانشگاه ساسكس به تحصيل در زمينه الكترونيك پرداخت. پس از گرفتن ليسانس به دانشگاه كمبريج رفت و در آنجا دكتراي برق و الكترونيك را در گرايش سيستم هاي كنترل گرفت. در همان دانشگاه و در كالج معروف سنت جان دوره پسادكترايش را گذراند و هم زمان در همان دانشگاه تدريس هم مي كرد.
]]>
<IMAGE>/1386/860205/news/021114.jpg</IMAGE>
<![CDATA[
دكتر سراجي بعد از پايان دوره پسادكترايش در سال 1352 به ايران بازگشت و به عنوان استاد مهندسي برق در دانشگاه صنعتي شريف به پژوهش و تدريس پرداخت. حاصل 13 سال پژوهش و تحقيق ايشان درباره كنترل شامل مقالات و پژوهش هايي در زمينه هاي «كنترل بهينه»، «كنترل كننده هاي pid چندمتغيره»، «تنظيم خروجي» و... مي شود. وي در دوران انقلاب فرهنگي از دانشگاه صنعتي شريف به آمريكا رفت و در سال 1985 به عنوان پژوهشگر وارد يكي از بهترين دانشگاه هاي جهان يعني كلتك شد. او در آن دانشگاه به عنوان محقق در آزمايشگاه پيشرانه موشكي كه بزرگ ترين آزمايشگاه علمي در زمينه پژوهش هاي هوافضا است و زير نظر ناسا اداره مي شود، مشغول به كار شد. تا اين كه سرانجام در سال 1991 سرپرست گروه پژوهشي «تله روباتيك و كاربردهايش» شد. از آن زمان تا كنون ايشان پژوهش هاي زيادي را در زمينه سيستم هاي كنترل روبات انجام داده اند كه از آن ميان مي توان به  تحقيقات گسترده اي در بخش كنترل روبات سازگارشونده، كنترل روبات هاي ماهر، كنترل برخورد، پيشگيري از برخورد بي درنگ و فرود امن فضاپيما اشاره كرد طوري كه ايشان سال 2003 به عنوان پرمقاله ترين نويسنده در تاريخ 20 ساله مجله علمي «سيستم هاي روباتيك» شناخته شد.
از جمله جوايز و افتخارات دكتر سراجي مي توان به موارد زير اشاره كرد:
دانشمند ممتاز يونسكو سال 1984
جايزه دستاوردهاي ناسا به خاطر فناوري هاي تله روباتيك سال1991
جايزه دستاورد مهندسي استثنايي ناسا سال 1992
جايزه بنياد ieee به خاطر پژوهش در زمينه روباتيك سال 1997
جايزه دستاوردهاي ناسا به خاطر فناوري نقشه يابي در مريخ نوردها سال 2002
جايزه ادوارد استون آزمايشگاه پيشرانه موشكي به خاطر تحقيقات برجسته سال 2003
هشت جايزه عمليات فضايي ناسا از سال 1995 به بعد]]>
</TEXT>
</DOC>
<DOC>
<DOCID>HAM2-860205-058</DOCID>
<DOCNO>HAM2-860205-058</DOCNO>
<ORIGINALFILE>/1386/860205/news/_informatic.htm</ORIGINALFILE>
<ISSUE>چهارشنبه 5 ارديبهشت 1386 - سال پانزدهم - شماره4251 - Apr 25, 2007</ISSUE>
<DATE calender="Western">2007-04-25</DATE>
<DATE calender="Persian">1386/02/05</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
<![CDATA[همايش بين المللي مقاوم سازي و مديريت بلاياي طبيعي]]>
</TITLE>
<TEXT>
<![CDATA[اولين همايش بين المللي مقاوم سازي و مديريت بلاياي طبيعي با چهار ركن اصلي پيشگيري، آمادگي، مقابله و بازسازي در اصفهان برگزار مي شود. فرهنگ سازي در بلاياي طبيعي و توسعه فرهنگ نرم افزاري از ديگر اهداف برگزاري  اين  همايش بين المللي است.]]>
</TEXT>
</DOC>
<DOC>
<DOCID>HAM2-860205-059</DOCID>
<DOCNO>HAM2-860205-059</DOCNO>
<ORIGINALFILE>/1386/860205/news/_shari.htm</ORIGINALFILE>
<ISSUE>چهارشنبه 5 ارديبهشت 1386 - سال پانزدهم - شماره4251 - Apr 25, 2007</ISSUE>
<DATE calender="Western">2007-04-25</DATE>
<DATE calender="Persian">1386/02/05</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[چمران: يكي از افتخارات شوراي دوم شهر تهران انتخاب قاليباف بود
خداحافظي شوراي دوم شهر
شهردار تهران غير دولتي بودن شوراها و نهادهاي مردمي را به نفع شهر و شهروندان دانست]]>
</TITLE>
<TEXT>
<IMAGE>/1386/860205/news/021192.jpg</IMAGE>
<![CDATA[
گروه  شهري- مراسم اختتاميه دومين دوره شوراي اسلامي شهر تهران ديروز با حضوراعضاي دور دوم و سوم شوراي شهر، معاون استاندار، فرماندار، شهردارتهران، شهرداران مناطق و معاونان و مديران شهرداري در تالار شوراي شهر واقع در خيابان بهشت برگزار شد.
رئيس شوراي شهر تهران در سيصد و شانزدهمين جلسه علني شورا، با ارائه گزارشي از عملكرد چهارساله اين دوره از شورا گفت: شوراي دوم در محيطي يأس آلود و نه چندان مناسب ناشي از شرايط دور اول شورا، آغاز به كار كرد ولي با همدلي و همكاري ميان شورا و شهرداري توانست به شورايي يكدست و يكپارچه تبديل شود و در حد توان خدمات خوبي را به شهروندان ارائه كند.
مهدي چمران از كارنامه شوراي دوم به خوبي ياد كرد ومواردي همچون، ارائه يك طبقه تراكم تشويقي، بخشودگي تا 90 درصدي عوارض تجميع پلاك هاي ريزدانه، تقسيط بدهي مردم به شهرداري، تسهيلات ساخت و ساز براي حفظ باغات، تصويب طرح هاي جامع و تفصيلي، تصويب چشم انداز 20 ساله تهران، طرح جامع توسعه اطلاعات و فن آوري، طرح فرد و زوج تردد خودروها، طرح خروج خودروهاي فرسوده، طرح گسترش محدوده طرح ترافيك، طرح مربوط به خروج ادارات غير ضرور از تهران را از جمله مصوبات راهگشاي دومين دوره شوراي شهر تهران دانست.
وي با اشاره به برنامه هاي شوراي دوم براي انتخاب شهردار تهران در دو مرحله، گفت: افتخار اين را پيدا كرديم كه در شوراي دوم، يكي از سربازان بنام انقلاب(قاليباف)را كه قبل از حضور در شهرداري، افتخارات بسياري داشته اند، به عنوان شهردار تهران انتخاب كنيم.
وي در عين حال گفت: تهران عقب ماندگي هاي فراواني دارد و با يك كار جهشي و بسيجي، مي توان شهر را ساخت. آنچه شوراي دوم انجام داده، در حد اختيارات شوراها بوده است كه متاسفانه هر روز كمتر مي شود.
رئيس شوراي شهر با بيان اينكه شوراي دوم تعامل بيشتري با دستگاههاي دولتي و شهرداري داشته و ما شوراي شهر هستيم نه شوراي شهرداري گفت: اي كاش پيام امام ره در مورد شوراها از سوي برخي مسئولان بهتر درك مي شد. از سوي ديگر مسعود زريبافان عضو هيات رئيسه شوراي دوم، رعايت فضاي تعامل، حفظ شورا و مردمي بودن را كليدهاي موفقيت شوراي دوم دانست و از اعضاي سومين دوره نيز خواست اين موارد را به عنوان اصول كليدي براي حفظ جايگاه شورا مورد توجه قرار دهند. نادرشريعتمداري رئيس كميسيون برنامه و بودجه دومين دوره نيز گفت: تهران، امروز ديگر يك شهر بي برنامه و بي هدف نيست و طرح هاي جامع و تفصيلي و چشم انداز 20 ساله آن در شوراي دوم به تصويب رسيده است. وي درعين حال از شوراي اول نيز به نيكي ياد كرد و گفت: مقايسه شوراي اول و دوم كار درستي نيست زيرا ما بسياري از اقدامات و تصميمات شوراي دوم را مديون فعاليت دور اول هستيم. اين مراسم بعد از اعطاي لوح تقدير و قرآن نفيس به 14 عضو حاضر در جلسه توسط مهدي چمران، عباس شيباني و محمد باقر قاليباف و گرفتن عكس يادگاري پايان يافت.
غيردولتي بودن شوراها
از سوي ديگر محمد باقر قاليباف شهردار تهران نيز در حاشيه اين مراسم، غير دولتي بودن شوراها و نهادهاي مردمي را به نفع شهر و شهروندان دانست.
وي در پاسخ به سئوالي در باره اظهارات سخنگوي شوراي نگهبان در خصوص انتخاب شهردار توسط وزارت كشور نيز گفت: مهمترين وظيفه شوراها انتخاب شهردار است و هرچه شوراها غير دولتي تر باشند به نفع شهر و شهروندان است. وي در باره عملكرد شوراي دوم نيز خاطرنشان كرد: مي خواهم صادقانه بگويم با وجود آن كه تعدادي از اعضاي شوراي دوم به شهردار شدن من راي مثبت ندادند ولي در طول اين مدت موردي پيش نيامد كه بحث هاي سياسي وتغيير نگرش ها تاثيري در تصميم گيري ها بگذارد.
شهردار تهران افزود: به نظر من ضعف و چالشي كه امروز در كشور وجود دارد مربوط به بحث كارآمدي و مديريت است كه بايد مورد توجه اعضاي شوراي سوم شهر تهران قرار گيرد. علاوه بر كارآمدي كه بايد مورد توجه اعضاء قرار گيرد، اصول ديگري همچون تقوا، جهاد و سابقه كاري و  تخصص نيز بايد مورد توجه شوراي سوم باشد. اميدوارم شوراي سوم بتواند در اولين گام خود كه انتخاب شهردار است موفق عمل كند.
مصوبات شوراي شهر
در سيصد و شانزدهمين جلسه علني شوراي شهر تهران طرح دوفوريتي برنامه ريزي استراتژيك شوراي شهر بررسي و تصويب شد. در ماده واحده اين طرح آمده است: با توجه به اهميت و ضرورت برنامه ريزي براي تداوم فعاليت هاي شوراي شهر تهران و سازماندهي بهتر و ارتقاي كمي و كيفي عملكرد نهاد برنامه ريزي استراتژيك شوراي شهر تهران كه در چارچوب چشم انداز20 ساله شهر تهران تهيه و تنظيم شده است، تاييد و تصويب مي شود.
شورا همچنين لايحه تعيين قيمت بليت مترو در سال 86 را از دستور كار آخرين جلسه خود خارج كرد و براي بررسي بيشتر به كميسيون هاي مربوطه ارجاع داد. در اين جلسه همچنين جزئيات و جدول بودجه سال 86 نيز تصويب شد.]]>
</TEXT>
</DOC>
<DOC>
<DOCID>HAM2-860205-060</DOCID>
<DOCNO>HAM2-860205-060</DOCNO>
<ORIGINALFILE>/1386/860205/news/_shari.htm</ORIGINALFILE>
<ISSUE>چهارشنبه 5 ارديبهشت 1386 - سال پانزدهم - شماره4251 - Apr 25, 2007</ISSUE>
<DATE calender="Western">2007-04-25</DATE>
<DATE calender="Persian">1386/02/05</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[شهردار تهران اعلام كرد
فعاليت 16 كارگاه براي رساندن مترو به تجريش]]>
</TITLE>
<TEXT>
<IMAGE>/1386/860205/news/021198.jpg</IMAGE>
<![CDATA[
سما: چنانچه مسئولان دولتي به وعده هاي خود مبني بر تامين بودجه و اعتبارات خريد واگن عمل كنند، اولين سري قطارهاي جديد مترو كه ساخت داخل است، ظرف 14 ماه آينده تحويل مترو تهران خواهد شد.
محسن هاشمي مديرعامل شركت راه آهن شهري تهران و حومه(مترو)در حاشيه بازديد صبح ديروز شهردار تهران از روند احداث خطوط مترو، توضيحاتي پيرامون موانع و مشكلات اجرايي در عمليات اجرايي توسعه مسير شمالي خط يك مترو، ارائه داد.
وي گفت: مسير توسعه اي خط يك از ميرداماد تا تجريش به طول 8 كيلومتر و 6 ايستگاه احداث خواهد شد كه اين مسير از ميرداماد آغاز و به سمت بلوار ميرداماد، خيابان شريعتي تا ميدان قدس كشيده شده است اما يكي از مشكلات اصلي در مسير توسعه اين خط، آب زياد اين محدوده و مسئله سنگ هاي بزرگي است كه به دليل قرار گرفتن در مسير تجريش موجب تاخير جدي در برنامه توسعه اي اين خط شده است.
وي تاكيد كرد: براي اين كه بتوانيم اين تاخير را پوشش دهيم بايد جبهه كاري را از 9 جبهه كاري فعلي كه براي ساخت تونل داريم به 16 جبهه افزايش دهيم كه در اين زمينه از شهردار تهران تقاضا كرده ايم به شهرداري هاي مناطق دستور دهند تا مكان هايي را تملك كرده و در اختيار مترو قرار دهند تا بتوانيم از آن نقطه ها نيز ورود پيدا كرده و ساخت تونل در اين مسير را به نتيجه برسانيم.
هاشمي در ادامه با اشاره به مسئله ايستگاه ها به عنوان مشكل ديگري كه در اين زمينه وجود دارد، افزود: از آنجا كه اين ايستگاه ها در زير خيابان است يا بايد خيابان بسته شود كه در اين صورت مانع ترافيكي ايجاد خواهد شد و مجبور به جابه جايي تاسيسات زير خيابان خواهيم شد كه اين امر نيز مشكلات رساندن سرويس و خدمات برق و آب و تلفن و... را براي اهالي اطراف منطقه به دنبال خواهد داشت. لذا، با توجه به اين امر از شهردار تهران تقاضا كرديم در كنار خيابان زمين هايي تملك شود تا بتوانيم ايستگاه ها را از آنجا بسازيم كه اين امر نيز مورد موافقت شهردار تهران قرار گرفت و من اميدوارم طبق زمان بندي وعده هاي ما تحقق يابد.
تحويل قطارهاي جديد؛ 14 ماه ديگر
هاشمي: در صورت تحقق وعده هاي مسئولان اولين سري قطارهاي جديد مترو را كه كاملاً ساخت داخل است، ظرف 14 ماه ديگر تحويل شركت مترو و شركت هاي ديگر قطارهاي شهري مي دهيم، اميدواريم ظرف 2 تا 3 ماه آينده نتيجه جلسه ديروز مشخص شود و پس از آن مي توانيم به تدريج خبرهاي خوبي براي شهروندان داشته باشيم.]]>
</TEXT>
</DOC>
<DOC>
<DOCID>HAM2-860205-061</DOCID>
<DOCNO>HAM2-860205-061</DOCNO>
<ORIGINALFILE>/1386/860205/news/_shari.htm</ORIGINALFILE>
<ISSUE>چهارشنبه 5 ارديبهشت 1386 - سال پانزدهم - شماره4251 - Apr 25, 2007</ISSUE>
<DATE calender="Western">2007-04-25</DATE>
<DATE calender="Persian">1386/02/05</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[يادداشت
اصلاح قانون شوراها و روح قانون اساسي]]>
</TITLE>
<TEXT>
<![CDATA[مرتضي طلايي
قانون اساسي مولد و مبناي مشروعيت و مقبوليت ارگان ها و سازمانهاي نظام است. اين قانون چه در مقدمه و چه در اصول تاكيد مكرر بر ابتناي امور بر دو پايه شرع و نظر مردم نموده است. شوراهاي اسلامي شهر و روستا و شوراي عالي استان ها نيز از نهادهاي مردمي هستند كه مطابق اصول 6، 7 و 100 تا 106 قانون اساسي تشكيل شده اند و يكي از راههاي رسمي اعمال نظر مردم در اداره امور كشور محسوب مي شوند.
قانون تشكيلات، وظايف و انتخابات شوراهاي اسلامي شهر و روستا و انتخاب شهرداران مصوب سال 1375 تا كنون معيار عمل و نحوه اداره امور شوراها بوده است. موضوعي كه بحث اصلاحيه اي برآن نيز اخيراً مطرح است. در بخشي از قانون جديد كه محل چالش و بحث هاي فراواني شده است، با تحديد اختيارات شوراها مواجه هستيم.
لذا مي توان به افزايش بعد نظارتي بخش اجرايي بر شوراها، واگذاري حق تعيين عوارض ساختماني به وزارت كشور، حذف نقش ايجاد و تشكيل انجمن هاي محلي و شوراياري ها و تبديل آن به همكاري در تشكيل و كاهش نمايندگان شوراها در هيأت حل اختلاف اشاره نمود كه در كنار حذف تصويب اخذ وام از سوي شهرداري قطعات اين مجموعه را كامل مي سازد. اين موارد چالش زا آنچنانكه پيشتر اشاره شد از جهت ضرورت تطابق با قانون اساسي، دقتي دوباره در مفهوم و منطق اصول مربوط به شوراها را ضروري مي سازد.
اگر چه قانون اساسي در اصل 57 قواي حاكم(مقننه، مجريه و قضاييه )را زير نظر ولايت مطلقه امر و امامت امت معرفي مي نمايد اما مداقه در اصول 6 و 7 اينگونه مي نماياند كه شوراها از اركان اصلي تصميم گيري و اداره امور كشور هستند. لذا اگر چه شوراها قوه اي از قواي نظام نبوده و نمي باشند اما به عنوان ركني ركين با اتكاء به راي مستقيم مردم و به نمايندگي از آنها به اعمال نظر مي پردازند.
توسعه و گسترش نظارت دولت بر شوراها از آنجا كه اين نهاد ركني در كنار ساير اركان نظام، نه مجموعه اي در طول دولت است با روح قانون اساسي در تضاد است. چرا كه قانونگذار بارها بر تقدم نظر مردم و تاكيد بر نقش نظارتي نهادهاي انتخابي اشاره نموده است. شايسته آن است كه دولت محترم، مجلس و شوراي محترم نگهبان و قوه محترم قضائيه به عنوان متولي احياي حقوق عامه(بند 2 اصل 156 قانون اساسي)با حمايت از شوراها به عنوان ركني از اركان اداره كشور و با استفاده از نظرات نخبگان و كارشناسان فن نسبت به رفع نقاط ضعف و تقويت نقاط قوت شوراها بكوشند.]]>
</TEXT>
</DOC>
<DOC>
<DOCID>HAM2-860205-062</DOCID>
<DOCNO>HAM2-860205-062</DOCNO>
<ORIGINALFILE>/1386/860205/news/_shari.htm</ORIGINALFILE>
<ISSUE>چهارشنبه 5 ارديبهشت 1386 - سال پانزدهم - شماره4251 - Apr 25, 2007</ISSUE>
<DATE calender="Western">2007-04-25</DATE>
<DATE calender="Persian">1386/02/05</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[اجراي طرح حذف ديوار از سيماي پايتخت]]>
</TITLE>
<TEXT>
<![CDATA[گروه شهري- سازمان زيباسازي شهر تهران به منظور توسعه قلمرو ديد عمومي و افزايش فضاي باز شهري و آرامش بصري و رواني شهروندان طرح حصارزدايي و حذف ديوار املاك دولتي و نيمه دولتي را در مناطق مختلف تهران آغاز كرده است.
مهدي گلشني معاون آموزش و امور مناطق سازمان زيباسازي شهر تهران با بيان اين كه طرح حصارزدايي، اصلي ترين برنامه سال جاري سازمان زيباسازي خواهد بود گفت: ارتقاء كيفيت محيط شهري، بهبود وضعيت سيما و منظر شهري، توسعه قلمرو ديد عمومي، افزايش فضاي باز و نماي شهري، ساماندهي فضاي پشت ديوارها، كاهش و نهايتاً حذف هزينه هاي ناشي از پاكسازي و رنگ آميزي ديوارهاي شهري و... از جمله اهداف حذف ديوار از سيماي شهري است.
وي گفت: در سال جاري تلاش سازمان بر آن است تا با هدف الگوسازي و تشويق شهروندان و با مشاركت شهرداري هاي مناطق مختلف تهران در هر منطقه حداقل يك مكان دولتي يا نيمه دولتي را انتخاب و طرح حصارزدايي را در آن انجام دهد. وي گفت: سال گذشته ديوار ساختمان حوزه هنري سازمان تبليغات اسلامي در تقاطع خيابان حافظ و سميه با توجه به ويژگي هايي كه داشت انتخاب و هم اكنون ديوار آن از سيماي شهري حذف شده است. همچنين با همكاري شهرداري منطقه هفت، قسمتي از ديوار زندان قصر انتخاب و به طور كامل حذف شده و هم اكنون نيز بخش ديگري از آن در حال حذف شدن است.]]>
</TEXT>
</DOC>
<DOC>
<DOCID>HAM2-860205-063</DOCID>
<DOCNO>HAM2-860205-063</DOCNO>
<ORIGINALFILE>/1386/860205/news/_shari.htm</ORIGINALFILE>
<ISSUE>چهارشنبه 5 ارديبهشت 1386 - سال پانزدهم - شماره4251 - Apr 25, 2007</ISSUE>
<DATE calender="Western">2007-04-25</DATE>
<DATE calender="Persian">1386/02/05</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[جشني براي 100 ساله هاي تهراني]]>
</TITLE>
<TEXT>
<IMAGE>/1386/860205/news/021165.jpg</IMAGE>
<![CDATA[
سما: به مناسبت يكصدمين سالگرد تأسيس بلديه، جشن پدربزرگ ها و مادربزرگ هاي صد ساله تهراني برگزار مي شود. رئيس فرهنگسراي سالمند گفت: اين جشن در كنار بسياري از
ويژه برنامه هاي متنوعي خواهد بود كه به منظور گراميداشت
يكصد ساله شدن تاسيس بلديه برگزار مي شود. اكرم شاهرخي با اشاره به جزئيات اين مراسم افزود: جشن يكصد ساله هاي تهراني به منظور تجليل از پدربزرگ ها و مادر بزرگ هايي برگزار مي شود كه 100 سال است در كنار ما زندگي مي كنند و بركت خانواده هاي ما هستند و طي اين مراسم از آنان تجليل خواهد شد.]]>
</TEXT>
</DOC>
<DOC>
<DOCID>HAM2-860205-064</DOCID>
<DOCNO>HAM2-860205-064</DOCNO>
<ORIGINALFILE>/1386/860205/news/_shari.htm</ORIGINALFILE>
<ISSUE>چهارشنبه 5 ارديبهشت 1386 - سال پانزدهم - شماره4251 - Apr 25, 2007</ISSUE>
<DATE calender="Western">2007-04-25</DATE>
<DATE calender="Persian">1386/02/05</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[35 پل عابر پياده ديگر براي شهروندان]]>
</TITLE>
<TEXT>
<IMAGE>/1386/860205/news/021162.jpg</IMAGE>
<![CDATA[
سما: مديرعامل سازمان زيباسازي شهرداري تهران از احداث و
بهره برداري 5 پل عابر پياده مكانيزه( مجهز به پله برقي )و بين 20 تا 30 پل عابر پياده عادي ديگر طي سال جاري در شهر تهران خبرداد.
حجت الله ملاصالحي با بيان اينكه بر اساس مصوبه شوراي شهر تهران نصب پل هاي عابر پياده در تهران از اولويت هاي اجرايي اصلي سازمان زيباسازي شهرداري تهران در سال جاري است، تصريح كرد: در همين راستا امسال 5 پل عابر پياده مكانيزه و بين 20 تا 30 پل عابر پياده غير مكانيزه در شهر در نقاط و مراكز مختلف شهر تهران نصب و به بهره برداري خواهد رسيد. وي با تاكيد بر اينكه اولويت نصب پل هاي عابر پياده مكانيزه در شهر تهران بر مبناي آيتم هايي همچون ازدحام جمعيت عبوري از آن و نياز مبرمي كه براي ايجاد امنيت درآن محل احساس مي شود، بستگي دارد.]]>
</TEXT>
</DOC>
<DOC>
<DOCID>HAM2-860205-065</DOCID>
<DOCNO>HAM2-860205-065</DOCNO>
<ORIGINALFILE>/1386/860205/news/_shari.htm</ORIGINALFILE>
<ISSUE>چهارشنبه 5 ارديبهشت 1386 - سال پانزدهم - شماره4251 - Apr 25, 2007</ISSUE>
<DATE calender="Western">2007-04-25</DATE>
<DATE calender="Persian">1386/02/05</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[بدنه تمام بزرگراه هاي تهران، سبز مي شوند]]>
</TITLE>
<TEXT>
<![CDATA[سما: مديرعامل سازمان پارك ها و فضاي سبز شهرداري تهران گفت: تا پايان سال بدنه بزرگراه هاي شهر با فضاي سبز پوشيده خواهند شد.]]>
</TEXT>
</DOC>
<DOC>
<DOCID>HAM2-860205-066</DOCID>
<DOCNO>HAM2-860205-066</DOCNO>
<ORIGINALFILE>/1386/860205/news/_siasi.htm</ORIGINALFILE>
<ISSUE>چهارشنبه 5 ارديبهشت 1386 - سال پانزدهم - شماره4251 - Apr 25, 2007</ISSUE>
<DATE calender="Western">2007-04-25</DATE>
<DATE calender="Persian">1386/02/05</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[براي ارائه لايحه اصل 44 تعيين شد
ضرب الاجل 10 روزه مجلس به دولت]]>
</TITLE>
<TEXT>
<![CDATA[مهر: رئيس كميسيون ويژه اصل 44 مجلس از اولتيماتوم 10 روزه فراكسيون اصولگرايان به دولت براي ارائه لايحه اجراي سياست هاي اصل 44 خبر داد.
دكتر الياس نادران اعلام كرد: در شوراي مركزي فراكسيون اصولگرايان مجلس تصميم گرفته شد، مهلت10 روزه اي به دولت داده شود تا لايحه اجرايي سياست هاي كلي اصل 44 قانون اساسي را به مجلس تقديم كند. وي افزود: بيش از 150 امضا از سوي نمايندگان مجلس براي تقديم طرح اجرايي سياست هاي كلي اصل 44 قانون اساسي
جمع آوري شده است و چنانچه دولت در اين فرصت10 روزه لايحه مذكور را به مجلس شوراي اسلامي تقديم نكند، نمايندگان مجلس شوراي اسلامي طرحي را به صورت يك فوريت در خصوص سياست هاي اصل 44 قانون اساسي ارائه و مورد بررسي قرار خواهند داد.
اين در حالي است كه نادران روز يكشنبه گفته بود كه اگر دولت لايحه اصل 44 را اين هفته به مجلس ارائه ندهد، كميسيون ويژه روز سه شنبه(ديروز)اين لايحه را در قالب طرح به مجلس ارائه خواهد كرد كه البته اين گونه نشد. وي اسفندماه سال گذشته نيز به دولت اولتيماتوم داد كه اگر در ابتداي سال 1386 لايحه اجرايي كردن سياست هاي اصل 44 را به مجلس تقديم نكند،  مجلس رأساً اين لايحه را در قالب طرح يك فوريتي در اولين جلسه علني سال 86 مطرح خواهد كرد كه اين وعده نيز تحقق نيافت.]]>
</TEXT>
</DOC>
<DOC>
<DOCID>HAM2-860205-067</DOCID>
<DOCNO>HAM2-860205-067</DOCNO>
<ORIGINALFILE>/1386/860205/news/_siasi.htm</ORIGINALFILE>
<ISSUE>چهارشنبه 5 ارديبهشت 1386 - سال پانزدهم - شماره4251 - Apr 25, 2007</ISSUE>
<DATE calender="Western">2007-04-25</DATE>
<DATE calender="Persian">1386/02/05</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[مالكي: ايران در كنفرانس شرم الشيخ شركت مي كند]]>
</TITLE>
<TEXT>
<![CDATA[گروه سياسي- در حالي كه ايران هنوز موضع نهايي خود را براي شركت در اجلاس بين المللي عراق در شرم الشيخ اعلام نكرده، نوري المالكي نخست وزير عراق از شركت ايران در اين كنفرانس خبر داد.
به گزارش فارس، نوري مالكي در ديدار با نمايندگان رسانه هاي مصر ابراز عقيده كرد: ايران در دومين كنفرانس بين المللي عراق در شرم الشيخ شركت خواهد كرد.
اين در حالي است كه سخنگوي دولت روز گذشته اعلام كرد كه ايران هنوز براي شركت در كنفرانس بين المللي عراق در شرم الشيخ تصميم نگرفته اما براي حضور اهتمام جدي دارد. اين نشست قرار است سوم و چهارم ماه مه در شرم الشيخ مصر برگزار شود.
نشست شرم الشيخ با هدف يافتن راههايي براي خاتمه خونريزي ها در عراق با بسيج نيروهاي خارجي در حمايت از نوري المالكي، نخست وزير عراق و منزوي كردن گروههاي افراطي برگزار مي شود.
سفيرجديد آمريكا در عراق نيز با ابراز اميدواري نسبت به حضور جمهوري اسلامي ايران در كنفرانس بين المللي شرم الشيخ اعلام كرد: حضور ايران و سوريه در اين كنفرانس يك فرصت واقعي ايجاد مي كند. رايان كروكر دركنفرانس مطبوعاتي خود در بغداد كه مهر خبر آن را منتشركرد، گفت: به نظر ما اين كنفرانس براي همسايگان عراق به ويژه ايران و سوريه فرصت همكاري فراهم مي آورد تا به اين ترتيب راه تماس سازنده براي حمايت از دولت و ملت و نه غير آن را طراحي كنيم.
وي با ابراز اميدواري درباره حضور ايران و سوريه در اين كنفرانس تصريح كرد: حضور اين دو كشور فرصت واقعي را ايجاد مي كند، اما در هرحال تهران و دمشق خود اختيار تصميم گيري در اين باره را دارند. كروكر افزود: ما آمادگي همكاري با دومين كنفرانس بين المللي همسايگان در شرم الشيخ را داريم و همچنين هرآنچه كه در توانمان باشد براي ارائه كمك هاي بين المللي و منطقه اي به عراق و برقراري ثبات و امنيت درآن تلاش مي كنيم.
اين سخنان و درخواست هاي پيشين آمريكا از ايران براي حضور در نشست شرم الشيخ كه از جانب وزير خارجه و ديگر مقامات آمريكايي ابراز شده بود در شرايطي است كه بنابراعلام خبرگزاري عراق، هوشيار زيباري، وزير خارجه اين كشور امروز وارد ايران خواهد شد تا درخواست خود مبني بر حضور ايران در اجلاس شرم الشيخ را با مقامات ايراني مطرح كند.]]>
</TEXT>
</DOC>
<DOC>
<DOCID>HAM2-860205-068</DOCID>
<DOCNO>HAM2-860205-068</DOCNO>
<ORIGINALFILE>/1386/860205/news/_siasi.htm</ORIGINALFILE>
<ISSUE>چهارشنبه 5 ارديبهشت 1386 - سال پانزدهم - شماره4251 - Apr 25, 2007</ISSUE>
<DATE calender="Western">2007-04-25</DATE>
<DATE calender="Persian">1386/02/05</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[يك منبع امنيتي عراق:
شرفي به درخواست سيا ربوده شد]]>
</TITLE>
<TEXT>
<![CDATA[گروه سياسي- يك منبع امنيتي عراق فاش كرد: ربودن جلال شرفي، دبير دوم سفارت ايران در عراق بنا به درخواست سازمان اطلاعات آمريكا در اين كشور صورت گرفته است.
بنا بر خبري كه ايسنا آن را منتشر كرد اين مقام امنيتي عراق در يك سايت اينترنتي موسوم به خبرگزاري اخبار العراق گفت: 6 نفر از افراد وابسته به وزارت اطلاعات عراق جلال شرفي، ديپلمات ايراني سفارت ايران در بغداد را در نزديكي بازار الجيلاوي در نزديك سفارت ايران در بغداد ربودند و اين اقدام بنا به درخواست سازمان اطلاعات آمريكا در عراق صورت گرفت.
وي افزود: شرفي پس از ربوده شدن به يكي از دفاتر اطلاعات عراق در منطقه القادسيه خارج از منطقه الخضرا انتقال داده شد و در آنجا از او درباره ورود سلاح به عراق و تحويل آن به ارتش المهدي بازجويي شد.
اين منبع عراقي همچنين تاكيد كرد: برخي از شخصيت هاي دولت نوري مالكي، نخست وزير عراق از جمله موفق الربيعي، مشاور امنيت ملي و باقر جبر صولاغ، وزير دارايي دولت عراق در آزادي شرفي دست داشتند.
به گزارش اين خبرگزاري محلي در عراق، محمد عبدالله الشهواني، از افسران ارتش عراق، مسئوليت دستگاه جديد اطلاعات اين كشور را كه از دستگاه سابق اطلاعاتي حزب منحله بعث كاملاً مستقل است، برعهده دارد.
تأييد وزارت خارجه
اما به دنبال افشاي دخالت مستقيم آمريكا در ربوده شدن جلال شرفي، يك مقام مسئول در وزارت خارجه ايران در گفت وگو با مهر اعلام كرد: تهران نيز بر اين باور است كه جلال شرفي به دست آمريكايي ها ربوده شد.
وي در ادامه اظهارات خود تصريح كرد: احتمال همكاري نيروهاي عراقي با عناصر آمريكايي نيز وجود دارد.
اعتراف آمريكا درباره مأمور fbi
در تحولي ديگر سخنگوي وزارت خارجه  آمريكا اذعان كرد كه نمي تواند گزارشاتي كه مدعي اند مامور سابق fbi به وسيله  دستگاه امنيتي ايران دستگير شده است را تاييد كند.
شان مك كورمك در عين حال گفت: يادداشت جديدي درباره ناپديد شدن رابرت لوينسون، مامور سابق اف.بي.آي در ايران از طريق واسطه هاي سوييسي به ايران فرستاده شده است و اين پنجمين درخواست آمريكا براي دريافت اطلاعات درباره  اين تبعه  آمريكايي است.
مك كورمك افزود: در پيام اخير از ايران خواسته شده است درباره  احتمال دستگيري وي تحقيق كند.
وي پس از آن كه مدعي شد ما گزارشات خبري بسياري داريم كه مي گويد ممكن است او به وسيله  جناح هاي مختلف تشكيلات امنيتي ايران دستگير شده باشد، تصريح كرد: در حال حاضر نمي توانم گزارش هاي موجود را تاييد كنم، اما مطمئناً اين گزارش ها سؤالاتي را در ذهن ما درباره  اين كه لوينسون دقيقاً كجاست، مطرح مي كند.]]>
</TEXT>
</DOC>
<DOC>
<DOCID>HAM2-860205-069</DOCID>
<DOCNO>HAM2-860205-069</DOCNO>
<ORIGINALFILE>/1386/860205/news/_siasi.htm</ORIGINALFILE>
<ISSUE>چهارشنبه 5 ارديبهشت 1386 - سال پانزدهم - شماره4251 - Apr 25, 2007</ISSUE>
<DATE calender="Western">2007-04-25</DATE>
<DATE calender="Persian">1386/02/05</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[در آستانه ديدار با لاريجاني
سولانا: به مذاكرات امروز خوشبين هستم]]>
</TITLE>
<TEXT>
<![CDATA[گروه سياسي- مذاكرات امروز علي لاريجاني، مسئول مذاكرات هسته اي ايران و خاوير سولانا، مسئول سياست خارجي اتحاديه اروپا در آنكارا در شرايطي انجام مي شود كه سولانا نسبت به نتيجه گفت وگو با لاريجاني ابراز خوش بيني كرده است.
خاويرسولانا در خبري كه ايسنا آن  را منتشر كرده، مي گويد: صحبت هاي تلفني اش با علي لاريجاني، دبير شوراي عالي امنيت ملي ايران او را متقاعد كرده كه موقعيت براي تضمين ديداري رو در رو به قدر كافي آماده شده است. بنا به اعلام دفتر سولانا در بروكسل، هماهنگ كننده سياست خارجي اتحاديه اروپا گفت: بسيار بسيار اميدوارم كه اين نشست امكان ادامه  آنچه را مدتي قبل انجام مي داديم بگشايد و قادر شويم به مذاكرات رسمي وارد شويم.
خوش بيني روسيه
سرگئي لاوروف، وزير خارجه روسيه نيز پس از گفت وگو با خاوير سولانا، مسوول ديپلماسي اتحاديه اروپا، بنيتا فررو والدنر، كميسر روابط خارجي اين اتحاديه و فرانك اشتاين ماير، همتاي آلماني خود دوشنبه شب در يك كنفرانس خبري درلوكزامبورگ كه ايرنا خبر آن را منتشر كرد، گفت: ما به حل و فصل مساله هسته اي ايران خوش بين هستيم.
غرب ايده خود را ارائه كند
در همين حال مسؤول پرونده هسته اي ايران گفت: به سولانا تاكيد كرده ايم اگر غرب ايده اي براي اثبات عدم انحراف ايران از مسير صلح آميز دارد، مي توانيد مطرح كنيد و ما ايده  شما را مي شنويم.
علي لاريجاني دوشنبه شب پس از ديدار و گفت وگو با اولريك فدريشل، قائم مقام وزيرخارجه دانمارك افزود: آن چه ما از نقطه نظرات غرب مي فهميم مبتني بر تأكيدشان بر عدم انحراف ايران به سمت سلاح هسته اي است كه در اين صورت اين موضوع قابل حل شدن است، اما اگر چيز ديگري پشت اين مساله باشد، بحث ديگري است.
مذاكرات محرمانه
اما به گفته منابع ديپلماتيك در اروپا، مذاكرات فشرده و محرمانه اي بين ايران و اروپا جريان دارد كه اگر اين خبر صحت داشته باشد، نتيجه اين تلاشها پس از مذاكرات لاريجاني و سولانا روشن خواهد شد. به گزارش فارس به نقل از روزنامه نزاويسيمايا گازيه تا روسيه، مذاكرات امروز علي لاريجاني و خاوير سولانا، اولين ديدار رسمي مقامات بلندپايه ايران و اروپا بعد از اعمال تحريمها بر ضد تهران است و اين درحالي است كه منابع ديپلماتيك در اروپا خبر داده اند تروئيكاي اروپا( انگليس، فرانسه و آلمان)درحال انجام مذاكرات فشرده و محرمانه اي با مقامات ايراني هستند.
بي اعتباري همه قطعنامه ها
فارس: معاون وزير امور خارجه روسيه گفت: اگر تهران كار در زمينه غني سازي اورانيوم را متوقف كند، تمامي فعاليت هاي شوراي امنيت سازمان ملل متحد درباره ايران متوقف و همه قطعنامه ها بي اعتبار مي شوند.سرگي كيسلياك با بيان اينكه دليلي براي تغيير شكل مذاكرات با ايران نمي بيند، گفت: تمامي اشكال مذاكرات، تنها براي حل اين مشكل و با احترام به ايران هستند.]]>
</TEXT>
</DOC>
<DOC>
<DOCID>HAM2-860205-070</DOCID>
<DOCNO>HAM2-860205-070</DOCNO>
<ORIGINALFILE>/1386/860205/news/_siasi.htm</ORIGINALFILE>
<ISSUE>چهارشنبه 5 ارديبهشت 1386 - سال پانزدهم - شماره4251 - Apr 25, 2007</ISSUE>
<DATE calender="Western">2007-04-25</DATE>
<DATE calender="Persian">1386/02/05</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[ديدار اعضاي جبهه پيروان خط امام و رهبري با رفسنجاني]]>
</TITLE>
<TEXT>
<IMAGE>/1386/860205/news/021117.jpg</IMAGE>
<![CDATA[
گروه سياسي - رئيس مجمع تشخيص مصلحت نظام مطرح شدن سال جاري به عنوان سال اتحاد ملي و انسجام اسلامي توسط رهبري را ضرورت سياسي جامعه عنوان كرد و گفت: احزاب و گروه ها در رقابت هاي انتخاباتي و مطرح كردن نظرات، اصالت را به انقلاب اسلامي بدهند.
حجت الاسلام والمسلمين اكبر هاشمي رفسنجاني روز گذشته طي سخناني در ديدار اعضاي شوراي مركزي جبهه پيروان خط امام و رهبري، با اشاره به جايگاه نظر مردم در دنياي امروز، گفت: اگر به افكار عمومي اهميت بدهيم، تحزب يك نياز اساسي است.
وي مهمترين تضمين دوام انقلاب را همراهي افكار عمومي و مردم با نظام عنوان كرد و افزود: اكنون كشور در برهه حساسي به سر مي برد و شرايط پيش آمده و مخالفت ها و دخالت هاي قدرت هاي بزرگ در مورد مسائل داخلي ايران، اهميت وحدت گروه هاي داخلي را دوچندان مي كند. در اين ديدار حبيب الله عسگراولادي، حسن غفوري فرد، اسدالله بادامچيان، محمدرضا باهنر و شهاب الدين صدر هركدام به اختصار مطالبي را عنوان كردند.]]>
</TEXT>
</DOC>
<DOC>
<DOCID>HAM2-860205-071</DOCID>
<DOCNO>HAM2-860205-071</DOCNO>
<ORIGINALFILE>/1386/860205/news/_siasi.htm</ORIGINALFILE>
<ISSUE>چهارشنبه 5 ارديبهشت 1386 - سال پانزدهم - شماره4251 - Apr 25, 2007</ISSUE>
<DATE calender="Western">2007-04-25</DATE>
<DATE calender="Persian">1386/02/05</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[كوتاه از خانه ملت]]>
</TITLE>
<TEXT>
<![CDATA[مخالفت با استيضاح
درحالي كه قرار است امروز طرح استيضاح محمود فرشيدي اعلام وصول شود كاظم جلالي يكي از استيضاح كنندگان از جلسه مشترك استيضاح كنندگان با وزير آموزش و پرورش خبر داد. نماينده شاهرود در اين خصوص گفت قرار بود ساعت 10 صبح روز دوشنبه جلسه اي در دفتر مهندس باهنر با حضور جمعي از استيضاح كنندگان برگزار شود كه پس از گذشت مدتي از منتفي شدن اين جلسه به ما خبر دادند. وي تصريح كرد اين جلسه به زودي برگزار خواهد شد. فراكسيون اصول گرايان هم اعلام كرده با استيضاح مخالف است.
استعفاي جمعي از نمايندگان هرمزگان
پنج نماينده استان هرمزگان در اعتراض به انتصاب استاندار سابق اين استان به عنوان رئيس جديد دفتر رئيس جمهوري و فرد جديدي به عنوان استاندار اين استان، ضمن امتناع از حضور در جلسه علني روز گذشته، استعفاي خود را تقديم هيأت رئيسه كردند.
كميسيون امنيت و مبارزه با مفاسد اقتصادي
روز گذشته مخبر كميسيون امنيت ملي و سياست خارجي مجلس گزارش اين كميسيون را در خصوص سؤال عليرضا زاكاني نماينده تهران از وزير اطلاعات دولت قبل در خصوص عملكرد اين وزارتخانه در برخورد دوگانه با مفاسد اقتصادي قرائت كرد. در اين گزارش آمده است: پس از فرمان مقام معظم رهبري درخصوص مبارزه با مفاسد اقتصادي، كميته پيگيري از مفاسد اقتصادي به مسئوليت معاون اقتصادي وزير اطلاعات تشكيل شد كه پس از تغيير معاون اقتصادي آن وزارتخانه كليه فعاليتهاي اين كميته به حالت تعليق درآمد و حتي پس از مدتي اين كميته منحل شده و اعضاي آن به كميته ارتقاء سلامت اداري دولت پيوستند. كميسيون امنيت در اين گزارش اين اقدام را غيرموجه و نشان دهنده اهمال جدي وزارت اطلاعات در مبارزه با مفاسد اقتصادي عنوان كرده و خواستار برخورد با متخلفين شده است كه موجب چنين فرصت سوزي هايي براي نظام شده اند.]]>
</TEXT>
</DOC>
<DOC>
<DOCID>HAM2-860205-072</DOCID>
<DOCNO>HAM2-860205-072</DOCNO>
<ORIGINALFILE>/1386/860205/news/_siasi.htm</ORIGINALFILE>
<ISSUE>چهارشنبه 5 ارديبهشت 1386 - سال پانزدهم - شماره4251 - Apr 25, 2007</ISSUE>
<DATE calender="Western">2007-04-25</DATE>
<DATE calender="Persian">1386/02/05</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[نمايندگان مجلس ابراز كردند
تثبيت مديريت شهري به سود مردم]]>
</TITLE>
<TEXT>
<![CDATA[گروه سياسي - عضو هيات رئيسه نمايندگان تهران تاكيد كرد: با توجه به عملكرد مثبت شهردار تهران تغيير مديريت پايتخت را باعث تزلزل در مديريت شهري مي دانم و معتقدم تغيير شهردار در شرايط كنوني آثار بدي براي شهروندان تهراني دارد. پرويز سروري تصريح كرد: تجربه نشان داده است همواره ثبات مديريت شهري در كار خادمان و مديران شهري تاثيري مثبت داشته است.
نماينده مردم تهران با اشاره به موفقيت قاليباف در مديريت پايتخت افزود: 98 درصد برنامه هاي شهرداري در سال گذشته محقق شده است و رضايت مردم از كار شهرداري بيانگر لزوم استمرار فعاليت شهردار فعلي است.
ديدار با چمران و قاليباف
هيات رئيسه مجمع نمايندگان تهران در مجلس در گفتگو با رئيس شوراي شهر و همچنين شهردار تهران نظرات آنان را در خصوص ادامه فعاليت مديريت كنوني پايتخت در سومين دوره شوراي شهر جويا شدند تا درگزارشي به مجمع نمايندگان تهران ارائه كنند.پرويز سروري نماينده مردم تهران كه به همراه سيد علي رياض و حسين مظفر اعضاي اين هيات سه نفره را تشكيل مي دهد با اعلام اين خبر به مهر،گفت: در نشست روز يكشنبه گذشته مجمع نمايندگان تهران مقرر شد، با توجه به شروع به كار شوراي شهر سوم و موضوع انتخاب شهردار و همچنين به دليل مجموعه گزارشات ضد و نقيض شنيده شده در اين خصوص، براي كسب اطلاعات دقيق هياتي مامور دريافت مستقيم و
بي واسطه نظرات آقايان چمران و قاليباف شود.
تقدير نمايندگان
عباسعلي اختري نماينده تهران با اشاره به تدوين نامه اي در مجلس براي تقدير از عملكرد دوره دوم شوراي شهر و شهردار تهران به خبرنگارپارلماني همشهري گفت:  قدرداني از خدمات و زحماتي كه شوراي شهر دوره دوم در تهران انجام دادند و تشويق شوراي سوم به رفع مشكلات مردم مهم ترين انگيزه تدوين كنندگان اين نامه بوده است.
حسن سليماني عضو كميسيون قضايي و حقوقي مجلس هم درخصوص بيانيه مذكور گفت: ما در اين بيانيه به طور عمومي از شوراهاي اسلامي كشور و به طور اخص از شوراي دوم شهر تهران تقدير به عمل آورديم.
ديگر نماينده مردم تهران در مجلس شوراي اسلامي نيز گفت: عملكرد درخشان و اخلاص دكتر قاليباف در مديريت شهري و تلاش براي حل مشكلات كلان شهر تهران اثبات شده است.
مصلحت مردم
سيد مهدي طباطبايي در گفتگو با مهر با اشاره به پايان دوره دوم شوراي شهر تهران و بحث انتخاب شهردار، گفت: من اين را نفي نمي كنم كه ممكن است افرادي باشند كه از شهردار فعلي تهران، قوي تر باشند، اما تغيير فردي چون قاليباف كه تجربه خوبي در شهردار داشته به مصلحت مردم نيست. نماينده مردم تهران در مجلس شوراي اسلامي با اشاره به پيامدهاي تغيير مكرر مديريت شهري، ثبات مديريت شهري در شرايط فعلي را ضروري توصيف كرد.
سرعت در انتخاب
رئيس فراكسيون اصولگرايان مجلس هفتم هم ضمن توصيه اي جدي به اعضاي شوراي شهر گفت: براي انتخاب شهردار سريع عمل كنند و هر شهرداري كه مصلحت مي دانند، انتخاب كنند و اجازه ندهند اين موضوع به يك تنازع در ميانشان تبديل شود.
محمدرضا باهنر تاكيد كرد: اعضاي شوراي شهر در ساير نقاط كشور نيز بايد با وحدت و يكپارچگي به عمران و آبادكردن شهرها بپردازند.
مخالفت با تغيير
سعيد ابوطالب ديگر نماينده تهران هم با اشاره به اين كه بحث تغيير شهردار تهران را يك جريان سياسي دنبال مي كند گفت: با تغيير مديريت شهر تهران مخالفم. سعيد ابوطالب، نماينده مردم تهران در مجلس در گفتگو با مهر با اشاره به برخي شايعات و تلاشها براي تغيير مديريت شهر تهران در آستانه پايان دوره دوم شوراي شهر تهران گفت: معتقدم با توجه به عملكرد مقبول شهردار فعلي كه موجب رضايتمندي در شهروندان تهراني شده است و اين كه آقاي قاليباف دوسال در اين سمت حضور داشته است، طرفداران عوض شدن شهردار بايد ادله قوي و قانع كننده اي داشته باشند.وي افزود: هنوز از طرف اين جريانها و افراد، ادله قانع كننده اي در اين مورد ارائه نشده و به همين خاطر به نظر مي رسد كه اين زمزمه ها صرفاً يك رفتار سياسي باشد.]]>
</TEXT>
</DOC>
<DOC>
<DOCID>HAM2-860205-073</DOCID>
<DOCNO>HAM2-860205-073</DOCNO>
<ORIGINALFILE>/1386/860205/news/_siasi.htm</ORIGINALFILE>
<ISSUE>چهارشنبه 5 ارديبهشت 1386 - سال پانزدهم - شماره4251 - Apr 25, 2007</ISSUE>
<DATE calender="Western">2007-04-25</DATE>
<DATE calender="Persian">1386/02/05</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[رئيس جمهوري وعده داد:
چشم انداز روشن بخش مسكن]]>
</TITLE>
<TEXT>
<![CDATA[گروه سياسي - محمود احمدي نژاد با تاكيد بر عزم دولت براي حل مشكل مسكن گفت: همه مسئولان كشور در بخش مسكن بويژه مديران وزارت مسكن و استانداران بايد با ايجاد نهضتي فراگير در سراسر كشور، تا پايان امسال چشم انداز روشني را در اين بخش ايجاد كنند.
رئيس جمهوري صبح ديروز در جلسه مشترك استانداران و مديران كل مسكن و شهرسازي استان هاي سراسر كشور، با بيان اينكه مسكن در ميان ملت ايران محل برپايي نهاد مقدس خانواده و از اهميت ويژه اي برخوردار است و دولت نيز مكلف به تامين و تسهيل خانه دار شدن مردم است، افزود: در ساخت مسكن بايد علاوه بر توجه به شهرسازي و معماري اسلامي - ايراني، براي هر استان شرايط آن منطقه و فرهنگ مردم رانيز در نظر گرفت و ضمن اجراي طرحهاي جديد و ساخت مسكن استاندارد و با كيفيت، باعث ايجاد آرامش در ميان قشرهاي مختلف جامعه شد.
احمدي نژاد با اشاره به ضرورت كاهش هزينه هاي ساخت مسكن، تصريح كرد: زمين، مصالح ساختماني و نيروي انساني عوامل اصلي توليد مسكن هستند كه كاهش يا حذف قيمت زمين از هزينه هاي مسكن با استفاده از اجاره بلند مدت زمين هاي دولتي، استفاده از سرمايه گذاريهاي خارجي، تخفيف در عوارض بويژه در بافتهاي فرسوده و حذف هزينه هاي غير ضروري، همچنين انبوه سازي مسكن از راه هايي هستند كه باعث كاهش قيمت مسكن مي شوند.
رئيس جمهوري با بيان اينكه متاسفانه با وجود برخي تلاشها تاكنون برنامه مدوني براي تهيه مسكن مردم اجرا نشده است، ضمن تاكيد بر ضرورت ايجاد كميته اي براي تامين ثبات در بازار مصالح ساختماني افزود: در موضوع نيروي انساني ماهر در ساخت و ساز مسكن هم مي توان از جوانان بومي هر منطقه پس از آموزشهاي فني و حرفه اي لازم استفاده كرد.
احمدي نژاد با اشاره به اينكه خواست دولت اين است كه جوانان پس از پايان تحصيلات و در آغاز زندگي مشترك خود بدانند چه زماني صاحب خانه مي شوند ابراز اميدواري كرد: امسال با همت همه دستگاههاي ذيربط سال تسريع حركت توليد مسكن در كشور باشد.
وي در بخش ديگري از سخنان خود با اشاره به آغاز دوره جديد شوراهاي اسلامي شهر و روستا از هفته آينده بر ضرورت حمايت و كمك استانداران و برگزيدگان مردم در راستاي حل مشكلات شهرها و روستاها تاكيد كرد.
رئيس جمهوري با بيان اينكه انتخاب شهرداران يكي از وظايف مهم شوراها است گفت: مسئولان استاني بايد كمك كنند تا شهرداران خوب، پر تلاش و در خدمت مردم براي مديريت شهري انتخاب شوند.]]>
</TEXT>
</DOC>
<DOC>
<DOCID>HAM2-860205-074</DOCID>
<DOCNO>HAM2-860205-074</DOCNO>
<ORIGINALFILE>/1386/860205/news/_siasi.htm</ORIGINALFILE>
<ISSUE>چهارشنبه 5 ارديبهشت 1386 - سال پانزدهم - شماره4251 - Apr 25, 2007</ISSUE>
<DATE calender="Western">2007-04-25</DATE>
<DATE calender="Persian">1386/02/05</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[واكنش آمريكا به پيشنهاد احمدي نژاد]]>
</TITLE>
<TEXT>
<![CDATA[ايسنا: گوردون جاندروئه سخنگوي كاخ سفيد در واكنش به پيشنهاد محموداحمدي نژاد براي برگزاري مذاكرات درباره  مسايل دوجانبه منطقه اي و بين المللي با جورج بوش گفت: ما هر زمان كه ايراني ها آماده باشند، آماده ايم.]]>
</TEXT>
</DOC>
<DOC>
<DOCID>HAM2-860205-075</DOCID>
<DOCNO>HAM2-860205-075</DOCNO>
<ORIGINALFILE>/1386/860205/news/_siasi.htm</ORIGINALFILE>
<ISSUE>چهارشنبه 5 ارديبهشت 1386 - سال پانزدهم - شماره4251 - Apr 25, 2007</ISSUE>
<DATE calender="Western">2007-04-25</DATE>
<DATE calender="Persian">1386/02/05</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[يادداشت
تضعيف شوراها، مقاومت در برابر مردمي شدن نظام]]>
</TITLE>
<TEXT>
<![CDATA[دكتر محسن رضايي
سقوط رژيم پهلوي و پيروزي انقلاب اسلامي در 22 بهمن 1357 اگر چه دستاورد بزرگي براي ملت ايران و بنيانگذار جمهوري اسلامي، امام خمينيره به شمار مي رود، اما يكي از آسيب هاي مهمي كه از آغاز متوجه اين پيروزي شيرين گشت، ايجاد ذهنيت و توهم پايان انقلاب در ميان مسئولان و بخش هايي از نخبگان بود.
اين ذهنيت كه همواره در طول 28 سال سپري  شده از عمر جمهوري اسلامي در عرصه هاي مختلف بروز يافته است تاكنون هزينه هاي سنگيني به نظام و جامعه تحميل كرده كه مهم ترين اين هزينه ها تأخير در تكميل ديگر ابعاد انقلاب است.
شايد بتوان انقلاب را به موجودي زنده تشبيه كرد كه داراي ابعاد، نيازها و كاركردهاي متفاوتي است و اگر مانعي در مسير رشد، نمو و تكامل يكي از ابعاد ايجاد شود طبيعتاً با نقصان و عدم توازن اين موجود روبه رو خواهيم شد.
انقلاب اسلامي نيز دست كم داراي سه بعد سياسي، اقتصادي و اجتماعي است، آنچه كه در 22 بهمن 1357 به نتيجه رسيد، بعد سياسي انقلاب، آن هم در حد تغيير رژيم سياسي گذشته و ايجاد رژيم سياسي متناسب با اهداف و محتواي انقلاب اسلامي بود كه معماري ساختاري آن در قانون اساسي جمهوري اسلامي رقم خورد. اما آيا با تشكيل اين رژيم سياسي، انقلاب پايان يافته است. واضح است كه عدم وجود تحول بنيادين در ابعاد اقتصادي و اجتماعي نه تنها باعث نقصان انقلاب مي گردد بلكه حتي بعد سياسي انقلاب  را نيز از تحقق اهداف خود باز مي دارد.
حوادث پرفراز و نشيب دهه اول انقلاب به ويژه دفاع مقدس موجب شد تا بخش عمده توان و اهتمام معمار كبير جمهوري اسلامي، امام خميني(قدس سره)صرف حراست از اصل انقلاب و تماميت ارضي كشور شود، بنابراين دهه اول انقلاب را مي توان دوران تثبيت جمهوري اسلامي به شمار آورد اما در واقع موضوع اصلي دهه دوم و سوم عمر نظام، همان تكميل ابعاد تحقق نيافته انقلاب در حوزه اقتصاد و اجتماع است.
تداوم انقلاب اسلامي در بعد اقتصادي نيز اراده  اي جدي مي طلبد كه سرانجام سال گذشته با طي شدن فرايندي طولاني براي تحقق انقلاب اقتصادي، پس از ابلاغ چشم انداز بيست ساله با تكميل سياست هاي كلي اصل 44 زمينه آغاز آن فراهم آمد، نشان مي دهد كه آيت الله خامنه اي همچون سلف صالح خود، امام خميني، اراده اي ترديد ناپذير براي پيشبرد انقلاب اسلامي دارند.هرچند به نظر مي رسد بدنه حكومت و اجرايي كشور اين عزم و توجه كافي را در اجراي اين سياست صرف نكرده اند كه اين كم توجهي نيز با عتاب و تذكر رهبري روبه رو شد، اما نكته مهم، آغاز انقلاب اقتصادي و لزوم تحقق اين خواست رهبر انقلاب از مسئولان است كه به يكي از مطالبات اصلي جامعه تبديل شده است.در اين راستا تشكيل شوراهاي اسلامي در پايان دهه دوم جمهوري اسلامي، تلاش براي آغاز انقلاب اجتماعي به شمار مي رود، تلاشي كه به نظر مي رسد پس از گذشت هشت سال، همچنان با مقاومت ها و تهديدهايي در ميان صاحبان قدرت روبه رو است. درك اين نكته كه شوراهاي اسلامي به عنوان مسيري براي ساماندهي اجتماعي بنا بر نظريه انقلاب اسلامي و ايجاد ساختاري براي تبلور اراده مردمي در اداره جامعه است نبايد آنقدر دشوار باشد كه با گذشت اين مدت زمان طولاني، همچنان گروهي از صاحبان قدرت و نخبگان، شوراها را تهديدي براي مديريت جامعه توسط خود تلقي كنند. هرچند اين موج مقتدرانه تر از حدي است كه اين موانع بتواند مسير آن را مختل كند.
امروزه ادامه مسير شوراها با دو تهديد روبه رو است، تهديد نخست، محدودكردن اختيارات و آزادي عمل شوراها با تغيير واپس گرايانه است كه طبيعتاً به تضعيف جايگاه مديريتي و اثرگذاري اين نهاد مردمي مي انجامد و دومين تهديد، تلاش براي به انحراف كشاندن شوراها از جايگاه اجتماعي آن براي ورود به عرصه مسائل سياسي و جناحي است كه طبيعتاً شوراهاي اسلامي را از خاستگاه و هدف اصلي خود كه همان ساماندهي و پيشبرد و توسعه اجتماعي در كشور و تمركز براي حل معضلات جامعه فارغ از منازعات و مناقشات سياسي است، باز مي دارد.
شايد اين دو تهديد طي عمر هشت ساله شوراهاي اسلامي تا حدودي نيز مؤثر بوده است اما ياران انقلاب و دلسوزان نظام بايد بدانند كه تضعيف و انحراف شوراها، ايجاد موانع در برابر روند مردمي شدن نظام و تحقق ديگر ابعاد انقلاب است.در پايان توجه به اين نكته ضروري است كه رسالت امروز تمام ايرانيان، پيشبرد كشور به سوي تعالي، پيشرفت و توسعه است، مسيري كه ديروز رزمندگان و ايثارگران در دفاع مقدس راهبري آن را به عهده داشتند و امروز نيروي محركه اين جريان نخبگان و نمايندگان مردم به شمار مي روند.]]>
</TEXT>
</DOC>
<DOC>
<DOCID>HAM2-860205-076</DOCID>
<DOCNO>HAM2-860205-076</DOCNO>
<ORIGINALFILE>/1386/860205/news/_siasi.htm</ORIGINALFILE>
<ISSUE>چهارشنبه 5 ارديبهشت 1386 - سال پانزدهم - شماره4251 - Apr 25, 2007</ISSUE>
<DATE calender="Western">2007-04-25</DATE>
<DATE calender="Persian">1386/02/05</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[ميراث يلتسين]]>
</TITLE>
<TEXT>
<IMAGE>/1386/860205/news/021057.jpg</IMAGE>
<![CDATA[
بوريس يلتسين كه روز دوشنبه در بيمارستاني در مسكو درگذشت با انرژي بسيار كار خود را شروع كرد اما بعد از مدتي به رهبري بيمار و الكلي شهرت يافت كه امور مملكت را به رهبراني فاسد و ناكارآمد سپرده بود
اكتبر سال 1987 سه هفته قبل از هفتادمين سالگرد انقلاب بلشويك ها، سران شوروي در مسكو جمع شده  بودند تا اين رويداد را گرامي بدارند. بعد از سخنراني معمولا طولاني ميخاييل گورباچف، دبيركل حزب كمونيست، رييس جلسه از حاضران خواست كه اگر حرفي دارند بگويند. ناگهان بوريس يلتسين كه مسئول حزب كمونيست مسكو بود از جايش بلند شد و براي 10 دقيقه سخنراني كرد. اين سخنراني ده دقيقه اي تاريخ روسيه را تغيير داد. اگر كسي امروز متن اين سخنراني را بخواند به سختي مي تواند بفهمد كه موضوع اصلاً حول چه محوري بوده. يلتسين از اينكه حزب كمونيست روح انقلابي ندارد گلايه كرد و گفت كه مردم اين كشور ديگر آرماني ندارند. لحن كلام او كلام يك عامل حزب بود و يلتسين همين طور هم بود اما مدتي بعد او به طور غير منتظره استعفا كرد و با اين كار قدرت يافت.
نيلوفر قديري
تا پيش از اين هيچ گاه يك رهبر كمونيستي خود را به عنوان جايگزين محبوب حزب كمونيست كه حزب را به چالش بگيرد معرفي نكرده بود. طي چند روز ده ها نسخه از سخنراني هاي يلتسين در خيابان هاي مسكو به فروش رفت. مردم فكر مي كردند كه يلتسين كمونيسم را محكوم كرده، از دموكراسي حمايت كرده و برتري طلبي رهبران حزب كمونيست را به باد انتقاد گرفته است. همه ناراضيان كه تعدادشان كم هم نبود حرف دلشان را از زبان يلتسين مي شنيدند.
در اواخر دهه 1980 يلتسين به شدت محبوب بود و پيروزي اش در اولين انتخابات رياست جمهوري روسيه در سال 1991 اجتناب ناپذير به نظر مي رسيد. آن روزها دوران عجيبي در تاريخ روسيه بود. اما دوره هشت ساله بعد از آن ميراثي نامشخص و آميخته با پستي و بلندي از مردي به جا گذاشت كه اولين رهبر منتخب روسيه بود و در توصيفش يك جمله به كار مي برند كه او روسيه را تغيير داد.
بوريس يلتسين كه روز دوشنبه در بيمارستاني در مسكو درگذشت با انرژي بسيار كار خود را شروع كرد اما بعد از مدتي به رهبري بيمار و الكلي تبديل شد كه امور مملكت را به رهبراني فاسد و ناكارآمد سپرد و دولت را ترك كرد. او خيلي زيبا درباره دموكراسي سخن مي گفت اما هيچ صداي مخالفي را تحمل نمي كرد.
از اصلاحات اقتصادي حرف مي زد اما صنعت كشورش را به گروه كوچكي از اليگارش ها سپرد كه اكنون با شعار با ما يا عليه ما كه كرملين تحت رهبري ولاديمير پوتين آن را سرلوحه كارش قرار داده، يا به تبعيد رفته اند و يا با كرملين همراه شده اند. يلتسين جنگ سرد را پايان داد اما جنگ وحشتناك تازه اي را در چچن آغاز كرد. رابطه غرب با او هم رابطه پرفراز و نشيبي بود. در ابتدا جورج بوش پدر حتي حاضر نمي شد با رهبر جديد روسيه ديدار كند. اما وقتي يلتسين در اوت سال 1991 سوار بر تانك در مركز شهر مسكو مردم را در مقابله با اقدام به كودتا عليه گورباچف هدايت كرد ناگهان سياست و رويكرد غرب در برابر او 180 درجه دچار تغيير شد و همچون يك قهرمان از او استقبال كردند. هلموت كهل، صدر اعظم آلمان به او نوشيدني تعارف كرد و بيل كلينتون براي انتخاب دوباره اش تبليغ كرد.
صندوق بين المللي پول هم نوع جديدي از وام را صرفاً مخصوص روسيه و براي تأمين پول ادامه كار يلتسين تصويب كرد. اما اين رويكرد خيلي زود بار ديگر دچار تغيير 180 درجه اي شد و به نقطه انفعالي اولش بازگشت. دليل آن هم تغيير اوضاع در روسيه بود. وام هاي صندوق بين المللي پول خيلي زود از حساب هاي شخصي و مخفي در خارج از روسيه سردرآورد و كاگ ب كه به دستور يلتسين منحل شده بود به طور مخفي احيا شد تا با دشمنان او برخورد كند. اصلاحات اقتصادي يلتسين كه به رهبري آناتولي چوبايس و به شيوه شوك درماني با حمايت واشنگتن به اجرا گذاشته شد چنان راديكال بود كه باعث فروپاشي استانداردهاي زندگي مردم روسيه شد. اين فروپاشي اكنون رفته رفته در حال ترميم شدن است.
يلتسين در يك خانواده دهقاني در كوه هاي آرال به دنيا آمد و پله هاي ترقي در حزب كمونيست را يكي يكي طي كرد. او ابتدا در شهر اسرارآميز شوردلوفسك روسيه كه از مراكز توليد سلاح روسيه است، به دبيركلي حزب كمونيست رسيد و در سال 1985 به درخواست گورباچف، رهبري حزب را در شهر مسكو به دست گرفت. هدف از انتصاب يلتسين به اين سمت مبارزه با فساد در ساختار حزب بود. يلتسين از همان ابتدا خود را يك رهبر محبوب مردمي معرفي كرد و از طبقه منزوي رهبري حزب فاصله گرفت.
بعد از مدتي يلتسين به مخالفت با حزب و سياست هاي آن پرداخت و سرانجام در اواخر دهه 1980 از پليت بورو و از خود حزب خارج شد. همزمان با افول محبوبيت و جايگاه حزب كمونيست در روسيه محبوبيت يلتسين افزايش يافت و سرانجام در سال 1991 به عنوان اولين رييس جمهور منتخب روسيه قدرت را به دست گرفت. يلتسين با زيركي از واقعه تابستان سال 1991 و كودتاي عوامل كا گ ب عليه گورباچف استفاده كرد تا هم گورباچف و هم مخالفانش را بي اعتبار كند و توجه غرب و نخبگان روسيه را به خود جلب كند. او حزب كمونيست را ممنوع اعلام كرد و در پايان همان سال بود كه سقوط اتحاد شوروي با نقش مستقيم يلتسين رقم خورد. او خود زماني نوشت كه كشور روسيه بدون حضور مردي مانند يلتسين با آن زبان صريح و تند و اقدامات قاطع ممكن نبود كه بتواند تغيير كند. اين حرف درستي است اما دوران حكومت او فقط با تغييرات مثبتي مانند سقوط كمونيسم به ياد نمي آيد. يلتسين با اين جمله كه سگ هاي وحشي شده را بايد نابود كرد، آزادي ملي و استقلالي كه به 14 جمهوري سابق شوروي داده بود را به چچن نداد و به جاي آن ارتش را به سوي اين جمهوري روانه كرد. ارتش روسيه كه آمادگي چنين جنگي را نداشت در باتلاق خونين چچن گرفتار شد و جنگي طولاني و مرگبار رقم خورد كه همچنان ادامه دارد. اگر چه امروز در سايه سنگين سركوب خبري كه كرملين درباره چچن اعمال مي كند اين موضوع چندان در كانون توجه رسانه ها قرار ندارد اما سال گذشته يك خبرنگار روسي فقط به خاطر پيگيري فجايع چچن و وقايع جنگ خاموش در اين منطقه كشته شد و انگشت اتهام اين قتل به سوي كرملين نشانه رفت. بسياري از حاميان ليبرال يلتسين در آن زمان فقط به خاطر اين جنگ از او فاصله گرفتند و اين جنگ خونين با بيش از 100 هزار كشته لكه ننگ ميراث يلتسين باقي خواهد ماند. يلتسين در سا ل هاي آخر دوران حكومتش به رهبري ضعيف تبديل شده بود كه در ديدارهاي رسمي از ديگر كشورها به دليل مصرف زياد الكل هوشياري خود را از دست مي داد.
انتشار اين اخبار در رسانه ها باعث بي اعتباري او در ميان افكار عمومي روسيه شد و بسياري او را مايه ننگ كشورشان مي دانستند. ناگهان در سال 1999 او از قدرت كناره گيري كرد و پيش از انتخابات اداره كشور را به ولاديمير پوتين كه در آن زمان شخصيت ناشناسي در عرصه سياست روسيه بود سپرد.]]>
</TEXT>
</DOC>
<DOC>
<DOCID>HAM2-860205-077</DOCID>
<DOCNO>HAM2-860205-077</DOCNO>
<ORIGINALFILE>/1386/860205/news/_siasi.htm</ORIGINALFILE>
<ISSUE>چهارشنبه 5 ارديبهشت 1386 - سال پانزدهم - شماره4251 - Apr 25, 2007</ISSUE>
<DATE calender="Western">2007-04-25</DATE>
<DATE calender="Persian">1386/02/05</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[گزارش
ديوار امنيتي ميان شيعه و سني در بغداد]]>
</TITLE>
<TEXT>
<![CDATA[سربازان آمريكايي در حال ساخت ديوار 4/5 متري هستند كه يكي از مناطق و محلات سني نشين بغداد را از محلات شيعه اطراف آن جدا مي كند. خبر ساخت اين ديوار پيش از اين منتشر نشده بود اما روز جمعه شاهدان عيني از ساخت اين ديوار خبر دادند. اين اقدام بخشي از طرح امنيتي شديدي است كه بر نگراني از بالكانيزه شدن پايتخت عراق دامن زده است.
وقتي اين ديوار امنيتي كامل شود اقليت سني اداميه در شرق رود دجله به طور كامل پشت اين حصار قرار خواهند گرفت. در اين صورت ايست هاي كنترل و بازرسي با حضور سربازان عراقي تنها مسير دسترسي به منطقه پشت حصار خواهد بود. يكي از فرماندهان آمريكايي مستقر در بغداد در اين باره به خبرگزاري آسوشيتدپرس گفت: حمله شيعه و سني ادامه دارد و حمله هر يك اقدام تلافي جويانه ديگري را به همراه دارد.
طرح ساخت اين ديوار امنيتي 10 آوريل آغازشده و كار آن شبانه روز ادامه دارد. شهر بغداد پر است از موانعي كه اطراف بازارها و مكان هاي تجمع ايجاد شده است. منطقه امنيتي سبز هم يكي از همين موانع است. اما اين اولين بار است كه اطراف يك منطقه به دلايل قومي حصار يا ديوار امنيتي كشيده مي شود. اين ديوار بيش از چهار متر ارتفاع دارد و به گفته مقامات آمريكايي يكي از محورهاي اصلي استراتژي جديد آمريكا و نيروهاي ائتلاف براي فرونشاندن درگيري ها و خشونت هاي قومي در شهر بغداد است. ساخت اين ديوار كه ديوار بزرگ اداميه نام گرفته است، اولين اقدام برنامه ريزان نظامي آمريكا براي منزوي كردن مناطق جنگي و درگيري نيست. در سال 2005 تلاش هايي صورت گرفت تا شهر سامرا با ايجاد موانع و حصار زميني محصور شود و جلوي ورود جنگجويان به شهر گرفته شود. در شهرهاي تل عفر و فلوجه هم اقدامات مشابهي صورت گرفت.
ژنرال ديويد پترائوس فرمانده جديد آمريكا در عراق در اين مورد مي گويد، بر اين باورم كه تاكتيك هاي به كار گرفته شده در شهر تل عفر در نزديك مرز سوريه موفقيت آميز بوده است. اما اين منطقه اكنون بار ديگر در كنترل عوامل ناآرامي قرار گرفته است. واقعيت اين است كه اين تاكتيك ها در گذشته در ويتنام و الجزيره هم به كار گرفته شده بود اما جواب كافي را نداده اند.
بعضي  سني هايي كه در اداميه زندگي مي كنند از اين اقدام استقبال كرده اند و آن را باعث تقويت امنيت شهر دانسته اند اما هشدار داده اند كه اين نشانه ديگري از خصومت و درگيري عميق ميان شيعه و سني مي تواند باشد. خونريزي هاي شهر بغداد كه با بمب گذاري هاي اخير به اوج خود رسيده است، نگراني زيادي را در ميان مقامات عراقي و آمريكايي برانگيخته است. اين درگيري ها تنها در يك روز در هفته گذشته بيش از 200 كشته به جا گذاشت. شدت اين خونريزي ها به حدي است كه مخالفان اين طرح مي گويند ساخت حصار امنيتي تنها به اختلافات قومي بيشتر دامن مي زند و چيزي از ميزان خونريزي ها نمي كاهد.
اين در حالي است كه رابرت گيتس وزير دفاع آمريكا براي سومين بار در 4ماه گذشته، وارد عراق شد تا با رهبران قومي و مقامات دولتي در بغداد ديدار كند. هدف از اين سفر اعمال فشار بر نوري مالكي نخست وزير شيعه عراق براي تسريع روند آشتي با سني هاست. گيتس پيش از اين سفر به خبرنگاران گفت، زمان به سرعت براي ما در حال از دست رفتن است.
گاردين‎/ 20 آوريل
گيتس در عراق
رابرت گيتس وزير دفاع آمريكا براي سومين بار در4 ماه گذشته وارد عراق شد تا با رهبران قومي و مقامات دولتي در بغداد ديدار و اهداف ايالات متحده را دنبال كند.]]>
</TEXT>
</DOC>
<DOC>
<DOCID>HAM2-860205-078</DOCID>
<DOCNO>HAM2-860205-078</DOCNO>
<ORIGINALFILE>/1386/860205/news/_siasi.htm</ORIGINALFILE>
<ISSUE>چهارشنبه 5 ارديبهشت 1386 - سال پانزدهم - شماره4251 - Apr 25, 2007</ISSUE>
<DATE calender="Western">2007-04-25</DATE>
<DATE calender="Persian">1386/02/05</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[مخالفت مردم چك با ميزباني موشك هاي آمريكا]]>
</TITLE>
<TEXT>
<![CDATA[فارس: تازه ترين نظرسنجي صورت گرفته در جمهوري چك نشان داد نزديك به دو سوم مردم اين كشور با استقرار رادارهاي سامانه دفاع موشكي آمريكا در كشورشان مخالف هستند.]]>
</TEXT>
</DOC>
<DOC>
<DOCID>HAM2-860205-079</DOCID>
<DOCNO>HAM2-860205-079</DOCNO>
<ORIGINALFILE>/1386/860205/news/_siasi.htm</ORIGINALFILE>
<ISSUE>چهارشنبه 5 ارديبهشت 1386 - سال پانزدهم - شماره4251 - Apr 25, 2007</ISSUE>
<DATE calender="Western">2007-04-25</DATE>
<DATE calender="Persian">1386/02/05</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[كارشناسان از چند و چون پيشنهادهاي دولت براي انتخابات مي گويند
انتقاد از لايحه جامع انتخابات]]>
</TITLE>
<TEXT>
<IMAGE>/1386/860205/news/021084.jpg</IMAGE>
<![CDATA[
 در حالي كه قانون جامع انتخابات كه در وزارت كشور در حال بررسي است، بحث تجميع انتخابات را براي مجلس هشتم منتفي دانسته است اما قانونگذاران مجلس هشتم، روز يكشنبه با كاهش چهار ماهه عمر دولت و افزايش هفت ماهه عمر مجلس، عملا به تجميع انتخابات رياست جمهوري و مجلس شوراي اسلامي رأي دادند.
طرح تنظيم قانون جامعي براي انتخابات در شرايطي در وزارت كشور مورد بررسي قرار گرفته است كه محورهاي اين طرح علي رغم طي كردن مراحل كارشناسي خود، بحث هاي زيادي را در محافل سياسي دامن زده و موافقان و مخالفان خود را در دو سو جمع كرده است.
مجيد مهرابي
حشمت الله فلاحت پيشه عضو كميسيون امنيت ملي و سياست خارجي مجلس، با اشاره به اينكه وزارت كشور در ارائه اين لايحه به مجلس تا حدي تعلل به خرج داده كه با تصويب لايحه هاي ديگر، تضادها و تناقض ها با لايحه جامع انتخابات رو به فزوني گذاشته است مي گويد: با ذات داشتن قانون جامعي براي انتخابات مشكلي نداريم، اما در اين قانون بايد تمام شرايط كشور لحاظ شود. تعلل وزارت كشور در ارائه طرح خود به مجلس، تناقض هايي را دامن زد كه گريز از آن تضادها و رفع تناقض ها آسان به نظر نمي رسد.
فلاحت پيشه كه خود از منتقدان طرح تجميع انتخابات در مجلس بود، ادامه مي دهد: ما در طول هشت سال دفاع مقدس كه قانون، افزايش عمر مجلس را مجاز مي داند، اين كار را نكرديم اما امروز تنها به بهانه كاهش هزينه ها، اصل 68 قانون را زير پا مي گذاريم.
فلاحت پيشه مي گويد: با كاهش زمان استعفاي كانديداها از سمت خود موافق نيستم. به نظر مي رسد كاهش زمان استعفا به دو ماه زمينه را براي بازگشت مدير به سمت خود در صورت انتخاب نشدن آماده نگه مي دارد. طي دو ماه معمولا چون جانشيني براي آن مدير انتخاب نمي شود و ارتباط وي با سازمان مربوط كاملا قطع نمي شود، زمينه براي بازگشت وجود دارد. ضمن اينكه در اين مدت امكان سوءاستفاده كانديداهاي مربوط از سمت خود براي تبليغات وجود دارد و مسئوليت مديريتي خود را فداي دغدغه انتخاباتي اش مي كند.
علي رغم ايرادات تند فلاحت پيشه به مواردي از لايحه جامع انتخابات، اما وي با محور استاني شدن انتخابات مجلس شوراي اسلامي به نظر چندان مخالفت نمي كند و مي گويد: به ميزاني كه توجه نماينده از مسائل جزئي به مسائل كلي معطوف شود شأن و جايگاه وي افزايش مي يابد و استاني شدن انتخابات اين امكان را براي يك كانديدا و نماينده به وجود مي آورد.با اين وجود اين عضو كميسيون امنيت ملي مجلس ايرادي به محور استاني شدن وارد مي آورد و آن اينكه امكان تضييع حقوق اقليت ها و شهرهاي كوچك است.وي هر چند معتقد است مي توان براي اين مشكل چاره اي انديشيد، اما مي گويد در صورت ناديده گرفته شدن حقوق اقليت ها بايد با اين مورد نيز مخالفت كرد.
اما از سوي ديگر جهت گيري نمايندگان احزاب نيز چندان متفاوت از نمايندگان مجلس نيست.
لايحه اي متاثر از آرايش سياسي كشور
علي شكوري راد، عضو جبهه مشاركت، در اولين انتقاد خود، اصلاح قانون انتخابات چه از سوي مجلس و چه از سوي دولت را متاثر از ارزيابي و آرايش سياسي كشور مي داند و معتقد به دخيل شدن جهت گيري هاي سياسي در اين حوزه است.
وي با اشاره به اينكه كوتاه شدن زمان استعفاي مسئولين از سمت خود براي كانديداتوري مجلس، متناقض با برگزاري يك انتخابات سالم است، مي گويد: در اين صورت مسئولين فرصت هاي زيادي براي تبليغات تحت سايه سمت مديريتي خود خواهند داشت و اين به معناي عدم يكساني شرايط براي همه كانديداهاست.شكوري راد معتقد است كه قرار دادن يك زمان معقول شش ماهه براي استعفاي كانديداها از سمت خود تجربه موفقي بوده كه در دوره هاي گذشته ثابت شده است. عضو جبهه مشاركت، اما با استاني شدن انتخابات مخالفت چنداني ندارد و اين امر را همتراز با قانون و باعث پرداختن نمايندگان به مسائل ملي مي داند. وي علت پرداختن نمايندگان به مسائل محلي و جزئي را در نهادينه نشدن تحزب در جامعه مي داند و مي گويد: با وجود اينكه نمايندگان قانوناً وظيفه ملي دارند ولي عملا درگير مسائل محلي هستند و تنها درصدد حفظ راي خود در سايه توجه به خواسته هاي جزئي و محلي هستند و فرصت پرداختن به مسائل ملي را ندارند.
لزوم وجود يك نظام كنترلي
لطف الله فروزنده، قائم مقام جمعيت ايثارگران نيز علي رغم پذيرش ضمني لايحه جامع انتخابات، اما شرط لحاظ يك سيستم كنترلي براي جلوگيري از سوءاستفاده مديران از سمت هايشان را مطرح مي كند و از سوي ديگر نيز احتمال ناديده گرفته شدن حقوق حوزه هاي كوچك انتخاباتي را اشكال قانون جامع انتخابات مي داند.
اگر چه تعداد منتقدان لايحه جامع انتخابات كم نيست، اما جبهه موافق طرح نيز چندان خالي نيست.
تاج الديني: موافقم
سيدمحمدرضا ميرتاج الديني، عضو كميسيون فرهنگي مجلس با تاكيد بر اينكه زمان شش ماهه براي استعفاي مديران از سمت خودشان براي كانديداتوري مجلس خلاء مديريتي را در كشور موجب مي شود، بركاهش اين زمان صحه مي گذارد و بازگشت به قانون پيشين انتخابات را تصميمي عاقلانه عنوان مي كند.
هر چند وي از مخالفان سرسخت تجميع انتخابات در مجلس بود، اما مي گويد: با تجميع به هر شكل مخالف نيست و در صورتي كه انتخابات شوراها و رياست جمهوري با همديگر و انتخابات مجلس و خبرگان همزمان برگزار شود، موافقت خواهد كرد. بنابراين ميرتاج الديني با يكي ديگر از اصول لايحه جامع انتخابات كه تجميع را براي مجلس هشتم منتفي دانسته است موافقت مي كند.
سلامتي: به مصلحت نيست
دبير كل سازمان مجاهدين انقلاب اسلامي نيز با زير سئوال بردن دلايل مطروحه براي تجميع انتخابات، مخالفت خود را با قانون جامع انتخابات اعلام مي دارد و مي گويد: تجميع انتخابات به دليل كاهش هزينه هاي پولي موجه نيست چرا كه اين هزينه اي است كه بايد براي افزايش سطح آگاهي مردم و مشاركت آنها بپردازيم. اگر انتخابات جداگانه برگزار شود فرصت پرداختن مردم به كانديداها و مسائل روز كشور بيشتر است و انتخابات آنها دقيق تر. اما با تجميع انتخابات احتمال دارد كه يكي از انتخابات ها تحت الشعاع ديگري قرار گيرد. بنابراين با تجميع كه يكي از اصول لايحه جامع انتخابات است در هر صورت مخالفم.محمد سلامتي كاهش زمان استعفاي كانديداها را نيز به مصلحت نظام نمي داند.
اگرچه اين لايحه هنوز مراحل كارشناسي خود را طي مي كند، اما با اين تفاصيل به نظر مي رسد در صورت مطرح شدن در مجلس حاشيه هاي زيادي را در محافل سياسي كشور دامن خواهد زد. به ويژه اينكه پاره اي از محورهاي اين لايحه(طرح استاني شدن)در دوره هاي قبلي مجلس مطرح و از سوي شوراي نگهبان رد شده است.]]>
</TEXT>
</DOC>
<DOC>
<DOCID>HAM2-860205-080</DOCID>
<DOCNO>HAM2-860205-080</DOCNO>
<ORIGINALFILE>/1386/860205/news/_siasi.htm</ORIGINALFILE>
<ISSUE>چهارشنبه 5 ارديبهشت 1386 - سال پانزدهم - شماره4251 - Apr 25, 2007</ISSUE>
<DATE calender="Western">2007-04-25</DATE>
<DATE calender="Persian">1386/02/05</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[5 ارديبهشت،سالگرد شكست نظامي آمريكاست
حقارت در طبس]]>
</TITLE>
<TEXT>
<IMAGE>/1386/860205/news/021081.jpg</IMAGE>
<![CDATA[
امروز مصادف با بيست و ششمين سالگرد تهاجم نظامي آمريكا به طبس در 5 ارديبهشت ماه سال 1359 است. آمريكا در اين تاريخ براي آزاد كردن جاسوسان آمريكايي در اختيار دانشجويان پيرو خط امام براي نخستين بار و به صورت مستقيم خاك جمهوري اسلامي ايران را مورد تجاوز و تعرض قرار داد.
در اين خصوص فرانسيس آنتوني بويل، استاد دانشگاه ايلي نويز آمريكا مي گويد: دولت كارتر در توصيف حوادث پيرامون بحران گروگانگيري در ايران، منشأ حوادث را به عمد نقطه اي قرار داد تا اختلاف با ايران به نحوي ارايه شود كه متضمن بيشترين نفع براي مواضع اتخاذ شده آمريكا باشد. دولت كارتر به نحو غيرمنصفانه اي ايران را آغاز گر بحران معرفي مي كرد، در حالي كه آمريكا مسبب اصلي آن بود. در فرو نشاندن بحران، دولت كارتر مي بايست علناً مسئوليت سياسي و حقوقي خويش را به عنوان مسبب بحران مي پذيرفت.
علي تراشي
امروز مصادف با بيست و ششمين سالگرد تهاجم نظامي آمريكا به طبس در 5 ارديبهشت ماه سال 1359 است. آمريكا در اين تاريخ براي آزاد كردن جاسوسان آمريكايي در اختيار دانشجويان پيرو خط امام براي نخستين بار و به صورت مستقيم خاك جمهوري اسلامي ايران را مورد تجاوز و تعرض قرار داد.
در اين خصوص فرانسيس آنتوني بويل، استاد دانشگاه ايلي نويز آمريكا مي گويد: دولت كارتر در توصيف حوادث پيرامون بحران گروگانگيري در ايران، منشأ حوادث را به عمد نقطه اي قرار داد تا اختلاف با ايران به نحوي ارايه شود كه متضمن بيشترين نفع براي مواضع اتخاذ شده آمريكا باشد. دولت كارتر به نحو غيرمنصفانه اي ايران را آغاز گر بحران معرفي مي كرد، در حالي كه آمريكا مسبب اصلي آن بود. در فرو نشاندن بحران، دولت كارتر مي  بايست علناً مسئوليت سياسي و حقوقي خويش را به عنوان مسبب بحران مي پذيرفت.
بعد از اشغال سفارت، آمريكاييان از طريق برنامه و روش هاي مختلفي كوشيدند تا گروگان هاي خود را آزاد كنند؛ من جمله اين كه نسبت به بلوكه كردن دارايي هاي ايران در بانك هاي آمريكا و همچنين تحريم هاي اقتصادي ايران اقدام كردند و در 20 فروردين 1359 رابطه خود را با ايران قطع كردند تا در صورت انجام حمله نظامي عليه ايران دشواري ها و مشكلاتي متوجه منافع آمريكا در ايران نشود. از طرف ديگر اشغال سفارتخانه آمريكا درست در زماني صورت پذيرفته بود كه انتخابات رياست جمهوري در آمريكا نزديك بود. كارتر مايل بود براي بار دوم رئيس جمهور شود و اين در حالي بود كه با نزديك شدن زمان انتخابات، رونالد ريگان، نامزد رقيب كارتر از حزب جمهوري خواه و همكاران او مانع حل اين مسأله مي شدند. به همين خاطر بايد تصميمي گرفته مي شد كه هرچه زودتر به رهايي گروگان ها بينجامد. پس از سه هفته در 22 فروردين ماه 59(11 آوريل)تصميم نهايي براي رهايي گروگان ها با توسل به زور، يعني به كمك يك گروه به اصطلاح نجات، گرفته شد. برژينسكي مشاور امنيت ملي كارتر، در كتاب توطئه در ايران در اين باره مي نويسد: تصميم براي رهايي گروگان ها با توسل به زور، در فاصله سه هفته اي بين 21 مارس تا 11 آوريل 1980 اتخاذ شد. عقيده من از ابتدا اين بود كه ما بايد عمليات نجات را در قالب يك برنامه عمليات نظامي وسيع تر كه جنبه تنبيهي داشته باشد، انجام بدهيم. اگر عمليات نجات موفق مي شد كه اقدامات جنبي و تنبيهي آن هم قابل توجيه بود و اگر موفق نمي شد، مي توانستيم افكار عمومي را متوجه موفقيت عمليات نظامي و تنبيهي خود نماييم و اعلام كنيم كه در ضمن براي نجات گروگان ها تلاش كرديم، ولي متأسفانه موفق نشديم. كارتر رئيس جمهور وقت آمريكا نيز در كتاب 444 روز ماجراي گروگان هاي آمريكايي در ايران تصريح مي كند: بر طبق اين برنامه، فرودگاهي نظامي و طبيعي و دور افتاده واقع در نزديكي شهر طبس حدود دويست مايلي جنوب شرقي تهران براي فرود گروه مهاجم در نظر گرفته شد. طبق عكس هاي هوايي كه از اين مكان تهيه شده بود، اين مكان براي فرود آمدن هواپيماهاي حمل و نقل در شب، مناسب ترين محل بود.
واكنش مقامات آمريكايي به شكست در طبس
پس از شكست مأموريت نيروهاي آمريكايي در طبس، اولين اقدام كارتر و گروه مشاورانش در شوراي امنيت ملي آمريكا تهيه و صدور اعلاميه و بيانيه هايي براي توجيه افكار عمومي بود كه بايد بعد از خروج كامل گروه عمليات از ايران، صورت مي گرفت. با اين اقدام، هيأت حاكمه آمريكا در صدد بود: هر نوع واكنش شديد ايرانيان را تعديل كرده و از اين كه مأموريت گروه نجات به شكل اغراق آميزي به صورت يك حمله تمام عيار نظامي تلقي شود، جلوگيري به عمل آورد. زيرا در غير اين صورت احتمال داشت به گروگانها آسيب برسد. از طرفي بايد به افراد خود در تهران كه داراي كاميون، تجهيزات راديويي و ديگر وسايل مورد سوءظن بودند، اطلاع مي دادند تا فرصت حفاظت از جان خود را به دست آورند. البته توضيحات خود مقامات آمريكايي از احساسات شان به دنبال شكست عمليات طبس نيز خواندني است. برژينسكي در اين باره مي نويسد: كارتر حالت كسي را داشت كه كاردي در بدن او فرو كرده باشند. درد و رنج تمام وجود و چهره او را فراگرفته بود.شكست عمليات نجات، تلخ ترين شكست و دلشكستگي براي خود من در مدت چهار سال خدمت كاخ سفيد بود. هاميلتون جردن، رئيس ستاد كاخ سفيد و از دستياران نزديك كارتر نيز در كتاب بحران چنين مي نويسد: هليكوپترها، هليكوپترهاي لعنتي، چيزي كه قرار است آمريكا بهترين سازنده اش باشد، بهترين وسيله مكانيكي ما، چنين از آب درآمده است. براي من جاي تعجب بود و معني اش را نمي فهميدم. همچنين هارولدبراون وزير دفاع وقت آمريكا درباره علت شكست در طبس مي گويد: گويي آيت الله خميني در بالكن مقر سكونت خود حضور يافته بود و با هر حركت دست او يك هواپيما به زمين مي افتاد. براي كارتر به طور اخص و براي ايالات متحده به طور اعم، ماجراي اتفاق افتاده در صحراي طبس شكستي نظامي، ديپلماتيك و سياسي بود، بويژه آنكه سايروس ونس، وزير امور خارجه و همفكر دموكرات و قديمي كارتر در مخالفت با اين اقدامهاي سركوبگرانه و غيردموكراتيك كارتر و برژينسكي در سياست خارجي آمريكا، استعفا داده بود. به هر حال استفاده از آخرين امكانات و تكنولوژي نظامي و بودجه نامحدود، بيش از 5 ماه تمرين در صحراهاي آريزونا، استفاده از بهترين نوع هليكوپترها، استفاده از بهترين كارشناسان سرويس نيروي هوايي آمريكا جهت پيش بيني هوا و انتخاب بهترين زمان جهت اجراي عمليات، سرعت ويژه عمليات براساس برنامه ريزي هاي انجام شده، احتمال موفقيت عمليات با تقريب بيش از 90 درصد، استفاده از امكانات برخي كشورهاي منطقه در اين عمليات، هماهنگي شوروي با اين عمليات به علت حمله نظامي اين كشور به افغانستان، برنامه بمباران پايگاه هاي مهم هوايي ايران توسط هواپيماهاي آمريكا در صورت لزوم، جمع آوري توپهاي ضدهوايي شهرهاي مشهد، تهران، شيراز و بابلسر در حوزه عملياتي آمريكاييها توسط عناصر طرفدار شاه در ستاد مشترك و نيروي هوايي، شرايطي را براي آمريكاييها به وجود آورده بود كه اين شكست را براي آنان غيرقابل تحمل مي كرد. به همين دليل كارتر بلافاصله پس از انتشار خبر شكست در طبس بر صفحه تلويزيون ظاهر شد و گفت: در ساعتهاي آخر پريروز من طرح عملياتي را كه با دقت تهيه شده بود و در ايران در دست اجرا بود تا دسته نجات ما براي بيرون آوردن گروگانهاي آمريكايي در آينده آماده شود لغو كردم نقص فني در هليكوپترهاي نجات، متوقف كردن طرح مزبور را ضروري ساخته بود. هنگامي كه دسته نجات بعد از صدور دستور من مشغول عقب نشيني بود، دو فروند هواپيماهاي ما بعد از سوخت گيري در نقطه دورافتاده در حاشيه كوير ايران، روي زمين به هم خوردند.
هدف واقعي آمريكا
اما در مقام اشاره به اهداف حقيقي ايالات متحده از حمله به صحراي طبس مي توان سخنان مسئول اجراي عمليات نيروهاي آمريكايي را مورد توجه قرار داد. برژينسكي در اين باره در كتاب توطئه در ايران مي نويسد: آمريكا نياز داشت كه يك بار ديگر زور بازوي خود را نشان بدهد. اگر اين كار با موفقيت به پايان مي رسيد، آمريكا زور بازوي خود را كه بيست سال بود به آن نياز مبرم داشت، نشان داده بود.
در عين حال شواهد و قرائن حاكي از آنست كه بخشي از تلاش براي آزادسازي گروگانها در جهت كسب اعتبار براي كارتر و افزايش احتمال پيروز شدن وي در انتخابات رياست جمهوري كه در پاييز همان سال انجام مي شد، بوده است.]]>
</TEXT>
</DOC>
<DOC>
<DOCID>HAM2-860205-081</DOCID>
<DOCNO>HAM2-860205-081</DOCNO>
<ORIGINALFILE>/1386/860205/news/_siasi.htm</ORIGINALFILE>
<ISSUE>چهارشنبه 5 ارديبهشت 1386 - سال پانزدهم - شماره4251 - Apr 25, 2007</ISSUE>
<DATE calender="Western">2007-04-25</DATE>
<DATE calender="Persian">1386/02/05</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[خبر]]>
</TITLE>
<TEXT>
<![CDATA[در نزديكي سفارت ايران در بغداد رخ داد
انفجار در 2 روز پياپي
گروه سياسي- به گفته يك منبع وزارت كشور عراق، انفجار دو خودرو بمب گذاري شده در نزديكي سفارت ايران در بغداد روز گذشته به زخمي شدن 4 تن منجر شد. ايسنا به نقل از منبع ياد شده كه به شرط فاش نشدن نامش صحبت كرد، افزود: اين دو انفجار با فاصله 5 دقيقه از يكديگر و در ساعت 10 صبح به وقت محلي در پاركينگي در فاصله اي كمتر از 150 متر با سفارت ايران رخ داد. وي با اشاره به اولين گزارش پليس گفت:  اين دو انفجار به زخمي شدن 4 غير نظامي و  آتش گرفتن چندين خودرو منجر شد. اين پاركينگ روز دوشنبه هم صحنه  انفجار دو خودروي بمب گذاري شده بود كه به كشته شدن يك غيرنظامي و زخمي شدن شش تن ديگر انجاميد. خبرگزاري آسوشيتدپرس نيز با اشاره به خبر انفجار در نزديكي سفارت ايران به نقل از يك افسر پليس نوشت: 6غير نظامي زخمي شده، اما هيچ صدمه اي به ساختمان سفارت گزارش نشده است. بر اساس اين گزارش روزگذشته گروه تروريستي انصارالسنه با صدور بيانيه اي روي وب سايتش مسئوليت انفجارهاي روز دوشنبه را برعهده گرفت و اعلام كرد در اين حملات يك پاركينگ در منطقه الخضرا منفجر شد.
جنبه تبليغاتي
در همين حال سيدخليل ساداتي، سخنگوي سفارت ايران در بغداد با تأييد خبر انفجارهاي رخ داده در پاركينگي در مقابل سفارت كشورمان در بغداد با بيان اينكه با توجه به امنيتي بودن منطقه و نزديكي آن به منطقه خضرا مي توان گفت كه اين انفجارها بيشتر جنبه تبليغاتي داشته است، ادامه داد: هنوز نمي توان گفت كه اين انفجارها مرتبط با سفارت ايران بوده است. وي گفت: 2 انفجار روز گذشته و 2 انفجار امروز در پاركينگي در خيابان مقابل سفارت كشورمان رخ داد كه در انفجارهاي دوشنبه يك نفر كشته و 4 نفر زخمي شدند، ولي هنوز گزارشي از تعداد كشته شدگان روز سه شنبه نداريم.
ساداتي اضافه كرد: اين پاركينگ تحت حفاظت نيست و مورد استفاده كاركنان وزارت دفاع عراق و سفارت ايران و گاهي افراد عادي قرار مي گيرد.
معاون رئيس جمهور كوبا:
در برابر هرتهديدي در كنار ايران هستيم
ايرنا: رائول كاسترو، معاون رئيس جمهوري كوبا، حمايت از مواضع جمهوري اسلامي ايران خصوصاً در موضوع هسته اي را از سياست هاي ثابت اين كشور عنوان كرد و گفت: در برابر هرگونه تهديدي در كنار ايران هستيم. معاون رئيس جمهوري كوبا در ديدار با منوچهر متكي در هاوانا تأكيد كرد: ايران كشوري بزرگ با تمدني بزرگ است و ما از هر فرصتي براي گسترش دوستي با آن استفاده مي كنيم و مصمم به توسعه روابط در همه زمينه ها هستيم. رائول كاسترو با اشاره به تاريخچه مبارزات كوبا و كشورهاي منطقه آمريكاي لاتين گفت: تحولات جاري منطقه شعار آمريكا براي آمريكا را بي اثر كرد و امروز آمريكاي لاتين ديگر حياط خلوت آمريكا نيست و همه كشورهاي منطقه فرياد عدالت خواهي فيدل كاسترو را سر مي دهند و رهبران آنها مستقل و مصمم در پي توسعه و تأمين منافع ملي و رفاه مردم خود هستند. وزير امور خارجه ايران نيز در اين ديدار آمادگي تهران را براي افزايش سطح همكاري هاي اقتصادي با هاوانا اعلام كرد و افزود: ايران و كوبا مي توانند با همكاري هاي مشترك و سه جانبه با ونزوئلا به كشورهاي آمريكاي لاتين در توسعه و پيشرفت آنها كمك نمايند. متكي با اشاره به تحولات منطقه آمريكاي لاتين گفت: در گذشته تنها صداي كوبا بود كه در آمريكاي لاتين به عدالت خواهي بلند بود اما امروز اكثر كشورهاي اين منطقه به كوبا پيوسته اند.
ادامه فعاليت ها براي انتخابات هشتم
گروه سياسي - محمدرضا باهنر، دبيركل جامعه اسلامي مهندسين در سخنان مهمي در جلسه اخير شوراي مركزي اين تشكل، به صراحت از حمايت نكردن خود از تمام اصولگرايان در انتخابات مجلس هشتم سخن گفت و افزود: ما در دوره  آينده نمي  توانيم از همه  دوستان حمايت كنيم؛ چرا كه ممكن است در حوزه هاي انتخابيه افرادي باشند كه مانند آنها اصلح باشند ولي مقبوليت بيشتري داشته باشند، از همين بابت است كه مي  گويم انتخاب كانديداها براي مجلس آينده كار سختي است و گلايه هايي را نيز ممكن است به همراه داشته باشد.
دبيركل جامعه اسلامي مهندسين البته به آنچه حساسيت هاي بالاي اين دوره از انتخابات مجلس بيان كرد هم اشاره كرد و در اين راستا از برگزاري جلسات مشترك با دولت و رئيس جمهور در گذشته خبر داد و در عين حال تاكيد كرد كه برگزاري اين جلسات به منظور هماهنگي بيشتر در انتخابات آينده مجلس ادامه خواهد يافت.
وي در عين تاكيد بر اين نكته كه به احتمال زياد،  دو سوم تركيب مجلس آينده با مجلس كنوني متفاوت است، گفت: البته اين امر به اين معنا نيست كه حاكميت جناح مجلس نيز تغيير كند. افراد تغيير مي كنند ولي ممكن است حاكميت يك جناح يا حزب در مجلس تغيير نكند.
از هركس رأي بيشتري داشته باشد حمايت مي كنيم
  موسي قرباني عضو فراكسيون اصولگرايان هم با تاييد سخنان محمدرضا باهنر نايب رئيس مجلس مبني بر اينكه دو سوم نمايندگان اصولگراي كنوني مجلس در انتخابات آينده رأي نمي آورند، گفت:  اين تجربه اي است كه در تمام دوره هاي مجلس اتفاق افتاده است.عضو فراكسيون اصولگرايان در مورد اظهارات باهنر كه اردوگاه اصولگرايان را پراختلاف دانسته بود، گفت: منظور آقاي باهنر اين است كه ما اصراري براي حضور يك نماينده نخواهيم داشت؛ در صورتي كه بدانيم يكي از دوستان هم جناحي ما در همان حوزه بيشتر رأي خواهد آورد.
قرباني با اشاره به اينكه ما هيچ گاه نمي گوييم اين 200 نفر حتماً بايد در مجلس بعدي باشند، افزود: بررسي مي كنيم اگر دوست و هم جناحي ما باشد كه در مجلس نيست ولي احتمالاً آراي بيشتري كسب مي كند، دوست خود در مجلس را رها مي كنيم و از نفري كه رأي بيشتري دارد، حمايت مي كنيم. نماينده قائنات با اشاره به اينكه حدود 80 الي 100 نماينده دوره هفتم مجلس در دوره دوم رأي آورده اند يعني در دور اول انتخابات حايز اكثريت آرا نشده اند، گفت:بنابراين، اجماع براي حضور همين نمايندگان در مجلس آينده خطرناك است.
ديدار فراكسيون اقليت مجلس با علي اكبرناطق نوري
اين روزها يكي از انواع فعاليتهاي انتخاباتي ديدار با شخصيت هاي سياسي شده است. ديروز خبرگزاري فارس خير داد كه اعضاي فراكسيون اقليت مجلس كه به طيف اصلاح طلبان نزديكند قرار ديدار با علي اكبر ناطق نوري دارند. اين ديدار قرار بود در ساعت 12 ظهر ديروز در محل جامعه روحانيت مبارز برگزار شود.فراكسيون اقليت مجلس هدف از اين ديدار را تحقق شعار كليدي اتحاد ملي و انسجام اسلامي اعلام كرد. اعضاي اين فراكسيون قبلاً با خاتمي و كروبي ديدار كرده بودند.]]>
</TEXT>
</DOC>
<DOC>
<DOCID>HAM2-860205-082</DOCID>
<DOCNO>HAM2-860205-082</DOCNO>
<ORIGINALFILE>/1386/860205/world/_artw.htm</ORIGINALFILE>
<ISSUE>چهارشنبه 5 ارديبهشت 1386</ISSUE>
<DATE calender="Western">2007-04-25</DATE>
<DATE calender="Persian">1386/02/05</DATE>
<CAT xml:lang="fa">ادب و هنر.هنر</CAT>
<CAT xml:lang="en">Literature and Art.Art</CAT>
<TITLE>
<![CDATA[گفت وگو با محمود صابري، كارگردان نمايش حورا
چگونه رسيدن به تئاتر ناب ديني]]>
</TITLE>
<TEXT>
<IMAGE>/1386/860205/world/012303.jpg</IMAGE>
<![CDATA[
عكس:مسعود خامسي پور
محمود صابري كه دانش آموخته رشته كارگرداني تا مقطع فوق ليسانس از دانشكده سينما تئاتر است، از سال 1366 و پس از تجربه اندوزي در اصفهان و سپس تهران در رشته هاي بازيگري و كارگرداني تئاتر و همين طور مستندسازي براي تلويزيون، اولين اثرش را در زمينه تئاتر ديني - مذهبي با نام حورا در تالار انديشه حوزه هنري به صحنه برده است.
هر چند كارگردان نمايش حورا ترديد دارد شايد سكوت تئاتر شهر در اين روزها، باعث توجه مطبوعات به تئاتر هاي حوزه هنري و نمايش هاي ديني و مذهبي شده، اما اميدوار است با اطلاع رساني در مورد اين آثار، تعداد بيشتري از مردم به تماشاي تئاتر ديني و مذهبي بيايند.
شايد همين دغدغه جلب توجه مخاطب عام، صابري را در كارگرداني نمايش حورا به سمت تجربه جديدي سوق داده كه به عقيده او آغاز راهي  است تا رسيدن به تئاتر ديني در معناي واقعي آن.
آذر مهاجر
نمايش حورا به كارگرداني محمود صابري در تالار انديشه حوزه هنري بر صحنه است. صابري مي گويد: نام گذاري سال گذشته به نام پيامبر اكرم سبب شد كه نمايش حورا را به صحنه ببريم. گفت و گوي ما را با وي بخوانيد.
* آقاي صابري تا جايي كه من اطلاع دارم، حورا قرار بود بهمن ماه سال قبل به صحنه برود...
- بله. اما مشكلاتي پيش آمد. مثلا مديريت تالار انديشه برنامه هايي براي اين سالن ترتيب داده بودند كه امكان لغو آنها نبود و پس از آن هم طبق روال اسفند هر سال، اكران فيلم هاي جشنواره فجر در حوزه هنري آغاز شد و باز نمي توانستيم از سالن استفاده كنيم. شب عيد هم زمان مناسبي به نظر نمي رسيد، اين شد كه اجراي نمايش حورا را به سالن جديد موكول كرديم.
* اين مسئله لطمه اي به كار وارد نكرد؟
- چرا. به هر حال عقب افتادن زمان اجرا، باعث بيات شدن نمايش مي شود و از طرفي براي بازيگران و ديگر عوامل خستگي و دلزدگي ايجاد مي كند و در روحيه آنها هم تاثير مي گذارد. اما خب ما بعد از عيد چند جلسه تمرين گذاشتيم كه دوباره براي اجرا آماده شديم.
* حورا يك اثر سفارشي است؟
- نه مي شود گفت سفارشي بود و نه مي شود گفت از قبل آماده شده بود. در مركز هنرهاي نمايشي حوزه مديريت اجرايي را بر عهده دارم و از آنجايي كه حوزه هنري كارش توليد آثار مذهبي و ديني است و نيز خود من هم گرايش خاصي به اين آثار دارم، نگارش متن را براساس شناختي كه داشتم به خانم مومني سفارش دادم. البته نامگذاري سال گذشته به نام پيامبر اكرم(ص)سبب شد، تصميم بگيريم اين نمايش مذهبي، مرتبط با اين حضرت باشد. خانم مومني با مطالعات و تحقيقاتش در زمينه تاريخ اسلام و با توجه به ايده هايي كه به ايشان پيشنهاد كردم، نمايشنامه را نوشتند و كارگرداني آن را بر عهده گرفت.
*نتيجه ايده هاي شما را در كدام بخش هاي نمايشنامه مي توان ديد؟
- ايده تحميلي وجود نداشت. به عقيده من نمايش ديني در كشور ما به طور معمول با رجوع به تاريخ و بازخواني صرف حوادث تاريخي توليد مي شود. چنين اثري ارزش هاي دراماتيك را ندارد و اصولا تئاتر نيست. تغيير و تحريف تاريخ اشتباه است، اما بخش هايي از تاريخ هست كه ما اطلاع درستي از آنها نداريم. خلأهايي كه يك نويسنده مي تواند خلاقيتش را در آنها بكار گيرد و روايتي تاريخي را دراماتيزه كند. قصه يكي از مشكلات اصلي نمايش هاي مذهبي ماست و براي ايجاد ميل و رغبت مخاطبان تئاتر به ديدن اين نوع آثار يك ضرورت است. از طرفي بازخواني صرف بسياري از وقايع تاريخي ممكن است تأثيري در جامعه امروز ما نداشته باشد. بايد به ترتيبي مشكلات جامعه امروز را در متون نمايش هاي ديني و مذهبي منعكس كنيم. يكي از ايده هاي من در نمايش حورا گنجاندن يك روند عرفاني براي قهرمانها در طول نمايشنامه بود.
* يعني طرح مسئله عرفان را براي جامعه امروز ما مفيد مي دانيد؟
- بله. چون مي بينم كه جوانهاي ما گرايش هاي معنوي زيادي دارند. رد پاي توجه به عرفان شرقي را مي شود در عقايد جوانان امروز ديد. تمايل آنها به اين نوع از عرفان، نشانه اي است از خلأهاي معنوي آنها. بنابراين فكر مي كنم بايد روحشان را با عرفان و اسلام تغذيه كرد.
*يعني شما از خلاقيت هنرمندانه در بستر تاريخ بهره گرفته ايد تا نمايشي هدفمند خلق كنيد كه ضمن دراماتيك بودن و ايجاد كشش و جذابيت، حرفهايي براي گفتن دارد و در عين حال مناسبتي هم هست؟
- بله و البته سعي شده به ديدگاههاي مذهبي و ديني هم وفادار باشد. مي خواهم بدانم از نظر شما كه نمايش را كامل ديده ايد، چقدر موفق بوده ايم و سير و سلوك شخصيت هاي اصلي نمايش از آغاز سفر تا رسيدن به غار حرا به عنوان منبع وحي با موفقيت انتقال داده شده است؟
*به عنوان يك مخاطب از جنس جوانهايي كه توصيف كرديد، فكر مي كنم، خلاقيت هاي نويسنده و شما به عنوان كارگردان، رغبت بيشتري براي تماشاگر ايجاد مي كند، اما انگار از آن طرف بام افتاده ايد. چندان به جنبه هاي دراماتيك نمايش توجه كرده ايد كه هدف اصلي تان فراموش شد. سير و سلوك قهرمانها در بستر قصه اي كليشه اي - زن و مردي جوان كه براي هدف مشتركي راهي سفر مي شوند و بعد همسفر و بعد دلدادگي و عاشقي - مطرح مي شود و آنقدر اتفاق و ماجرا مي بينيم كه سير و سلوك در حاشيه قرار مي گيرد!
- اين مسئله كه چقدر نمايش هاي مذهبي ما تئاتر واقعي هستند، براي من و همكارانم در حوزه هنري هميشه مطرح بوده است. مخاطب تئاتر در كشور ما بيشتر خود تئاتري ها هستند و براي تئاتر واقعي كمتر مخاطبي از جنس عامه مردم داريم؛ پس لازم است تماشاگران عام را به سالن هاي نمايش بكشانيم. يك نمايش مذهبي صرف بودن جنبه هاي دراماتيك نمي تواند تئاتر باشد و به قول برخي دوستان روضه نمايشي است. اين روضه نمايشي از پارامترهاي تئاتري بي نصيب است و اگر يك نمايش مذهبي براساس پارامترهاي تئاتري دراماتيزه و اجرا شود ديگر مخاطب عام را از دست خواهد داد! مخاطبي كه عادت به تماشاي چنين آثاري ندارد و هنوز قدرت تحليل آن را پيدا نكرده است. اگر روضه هاي نمايشي را هم ادامه بدهيم در حقيقت در جا زده ايم! بنابراين رسيدن از نمايش هاي مذهبي صرف تا تئاترهاي مذهبي عميق و دراماتيزه نياز به گذار دارد...
* مي خواهيد بگوييد نمايش هايي مانند حورا مانند پله هايي هستند كه مخاطب را از روضه هاي نمايشي به درك تئاتر ناب و خالص مذهبي هدايت مي كنند؟
- بله. ما سعي كرديم در اين نمايش هم مخاطب عام را در نظر بگيريم و هم پارامترهاي تئاتري را؛ لاجرم كمي از مخاطب عام فاصله مي گيريم چون پيچيدگي مضامين در تئاتر براي اين دسته مخاطبان به سادگي درك نمي شود و كمي هم از مخاطب خاص دور مي شويم. مثلا اگر يك منتقد تئاتر روشنفكري به تماشاي حورا بنشيند، در تمام جنبه هاي آن ايرادهايي جدي مي بيند.
* اما مسئله اينجاست كه مخاطب عام يا همان جوانهايي كه مدنظر شما بوده اند، از طريق داستانهايي كه در طول نمايش به او ارائه مي شود، با قهرمانهاي نمايش شما همذات پنداري نمي كند و درگير سير و سلوك آنها نمي شود! از مفاهيم جهانشمول و ازلي - ابدي در اسلام و خلقيات حضرت رسول(ص)كه به كار جوانان امروز بيايد در تئاتر حورا خبري نيست؟!
- ما در نمايش حورا دو شخصيت داريم كه هدفي مشترك دارند و مجموعه اي از حوادث كه با شكستن زمان براي اين دو نفر اتفاق مي افتد. اسماعيل به واسطه حورا با پيامبري نوآمده آشنا مي شود كه پناه ستمديدگان است. براي ديدن اين پيامبر، علي رغم علاقه اي كه در همان ديدار اول بين آن دو ايجاد مي شود، يكي به يثرب مي رود و يكي به مكه. اما آنها بارها و بارها تا رسيدن به هدف به هم برمي خورند و گاهي براي ادامه گريزشان به هم نياز پيدا مي كنند. نياز به بودن اين دو در كنار هم تا رسيدن شان به هدف، به تدريج براي تماشاگر اهميت پيدا مي كند. انگار هيچكدام به تنهايي موفق نمي شوند. شايد درك اين مسئله براي مخاطب ساده اتفاق نيفتد و حتي با خودش بينديشد كه اين دو نفر دو مسير متفاوت دارند، چرا مدام با هم برخورد مي كنند؟! اما اينجا سخن از عشق به پيامبري نو رسيده است كه هر كدام از شخصيت هاي اصلي هدف نهايي اش رسيدن به اين پيامبر است و عشق را هم تحت الشعاع اين هدف قرار داده اند تا اينكه بالاخره به آن مي رسند.
* بگذاريد اين طور بپرسم: از ميان همه اتفاقات و بازخوردهايي كه ظهور حضرت محمد(ص)در جهان و در بين اعراب داشته، ناچار به انتخاب بوده ايد. اما چرا از اين همه، جنگ خندق، جنگ احد، ماجراي جادوگري و راهب انتخاب شده اند؟
- اين شخصيت ها و حوادث واقعي هستند، فقط سير كه طي مي شود از تخيل نويسنده نشأت گرفته است. نويسنده ناچار به انتخاب است چون نمي تواند همه حوادث را در يك نمايشنامه بگنجاند. بنابراين بايد براساس اهداف نمايش دست به انتخاب بزند. شايد بهتر بود اين سوال را از خانم مومني بپرسيد... من به عنوان كارگردان وقتي نمايشنامه را خواندم براي هر كدام از حوادث توجيه قابل قبولي مي يافتم و مي ديدم كه انتخاب آنها هدفمند بوده...
* به سمت چه هدفي؟
- به سمت رسيدن به يقين، حقانيت رسول نو آمده و دستيابي به حقيقت. اسماعيل و حورا هر چه يقين بيشتري پيدا مي كنند به حقيقت كه نمود عيني آن حضرت رسول(ص)است، نزديكتر مي شوند.
* چرا زمان را در نمايش شكستيد؟
- اين كار همسو با مفهوم اثر است و هم براي دراماتيزه شدن داستان. ما سراغ واقعه اي تاريخي رفته ايم نه براي اينكه ماجرايي از 1400 سال پيش تعريف كنيم. زمان و مكان به طور نمادين از بين رفته تا بگوييم اين مضامين و مفاهيم مربوط به قبل از حضرت رسول(ص)بوده و بعد از ايشان هم هست.
* اين نمايش چه سبكي دارد؟
- شايد شكلي از جريان سيال ذهن باشد.
* اما فضاسازي، دكور و ساختار آن اين حس را به تماشاگر القا مي كند كه انگار با نمايشي رئال روبه روست!؟
- بيشتر حوادث رئال هستند تا فضاي صحنه و اگر شيوه اجرا اين حس را ايجاد كرده به اين دليل است كه مي خواستيم مخاطب عام راحت تر ارتباط برقرار كند.
* فكر نمي كنيد ريتم نمايش خيلي تند است؟ هنوز صحنه اي تمام نشده صحنه بعدي چيده مي شود و...
- اين نمايش صحنه هاي زيادي دارد. براي جلوگيري از خستگي و كسالت مخاطب سعي كردم تا جايي كه امكان دارد آنها را در هم ديزالو كنم. اين شيوه كم و بيش سينمايي است و من نديده ام كه در تئاتر از آن استفاده شود. دلم مي خواست ببينم مخاطب چه عكس العملي در قبال آن نشان مي دهد. سردرگم مي شود يا همراهي مي كند.
* اين چندمين كار مذهبي شماست؟
- هر تئاتري كه به يكي از تعاليم الهي بپردازد يك تئاتر ديني است. گاهي هم اختصاصاً به زندگي ائمه و معصومين(س)و اهل بيت مي پردازيم كه اثري مذهبي خلق مي شود. به عقيده من هر متني را مي شود ديني كار كرد و من قبلاً در نمايش تعليم ريتا اين تجربه را داشتم. اما جز در سريال شيرزنان قهرمان، كارگرداني يك اثر مذهبي را تجربه نكرده بودم.
*با توجه به اهدافي كه گفتيد بي شك باز تئاتري مذهبي از شما خواهيم ديد. درست است؟
- نه. معلوم نيست، بايد ديد شرايط چه پيش مي آورد. من اين نوع كارها را دوست دارم و وقتي مي بينم كه گاهي به بدترين شكل اجرا مي شوند، احساس مي كنم به نمايش هاي مذهبي اجحاف مي شود و از اين بابت است كه مي خواهم اگر در اين روند تحولي بوجود مي آيد من هم در آن سهمي داشته باشم.]]>
</TEXT>
</DOC>
<DOC>
<DOCID>HAM2-860205-083</DOCID>
<DOCNO>HAM2-860205-083</DOCNO>
<ORIGINALFILE>/1386/860205/world/_artw.htm</ORIGINALFILE>
<ISSUE>چهارشنبه 5 ارديبهشت 1386</ISSUE>
<DATE calender="Western">2007-04-25</DATE>
<DATE calender="Persian">1386/02/05</DATE>
<CAT xml:lang="fa">ادب و هنر.هنر</CAT>
<CAT xml:lang="en">Literature and Art.Art</CAT>
<TITLE>
<![CDATA[نگاه
انديشه هاي مذهبي در آموزش هاي آكادميك]]>
</TITLE>
<TEXT>
<![CDATA[حسين مسافرآستانه
خيلي پيش تر از آنكه با تئاتر غرب آشنا شويم و به طور آكادميك تئاتر را بياموزيم، نمايش هاي ديني در فرهنگ ما وجود داشته و با زندگي ما عجين شده بود. نمايش ها و نمايش گونه هاي بسياري كه ريشه در عقايد مذهبي و تفكر عمومي مردم ما داشتند و شايد امروز بسياري از آنها ديگر منسوخ شده باشند، اما نمونه  بارز چنين نمايش هايي هنوز هم هست: تعزيه يا شبيه خواني كه خود نشان دهنده قدمت  و غناي نمايش هاي مذهبي يا تئاتر ديني در كشور ماست. همچنين نمايش واره ها و نمايش گونه هايي كه درگذشته داشته ايم و جزئي از فرهنگ ايرانيان به شمار مي رفته اند، با شيوه هاي مختلف اجرايي، مفاهيمي به جز مفاهيم عاشورايي- كه در تعزيه مي بينيم- را شامل مي شده اند.از آن زمان ها تاكنون، نمونه هاي مختلف نمايش هاي ديني و مذهبي در كشور ما به صحنه رفته اند. از نمايش هايي در مورد زندگي و تفكرات شخصيت ها و بزرگان ديني گرفته تا تئاتر معناگرا درباره نياز به تفكر ديني در زندگي اجتماعي. اين روند تا آنجا رشد داشته كه حتي نمونه هايي كمدي از تئاتر مذهبي را شاهد بوده ايم مانند شام آخر به كارگرداني فرهاد آئيش و نمايش هاي ديگري كه با پرداختن به وضعيت اجتماعي و تفكرات فلسفي انسان امروز، نياز به مذهب در محتوا و ساختار آنها تبلور پيدا كرده است.بنابراين نمايش ديني يا مذهبي از گذشته هاي دور تا امروز به دليل نگرشي كه انسان و به خصوص ايرانيان به هستي و تأثير مذاهب بر زندگي بشري داشته، شكل گرفته است، به حياتش ادامه داده، اما متأسفانه هنوز به جايگاهي كه شايسته اش باشد، نرسيده است.راه درازي پيش روست... در آموزش هاي تئاتري شكل و اجرا را خوب آموخته ايم و در آنها پيشرفت كرده ايم اما به جز مواردي استثنايي، به ندرت مطالعاتي عميق درباره مسائل مذهبي به شكل گيري يك نمايش مذهبي منجر شده است.بد نيست در آموزش هاي آكادميك جايي براي پرداختن به انديشه هاي مذهبي و تحليل دوباره مفاهيم عميق مذهب در نظر بگيريم.]]>
</TEXT>
</DOC>
<DOC>
<DOCID>HAM2-860205-084</DOCID>
<DOCNO>HAM2-860205-084</DOCNO>
<ORIGINALFILE>/1386/860205/world/_asib.htm</ORIGINALFILE>
<ISSUE>چهارشنبه 5 ارديبهشت 1386</ISSUE>
<DATE calender="Western">2007-04-25</DATE>
<DATE calender="Persian">1386/02/05</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[مهمترين پيامد اعتياد اينترنتي
اسارت آن لاين]]>
</TITLE>
<TEXT>
<IMAGE>/1386/860205/world/012345.jpg</IMAGE>
<![CDATA[
 اختلال اعتياد به اينترنت يك ناهنجاري روانشناختي است كه مانند اعتياد به مواد مخدر نشانه هاي تحمل، ترك و برگشت علايم را در خود دارد.
اين بيماري روان شناختي، علاوه بر آزار دادن خود فرد، بر روابط او با ديگران نيز تاثير گذاشته، اختلال ايجاد مي كند و همان طور كه از نام آن پيداست، كاربران اينترنت و شهروندان دنياي مجازي و آن لاين، كساني هستند كه در معرض خطر روزافزون ابتلا به اين بيماري هستند. متاسفانه بايد گفت كه با بسط هر چه گسترده تراين جامعه مجازي، هر روز ساكنان بيشتري از دنياي حقيقي به اختلال اعتياد به اينترنت دچار مي گردند.
آذين صحابي
اينترنت و منابع موجود در آن مرتباً گسترده تر و نوبه نو مي شوند و نقش خود را بيشتر از پيش در زندگي ما برجسته و پررنگ مي كنند. به اين ترتيب مردم به منابع غني تر و سهل الوصول تري دست خواهند يافت كه راحت، تقريباً ايمن و با سرعت در اختيارشان قرار مي گيرد و آنها مي توانند نيازهايشان را برآورده كنند و از همه مهمتر، لذت ببرند و سرگرم شوند. هر كدام از كاربران دائمي اينترنت درباره ابزار محبوبشان نظري خاص دارند. عده اي مي گويند كه اينترنت مي تواند آدم را معتاد كند چرا كه استفاده مداوم از آن سبب آزردگي خاطر و خشم و رنجش ديگران مي شود. عده اي ديگر اين طور عقيده دارند كه اختلال اعتياد به اينترنت را نمي توان با هيچ اعتياد به مواد مخدري مقايسه نمود چرا كه لذت كاربر اينترنت و وابستگي بيمارگونه به آن با احساس نياز و تلاش براي لذت بردن از مواد مخدر و روانگردان به تمامي متفاوت است. به هر حال چه يك اختلال و بيماري حقيقي و جدي در كار باشد يا نباشد، واقعيت اين است كه اين دنياي مجازي بي حد و مرز در زندگي خيلي از انسان ها مداخله كرده، آنها را به دردسر انداخته است. به راستي در اين ميان مقصر كيست؟ آيا شركت هاي فعال در فضاي مجازي را بايد متهم كرد يا اين خود فرد است كه بايد سرزنش شود؟ پاسخ هر كدام از اين دو كه باشند، تفاوتي در اصل ماجرا نخواهد داشت. راه چاره اين نيست كه اينترنت را ممنوع و غيرقانوني اعلام كنيم چرا كه همان سناريوي مواد روانگردان و مخدر تكرار خواهد شد. راه هايي وجود دارد كه مي توانيم از بروز اعتياد به اينترنت پيشگيري كرده، اثرات سوء و ناگوار شبكه گسترده جهاني   را به حداقل برسانيم.حالا ببينيم كه انجمن روانپزشكي آمريكا، اختلال اعتياد به اينترنت را چطور تعريف مي كند.
براي اينكه تشخيص وجود اختلال اعتياد به اينترنت در فردي مسجل شود، لازم است كه او طي دوازده ماه، سه نشانه يا بيشتر از علايم زير را نشان دهد:
1 - نشانه هاي تحمل: بيمار در اين دوره براي اينكه بتواند خود را راضي كند، ساعات زيادي را با اينترنت مشغول است و هر روز زمان بيشتري را اختصاص مي دهد چرا كه هر چه اين روند را ادامه مي دهد، راضي نمي شود.
2 - لازم است كه دو يا تعداد بيشتري از نشانه هاي ترك طي چند روز تا يك ماه پس از كاهش تعداد ساعات كار با اينترنت مشاهده شوند. اين كار سبب خواهد شد كه شخص پريشان و آشفته شده در عملكرد زندگي شخصي، اجتماعي و شغلي اش اختلال و مشكل به وجود آيد. اين علايم را مي توان اين طور بيان كرد: اضطراب، افكار وسواسي راجع به اينكه الان در اينترنت و جهان مجازي چه چيزي در حال وقوع است، روياپردازي درباره اينترنت و حركات آگاهانه يا ناآگاهانه انگشتان به حالت تايپ روي كيبورد.
3 - نشانه هاي ترك با از سر گرفتن كار با اينترنت فروكش خواهند نمود.
4 - شخص در ابتدا با خودش قرار مي گذارد كه مدت معيني با اينترنت كار كند ولي معمولاً اين زمان خيلي طولاني تر خواهد شد.
5 - او بر اثر بيماري بسياري از وظايف شغلي يا اجتماعي و سرگرمي و تفريحاتش را به فراموشي مي سپرد.
6 - ممكن  است كه شغل و موقعيت اجتماعي اين فرد بر اثر كار بيش از اندازه و بيمارگونه با اينترنت به خطر افتاده و حتي آنها را از دست بدهد.
حالا اعتياد به مواد مخدر را با اعتياد به اينترنت مقايسه مي كنيم:
هر دو اين ناهنجاري ها بيماري هاي روانشناختي هستند كه دوره هاي تحمل، ترك و اختلال در عملكرد اجتماعي را دارند. هر دو نوع معتادان در ابتدا با ميزان معيني از ابزار شروع مي كنند ولي به تدريج آن مقدار معين ديگر پاسخگوي نياز آنها نخواهد بود و ناچار مقدار بيشتري استفاده مي شود تا همان اندازه لذت و خوشي حاصل شود(تحمل). نشانه هاي لرزش دست ها، اضطراب، دمدمي مزاجي و افسردگي پس از ترك حالاتي هستند كه هر دو معتاد پس از قطع رفتارشان، تجربه مي كنند(ترك)و انجام وظايف گوناگون شغلي و اجتماعي هر دو گروه، هم از نظر كيفي و هم از نظر كمي تنزل خواهد نمود.
در حقيقت ماهيت اختلال اعتياد به اينترنت(iad)ناتواني در كنترل تكانه(impulse)است و بدن بيمار از ماده خاصي متاثر نيست. به اين خاطر محققان iad را به اختلال شرط بندي بيمارگونه شبيه تر مي دانند. ولي اثرات اين اعتياد نيز به مانند اثرات الكليسم منفي و مخرب بوده كيفيت زندگي شخص را پايين مي آورند.
دكتر كيمبرلي.اس.يانگ، پانصد كاربر افراطي اينترنت را مورد بررسي قرار داد. او براي مقايسه علايم اين اشخاص از معيارهاي باليني راهنماي نشانه شناسي انجمن روانپزشكي آمريكا براي اختلال شرط بندي بيمارگونه، استفاده كرد. با بكارگيري اين معيارها مشخص شد كه 80درصد اين كاربران، كاربران وابسته به اينترنت هستند. دكتر يانگ اين طور عقيده دارد كه: استفاده بيمارگونه و افراطي از اينترنت مي تواند مانند هرگونه اعتياد شناخته شده ديگري چون اختلالات خوردن، الكليسم و شرط بندي بيمارگونه در روند زندگي شخصي، اجتماعي، تحصيلي و پولي و شغلي هر فردي اختلال وارد كند.
پزشكان و روانشناسان بسيار كوشيده اند تا اختلالات اعتيادي را توضيح دهند و از تئوري هاي گوناگوني بهره گرفته اند. اين تئوري ها موارد زير را شامل مي شوند: تئوري هاي روان پويشي، شخصيتي، رواني اجتماعي، رفتاري و زيست پزشكي همگي آنها نمي توانند هر نوع اعتيادي را به خوبي توضيح دهند و تعدادي از آنها در شرح اختلال اعتياد به اينترنت كارايي بيشتري دارند.
ديدگاه هاي روان پويشي و شخصيتي از وجوه آسيب هاي دوره كودكي، ديگر ويژگي هاي شخصيتي يا اختلالات ديگر و بيماري پذيري ارثي به iad مي نگرند و براي شرح آن از اين ديدگاه ها كمك مي گيرند ولي در اين ميان منظر بيماري پذيري ارثي يا diathesis بيش از بقيه به كار مي آيد. مي توان اين طور گفت كه بعضي افراد و با توجه به فاكتورهايي گوناگون مي توانند بيشتر از ديگران در معرض ابتلا به نوعي اختلال اعتيادي باشند يا به عبارتي بيماري پذيرتر باشند. مثلاً اعتياد به الكل، هروئين، شرط بندي يا كار با اينترنت. ممكن هم است اين اشخاص در تمام مدت زندگي شان اصلاً به هيچ گونه اعتيادي مبتلا نشوند ولي از طرف ديگر ممكن است در يك موقعيت دشوار و بحراني، عوامل استرس زاي محيط اين استعداد بالقوه را بيدار كنند و اينجاست كه امكان دارد اين اختلالات اعتيادي خود را نشان دهند. اگر شخصي گاه به گاه مواد مخدر مصرف كند ولي رفته رفته مقدار مصرفي اش را بالا ببرد، ممكن است كاملاً به آن مواد وابستگي پيدا كرده و معتاد شود. همين فرضيه در مورد اختلال اعتياد به اينترنت(iad)هم صدق مي كند. اگر شخصي كه مستعد ابتلا به اعتياد است، در زماني مناسب و در موقعيت هايي مناسب با بروز اعتياد قرار گيرد، احتمال بيمارشدن او اندك نخواهد بود. ايده موجود در فرضيه بيماري پذيري ارثي اين است كه آنچه در شكل گيري يك اختلال اعتياد مهم است نه نوع و شكل آن، بلكه خود شخص است.
پژوهشگران از ديدگاه روان اجتماعي هم به iad پرداخته اند. بعضي از انواع اعتياد بيشتر افراد طبقه خاصي از اجتماع، نژادهاي مشخص و يا سنين خاصي را گرفتار مي كنند و مثلاً اين فرضيه درباره الكليسم ثابت شده است ولي محققان نتوانسته اند درباره كاربران معتاد به اينترنت چنين نتيجه گيري كنند چرا كه هنوز پژوهش هاي كافي در اين زمينه انجام نشده اند.
تئوري هاي رفتاري و ديدگاه هاي رفتارگرا نيز به كمك دانشمندان آمده اند. در واقع ديدگاه روانشناس و پدر تئوري رفتارگرايي بي.اف.اسكينز در اين ميان مورد استفاده است كه از مكانيسم  شرطي شدن عامل صحبت مي كند كه شخص كاري انجام مي دهد و در مقابل آن پاداشي دريافت مي كند يا تنبيه مي شود. در اينجا فرض بر اين است كه كودكي خجالتي و كمروست و از برخورد با ديگران مضطرب و نگران مي شود. او ترجيح مي دهد تنها باشد و با كودكان ديگر بازي نكند. به همين دليل سعي مي كند تا جاي ممكن با آدم  جديدي برخورد نكرده، آشنا نشود و اين طوري از اضطراب و ترس حاصل از صحبت و مراوده با اشخاص جديد، پرهيز و اجتناب نمايد. مضطرب نشدن و آسودگي خاطر پاداشي است كه او در مقابل اين رفتار دريافت مي دارد و باعث مي شود كه رفتار تقويت شود و همچنان ادامه يابد. اين پروسه هماني است كه در شكل گيري اختلالات اعتيادي رخ مي دهد و اعتياد به اينترنت نيز چنين است. مواد مخدر، الكل، شرط بندي و كار با اينترنت نوعي از لذت، هيجان و آرامش روحي و جسمي به همراه دارند كه باعث مي شوند فرد از دنياي واقعي و حقايق آن منفك شود. اگر شخصي خواهان اين پاداش ها باشد و بفهمد كه مي تواند به وسيله اينترنت و دنياي مجازي آن از حقايق و اضطراب ها و نگراني هاي دنياي واقعي بگريزد و لذت ببرد، به احتمال زياد دفعات بعد كه اينچنين احساس نياز كرد، به شبكه گسترده جهاني پناه خواهد جست و اين چرخه همچنان به جريان خود ادامه مي دهد.]]>
</TEXT>
</DOC>
<DOC>
<DOCID>HAM2-860205-085</DOCID>
<DOCNO>HAM2-860205-085</DOCNO>
<ORIGINALFILE>/1386/860205/world/_asib.htm</ORIGINALFILE>
<ISSUE>چهارشنبه 5 ارديبهشت 1386</ISSUE>
<DATE calender="Western">2007-04-25</DATE>
<DATE calender="Persian">1386/02/05</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[سايه روشن
تلاش براي ارتقا سطح سواد در آسيا]]>
</TITLE>
<TEXT>
<![CDATA[بر پايه تازه ترين آمارهاي يونسكو در جهان 800 ميليون بي سواد وجود دارد كه بيشترين آنها در قاره آسيا به ويژه منطقه اقيانوس آرام سكونت دارند. در راستاي كوشش هايي كه يونسكو از سال 1990 ميلادي براي كاهش شمار بي سوادان در جهان آغاز كرده، برنامه هايي با هدف جلب مشاركت مردم در آسيا و منطقه اقيانوس آرام در طرح هاي آموزش همگاني به اجرا درآمده است و به همين مناسبت سازمان ملل متحد دهه 2004-2005 ميلادي را دهه آموزش توسعه پايدار نام نهاده و ايجاد جامعه اي بهتر در آينده از آماج هاي مهم برنامه هاي اين دهه است. مجريان دهه آموزش توسعه پايدار كاهش بي سوادي و فقر، كاهش آلودگي هاي زيست محيطي و ايجاد تفاهم فرهنگي و حفظ حقوق بشر را نيز در زمره اهداف اين دهه اعلام كرده اند.در پشتيباني مالي برنامه هاي اين دهه، يونسكو، ژاپن را به عنوان يكي از محورهاي عمده آسيا معرفي كرده است.براي كاهش شمار بي سوادان در آسيا و اقيانوس آرام و همچنين تأمين امكانات آموزشي براي كودكان نيازمند در اين منطقه طرح توليد مواد و تكنولوژي آموزشي نيز به عنوان هدف هاي مهم سازمان يونسكو در نظر گرفته شده است.
توليد بسته توسعه تكنولوژي ويژه بزرگسالان، كه دربرگيرنده ابزارهايي همچون كتاب راهنماي فراوري تكنولوژي آموزشي، لوح هاي فشرده به منظور افزايش مهارت نوآموزان براي فراگيري و به حافظه سپردن دانستني  هاست، در بخش هاي وسيعي از آسيا و منطقه اقيانوس آرام توزيع خواهد شد.پايگاه اطلاعاتي سوادآموزي آسيا- اقيانوسيه كه در سال 1997 ميلادي تأسيس شده و ذخيره اطلاعات آن به صورت پيوسته تجديد مي شود، با همكاري دفتر يونسكو در بانكوك پايتخت تايلند، تلاش هاي ويژه اي را با هدف سوادآموزي و كاهش نرخ بي سوادي در آسيا و اقيانوسيه، آغاز كرده است.يكي از هدف هاي مهم اين مركز، آموزش مهارت هاي زندگي در كنار سوادآموزي است.
منبع: asia pacific cultural center
ترجمه: ربابه شاه حسيني]]>
</TEXT>
</DOC>
<DOC>
<DOCID>HAM2-860205-086</DOCID>
<DOCNO>HAM2-860205-086</DOCNO>
<ORIGINALFILE>/1386/860205/world/_cinew.htm</ORIGINALFILE>
<ISSUE>چهارشنبه 5 ارديبهشت 1386</ISSUE>
<DATE calender="Western">2007-04-25</DATE>
<DATE calender="Persian">1386/02/05</DATE>
<CAT xml:lang="fa">ادب و هنر.هنر.سینما</CAT>
<CAT xml:lang="en">Literature and Art.Art.Cinema</CAT>
<TITLE>
<![CDATA[براي دومين سال پياپي، سينماي ايران راهي به كن نمي يابد
ورود سينماي جشنواره اي ممنوع
در سالي كه فيلم هاي بلند ايراني پشت خط  مانده اند، عباس كيارستمي با فيلمي سه   دقيقه اي در اين فستيوال حضور دارد.]]>
</TITLE>
<TEXT>
<IMAGE>/1386/860205/world/012318.jpg</IMAGE>
<![CDATA[
عكس: محمد توكلي
سينماي ايران نيازمند فراموش كردن كيارستمي است. چون تكرار سينماي او در فيلم هاي هنري ايران، ديگر به ملالي انجاميده كه مديران جشنواره هاي جهاني هم متوجه اش شده اند
امسال براي دومين بار پياپي، جشنواره فيلم كن در حالي برگزار مي شود كه سينماي ايران حضوري در آن ندارد. سهم ما از كن شصتم البته صفر مطلق هم نيست، نيكي كريمي داور بخش  فيلم هاي كوتاه است و قرار است فيلمي سه دقيقه اي از كيارستمي در كن به نمايش در آيد. ضمن اين كه دو فيلمساز ايراني با ساخته هايشان در مهمترين فستيوال سينمايي كن حاضرند. منتها اين فيلم ها هيچ ارتباطي به سينماي ايران ندارند و به عنوان محصولي از كشورهاي ديگر به كن آمده اند.
حضور نيكي كريمي در جمع داوران فيلم كوتاه و نمايش كاري سه دقيقه اي از كيارستمي را هم نمي توان سهم پررنگي از سينماي ايران دانست. بخصوص اگر به اين نكته توجه كنيم كه در سالهاي پيش معمولاً  فيلمي را در بخش مسابقه داشتيم و كمتر سالي بود كه فيلم هاي ايراني در كن مورد توجه قرار نگيرند و جايزه به دست نياورند. چنانچه سينماي ايران برنده نخل طلا، جايزه ويژه منتقدان و دوربين طلايي شده است. افتخاراتي كه حالا كمي دور از دسترس به نظر مي رسند. زنگ خطر هم از چند سال پيش به صدا در آمده بود. از همان زماني كه تارانتينو به عنوان رئيس هيأت داوران، فيلم هاي ايراني را ملال آور و فاقد جذابيت خواند.
الهام اناري
پارسال وقتي مشخص شد كه سينماي ايران راهي به كن نيافته، خيلي ها به واكنش هاي احساسي رو آوردند. يادمان هست كه عده اي از سينماگران از تحريم جشنواره كن گفتند و اين كه مديران اين فستيوال به فيلمسازان ايراني توهين كردند؛ امسال اما به نظر مي رسد كه ديگر غيبت در كن براي كسي شوك محسوب نمي شود و به همين خاطر ديگر كسي نمي گويد بايد كن را تحريم كنيم.
اين واقع  بيني مي تواند اين حسن را داشته باشد كه به جاي فرافكني، مشكل را در درون خودمان جست وجو كنيم. حالا گفته مي شود كه سطح فيلم هاي متقاضي حضور در كن بالا بوده و گزينه هاي سينماي ايران در رقابتي دشوار، كنار رفته اند. حالا اين قدر واقع بين شده ايم كه خودمان را به حضور مؤثر در بازار فيلم كن دلخوش كنيم.
هر چند عده اي اساساً از راه نيافتن سينماي ايران به كن خوشحالند. كساني كه ميانه اي با سينماي جشنواره اي و هنري ايران ندارند و به اعتقاد شان كارگردانان، بدون فكر كردن به فستيوال ها، مي توانند فيلم هاي بهتري بسازند.
نبايد براي سليقه خارجي فيلم ساخت
عده اي از صاحب نظران معتقدند كه سينماي ايران نبايد اعتنايي به خواست جشنواره هاي خارجي داشته باشد.كساني كه آفت سينماي ايران را دل بستن به فستيوال هاي بين المللي مي دانند و اعتقاد دارند نبايد بر اساس سليقه خارجي فيلم ساخت.
محمود گبرلو در اين رابطه معتقد است عدم پذيرش فيلم هاي ايراني در جشنواره  كن هشداري براي سينماگران ايران است. وي مي گويد: اين اتفاق هشداري است به سينماگران ايراني كه تا اين حد گرفتار و مجذوب جشنواره هاي خارجي نباشند. جشنواره هاي خارجي يا براساس سلايق يا سياست هايشان فعاليت مي كنند و اگر ناخودآگاه بخواهيم خودمان را در اختيار آنها قرار بدهيم ما را به بازي مي گيرند و سال هاي سال گرفتار هياهو و جو تبليغاتي آنها مي شويم.
گبرلو سينماي ايران را در ارتباط با مخاطب داخلي ناتوان قلمداد كرده و مي گويد: سالهاست كه سينماي ايران را گرفتار جشنواره هاي خارجي كردند و به همين دليل نتوانستيم با تماشاگران داخلي ارتباط برقرار كنيم و حتي نتوانستيم حرف هاي روز جامعه خودمان را با مخاطبان خودمان در ميان بگذاريم. سينماي ما تا اين حد به اين آفت گرفتار شده كه حتي فيلمسازان جوان هم براي اينكه وارد عرصه حرفه اي شوند فيلمشان را زيرنويس انگليسي مي كنند به اين اميد كه بتوانند در يك جشنواره خارجي شركت كنند. اين روند يك آفت براي سينماي ايران در سال هاي گذشته بود كه متأسفانه آسيب جدي به جريان سالم سينماي ايران زد.
اين منتقد سينما با اشاره به عدم پذيرش فيلم هاي ايراني در جشنواره كن مي گويد: خوشبختانه جشنواره كن به دلايل متعدد از ايران فاصله گرفته و ديگر مايل نيست فيلم هاي ايراني را انتخاب كند. در صورتي كه من فكر مي كنم سينماي ايران روز به روز گام هاي قوي تر و بيشتري را به لحاظ تكنيك و محتوا برمي دارد و حرف هاي جديدتري بيان مي كند و اين اتفاق دليل بر اين نيست كه ما ضعف داريم و نتوانستيم حرف جديد و تكنيك جديد داشته باشيم؛ بلكه آنها هستند كه ديگر نسبت به ما رغبتي ندارند. يك بخش اين اتفاق دلايل سياسي است. معتقدم جشنواره كن نگاه سياسي به ايران دارد و اگر احساس كند كه نياز دارد فضاي تيره و تاريك از ايران به نمايش دربيايد يا به جهانيان معرفي كند، به سمت سينماگران ايراني مي آيد و آنها را تشويق به حضور مي كند. اما الان شايد در سياست هايشان اين باشد كه نخواهند ايران را مطرح كنند.
فكر مي كنم اين اتفاق بي ارتباط با فضاي روز جامعه ايران نيست. سياسيون جهان به اين نتيجه رسيدند كه معرفي ايران به اندازه كافي تبليغ براي فضاي سياسي ايران هست، بنابراين به نوعي به اين نتيجه رسيدند كه ايران را از حضور جهاني حذف كنند، كه يكي از حضورهاي جهاني جشنواره است. سياسيون جهان از طريق ابزار سينما مي خواهند ايران را كشوري عقب مانده نشان دهند. آنها اگر بخواهند ايران امروز را نشان بدهند طبيعتا بايد به تكنولوژي، انديشه ها و دانش جديد ايرانيان هم توجه كنند و اين برايشان آسيب پذير است. به همين دليل بسيار ظريف و غيرمستقيم به حذف ايران در جشنواره هاي جهاني اقدام كردند.
گبرلو با تاكيد بر اهميت نوآوري و خلاقيت در سينما مي گويد: هر جشنواره اي بر اساس سلايق خودش در يك مقطعي از يك نوع خلاقيت ها و ابتكارات استقبال مي كند ولي سال بعد نبايد اين انتظار را داشته باشيم كه دوباره از همانها استقبال كنند. شايد فضاي جديد سينماي ديگري در سطح جهان به وجود بيايد تا بتواند جذابيت هاي لازم را براي آن جشنواره داشته باشد.
ما نبايد وابسته به جشنواره هاي خارجي باشيم؛ چه دليلي دارد كه ما انتظار داشته باشيم جشنواره هاي خارجي ما را بپذيرد. ما بايد به ارتباط با مخاطب خودمان فكر كنيم و به مسائل خودمان بپردازيم. اگر آنها مايلند به سمت ما بيايند و از ما دعوت كنند. من حضور در بازارهاي جهان را نفي نمي كنم. ما بدون استثناء بحث بازار و جشنواره هاي جهاني را بايد جدا كنيم. در بازارهاي جهاني بايد با تمام وجود حضور داشته باشيم. اگر ما معتقديم حرفي براي گفتن داريم و كالايي ارزشمند داريم با تمام وجود بايد برنامه ريزي كنيم.
بازار كن را از دست ندهيم
امير اسفندياري مدير امور بين الملل بنياد سينمايي فارابي نيز معتقد است: با توجه به حضور بيشتر دست اندركاران حرفه اي سينماي جهان در كن، سعي مي كنيم براي بازگشت دوباره به عرصه جشنواره هاي خارجي، اين فرصت مناسب را به سادگي از دست ندهيم.
امسال سعي شده تا فضايي گسترده تر براي حضور و مشاركت جدي مؤسسات و شركت هاي مرتبط با امر فروش و پخش فيلم  هاي سينمايي ايران، ايجاد شود كه خوشبختانه اين امر به خوبي تحقق يافت و در فضاي گسترده تر جديد شاهد فعاليت هفت موسسه در زير چتر سينماي ايران خواهيم بود.
اسفندياري تلاش براي عرضه آثار سينماي ايران به بهترين شكل در جشنواره كن و ايجاد فضايي براي ارتباط متعامل و متقابل عوامل حرفه اي سينماي كشور با هنرمندان و متخصصان جهاني در عرصه پخش فيلم را از اولويت هاي كاري چتر سينماي كشور عنوان كرده و مي گويد: با توجه به نتايج مطلوب حاصل از حضور شركت ها و موسسات پخش كننده فيلم هاي ايراني به صورت گروهي در زير چتر سينماي ايران در بازار كن، امسال فضاي غرفه مربوط به چتر سينماي ايران گسترده تر از سال هاي گذشته خواهد بود. تجربه دوره هاي قبلي نشان داد كه اتحاد شركت كنندگان در زير چتر سينماي ايران، نتايجي به مراتب پربارتر براي سينماي ايران در بازار كن دارد.
اسفندياري در زمينه چگونگي و ظرفيت پذيرش شركت هاي پخش و فروش فيلم هاي ايراني در بازار كن، معتقد است: عواملي از قبيل ساخت فعاليت هاي بين المللي، تعداد فيلم هاي قابل عرضه و برخورداري از مجوزهاي لازم و وصول درخواست در موعد مقرر، جهت فعاليت موسسه ها در زير چتر سينماي ايران در نظر گرفته شده است.
اسفندياري در خصوص برنامه ريزي براي تبليغ و اطلاع رساني مناسب فيلم هاي ايراني در بازار كن مي گويد: طبق روال سال هاي گذشته باز هم تبليغات مربوط به سينماي ايران و فيلم هاي جديد آن در مجلات معتبر سينمايي جهان در دستور كار قرار گرفته است. براي مثال از هم اكنون اقدامات لازم براي چاپ برنامه نمايش فيلم هاي ايراني در بازار در نشريه هاي روزانه مجله اسكرين اينترنشنال به عمل آمده است، به علاوه بروشورها و راهنماي منتخب فيلم هاي ايراني به زبان انگليسي نيز براي همين منظور و در حال آماده سازي است. از هم اكنون با مسئولان جشنواره هاي مختلف جهاني براي مذاكره در بازار كن، قرارهاي ملاقاتي تنظيم شده و مطمئنا اين گونه مذاكرات در ترسيم حضور فرهنگي سينماي ايران در جهان نقش مهمي ايفا مي كند؛ همان طوري كه سال گذشته برخي از فيلم هاي ايراني از طريق اين بازار به رويدادهاي مهم جهاني دعوت شدند.
اسفندياري در باره حضور گسترده سينماي ايران در بازار كن نسبت به بازار برلين مي گويد:  با توجه به اينكه عمده محصولات جديد سينماي ايران پس از برگزاري جشنواره فيلم فجر آماده نمايش مي شوند، فرصت كافي براي فعاليت گسترده در زمان برگزاري بازار فيلم كشورهاي اروپايي در برلين وجود ندارد و همه چيز به صورت فشرده پيگيري مي شود، پس عمده برنامه ريزي ها و مذاكرات به بعد از جشنواره فيلم فجر و بازار فيلم ايران و به عبارتي ديگر زمان برگزاري بازار فيلم كن موكول مي شود و با توجه به حضور بيشتر دست اندركاران حرفه اي سينماي جهان در اين بازار از جمله مسئولان جشنواره ها و شركت هاي خريدار سعي مي كنيم اين فرصت مناسب را به سادگي از دست ندهيم و از ظرفيت اطلاع رساني و تبليغاتي اين بازار و جشنواره مهم جهاني در حد امكانات خود كمال استفاده را ببريم.
خوشحالي از راه نيافتن به كن!
مسعود فراستي منتقد سينما نيز معتقد است با خلاص شدن از جشنواره كن مي توانيم به سينماي ملي نزديك  شويم. مسعود فراستي از عدم پذيرش فيلم هاي ايراني در جشنواره كن ابراز خرسندي كرده و به فارس مي گويد: خيلي خوشحالم كه هيچ فيلمي در اين جشنواره پذيرفته نشد، چون اين اتفاق باعث مي شود فيلمسازان ما براي خودشان و مردم خودشان فيلم بسازند.
به گفته وي اين اتفاق سينماي ايران را از شرّ جشنواره هاي بي معني و بي اثر خلاص مي كند. اگر فيلمسازان براي مخاطب داخلي فيلم بسازند و در جشنواره هاي خارجي در مخاطب اثر مثبت بگذارد خوشحال كننده است وگرنه فيلم ساختن براي جشنواره ها را رد مي كنم.
به جاي اينكه خودمان بگوييم كه نمي خواهيم براي جشنواره ها فيلم بسازيم جشنواره ها فيلم هاي ما را رد كردند. هر چند اين اتفاق به خودي خود خوب است و باعث مي شود فيلمسازان ما براي مخاطب وطني فيلم بسازند. هدف جشنواره هاي خارجي خط دادن به فيلمسازان ماست؛ اينكه فيلمسازان ما با موضوع فقر و بيچارگي در ايران فيلم بسازند. اخيراً هر فيلمي كه در جشنواره ها حضور داشته در همين وادي بوده است، فيلم هايي چون بچه هاي  آسمان هم كه خارج از اين قاعده ساخته شدند در مواجه با يك فيلم تبليغاتي- آمريكايي پيروز نمي  شوند.
فراستي داوري جشنواره هاي خارجي را سياسي خوانده و معتقد است: آنها سياسي عمل مي كنند و جايزه فقرزدگي، بي هويتي، سياه نمايي را مي دهند و به ذات سينما توجه نمي كنند. وي فيلم هايي كه از جشنواره هاي خارجي جايزه مي گيرند را به دو دسته تقسيم كرده و مي گويد: يك دسته فيلم هاي فقرزده و دسته ديگر فيلم هاي خنثي كه معلوم نيست، براي كدام كشورند. اين اتفاق ما را از شرّ جشنواره هاي خارجي خلاص مي كند تا يك قدم به سينماي ملي نزديك شويم. براي جشنواره ها فيلم ساختن فاجعه است و به نفع سينماي ايران است كه به جشنواره هاي خارجي نرود.
وي تأكيد كرد: اين موضوع به سينماي ما كمك مي كند كه فيلمسازان جوان ما براي كن و لوكارنو فيلم نسازند و مخاطب داخلي را بفهمند.
ناكامي نتيجه انتخابهاي نامناسب
محمد اطبايي اما معتقد است عدم انتخاب فيلمي از ايران در بخش رسمي جشنواره  كن به مسائل سياسي ربطي ندارد.
اين كارشناس مسائل بين الملل سينماي ايران مي گويد: دوستان مسائل سياسي را مطرح مي كنند، اما من به شخصه اين موضوع را دليل اصلي نمي دانم بلكه مسئله  اصلي كيفيت فيلم ها و سليقه  هيات انتخاب ها است.
من نمي خواهم بگويم سليقه ها معيار است ولي وقتي تعداد سليقه ها زياد باشد، به نظرم بايد يك مقدار جدي تر بشويم. همان طور كه شاهد هستيم در ليست نهايي فيلمها هيچ فيلمي از هند، اسكانديناوي، استراليا، چين، حتي آمريكاي لاتين كه سينماي قابل بحثي دارند ديده نمي شود، من تصور نمي كنم اين كشورها كه از آنها نام برده ايم مسائل سياسي را دخيل بدانند.
اطبايي معتقد است: جشنواره ا ي همچون كن با اعتبار و جايگاهي كه دارد، نمي خواهد اعتبارش را با بهانه هاي سياسي از دست بدهد، تا آنجايي كه من در جريان هستم يك تعداد فيلم ايراني در آخرين مراحل رزرو بودند، ولي با توجه به رقابت سختي كه وجود دارد انتخاب نشدند.
اطبايي با اشاره به شصتمين دوره  برگزاري جشنواره   كن و اهميتي كه اين دوره دارد، مي گويد: حضور چندين هزار فيلم رقابت سختي را ايجاد مي كند، در عين حال اگر رقابت مي كنيم بايد قواعدش را رعايت كنيم، حتي اگر در رقابت بازي را باخته ايم.
اطبايي در ادامه با اشاره به فيلمهايي كه در جشنواره  فجر حضور داشتند، مي گويد: من خودم شخصاً برخوردي كه با ميهمانان خارجي جشنواره  فجر داشتم، آنها خيلي سال خوبي را براي سينماي ايران تصور نمي كردند، همينطوري كه مدير مركز فيلم شيكاگو تنها توانست دو فيلم را انتخاب كند.
و همچنان كيارستمي
در سالي كه فيلم هاي بلند ايراني پشت خط  مانده اند، عباس كيارستمي با فيلمي سه   دقيقه اي در اين فستيوال حضور دارد. او همچنين يكي از ميهمانان ويژه كن، در شصتمين سال برگزاري اش است. در برهوت سينماي جشنواره ايران، كيارستمي همچنان نامي  معتبر است. يادمان باشد كه اولين بار با زندگي و ديگر هيچ  جايزه روبرتو روسليني، جشنواره كن را گرفتيم. براي اولين بار با زير درختان زيتون به بخش مسابقه كن راه يافتيم و اولين و آخرين نخل طلاي سينماي ايران با طعم گيلاس او به دست آمده است.بخش عمده اعتبار سينماي ايران در كن از كيارستمي مي آيد چنان كه تا سالها شاگردان و فيلمسازان تحت تأثير كيارستمي و كن مي درخشيدند.الان اما به قول منتقدي، سينماي ايران نيازمند فراموش كردن كيارستمي است. چون تكرار سينماي او در فيلم هاي هنري ايران، ديگر به ملالي رسيده كه مديران جشنواره هاي جهاني هم متوجه اش شده اند.سينماي ايران براي بازگشت به روزهاي خوش گذشته، بيش از هر چيز نيازمند خلاقيت است، وگرنه تكرار مسيري كه ديگران را به توفيق رسانده، به خاطر فقدان اصالت به شكست ختم خواهد شد.]]>
</TEXT>
</DOC>
<DOC>
<DOCID>HAM2-860205-087</DOCID>
<DOCNO>HAM2-860205-087</DOCNO>
<ORIGINALFILE>/1386/860205/world/_cinew.htm</ORIGINALFILE>
<ISSUE>چهارشنبه 5 ارديبهشت 1386</ISSUE>
<DATE calender="Western">2007-04-25</DATE>
<DATE calender="Persian">1386/02/05</DATE>
<CAT xml:lang="fa">ادب و هنر.هنر.سینما</CAT>
<CAT xml:lang="en">Literature and Art.Art.Cinema</CAT>
<TITLE>
<![CDATA[چشم اندازنگاهي به قاچاق فيلم  سينمايي
همه ما مسئوليم]]>
</TITLE>
<TEXT>
<![CDATA[حسن داها
سرقت و قاچاق فيلم هاي سينمايي يكي از آسيب هاي جدي اين صنعت در جهان است و سينماي ايران نيز از اين آسيب مصون نمانده است. چه بسا در ايران به دليل نبود قوانين كپي رايت و ضعيف بودن قانون نحوه برخورد با متخلفين و نبود جرائم سنگين دست سارقان محصولات سينمايي و ويدئويي را باز گذاشته است، به طوري كه همزمان با اكران فيلم هاي سينمايي يا بلافاصله بعد از اكران فيلم در سينماها و توزيع توسط ويدئورسانه ها در كنار خيابان ها با افرادي مواجه مي شويم كه بساط پهن كرده اند و همان فيلم ها را به صورت غيرقانوني عرضه مي نمايند و مطمئناً بسياري از افرادي كه از كنار اين دستفروش ها مي گذرند، خود مسئول رسيدگي و برخورد با اين متخلفين هستند، اما هيچ گونه عكس العملي نشان نمي دهند.
به نظر مي رسد كه راه حل بخش زيادي از اين مشكل احساس مسئوليت همه نهادهاي قانوني، انتظامي و قضايي و بالا بردن سطح جرائم براي مجرمين و فرهنگ سازي توسط رسانه ملي(تلويزيون)و همچنين مراقبت بيشتر توسط صاحبان فيلم در زمان آماده سازي و اكران در سينماها ضروري است.
ضمناً توجه به حقوق مادي و معنوي صاحبان فيلم و سرمايه گذاراني همچون مؤسسات و شركت هاي ويدئورسانه كه متحمل هزينه هاي بسيار زيادي جهت خريد رايت، آماده سازي، تكثير و عرضه فيلم هاي سينمايي مي شوند، توسط دولت و مردم مهم به نظر مي رسد. نكته مهم اينجاست: تا زماني كه در اماكن وابسته به وزارتخانه ها، ارگان ها و سازمان هاي دولتي نظير ايستگاه هاي مترو، فروشگاه هاي زنجيره اي، نمايشگاه هاي مختلف و واحدهاي فرهنگي، فيلم هاي كپي فروخته مي شود و هيچ كس احساس مسئوليت نمي كند، چه طور مي توان جلوي اين حركت ناجوانمردانه را كه به اقتصاد سينماي ايران ضربه محكمي مي زند، گرفت؟
البته انجمن صنفي ويدئورسانه كشور در راستاي سياست هاي معاونت محترم سينمايي و اداره كل همكاري هاي سمعي و بصري وزارت فرهنگ و ارشاد اسلامي راهكارهايي از جمله كوتاه كردن فاصله بين اكران و توزيع ويدئويي فيلم هاي سينمايي و همچنين ارزان كردن محصولات ارژينال با قيمت بسيار پايين و در بسته بندي و طراحي هاي بسيار زيبا را به اجرا گذاشته است و توقع ما اين است مردم شريف از خريد فيلم هاي كپي و غير ارژينال و همچنين فيلم هايي كه فاقد پروانه نمايش وزارت ارشاد هستند جداً خودداري نمايند و مسئولين مؤسسات ويدئورسانه نيز به عنوان سربازان فرهنگي در اين صنف تمام تلاش خود را در اين راستا به كار گرفته اند.
همچنين توجه به اين موضوع مهم است كه از استفاده از حقوق مادي و معنوي متعلق به اشخاص حقيقي و حقوقي بدون اذن و اجازه آنها شرعاً و قانوناً مورد اشكال است، در فرهنگ جامعه ما خريد مال غير از هر نظر مطرود شده براي مثال هموطنان عزيز ما هيچ گاه يك خودرو و يا يك لوازم خانگي سرقتي و امثالهم را نمي خرند و لازم است با اطلاع رساني و فرهنگ سازي در اين زمينه با فيلم  هم اين برخورد را داشته باشند و فيلم هاي كپي شده را نخرند تا با بهترين كيفيت از طريق ويدئورسانه ها با نازل ترين قيمت در اختيارشان قرار گيرد.
البته يكي از راهكارهاي ديگر سهولت دسترسي مردم به محصولات سينمايي است كه با حمايت وزارت فرهنگ و ارشاد اسلامي به زودي در سراسر كشور به تمام كساني كه توانايي عرضه محصولات سينمايي و ويدئويي را دارند توسط انجمن مجوز نمايندگي پخش صادر مي شود. همچنين راه اندازي كيوسك هاي بسيار زيبا جهت عرضه مستقيم محصولات ويدئورسانه ها در شهر تهران و استان تهران در دستور كار ما است كه البته مجوز ارشاد را گرفته ايم و اگر شهرداري تهران و شهرداري هاي مراكز استان ها حمايت كنند اين مهم نيز به زودي اجرايي خواهد شد.ضمناً اين انتظار از مسئولين محترم قوه قضائيه و انتظامي وجود دارد كه با افراد سودجويي كه اخيراً همزمان با اكران فيلم هاي اخراجي ها و مهمان و... را سرقت و در سطح وسيعي از جامعه پخش كرده اند، برخورد قاطع تري صورت دهند.
* دبير انجمن صنفي مؤسسات و شركت هاي ويدئورسانه كشور]]>
</TEXT>
</DOC>
<DOC>
<DOCID>HAM2-860205-088</DOCID>
<DOCNO>HAM2-860205-088</DOCNO>
<ORIGINALFILE>/1386/860205/world/_cinew.htm</ORIGINALFILE>
<ISSUE>چهارشنبه 5 ارديبهشت 1386</ISSUE>
<DATE calender="Western">2007-04-25</DATE>
<DATE calender="Persian">1386/02/05</DATE>
<CAT xml:lang="fa">ادب و هنر.هنر.سینما</CAT>
<CAT xml:lang="en">Literature and Art.Art.Cinema</CAT>
<TITLE>
<![CDATA[سايه روشن]]>
</TITLE>
<TEXT>
<IMAGE>/1386/860205/world/012309.jpg</IMAGE>
<![CDATA[
عزت الله انتظامي
حضور در پروژه هاي تازه
عزت الله انتظامي در هشتاد و چند سالگي همچنان سرحال و قبراق به فعاليت پربارش در عرصه بازيگري ادامه مي دهد. بازيگري كه حضورش از هر فيلمي به آن اهميت مضاعف مي دهد، ميناي شهر خاموش ساخته اميرشهاب رضويان و ستاره مي شود كار فريدون جيراني را آ ماده نمايش دارد. ميناي شهر خاموش در جشنواره بيست و پنجم فجر، چند سيمرغ گرفت كه از جمله مي توان به سيمرغ ويژه اي براي انتظامي اشاره كرد. ستاره مي شود هم پس از نمايش در جشنواره بيست و چهارم، با واكنش منفي برخي تهيه كنندگان سينما، تاكنون امكان اكران عمومي نيافته است.اين روزها صحبت از حضور انتظامي در صورتگران عصر خون كار تازه خسرو سينايي است. سينايي فيلمنامه صورتگران عصر خون را سال ها پيش  نوشته و گويا قصد دارد بر خلاف سنت مألوفش آن را با حضور بازيگران شاخص و شناخته شده جلوي دوربين ببرد.به جز اين مي گويند انتظامي در فيلمي به نام آقاي بازيگر هم ايفاي نقش خواهد كرد.
]]>
<IMAGE>/1386/860205/world/012315.jpg</IMAGE>
<![CDATA[
مسعود كيميايي
ساخت فيلمي خياباني
مسعود كيميايي بعد از دو تجربه در فضاهاي استيليزه در حكم و رئيس، قصد دارد يك فيلم ارزان خياباني بسازد. اين فيلم كه از مضموني اجتماعي برخوردار است، بيشتر لوكيشن هايش در خيابان هاي پايين شهر مي گذرد. به نظر مي رسد بعد از فيلم هاي دشوار، پرهزينه و پربازيگر، كيميايي قصد دارد فيلمي جمع وجور و ارزان از جنس سلطان را مقابل دوربين ببرد؛ فيلمي كه البته هنوز عواملش مشخص نشده است. كيميايي قبلاً از ساخت وصيت  مسموم بر اساس داستاني از ابراهيم گلستان خبر داده بود. او رئيس را نيز آماده نمايش دارد كه در صورت فراهم شدن شرايط آن را به زودي به اكران عمومي درخواهد آورد.
]]>
<IMAGE>/1386/860205/world/012306.jpg</IMAGE>
<![CDATA[
نيكي كريمي
از انگليس به فرانسه
نيكي كريمي كه چند روز پيش خبر داوري اش در جشنواره كن منتشر شد، اين روزها در انگلستان در حال ساخت يك فيلم مستند است. اين بازيگر و كارگردان سينماي ايران پس از ساخت اين مستند، از انگلستان به فرانسه خواهد رفت تا در بخش فيلم هاي كوتاه در كنار ديگر داوران اين بخش به قضاوت بپردازد. كريمي دو سال پيش با يك شب اولين ساخته بلند سينمايي اش در جشنواره كن حاضر بود. فيلم دوم كريمي هم كه چند روز بعد نام دارد تاكنون در جشنواره هاي بين المللي زيادي به نمايش درآمده است. اين در حالي است كه كريمي به عنوان بازيگر هم از چهره هاي فعال سينماي ايران به شمار مي آيد.او در چند ماه اخير در سه  زن منيژه حكمت و زن دوم ساخته سيروس الوند بازي كرد؛ فيلم هايي كه قرار است در سال 86 به نمايش عمومي درآيند. كريمي سال گذشته فيلم متفاوت چه كسي امير را كشت؟ و فيلم پرفروش شام عروسي را بر پرده داشت.
]]>
<IMAGE>/1386/860205/world/012312.jpg</IMAGE>
<![CDATA[
رضا ميركريمي
اكران به همين سادگي در سال 86
در حالي كه گفته مي شد رضا ميركريمي به همين سادگي را براي نمايش در جشنواره بيست و ششم فجر آماده مي كند، اين كارگردان اعلام كرد كه قصد دارد به محض دريافت پروانه نمايش، در اولين فرصت مناسب آن را روي پرده بفرستد. ميركريمي تابستان را زمان مناسبي براي اكران عمومي به همين سادگي مي داند و معتقد است به دليل زمان زيادي كه تا بيست و ششمين جشنواره فيلم فجر باقي مانده، ضرورتي براي حضور در جشنواره وجود ندارد.تدوين و صداگذاري به همين سادگي به پايان رسيده و فيلم هم اكنون آماده نمايش است. اين فيلم به تهيه كنندگي ميركريمي و به عنوان محصولي از سازمان توسعه سينمايي سوره توليد شده است. هنگامه قاضياني و مهران كاشاني بازيگران اصلي فيلم هستند. فيلمنامه به همين سادگي به صورت مشترك توسط ميركريمي و شادمهر راستين نوشته شده است.در خلاصه داستاني كه عوامل فيلم منتشر كرده اند چنين آمده است: فردا براي امير روز مهمي است. او در يك مسابقه بين المللي معماري شركت كرده و بايد در رقابت با شركت هاي خارجي موفق شود. همسر او طاهره به دنبال آن است كه محيط آرامي در خانه برايش ايجاد كند، اما به خاطر سفر دخترشان و مجلس عروسي كه در همسايگي آنها در جريان است، طاهره با مشكلات زيادي روبه رو مي شود.]]>
</TEXT>
</DOC>
<DOC>
<DOCID>HAM2-860205-089</DOCID>
<DOCNO>HAM2-860205-089</DOCNO>
<ORIGINALFILE>/1386/860205/world/_idea.htm</ORIGINALFILE>
<ISSUE>چهارشنبه 5 ارديبهشت 1386</ISSUE>
<DATE calender="Western">2007-04-25</DATE>
<DATE calender="Persian">1386/02/05</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[گفت وگو با دكتر صادق آيينه ونددرباره تمدن و تمدن سازي در اسلام
علم سلطان شماست!]]>
</TITLE>
<TEXT>
<IMAGE caption="طرح: فريد مرتضوي">/1386/860205/world/012300.jpg</IMAGE>
<![CDATA[
وقتي خواست دانشمندان با خواست آموزه هاي قرآني و سنت پيامبر(ص)و ائمه طاهرين انطباق پيدا كند و سلطان علم بر سلطان سياست، حكم براند، انشا ءالله به آن تمدن مطلوب خواهيم رسيد
محمد رضا ارشاد
هنگامي كه از تمدن سخن مي  گوييم، مجموع اختصاصات فرهنگي اي را مدنظر داريم كه به يك استقرار تاريخي و مدني در سرزميني خاص انجاميده و در طول تاريخ خود از پويايي و استمرار حول يك محور بنيادين برخوردار بوده است. از اين رو، تمدن چيني، هندي، ايراني، مصري، يوناني و... همه حول يك محور بنيادين فرهنگي كه جهان شناختي است، مي  گردند و هركدام از ديگري متمايز مي  شود. اما در اين ميان تمدن اسلامي كه درست پس از تمدن هاي يادشده پا به عرصه وجود گذاشت، از چه ويژگي هايي برخوردار بوده است؟ نحوه نگاه آن به هستي و جهان(طبيعت، انسان و جامعه)چيست؟در اين تمدن، علوم مختلف از چه ظهور و بروزي برخوردار بوده اند؟ جايگاه مدنيت اجتماعي در آن چيست؟ معنا و هويت مسلماني در آن چگونه تعريف مي  شد؟ و... كه شايسته ديديم با دكتر صادق آيينه وند؛ استاد تاريخ اسلام در ميان بگذاريم. اگرچه اين بحث قابل گسترش به دوران جديد تمدن اسلامي بود، اما به دليل كمي وقت، لازم ديديم كه تنها با نگاهي تاريخي- فلسفي به ظهور و چگونگي گسترش تمدن اسلامي برخي از مهمترين بنيان هاي آن را بازشناسيم.
***
در بدو پيدايي تمدن اسلامي، تمدن هاي بزرگي چون هندي، مصري، چيني، رومي، ايراني وجود داشتند، كه همگي حول يك محور جهان شناختي مي گرديدند. تمدن اسلامي كه بعدها جايگزين برخي از آنها(يعني تمدن مصري)شد و يا با برخي از آنها(يعني تمدن ايراني)در مقطعي از تحول خود در آميخت، حاصل چه ويژگي هاي جهان شناختي بود و چه تمايزاتي با تمدن هاي همزمان خود داشت؟
در باب پيدايش تمدن ها يا از طريق اخذ و عطا و يا از طريق توليد جديد و يا تجربياتي كه از يكديگر مي گيرند، بايد گفت كه تمدن اسلامي از سه مولفه بنيادين برخوردار است، با اين توضيح كه تمدن اسلامي، تمدني است كه اقتباسي نيست و تاسيسي كامل هم نيست. در واقع تمدن اسلامي حاوي ويژگي  خاصي است و آن، اين كه بخشي از آن تمليكي و بخشي ديگر، تاسيسي و بخشي ديگر اقتباسي و اخذي است.
وقتي كه اسلام ظهور كرد، مطابق با خواست و جايگاه معرفتي اي كه داشت، لازم بود كه ابزارهاي مناسب را براي گسترش آموزه هايش در جهان آن روزگار به دست آورد. بنابراين تمدن اسلامي به بخش هاي تاسيسي دست زد. از اين رو، سلسله علومي را در اسلام مي بينيم كه در واقع خاص تمدن اسلامي است، مثلا علوم خاصي چون فقه، حديث و كلام در حقيقت به عنوان علوم تاسيسي از بستر معرفتي خود اسلام برخاسته اند. از آن طرف، جهان اسلام با تمدن هايي مواجه بود كه آن را احاطه كرده بودند، مثل تمدن بيزانس، تمدن مصري يا تجربه تمدن يوناني كه در اسكندريه بود. در واقع، تمدن اسلامي بخشي از اين تمدن ها را اخذ كرد. در اين زمينه، تمدن اسلامي دوگونه كار كرد:  بخشي از آنها را تمليكي انجام داد، كه آنها را علوم تمليكي گويند؛ يعني در حقيقت به شكلي آنها را در اختيار خود قرار داد كه ديگر نمي توان گفت كه مثلا فلسفه اي كه از يونان گرفته، همان فلسفه يوناني است. بدين معنا كه تمدن اسلامي، آثار يوناني اين فلسفه را زدود و صبغه ديني بدان داد و مطابق با توحيد كرد و آن را در خدمت دعوت و معرفت قرار داد. اين شد كه از آن پس، مي توانستيم بر آن لفظ فلسفه اسلامي را اطلاق كنيم. بخشي ديگر مثل علوم رياضي و پزشكي را تمدن اسلامي اخذ كرد و در جاهايي كه لازم بود، تغييراتي جزيي در آنها داده شد.
در اين زمينه تمدن اسلامي علوم مختلف را از هندي ها، يوناني ها، مصري ها و... گرفت، كه به آنها علوم اخذي مي گوييم. پس تمدن اسلامي سه ويژگي  دارد: 1- تمليكي 2-تاسيسي و 3- اخذي. حتي اگر از بخش فرهنگي و معرفتي تمدن اسلامي بگذريم، در بخش ابزارهاي تمدني و اشكال كاربردي آن نيز اين سه ويژگي را مشاهده مي كنيم. در واقع، يك پشتوانه معرفتي و ديني مسلمانان را به اين سمت سوق داد كه از تمدن هاي مختلف استفاده كنند.
در عين اين كه از اين طريق، مسلمانان با علوم روز آشنا شدند و به جنبه هاي نظري و كاربردي آن آگاهي پيدا كردند؛ اما صبغه فكري خودشان را هم برآنها افزودند.
همان گونه كه در پرسش قبل هم مطرح بود، هر تمدني حول يك محور بنيادين جهان شناختي و اعتقادي مي گردد. به طوري كه آن را از تمدن هاي ديگر متمايز مي كند . مثلا تمدن مصري با آن همه فراز و نشيب هاي تاريخي اش، از يك محور عمده برخوردار بود و آن هم اعتقاد شگفت به زندگي پس از مرگ(البته نه آن كه در تمدن هاي ديگر اين اعتقاد وجود نداشت)، به گونه اي كه همين باور به يك صنعت مرگ در اين تمدن دامن زده بود، يا تمدن ايراني كه بر مبناي نبرد ميان خير و شر سامان يافته بود. حال، به نظر شما تمدن اسلامي حول چه محور عمده جهان شناختي اي سامان يافته بود؟
طبيعي است كه هر تمدني مطابق يك خاستگاه معرفتي و رويكردي كه از دل آن فرهنگي كه آن را همراهي مي كند، برمي خيزد.همان طور كه اشاره كرديد، تمدن هاي يوناني، ايراني، هندي،  مصري و... هر كدام صبغه،  جهت و رويكرد خاصي دارند. تمدن اسلامي از ويژگي هاي زيادي برخوردار است كه از آن ميان دو ويژگي از برجستگي زيادي برخوردار است:
1 - استخدام طبيعت براي كمال انسان
2 - تسهيل امور براي شناخت بيشتر هستي.
هنگامي كه به آثار دانشمندان اسلامي نگاه مي كنيم، متوجه مي شويم كه آنها درصدد آنند تا طبيعت  را به گونه اي تسخير كنند و در اختيار بشر قرار دهند تا وي از آن(طبيعت)بگذرد و به كمالي كه برايش در نظر گرفته شده، برسد.
پس، در واقع ابزارها در خدمت كمال انسان هستند؛ اما در بخش دوم كه تسهيل امور براي شناخت بيشتر هستي است، تسهيل براي آن است كه زمينه هايي فراهم شود تا خود انسان به سادگي، طرق معرفت را بپيمايد و ابزارهايي به دست بياورد تا هم هستي را خوب بشناسد و هم به توحيد برسد و به غايتي كه در دين مراد است، توجه كند. بنابراين، در تاريخ علوم اسلامي  مي بينيم كه دانشمندان اسلامي كتاب مي نويسند يا ابزاري اختراع مي كنند ولي نام خود را نمي برند، زيرا معتقدند كه حداقل به يكي از آن دو غايتي كه ذكر شد، رسيده اند و همين براي آنها كافي بود.
اين دو ويژگي اي كه براي تمدن اسلامي ذكر كرديد؛ يعني كمال انسان و شناخت هستي،  آيا شواهدي در قرآن و سنت پيامبر(ص)هم دارد؟
تمدن اسلامي كاملا برگرفته از قرآن و سنت و سيره پيامبر(ص)و ائمه طاهرين است. دانشمندان اسلامي هم، همين مسير را طي كرده اند. قرآن بر اين نظر است كه انسان بايد طبيعت را تسخير كند، اما تسخيري كه موزون و متناسب باشد تا آن(طبيعت)را بر هم نزند. پس، از آن موزوني اي كه در فطرت طبيعت توسط خداوند نهاده شده، بايد براي به كمال رسيدن انسان و شناخت هستي استفاده كرد. از اين رو، شناخت هستي،  هم براي كمال انسان است و هم براي توحيد. در قرآن آمده كه: قل سيرو في الارض؛ در زمين گردش كنيد و يا در آياتي ديگر كه از تسخير زمين و خورشيد سخن رفته است. بنابراين، خودش بايد قوانين موزون فطري طبيعت را بشناسد و از آنها در جهت نيل خودش به نقطه كمال كه غايت هستي شناسي و در حقيقت توحيد كه غايت يك انسان متعالي است، استفاده كند.
روش يا روش هاي نيل به اين دو غايت مهم در تمدن اسلامي چه بوده است؟
دانشمندان اسلامي روش هاي مختلفي داشتند كه به آنها در كتاب هاي تاريخ علم اشاره شده است، اما عمدتا دانشمندان  اسلامي خدا را محور هستي مي دانستند. بنابراين؛ همه چيز برمحور توحيد مي گرديد.
انسان، كسي است كه بايد از طبيعت به خوبي استفاده كرده تا به آن دو غايت مهم برسد. براي اين منظور، بايد كارش جهت الهي داشته و از قصد قربت برخوردار باشد، نيز طبيعت را تخريب نكند، همنوع خود را تضعيف نكند، خالصانه تلاش كند و از هركس به اندازه توان و نيازش بهره گيري كند. در واقع، كشف طبيعت يك مراسم عبادي محسوب مي شود و علم، خود يك عبادت است.
علم در نظام اسلامي، سلطان و قدرت است. قدرتي كه در علم هست، در سياست و سياستمداران يافت نمي شود. از نظر اسلام، علم قدرت است و كسي كه به اين قدرت دست يابد، بايد ديگران از و ي پيروي كنند. بنابراين هرچه انسان، محوريت هستي را كشف كند و به توحيد برسد، قدرت و سلطه خود را بر دنيا اعمال مي  كند. از اين رو، علم محور قرار مي  گيرد و علما پس از انبيا
قرار مي  گيرند. چون انبيا علم لدني و الهي دارند و با شناخت و تكيه بر وحي، هستي را تفسير مي  كنند. پس دانشمندان با سازوكاري كه براي شناخت هستي به كار مي  گيرند، پيرو انبيا هستند.
انبيا و عالمان به يك نقطه مي  رسند، با اين تفاوت كه انبيا حرف اول را مي  زنند و عالمان حرف آخر را. اگر در كتاب هاي اديان ابراهيمي و قرآن نگاه كنيم، متوجه مي  شويم كه انبيا با يك يقين متكي بر وحي حقايق را براي ما بيان مي  كنند؛ اما دانشمندان پس از رسيدن به سيري كه نتيجه يك پژوهش است، هستي را به ما مي  شناسانند. در واقع علما، پس از طي مراحلي به همان نقطه اي مي  رسند كه انبيا پيشتر رسيده بودند.
اين مفهومي كه جنابعالي از محوريت و بنياد تمدن اسلامي تحت دو ويژگي كمال انسان و شناخت هستي ياد كرديد و براساس آن سلسله مراتبي را در هستي قائل شديد كه پيرو آن، پيامبران، اوليا و دانشمندان به درجات متفاوت مي  توانند به اين شناخت برسند، مرا به ياد تعبيري انداخت كه سنت گرايان(traditionalists)از سنت مراد مي  كنند. از جمله در آراي دكتر نصر، سنت امري است فرازماني، فرامكاني و لايتغير كه هميشه بوده و همواره خواهد بود و آن چيزي جز حقيقت جاري الهي در زنجيره هستي نيست و از اين حقيقت، انسان ها برحسب سلسله مراتبي كه در نزديكي با آن دارند، بهره دارند. آيا اين تفسير شما از تمدن اسلامي و مراتب شناخت هستي، قرائت و تفسيري سنت گرايانه است؟
البته شخصيت هاي مختلف اعم از فيلسوف، دانشمند و عارف از هستي تفسيرهاي مختلفي ارائه داده اند كه زير عنوان نگاه هاي هرمسي، عرفاني و جدلي قابل تقسيم و بررسي است. استاد سيد حسين نصر هم، تفسيري از هستي ارائه كرده اند. مقصود من هيچ كدام از اين تفسيرها نيست.
من يك تفسير واقع گرايانه منطبق بر دين و قرآن و برگرفته از سنت(نه به معناي شريعت و نيز آنچه كه سنت گرايان بر آن تاكيد دارند)از اسلام دارم. در واقع اين گونه تفسير، واقعيت موجودي است كه به تفسير كتاب خدا مي  پردازد و به صورت سيال و جوهري در هر زماني قابل لمس است. اين، همان سنتي است كه در رفتار و گفتار پيامبر(ص)و ائمه وجود داشته
است.
از اين رو، معتقدم كه تفسير كتاب خدا به وسيله سنت پوياي پيامبر(ص)و ائمه طاهرين(ع)صورت مي  گيرد. اين مسئله، ملازمت و همسويي با حركتي دارد كه دانشمندان براي شناخت ابعاد و غايت هستي انجام مي  دهند. اگر بخواهيم اين مسئله را صورت بندي كنيم، به اين شكل در مي  آيد كه هستي براي انبيا و اوليا يكجا تفسير شده و علما در پي آن(تفسير)مي  روند تا آن را كشف كنند. بدين معنا كه خداوند در اختيار پيامبران و اوليا يك علم كلي و به صورت تفسير نهايي براي همه هستي قرار داده است.
دانشمندان به دنبال آن هستند كه در طول زمان، اين را تفسير كنند تا در مراحل گوناگون به كمال برسند. مثلا رسول گرامي خدا(ص)در شب معراج ابتدا و انتهاي هستي را ديد، چيزي كه هيچ رياضيدان و فيلسوفي قادر به درك آن نبوده است. دانشمندان هم تا انتهاي تاريخ تلاش دارند تا اين غايت را كشف كنند.
در واقع معتقديد آنچه كه در تمدن اسلامي ظهور و بروز پيدا كرده، بسط تاريخي آن غايتي است كه در آموزه هاي قرآني و اسلامي صورت بندي شده و با تلاش دانشمندان اسلامي گسترش پيدا كرده است؟
همين طور است، زيرا هم ترتيب زماني و هم درك و اقتضا بر آن مترتب است.
اين تفسير جنابعالي از قرآن و سنت، برخاسته از چه مبناي روش شناختي است؟
من اسلام را براساس واقع و جوهر نگاه مي  كنم، يعني يك اسلام معيار را در نظر مي  آورم. آن اسلام معيار، اسلامي است كه در تاريخ اتفاق افتاده و اتفاق خواهد افتاد. اين اسلام معيار تاريخي با امر واقع، اقتضاي زمان و تطور زمان و مكان سازگار است و از هستي تفسيري جوهري دارد. اين اسلام، از كتاب خداوند، الگوها و نمادها را استخراج مي  كند و در سنت رسول خدا(ص)و ائمه طاهرين، آن نمادها و الگوها را توسط دانشمندان مختلف تفسير مي  كند. علم به قول اميرالمومنين(ع)والاترين فضيلت است. بنابراين، وقتي علم، بالاترين فضيلت است، و نيز از طرفي(علم)قدرت است. جمع اين دو در دانشمندان، تقدس خاصي به علم مي  دهد. اين تقدس براي تفسير هستي مطابق واقع است. همان چيزي كه خداوند خواسته است. همان گونه كه گفتيم، آن جوهر معرفتي اي كه پيامبران درك كرده اند، بايد دانشمندان در زمان به آن برسند. البته طبيعي است كه هيچ گاه دانشمندان به آن كنه درك معرفتي انبيا نخواهند رسيد؛ اما تا انتهاي فهم بشر و تا آخر زمان، دانشمندان بايد تلاش كنند تا عرصه هايي از هستي را بازشناسند. اين غايت تمدن در اسلام است. از طرفي هم، تاريخ در اين نگاه، به معناي رايج آن نيست، تاريخ غايت وجودي امر واقع است.
در اين ميان جايگاه علوم اسلامي چه بود؟
در تمدن اسلامي، يك بخش تاسيسي شريعتي داريم كه به آن علوم بياني نيز مي گويند؛ چرا كه بيان شرع مي كنند. در اين علوم، قواعد و قوانيني بر مبناي عرف و سنن الهي براي پيشبرد امور ملموس و مادي زندگي تنظيم مي شود. در مجموع در تمدن اسلامي سه دسته علوم داريم كه هر كدام از پشتوانه  خاصي برخوردارند؛ دسته اي از پشتوانه معرفتي، دسته اي عرفاني و دسته اي ديگر بياني برخوردارند. پس ما به تعبير برخي از دانشمندان، در تمدن اسلامي، علوم برهاني، بياني و عرفاني داريم.
به نظر شما، در بسط تاريخي اسلام، غلبه با كداميك از علوم سه گانه ياد شده بوده است؟
دانشمندان و پژوهشگران بارها از حركت ناموزون تمدن اسلامي ياد كرده اند و در نتيجه رشد بخش هايي زياد و در برابر بخش هايي ديگر كمتر بوده است. البته ممكن است در برخي از جاها و مواقع تاريخي اين گونه بوده باشد؛ اما اين مسئله معيار مورد قبولي به دست نمي دهد تا از آن به صفت تمدن اسلامي ياد كنيم. از اين رو، ممكن است كه در عصري صبغه شريعت و علوم بياني بيشتر بوده باشد و برعكس در عصري ديگر، غلبه با علوم برهاني و فلسفي.
]]>
<IMAGE caption="عكس: سيد موسي هاشم زاده">/1386/860205/world/012336.jpg</IMAGE>
<![CDATA[
علم در نظام اسلامي، سلطان و قدرت است. قدرتي كه در علم هست، در سياست و سياستمداران يافت نمي شود. پس از نظر اسلام، علم، قدرت است و كسي كه به اين قدرت دست يابد، بايد ديگران از وي پيروي كنند
علت اين مسئله را بايد در شرايط تاريخي حاكم بر عصرها و برهه هاي مختلف تمدن اسلامي جستجو كرد. بي شك، وجود سلسله هاي مختلف و نوع آبشخورهاي فكري هر كدام بر اين مسئله تاثيرگذار بوده است.
گذشته از آن، جهان اهل سنت در يك فضاي خاص فكري و معرفتي بوده و جهان تشيع نيز در فضاي ديگري. اين فضاها، حوزه هاي گوناگوني پديد آورده است. از اين رو - آن گونه كه برخي گفته اند- دقيقا نمي توان گفت كه صبغه تمدن اسلامي فقه و اصول؛ يعني تمدن فقهي است. حال آن كه، در برخي موارد صبغه فلسفي و عرفاني آن قوي تر از موارد ديگر است. به هر حال، شريعت به عنوان اين كه تفسير و تعيين واقع حيات تعامل اجتماعي و حقوقي و مناسبات شأني مسلمانان را مي كرده، از ضرورت وجودي تامي برخوردار بوده است. تمدن اسلامي را نمي توان منقطع از شريعت درنظر آورد.
نكته مهم اين جاست كه دانشمندان تا چه حد در پي انطباق يافته هاي خود با اين امر واقعي و آشكارسازي آن هستند، و به عبارت بهتر؛ تا چه  اندازه با امر واقع حيات اجتماعي، فردي و سياسي مسلمانان در پيوند و انطباق بوده است؟ ديگر آن كه علوم شريعتي تا چه حد استقلال علوم ديگر را پاس مي داشته اند چرا كه از يك دوره رشد علوم عقلي در تمدن اسلامي متوقف مي شود و به نظر مي رسد كه اين بيشتر، به دليل سيطره علوم شريعتي بوده باشد. آيا اين طور نيست؟
اگر منظور اين است كه در برخي جاها فقيهان با فيلسوفان در افتادند و يا محدوديت هايي براي دانشمندان، به وجود آمد، بايد اشاره كرد كه اين مسئله در ميان تمدن ها و اديان ديگرنيز بوده است. بنابراين خاص اسلام نيست؛ اما در برخي از عصرهاي تمدن اسلامي، غلبه شريعت محدوديت هايي براي حوزه هاي برهاني و عقلي ايجاد كرد. از آن طرف هم، گاهي فيلسوفان حملاتي بر فقيهان داشته اند. مثلا در زمان معتصم، كندي حمله سخت و تندي به فقيهان مي كند يا در عصر مامون يا در عصرهاي پس از حمله مغول، حوزه هاي شريعت قوي تر بوده است. پس، اين فراز و نشيب در تمدن اسلامي بوده است، اما يك صبغه يا يك صفت نيست كه بتوان تمدن اسلامي را به آن متصف
كرد.
از سويي ديگر، اگر وزن سنجي كنيم و مثلا كتاب هاي فقهي و كتاب هاي فلسفي و عرفاني، رياضي و تاريخي را با يكديگر بسنجيم، مي بينيم كه كفه ترازو به سمت علوم عقلي و عرفاني است تا علوم شريعتي. يا مثلا كتاب هايي را كه در حوزه تاريخ در تمدن اسلامي نگاشته  شده اند، بررسي كنيم، متوجه مي شويم كه نزديك به 5 هزار مورخ و 12 هزار عنوان تاريخي وجود داشته  است. اين آمار كمي نيست. به ويژه آ ن كه، تاريخ با شريعت كاري ندارد و كار آن بيان واقعيت است. بنابراين، تمدن اسلامي متنوع و گوناگون است. البته جهت گيري هاي فيلسوفان و مسئولان در هر عصري تاثيرگذار بوده است.
اگر چه علوم شرعي متكي به قرآن و سنت پيامبر(ص)و امامان است؛ اما اين فقيه، محدث يا مفسر است كه در نهايت برداشت خود را بيان مي كند. به عبارت بهتر؛ علوم شرعي به نظرات شخصي و منافع مبتني بر آنها، بيشتر جولان مي داده است، تا علوم محض يا علوم برهاني و عقلي كه به حقيقت امور و راي منافع شخصي نظر دارند. حال، چنانچه ملاك را انطباق با امر واقع ساري در هستي(اعم از طبيعت و جامعه)- همان گونه كه شما بيان كرديد- قرار دهيم، به نظر شما كداميك از اين علوم در تمدن اسلامي، در اين جهت راه پيموده
است؟
فقه بيان حقوقي و تعيين مناسبات اجتماعي براساس شرع است و از اين نظر، في حد نفسه مشكل ساز نيست، زماني مشكل آفرين مي شود كه در وراي فقه يا حديث حاكميت و نگرش سياسي اي به قصد استفاده از نظرات فقهي قرار گرفته باشد. نمونه آن، در زمان امويان مشهود بود. امويان براي آن كه به حكومتشان مشروعيت بدهند، به جعل احاديث دست مي زدند. مي دانيم كه مقبوليت شان را از نظام رومي مي گرفتند؛ يعني نظامي كه يك كشيش هم حاكم سياسي است و هم فرمانده نظامي.
امويان براي آن كه اين نظام را با شأن اسلامي سازگار و در كنار آن سنت جاهلي را كه بر عهده 150 ساله ايلاف قريش بود، نيز حفظ كرده باشند، ساختار مقبول مديريتي به آن دادند، اما براي مشروعيت آن، مسئله الخلافه في قريش را مطرح كردند. قريش هم براي آنها، اهل الجزاء و الغناء بود؛ يعني كساني كه مديريت سياسي كافي و لايق داشته باشند و ديگر كساني كه ثروت و امكاناتي در جامعه داشته باشند، يعني خود بني  اميه. بنابراين، امويان، احاديثي از اين دست ساختند. در اين جا فقيهان و محدثاني جعل حديث كردند تا مشروعيت سياسي بني اميه تامين شود.
به هر حال، فقيه مستقلا مي خواهد احكام شرعي را براي مردم بيان كند و از اين نظر مشكلي وجود ندارد. مشكل آن جاست كه بحث كلامي و سياسي شده و در پشت آن حاكميتي سياسي براي اغراض خاصي نهفته باشد. در اين جا، چون فقيهان قدرت فتوا دارند و مهار مردم را در اختيار، لذا مي توانند نقش مهمي ايفا كنند. از اين رو، در طول تاريخ سياستمداران، ممكن است از فقيهان و محدثان در جهت اهداف و اغراض خود استفاده كرده باشند. از اين منظر، خطرناك است. يا در زمان عباسيان، عباسيان براي آن كه سادات حسني را كه از نسل حضرت زهرا(س)بودند از حق ارث محروم سازند، مسئله تقدم حق ارث عمو بر بنت را كه يك سنت جاهلي بود مطرح كردند. بدين معنا كه وقتي پيامبر(ص)از دنيا رحلت كردند، عباس عموي وي زنده بود و لذا او به بردن ارث محق تراست تا دختر پيامبر(ص).
بر همين اساس فقها و محدثان بزرگي در جهت مشروعيت اين حكم كوشيدند و به جعل حديث پرداختند و حتي مكاتب فقهي حول آن شكل گرفت كه مبتني بر وراثت عمو بود. البته فقيهان مستقل در برابر چنين وضعيت هايي ايستادند مثل: احمدبن حنبل، ابوحنيفه، مالك، شافعي و... پس، اين تقصير فقه نيست، تقصير نظام سياسي است كه از آنها سوءاستفاده مي كند.
اشاره كرديد كه فقه در جهت تسهيل امور ملموس و روزانه مسلمانان و تنظيم مناسبات ميان آنها حركت كرده است، از اين منظر، فكر مي كنيد كه فقه تا چه اندازه به پيشبرد مدنيت در تمدن اسلامي و احيانا تاسيس آن و تنظيم روابط ميان مسلمانان مدد رسانده است؟
شكي نيست كه هر حاكميتي كه در طول تمدن اسلامي وجود داشته، امتيازات بيشتري به فقيهان نسبت به فيلسوفان و دانشمندان ديگر داده است.
جامعه مدني هم به خاستگاه حكومت ها برمي گردد. براي مثال، در زمان خلفاي راشدين بسترهاي مدني بهتر بود؛ چرا كه آغاز تمدن اسلامي بود. نيز در اول كار عباسيان تا حدودي بهتر بود. در عصرهاي متاخر، هم به دليل نفوذ علم سالاري در تمدن اسلامي،به نوعي استقلال از حاكميت بيشتر مي شود. هر چه استقلال فقيهان و دانشمندان از حكومت بيشتر بوده، قدرت مدني و حيطه نفوذشان بيشتر بوده
است.
مردم در طول تاريخ اعتماد بيشتري به دانشمندان داشتند تا به حكومت ها. هرگاه اين اعتماد مردم به دانشمندان زياد مي شد و از طرفي هم استقلال دانشمندان از حكومت ها رشد مي گرفت، جوامع مدني رشد بيشتري مي يافت. مثلا عصر مماليك در قرن هفتم و هشتم هجري، اوج تمدن اسلامي است. در اين دوران هزاران مدرسه وجود دارد كه صدها دانشمند، فقيه و مفسرزن در آن جا نفوذ دارند. اين مسئله، نشان مي دهد كه علم در آن سامان كاملا مدني شده بود. هر چه علم مستقل ترباشد، مدني تر
مي شود.
در قلمرو تمدن اسلامي، يك مسلمان، مسلمان بودن خود را چگونه تعريف مي كرد و چه معنايي از مسلماني خود مراد مي كرد؟
هر مسلمان، چه در حوزه دارالاسلام و چه در حوزه دارالحرب، دو ويژگي عمده بايد داشته باشد: 1-مردم را به توحيد بخواند(اعلاي كلمه الله)و 2-به همه انسان ها به عنوان انساني كه مستحق مرحمت و رحمت هستند، نگاه كند؛ يعني هيچ مسلماني نبايد بغض و كينه اي نسبت به مسلمانان ديگر داشته باشد. حال اگر، كفار و مشركان به دارالاسلام حمله كردند، بر اين مسلماني كه به آنها مهرورزي هم دارد، واجب مي شود كه به دفاع از هويت ديني و فكري خود بپردازد و با آنها بجنگد. پس، مسلمان انساني است كه عزت دارد كه هم خودش را و هم هويت ديني اش را حفظ مي كند. يك مسلمان هم بايد ديگران را به رشد و فلاحي كه خودش رسيده، دعوت كند و به آنها راه درست را نشان دهد، البته بدون خشونت ورزي و تهديد. البته در تاريخ اسلام يك دسته فتوحات داريم كه بيرون از جزيره انجام مي شده است. بسياري از فقها با اين فتوحات موافق نبودند و بحث  هاي زيادي در اين زمينه در تاريخ اسلام وجود دارد.
در سامان دهي به اين هويت مسلماني، نقش كداميك از علوم بياني(تشريعي)، عقلي و عرفاني پررنگ تر بوده است؟
ريشه تاريخي هويت يك مسلمان از دين نشات مي گيرد و مناسبات شأني وي با جهان خارج و داخل؛ يعني ارتباط با همنوعان و مسلمانان ديگر را فرهنگ ديني تامين مي كند. در تاريخ تمدن اسلامي مي بينيم كه يكبار حاكمان سر كارند و بار ديگر فقيهان و دانشمندان. از اين رو - همان گونه كه اشاره شد- شاهد فراز و نشيبي در تمدن اسلامي هستيم. براين اساس، تعريف ثابتي را نمي توان از هويت مسلماني ارائه داد؛ اما يك چيز آن ثابت است و آن اين كه همه مسلمانان بر حسب نگرش ها و انديشه هاي متفاوت از سنتي گرفته تا متحول خيلي فلسفي، همه به يك چيز وابسته اند و آن اتصال به دارالاسلام است و از سنت و قرآن تغذيه مي كنند و به آنان باورمندند. از اين رو، اگر مسلمانان از قرآن و سنت انقطاع پيدا كنند، ديگر مسلمان نيستند. بنابراين هويت بخشي ما از قرآن و سنت است و زبان عربي، زبان رسمي دين اسلام است.
البته، محوريت زبان عربي به عنوان زبان رسمي عالم اسلام، نبايد بهانه به دست برخي متعصبان بدهد و اصطلاحاتي از قبيل تمدن عربي رايج شود. وقتي از arabic languages سخن مي گوييم، فرهنگ دين اسلام مدنظر است، مقصود زبان عربي نيست يا اگر گفته مي شود؛ الحضاره العربيه مقصود الحضاره الاسلاميه(تمدن اسلامي)است.البته شكي نيست كه شايد برخي از عرب هاي معاصر كه درك دقيقي از مسائل نداشتند، زبان عربي را در مقابل زبان هاي ديگر قرار داده اند. بايد در برابر اين مسئله ايستاد. در مقابل، بايد گفت كه فرهنگ اسلامي، فرهنگي است متنوع با زبان ها و قوميت هاي مختلف كه همگي انتماع به اصل اسلام داريم و اعتزاز داريم؛ ولي اين فرهنگ عربي نيست.
در مجموع فكر مي كنيد كه آنچه كه در تمدن اسلامي ظهور و بروز يافته است، با ذات و واقع اسلام - به بيان خودتان- تا چه اندازه مطابقت دارد؟
در واقع مي توان گفت كه آنچه در تمدن اسلامي پيدا شده، صددرصد همان چيزي نيست كه در آموزه هاي اسلامي منظور بوده است اما؛ بعضي وقت ها از چهل تا هفتاد درصد به آن نزديك شده ايم.
اين معيار را از كجا به دست آورده ايد؟
از روي سنجش مناسبات عصرها و نسل ها و آثار و توليدات تمدني و علمي و انطباق آنها با قرآن و سنت درمي يابيم كه چه اندازه با آن فاصله داشته ايم.
به نظر شما چگونه مي توان آن ذات اسلام را صورت تحقق بيشتري بدهيم؟
زماني مي توان آن را تحقق بخشيد كه دانشمندان ما خالصانه در جهت آن اهداف الهي اي كه براي تمدن سازي و توليد علم منظور است، حركت كنند. وقتي خواست دانشمندان با خواست آموزه هاي قرآني و سنت پيامبر(ص)و ائمه طاهرين انطباق پيدا كند و سلطان علم بر سلطان سياست، حكم براند، انشا ءالله به آن تمدن مطلوب خواهيم رسيد.
هر تفسيري از هستي، علم نيست
تفسير واقع گرايانه بدين معنا است كه در پس هر حادثه و حقيقتي، يك پديده معرفتي مي  بينيم. شناخت آن پديده معرفتي، كار فيلسوف، رياضيدان، حكيم، محدث، فيزيكدان، موحد و... است. اگر آن پشتوانه معرفتي را با طبيعت امر واقع كه جاري است، انطباق دهيم، يك كار دانشمندانه و محققانه كرده ايم.
در واقع، با اين كار، محوريت يك جوهر سيال، محرك و غيرپنهان را توسط علم آشكار كرده ايم. ماكس پلانك و انيشتين گفته اند كه آن چيزي كه دين در آغاز گفته، ما در آخر كارمان به آن رسيديم. بنابراين، هيچ دانشي از معرفت و پشتوانه معرفتي هستي تهي نيست.
دانشمند كسي است كه پشت و پس پرده هستي را به يكديگر ربط دهد. بنابراين، هر تفسيري از هستي، علم نيست. هر دانشمند واقعگرا در هر شعبه از علم، وقتي بخواهد آن حقيقت پنهان را به ظاهر جهان هستي ربط دهد، در نهايت يك موحد خواهد شد، چرا كه اسرار را مي  بيند. اين، يك ايده آليسم نيست، يك حوزه معرفتي جهان شناختي است؛ جهان آشكار و جهان پنهان. جهان آشكاري كه بدون آن جهان پنهان نمي تواند حركت كند و پنهاني كه از همه آشكارتر است و تنها يك دانشمند مي  تواند آن را بازشناسد. پس علم، كشف قوانين پنهان هستي است.
ما ممكن است كه به يك سلسله علوم دست يابيم، اما وقتي آن علوم از آن پشتوانه معرفتي برخوردار نيست، ما را به جايي نمي رساند و در نهايت متلاشي مي  شود. از اين رو، دانشمندان با كشف قوانين جهان پنهان، آنها را براي ما به گونه اي فرموله مي  كنند كه رستگاري دو جهان را در پي داشته باشد.
دانشمندان اسلامي به اين سمت حركت مي  كردند و در واقع حقيقت تمدن اسلامي بر اين اساس استوار بود.]]>
</TEXT>
</DOC>
<DOC>
<DOCID>HAM2-860205-090</DOCID>
<DOCNO>HAM2-860205-090</DOCNO>
<ORIGINALFILE>/1386/860205/world/_idea.htm</ORIGINALFILE>
<ISSUE>چهارشنبه 5 ارديبهشت 1386</ISSUE>
<DATE calender="Western">2007-04-25</DATE>
<DATE calender="Persian">1386/02/05</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[نگاه درباره علم اسلامي
علم بومي؟]]>
</TITLE>
<TEXT>
<![CDATA[سيد باقر مير عبداللهي
دين در تمام جلوه هاي خود همواره از موضوعات بحث برانگيز در آثار بسياري از متفكران بوده است. كمتر فيلسوفي را مي توان يافت كه از جهت و منظر خاصي(سلبا و ايجابا)به اين مهم نپرداخته باشد. شايد يكي از دلايل اهميت اين موضوع اين باشد كه دين، برخلاف بسياري از مفاهيم ديگر كه بيشتر جنبه نظري و ذهني دارند و تنها با گذشت زمان و تكامل توانايي عقلي بشر قابل حصول و تبيين هستند، امري است كه از همان آغاز زندگي انساني و به نحوي كاملا پيشيني و در عين حال انضمامي(اگر نگوييم فطري)، در وجود انسان ريشه دوانده و زندگي او را شكل مي دهد؛ به گونه اي كه مي توان اذعان داشت كه دين قبل از آن كه در ساحات نظري فكر بشري، موضوع تامل واقع شود، به معنايي بنيادي تر و به لحاظي وجود شناختي، زمينه و بستر بودن انسان را چه به لحاظ تاريخي و چه شخصي - در عالمي كه به سر مي برد، بر مي سازد و در واقع امري است كه از بطن حيات درگيرانه او با عالم
بر مي خيزد.
البته اين سخن به اين معنا نيست كه آدمي همواره حضور اين ساحت متعالي را در مي يابد و امور زندگي اجتماعي و احيانا نظري خود را در پرتو آن جهت مي دهد. چه بسا متفكراني بوده اند و هستند كه دين را امري متعلق به گذشته و به مثابه لحظه تاريخي خاصي كه بايد از آن عبور مي شد، تلقي مي كنند و در نتيجه، حياتي صرفا عقلاني را، كه با خروج تاريخي و تدريجي از دين حاصل شده است، دستاورد مهم بشري تلقي مي كنند كه بايد براي حفظ و گسترش آن از هيچ كاري و از هيچ روشنگري اي دريغ نكرد.
چنان كه گفته شد، نسبت آدمي با دين، غيرمستقيم و با فاصله نيست كه با مشاهده گري و نظر ورزي فارغ از تجربه قبلي بتوان اولا
و بالذات حكم به نفي يا حتي اثبات آن داد. اما اين گفته باز بدين معنا نيست كه چنين عملي از سوي نظريه پردازان و فيلسوفان دين صورت نگرفته باشد و اتفاقا آن جا كه به بسترهاي وجودي نسبت آدمي با دين اهتمام نشده است، حاصل كار حتي در مواقعي كه بر وفق و در طريق اثبات دين گام برداشته شده، چيزي جزگزاره ها و صورت بندي هاي محض و نظري عاري از معنا نبوده است؛ معنايي كه، خود، حاق و باطن اديان بوده و تكيه گاهي كه با ابتناي بر آن، راه گذر از كثرت مداري ها و نسبي گرايي هاي برآمده از ظواهر شريعت مدار به ديالوگ و هم سخني هاي وحدت بخش مبتني بر ايمان و عرفان هموار مي شود. اين خود مي تواند به لحاظ كاركردي و عملي، نتايج سودمندي را براي رستگاري نوع بشر در اين عصر پر از پراكندگي و سرگشتگي به بار آورد.
نظر به چنين اهميتي است كه تكرار و بازگويي مباحث ديني نه تنها عملي ارتجاعي و كهنه تلقي نمي شود، بلكه طرح اين قبيل موضوعات را شايسته بارها و بارها تامل و تدقيق مي سازد. در اين ميان علم به عنوان يكي از مهمترين دستاوردهاي فكر بشري، كه داعيه پاسخگويي و رفع بسياري از نيازهاي حياتي انسان را دارد، نمي تواند هيچ نسبتي با دين نداشته باشد؛ چراكه دين نيز از ساحت و منظري ديگر خود را پاسخگوي همين انتظارات مي داند؛ بنابراين، مواجهه علم و دين و شرح و تبيين به نسبت اين دو اهميتي والا مي يابد.
اما فراتر از اين تئوري پردازي ها كه مي تواند در حكم مقدمه اي براي اتخاذ موضع در باب علم ديني باشد، آن چه مهم تر است وضع موجود است و راه برون رفت از بحران هاي آن. بسياري معتقدند كه اساسا ما مشكلي به نام علم اسلامي نداريم و تشويق و ترغيب اسلام به علم آموزي همه مشكلات را حل كرده
است.
نتيجه اين سخن البته نادرست و تنگ نظرانه است. دست كم به اين دليل كه امروزه مي بينيم در بسياري از محيط هاي اسلامي، آشنايي جوانان با علوم غربي، در ايدئولوژي آنان تاثير زيانبار گذاشته است. اين وضعيت كه مي توان از آن با عنوان بحران نام برد، مسبوق به سابقه اي چند صد ساله است و به بحث دراز دامن نسبت ميان اسلام و علم مدرن
باز مي گردد.
در اين ميدان، جامعه اسلامي تجربه هايي مانند سيد جمال الدين اسد آبادي، عبده، آتاتورك، ملي گرايان، مدرنيست ها، وهابيت، روشنفكران و... را در پشت سر دارد. با اين تجربه هاي رنگارنگ و با توجه به ضرورت ها و امكانات موجود، پيش از همه، روشنفكران ديني(به شرط آن كه از دعواهاي خانگي خود دست بردارند)اين وظيفه را بر دوش خود احساس مي كنند كه علم اسلامي - يا بگوييد ميراث علمي مسلمانان - را به گونه اي بازسازي و تدوين كنند كه به مثابه نوع ويژه اي از نگاه مسلمانان به طبيعت جلوه كند، نه به عنوان بخشي از تاريخ علم غربي. سخن اين است كه هر تمدن، دانش ويژه خود را دارد. پس آن چه آن را علم اسلامي مي ناميم، دست در توبره تمدن اسلامي دارد و از آ نجا كه هر تمدن ارزش هاي خاص خود را تبليغ مي كند، تمدن اسلامي نيز روش علمي اي را پيش مي نهد كه ويژه خود است.]]>
</TEXT>
</DOC>
<DOC>
<DOCID>HAM2-860205-091</DOCID>
<DOCNO>HAM2-860205-091</DOCNO>
<ORIGINALFILE>/1386/860205/world/_litew.htm</ORIGINALFILE>
<ISSUE>چهارشنبه 5 ارديبهشت 1386</ISSUE>
<DATE calender="Western">2007-04-25</DATE>
<DATE calender="Persian">1386/02/05</DATE>
<CAT xml:lang="fa">ادب و هنر.ادبیات</CAT>
<CAT xml:lang="en">Literature and Art.Literature</CAT>
<TITLE>
<![CDATA[گزارشي درباره برنده شعر جايزه پوليتزر 2007
نگهبان بومي]]>
</TITLE>
<TEXT>
<IMAGE>/1386/860205/world/012330.jpg</IMAGE>
<IMAGE>/1386/860205/world/012324.jpg</IMAGE>
<IMAGE>/1386/860205/world/012327.jpg</IMAGE>
<![CDATA[
جايزه ده هزار دلاري پوليتسر(كه در اينجا پوليتزر تلفظ مي شود)سال 2007 ميلادي به مجموعه شعر نگهبان بومي سروده خانم ناتاشا تره ته وي تعلق گرفت. اين كتاب 51 صفحه اي را انتشارات هوتون مفلين منتشر كرده است.
هيأت داوران خانم ها سينتيا هانتينگتن و كلوديا امرسون(كه برنده پوليتسر سال گذشته بود.)و آقاي رافائل كمپو، كتاب خانم تره ته وي را از كتاب هاي جمهوري شعر سروده مارتين اسپادا و كاخ استنطاق سروده ديويد ووجان برتر دانسته اند.نوشتار زير درنگي دارد بر زندگي شاعر شعرها و كتاب برنده پوليتزر امسال.
سيد احمد نادمي
1 - يك جايزه
جايزه پوليتسر يكي از معتبرترين جوايز آمريكايي است كه به روزنامه نگاران، عكاسان، موسيقيدانان، نويسندگان رمان، شاعران و نمايشنامه نويسان اين كشور توجه دارد.
مبدع اين جايزه، جوزف پوليتسر كه در سالهاي پاياني قرن نوزده و نخستين سالهاي قرن بيست، روزنامه هاي نيويورك ورلد و سنت لوئيس پست ديسپچ را منتشر مي كرد، يكي از مهمترين شخصيت ها در تاريخ ژورناليسم آمريكايي است. او اولين كسي است كه آموزش ژورناليسم را در سطح دانشگاهي مطرح كرده است. طبيعي است كه توجه جدي تر بنياد پوليتسر در اهداي جوايز به ژورناليسم باشد و برندگان اين جايزه در شاخه هاي مختلف ژورناليسم بيشتر در يادها بمانند تا نويسندگان و موسيقيداناني كه اين جايزه را تصاحب مي كنند. به همين سبب ارزش ادبي اين جايزه به مراتب پايين تر از جايزه هاي نوبل و يا حتي، بوكرز است. اما كمترين خاصيت اين جايزه(مانند اغلب جوايز ادبي در كشور ما)آشنايي با يك نويسنده است. خانم ناتاشا تره ته وي را ما از طريق اين جايزه شناختيم.
2 - يك شاعر
ناتاشا تره ته وي در 1966 در گالفپورت مي سي سي پي به دنيا آمده است و از دانشگاه هاي هالينز و ماساچوستز در رشته شعر مدرك گرفته است.
اولين كتاب او كار خانگي(منتشر شده در سال 2000)را خانم ريتا داو(شاعر تحسين شده آمريكايي كه پيش از آن ملك الشعراي كنگره و از برندگان همين جايزه پوليتسر بوده)برنده جايزه شعر كيوكينم براي اولين كتاب يك شاعر آفريقايي - آمريكايي اعلام كرد. اين كتاب در سال 2001 جايزه انستيتوي هنر و ادب مي سي سي پي و جايزه ليليان اسميت را هم به دست آورد.
دومين كتاب ايشان، افلياي بيلوك در سال 2002 منتشر شد. اين كتاب نيز، جايزه انستيتوي هنر و ادب مي سي سي پي را تصاحب كرد و از نامزدهاي نهايي جوايز آكادمي شاعران آمريكا و جايزه لنورمارشال و جمزلافلين بود.
جايزه پوليتسر امسال، به سومين كتاب خانم تره ته وي يعني نگهبان بومي تعلق گرفته است. خانم ناتاشا تره ته وي از اعضاي هيأت علمي(پژوهشي)بنيادهاي گوگنهايم و راكفلر و دانشگاه  هاروارد است و در دانشگاه هاي آبرن، كاليفرنياي شمالي و دوك تدريس كرده و مي كند. ايشان عضو دارك روم كالكيتو  و داراي كرسي پروفسوري در ادبيات خلاق در دانشگاه اموري است.
3 - يك شعر
شعر دورگه گي(اختلاط نژادي)را از كتاب نگهبان بومي به دو دليل براي ارائه نمونه اي از شعرهاي اين كتاب انتخاب و گزارش كرده ام. يكي اين كه به خوبي منظر شاعرانه اين كتاب را روشن مي كند و ديگر اين كه شعر دو رگه گي از قالب ghazal كه از شكل غزل فارسي اخذ شده است استفاده مي كند. اين قالب شعر انگليسي به شكل غزل  فارسي توجه دارد و نه به تغزل آن. سطر اول و سطرهاي زوج شعر با يك قافيه(و در اينجا، رديف مي سي سي پي )بسته مي شود.(گاهي در سطر اول از قافيه استفاده نمي شود.)
دو رگه گي
در 1965، والدين من، دو قانون ايالت مي سي سي پي را نقض كردند
به اوهايو رفتند كه ازدواج كنند، برگشتند به مي سي سي پي
از رودخانه گذشتند تا برسند به سينسيناتي شهري كه نامش با صداي sin(گناه)
شروع مي شود، با صداي mis(خط)شروع مي شود مي سي سي پي
سال بعد رفتند به كانادا؛ از همان مسيري كه بردگان رفته بودند؛ قطار
لعاب زمستان را مي بريد، دور مي شد از مي سي سي پي
جو كريسمس - كه فاكنر نوشتش - زمستان به دنيا آمد، مثل مسيح اسمش را
از روزي كه به يتيم خانه فرستادنش گرفت، نژادش نامعلوم است در مي سي سي پي
پدرم جنگ و صلح را مي خواند وقتي اسم من را انتخاب كرد
من حوالي عيد پاك به دنيا آمدم، 1966، در مي سي سي پي
وقتي سي و سه ساله شدم، پدرم گفت: اين سال مسيحي توست -
تو در همان سني كه مسيح در آن مرد بهار بود، تپه ها سبز بودند در مي سي سي پي
من بيشتر از جو كريسمس مي دانم. ناتاشا يك اسم روسي است -
گرچه من روس نيستم - معني اش مي شود  بچه مسيحي، حتي در مي سي سي پي
4 - يك كتاب
اسم كتاب، يعني native guard از واحدي از سربازان سياهپوست كه وظيفه نگهباني از زندانيان اتحاديه در زمان جنگ داخلي آمريكا را به عهده داشتند گرفته شده است.
داريل لورنزو ولينگتون در مروري كه در 16 آوريل 2006 در واشنگتن پست بر اين كتاب و زير عنوان اسارت من، آزادي من نوشته است چنين گفته: وروديه كتاب نگهبان بومي   ناتاشا تره ته وي به من مي گويد كه او از مادري سياهپوست و پدري سفيدپوست در گالفپورت ايالت مي سي سي پي به دنيا آمده است. استنباط منطقي من(با فرض اين كه من شعرهاي كتاب، خود شاعر است)اين است كه در سال هاي شكل گيري شخصيت او، مشكلات مرتبط با مواريث دو نژادي اش، توسط باقيمانده و مرده ريگ هاي سركوب گري، در تاريخ تاريك و پنهان ايالت مي سي سي پي وخامت بيشتري يافته است. يك شاعر جوان در كشمكشي اقليمي در مواجهه با گذشته اش، چگونه بايستي پذيرش هويت خود را بپذيرد؟
معضل شخصي تره ته وي مي بايست ناهنجار و سرشار از عواطفي آشفته و اضطراب هايي در خاطره مانده باشد. چنين پس زمينه اي مي تواند اغلب مردم را در سكوتي تحقيرآميز غرق كند. اما از نگاه ادبيات، آيا اين نوع از دردهاي رشد يافته بي ارزش اند؟ [پاسخ شاعر منفي است.]
شايد، بايد به تقدير غريب اين شاعر غبطه بخوريم. نه فقط از اين روي كه تره ته وي سخن گفتن را به جاي سكوت برگزيده، بل به اين دليل كه انتخاب او، بيان خويشتن به وسيله شعر است. او با اين مصالح موروثي به سادگي مي توانست به خاطره نگاري يا مقاله نويسي روي آورد، اما او از موهبت اصيل شكل هاي شعري برخوردار است و درگيري عميق او با زبان، شاعري حقيقي را ساخته است.
در كتاب نگهبان بومي، تره ته وي، تاريخ مدفون ايالات جنوبي را تا نقطه اي كه روايت شخصي اش آغاز مي شود، پي مي گيرد...
مكسين كامين درباره اين كتاب گفته است:
مرثيه اي در بزرگداشت مادر، خويشتنداري اي بي نظير را نشان مي دهد، در اشعار اتوبيوگرافيكش مهارت تره ته وي عالي است.
پانتومي درباره كوكلس كلان ها، غزلي در باره اختلاط نژادي، و مرثيه اي بيست و چهار سطري و مقفا براي سربازان سياهپوست شيپ آيلند تره ته وي يك ناجي  است. رادني جونز درباره نگهبان بومي نوشته است:
طي چند روز، ناتاشا تره ته وي پيكره اي كوچك از شعري تقريباً بي عيب آفريده است... او از يك تجربه امتزاج نژادي، بدون قرباني كردن هيچ ميراثي، هنري يكّه را قوام بخشيده است.
و سرانجام ديويد مدن گفته است:
ناتاشا تره ته وي، نگهبان بومي ماست...]]>
</TEXT>
</DOC>
<DOC>
<DOCID>HAM2-860205-092</DOCID>
<DOCNO>HAM2-860205-092</DOCNO>
<ORIGINALFILE>/1386/860205/world/_litew.htm</ORIGINALFILE>
<ISSUE>چهارشنبه 5 ارديبهشت 1386</ISSUE>
<DATE calender="Western">2007-04-25</DATE>
<DATE calender="Persian">1386/02/05</DATE>
<CAT xml:lang="fa">ادب و هنر.ادبیات</CAT>
<CAT xml:lang="en">Literature and Art.Literature</CAT>
<TITLE>
<![CDATA[شعر امروز]]>
</TITLE>
<TEXT>
<IMAGE>/1386/860205/world/012321.jpg</IMAGE>
<![CDATA[
چند شعر كوتاه
كريم رجب زاده
1 - به خوان دوم نرسيده
قهوه  خانه تعطيل شد
حالا رستم / اميرارسلان مي خواند،
سهراب هري پاتر!
2 - تمام دارايي دارا
به مويي بند است،
دل من به تو
سارا ! از كتاب هاي دبستان بيرون بيا
تو ديگر بزرگ شده اي
3 - بابا، آب داد
بابا، نان داد
ما بزرگ شديم و نقش بابا را
بازي كرديم / اما بابا را فراموش كرديم!
براي سهراب سپهري
محمدرضا سهرابي نژاد
به درخانه تاريكت / نرم و آهسته رسيدم از راه
خواب بودي تو، مزاحم نشدم
پشت در‎/ سبدي از احساس
شيشه اي از قمصر‎/ و چراغي روشن
وانهادم، رفتم / خواب سبزت خوش باد!
پاي كدام خاطره؟
سيدعلي ميرباذل
در اين حوالي / تشنگي ام را باران مي شدي
و من اندوهت را آواز
كجا رفتي، / كجاي جهان؟
نگران توام / نگران غربت تو
نمي دانم / چشم هايم هنوز
بر گيسوان توست / هنوز باراني هايم را...
راستي اشك هايت را / پاي كدام شعر مي ريزي؟
پاي كدام خاطره؟
مي خواهم كمي با تو / به تماشاي كبوترها بروم
به تماشاي شعله ها و سوختن ها
نگران توام / نگران گيسوان تو / كه آن روز به باران سپري
و باران به من / و من به... / نمي دانم اين هرزه  بادها
از جان من چه مي خواهند؟!]]>
</TEXT>
</DOC>
<DOC>
<DOCID>HAM2-860205-093</DOCID>
<DOCNO>HAM2-860205-093</DOCNO>
<ORIGINALFILE>/1386/860205/world/_litew.htm</ORIGINALFILE>
<ISSUE>چهارشنبه 5 ارديبهشت 1386</ISSUE>
<DATE calender="Western">2007-04-25</DATE>
<DATE calender="Persian">1386/02/05</DATE>
<CAT xml:lang="fa">ادب و هنر.ادبیات</CAT>
<CAT xml:lang="en">Literature and Art.Literature</CAT>
<TITLE>
<![CDATA[گفت و گو
عشق به آيينه تجلي خداوند
همراه باقربان وليئي سراينده ترنم داوودي سكوت]]>
</TITLE>
<TEXT>
<IMAGE>/1386/860205/world/012333.jpg</IMAGE>
<![CDATA[
سميه رشيدي
گاه گاه مي شنويم كه دوران غزل و غزلسرايي به پايان رسيده است و شايد گاه با خواندن برخي شبه غزل ها!، اين امر بر ما مشتبه مي شود، اما از آنجا كه نمي توان براي همه چيز حكمي كلي صادر كرد، در اين مجال شاعر غزلسرايي معرفي خواهد شد كه اشعارش مي تواند ما را به زنده بودن غزل، اميدوار كند.
ترنم داوودي سكوت، سومين مجموعه شعر قربان وليئي است كه در نيمه دوم سال85 توسط انتشارات نيستان به چاپ رسيده است. گزيده شعر معاصر نيستان شماره 83 و گفتم به لحظه نام تو را جاودانه شد مجموعه هاي پيشين او بودند. ترنم داوودي سكوت، شامل 121 غزل است كه 80 غزل آن شعرهاي جديد و مابقي منتخبي از دو دفتر قبلي وي است. شعرهاي قربان وليئي انگار كشف و شهود و معاشقه با هستي و كائنات و ذات باري است و هر يك از غزل هاي اين مجموعه كه آخرين سروده هاي اوست، دنيايي است به شناخت و عشق به هستي و آفريدگار او. يكي از ويژگي هاي اين مجموعه آن است كه اشعار، تعمق و تفكر خواننده را مي طلبد و چون نتيجه مكاشفه شاعر است، مخاطب را نيز در اين مكاشفه، با خود همراه خواهد كرد. قربان وليئي شعر را به خوبي مي شناسد و با ادبيات كهن كشورش به خوبي آشناست. دليل اثبات اين مدعا، شعرهاي خود اوست. انتخاب صحيح قالب غزل براي بيان اين مفاهيم، برگزيدن درست و به جاي اوزان عروضي، دقت در گزينش واژگان و ساير عواملي كه شعر را قوت و مايه مي بخشد و مهمتر از تمام عوامل فني، زبان بي آلايش و ساده و در عين حال غني و محكم وي در كنار مفاهيم عالي و عميق، اشعار او را دلپذير و جذاب كرده است. گفت و گويي كه در پي خواهد آمد، به بهانه چاپ كتاب جديد او ترنم داوودي سكوت است...
سكوت، پنجره، دريا، فقط تماشا كن
ورود رود به ژرفا، فقط تماشا كن
وفور سرخي و سبزي، وقوف ناب نسيم
سماع عرشي افرا، فقط تماشا كن
به رنگ سيب و انار و بهار آمده است
حقيقت است نه رؤيا، فقط تماشا كن
بسيط خاك لبالب شده است از كلمات
و باغ، رقص الفبا، فقط تماشا كن
نزول ذات قناري، به روي داوودي
هزار آيه آوا، فقط تماشا كن
به حرف آمده گل با بلاغتي قدسي
نه استعاره، نه ايما، فقط تماشا كن
مرا مرا بستاييد هر طرف جاري است
ظهور كرده در اشيا، فقط تماشا كن
وزيد و برد مرا تا... رسيده ام، هاها
به رقص آمده ام با... فقط تماشا كن
* چرا غزل و چرا تمام مجموعه غزل؟
- دليل اينكه تمام شعرهاي اين مجموعه غزل است و قالب ديگري در اين كتاب و كتاب هاي قبلي من مشاهده نمي شود، اين است كه به نظر من غزل براي بيان تجربيات متراكم، عميق و درآميخته با هيجان، به ويژه تجربه هاي معنوي، مناسب ترين قالب است و در غزل حافظ و مولوي و تا حدودي در غزل هاي عطار امتحانش را پس داده است كه براي بيان تجربه هيجاني- معنوي قالب مناسبي است. چرا كه قالب غزل هم جنبه معرفتي و هم جنبه عاطفي و حسي بسيار قوي دارد و شايد دليلش اين است كه من جز غزل به ندرت سراغ قالب هاي ديگر رفته ام. نكته ديگر اين كه قالب غزل، قالب ويژه و برتر زبان فارسي است و تا حدودي تمامي اضلاع و ابعاد فرهنگي، ديني و معرفتي ما در آن قابل مشاهده است. به عقيده من تئوري عرفاني وحدت وجود يا وحدت در كثرت و كثرت در وحدت در اين قالب كاملاً تجلي پيدا كرده است. يعني يك حس واحد و وحدت ارگانيك در حس و عاطفه و كثرت در تصاوير و زاويه هاي نگرش به مفهومي كه غزل بيان مي كند، مشاهده مي شود. كم بودن ابيات غزل و فشردگي آن نيز تناسب بسياري دارد با دريافت هاي حسي و معرفتي شاعر از جهان.
* شما به عنوان آفريننده اين مجموعه فكر مي كنيد چه حس قابل لمسي را براي مخاطب در دسترس آورده ايد؟
- در پاسخ به سوالتان من بيشتر حرف هاي دوستان را كه در مورد اين مجموعه گفته شده است، بدون در نظر گرفتن اين مطلب كه گفته هاي ايشان مدح است يا ذم و البته بخشي از آنها را نيز قبول دارم، نقل مي كنم. هم به لحاظ تعداد غزل ها و هم به لحاظ محتوايي، حال و هواي غزل ها واحد است. در حقيقت تنوعي كه در مجموعه هاي ديگر هست، در اين كتاب وجود ندارد و 80 تا 90 درصد غزل ها توحيدي هستند و غزل هاي نيايشي و تعدادي نيز غزل هايي در ستايش معصومين مانند امام حسين(ع)و امام علي(ع). به همين دليل درصد بالايي از كتاب نيايشي است و توحيدي، منتها به اين شكل كه صراحت چنداني ندارد. چون دغدغه من همين بود و در واقع شعر و غزل براي من يك گفت وگوي دروني است؛ گفت و گو با خودم.
* و چرا ترنم داوودي سكوت؟
- كلمات سكوت، هستي، آينه و... از كلمات كليدي هستند كه در اين مجموعه بسيار تكرار شده و از بسامد بالايي برخوردارند. عنوان كتاب بخشي از مصراعي از همين مجموعه است كه:
لبريزم از ترنم داوودي سكوت
آماده ام براي حضور صداي تو
مفهوم اين عنوان اين است كه سكوت كاركرد صداي حضرت داوود را دارد كه كاينات را با خود هماهنگ مي كند و سكوت همان كيفيت آيينگي است. در طرح جلد كتاب نيز آيينه اي است كه همين را نشان مي دهد كه در سكوت و خاموش شدن خيال ها و كلمات، حقيقت هستي در جهان بازتاب پيدا مي كند. مولوي هم مي گويد:
اي خدا جان را تو بنماي آن مقام
كان درو بي حرف مي رويد كلام
يعني كلمه  اي نيست و با اين حال نطق و كلام وجود دارد. اما كلام ديگر از جنس كلمات نيست. از جنس دريافت هاي شهودي آيينه وار است. يعني انعكاس حقيقت هستي در جان آدمي.
* در اين مجموعه با حجم بالايي از غزل مواجه مي شويم. مثل اينكه شما خيلي پر كاريد؟
- اين شايد يك پنجم از شعرهاي من است و من سعي كردم كه باقي را چاپ نكنم. در واقع شعر گفتن براي من به نوعي حرف زدن با خودم تبديل شده و شايد علت كثرت اشعار همين باشد.
* برخي از نقدها، كتاب هاي شعر شما را در ساحتي عاشقانه تأويل كرده اند. چقدر با اين نظر موافقيد؟
- اين اتفاق درستي است. نمي توانم بگويم كه اين غزل ها عاشقانه نيستند. البته عشقي كه در اين غزل ها هست، بسيار وسيعتر از عشق انسان به انسان است. اين عشق، عشق انسان به هستي است. گاهي اوقات كيفيت عشق ورزي به خداوند تبديل به مناجات موسي و شبان مي شود و در تغزل اين طبيعي است كه گاهي معشوق كه خداوند است، ويژگي هاي انساني هم پيدا مي كند و ديگران حق دارند كه برداشت عاشقانه بودن غزل ها را داشته باشند؛ البته عشق از نوعي ديگر.
* علاوه بر برخي واژگان كه از كلمات كليدي اشعار شما محسوب مي شوند، عناصر و مظاهر طبيعي در شعرهايتان حضوري زنده و پرشور دارند. دليل اين امر چيست؟
- درست است. دليل اينكه عناصر طبيعي در شعر من حضور دارند اين است كه به عقيده من طبيعت، آينه تجلي خداوند است و اينكه به هرجا بنگرم روي تو بينم....]]>
</TEXT>
</DOC>
<DOC>
<DOCID>HAM2-860205-094</DOCID>
<DOCNO>HAM2-860205-094</DOCNO>
<ORIGINALFILE>/1386/860205/world/_mycity.htm</ORIGINALFILE>
<ISSUE>چهارشنبه 5 ارديبهشت 1386</ISSUE>
<DATE calender="Western">2007-04-25</DATE>
<DATE calender="Persian">1386/02/05</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[طبيعت گيلان، آلوده به سمي ده هزار بار خطرناكتر از سيانور
دو رودخانه كانال فاضلاب شد ند
تصوير، زباله هاي رها شده در طبيعت سبز شمال را نشان مي دهد]]>
</TITLE>
<TEXT>
<IMAGE>/1386/860205/world/012339.jpg</IMAGE>
<![CDATA[
 عكس: هستي حصاري
تمام فاضلاب هاي عفوني بيمارستانها، كلينيك ها و درمانگاههاي دولتي و خصوصي بدون هيچ گونه فيلتر و سيستم تصفيه اي وارد اكوسيستم هاي آبي مي شوند
اسدالله افلاكي
گيلان نگين سبز ايران است اين عبارت كوتاه را مدير كل محيط زيست استان گيلان در لابه لاي سخنانش بر زبان مي آورد. نگيني كه اكنون بيش از ساير مناطق كشور در معرض خطر قرار دارد. چرا كه از يك سو، فاضلاب هاي عفوني بدون هيچ گونه سيستم تصفيه اي به طور مستقيم وارد آبهاي سطحي و رودخانه هاي آن مي شود كه پيامد آن، صدها بيماري است و از سوي ديگر، انباشت زباله چشم اندازهاي طبيعت زيباي آن را تهديد مي كند. آنچه از نظرتان مي گذرد گفت وگويي است با مدير كل حفاظت محيط زيست استان گيلان در باره اين معضلات كه در پي آن نظرات دبير شبكه زيست محيطي شمال كشور هم آمده است.
مهندس كامران زلفي نژاد مي گويد: مشكل ورود فاضلاب به آبهاي جاري و سفره هاي زيرزميني مختص گيلان نيست بلكه در همه كشور اين مشكل وجود دارد، اما در گيلان وضعيت بسيار اسفبار است و اين ناشي از بالا بودن سطح آب سفره هاي زيرزميني است. افزون بر اين بارش باران و نزولات جوي كه تقريباً  در تمام ماه هاي سال وجود دارد به اين مشكل دامن مي زند. از همين رو، اصل زمين پزشكي در سرلوحه كار اين سازمان قرار گرفته و طي هماهنگي هايي كه با مسئولان آب و فاضلاب استان، رؤساي بيمارستان ها، دانشگاه  علوم پزشكي گيلان و صاحبان صنايع صورت گرفته، مقرر شده است سال 86 ورود فاضلاب  به آبهاي جاري قطع شود. امسال روز زمين پاك هم با همين رويكرد در استان برگزار شد. همه دست اندركاران هم قول مساعد داده اند كه در اين زمينه كوتاهي نكنند؛ تا اين هدف مهم يعني جلوگيري از ورود فاضلابها به سفره هاي آب زيرزميني و رودخانه ها محقق شود.
زلفي نژاد مي افزايد: در اين زمينه قرار است نخست با همياري دستگاههاي ذيربط ورود فاضلابهاي نمايان به دو رودخانه زرجوب و گوهر رود كه شهر رشت را تهديد مي كند قطع شود كه در اين صورت، رودخانه ها قواي خودپالايي را دارند و اين توان اكولوژيك در آبهاي جاري وجود دارد كه خود پالايي صورت بگيرد.
معضل زباله ؛ اما و اگرها
زباله ها، بويژه زباله هاي بيمارستاني از ديگر معضلاتي است كه محيط زيست استان گيلان را تهديد مي كند، اين معضل تا آنجا پيش رفت كه سال گذشته همين مقام مسئول در مصاحبه اي با همشهري اعلام كرد اگر مسئولان بهداشت- با توجه به مسئوليتي كه برعهده دارند- در اين زمينه كوتاهي كنند از مردم استمداد خواهم كرد. او اينك پس از گذشت چند ماه مي گويد: سال گذشته، سال مقابله با ورود زباله ها به آبهاي جاري بود كه با برنامه  ريزي توانستيم در اكثر مناطق ورود زباله به رودخانه ها را به حداقل برسانيم. حتي در بعضي از مناطق، رودخانه ها پاكسازي شد. امسال ديگر بحث ورود زباله به رودخانه ها را نداريم از همين رو، جلوگيري از فاضلابها در اولويت قرار گرفته است.
به گفته وي: براساس هماهنگي هاي صورت گرفته قرار است بخش خصوصي نخستين كارخانه زباله سوز مدرن و استاندارد را در استان راه اندازي كند. مجوز تأسيس اين كارخانه هم از سوي محيط زيست و سازمان صنايع صادر شده و متولي اين پروژه در حال رايزني با دانشگاه علوم پزشكي است.
قرار است اين كارخانه در ازاي امحاي هر كيلو زباله خطر زاي بهداشتي مبلغي را از مراكز بهداشتي توليد كننده زباله دريافت كند،  اين موضوع مهمترين محور رايزني صاحبان كارخانه با مسئولان دانشگاه علوم پزشكي گيلان است، مسلماً اگر اين زباله سوز راه اندازي شود، مي توان اميد داشت معضل زباله در استان تقريباً برطرف شود.
نه مسافران رعايت مي كنند، نه شهروندان، نه روستاييان
افزون بر همه اين معضلات، آنچه مايه نگراني مسئولان و علاقه مندان به محيط زيست است حجم زباله اي است كه مردم استان اعم از شهرنشينان و روستاييان و نيز مسافران در مسيرهاي مختلف رها مي كنند. زلفي نژاد مي گويد: ما هر روز صبح شاهديم شهروندان كيسه زباله اي را از درون اتومبيل خارج كرده در معابر عمومي يا كنار خيابان و يا كنار جنگل رها مي كنند؛ كاري كه چهره زيباي طبيعت را زشت و نازيبا مي كند.
زلفي نژاد ضمن گله از مسافران تصريح مي كند: به رغم همه تابلوهايي كه در سراسر استان نصب شده و طي آن از مسافران درخواست شده است زباله هاي خود را در سطل ها و جايگاه هاي مخصوص رها كنند؛ اما متأسفانه مسافران به ندرت به اين توصيه ها عمل مي كنند.
آنچه هست اين زباله ها در سطح طبيعت پخش مي شود و از آنجا كه حيوانات مختلف از جمله سگ هاي ولگرد كيسه هاي زباله را پاره مي كنند، اين زباله ها در پي اولين باد شديد و بارندگي در سراسر طبيعت پخش مي شود.
به گفته اين مقام مسئول در سال جاري يكي از برنامه هاي محيط زيست، جمع آوري و دفع اين زباله هاست كه در اين زمينه فرمانداري ها قول مساعدت داده اند و قرار شده است هر فرمانداري در حوزه خود، جمع آوري زباله را يك وظيفه تلقي كند، با اين همه، اين هدف تنها با كمك و همدلي مردم، شهرداري ها و ساكنان حاشيه رودخانه و ساكنان جنگل و بويژه مسافران قابل دستيابي است.
بحران فاضلاب
مهندس حسن احمدپور، دبير شبكه زيست محيطي شمال كشور درباره وضعيت فاضلاب هاي عفوني در استان گيلان به همشهري گفت: در حال حاضر، تمام فاضلاب هاي عفوني بيمارستانها، كلينيك ها و درمانگاههاي دولتي و خصوصي بدون هيچ گونه فيلتر و سيستم تصفيه اي وارد اكوسيستم هاي آبي مي شوند و با توجه به اين كه در سطح استان بيش از 40رودخانه، صدها آبگير و دهها تالاب وجود دارد و سطح آب بسيار بالاست، ورود فاضلاب به اين آبها، استان را با چالش جدي مواجه كرده است.پيامد اين روند، شيوع بيماري هاي گوارشي، پوستي و تنفسي در سراسر استان است. بويژه شناي ساكنان محلي در رودخانه ها سبب افزايش بيماري هاي پوستي شده است. وي مي گويد: از سوي ديگر، اراضي كشاورزي و باغات و حوضچه هاي پرورش ماهي و تالاب ها تحت تأثير مستقيم آبهاي آلوده قرار دارند. اما نكته مهم، بر هم خوردن تعادل اكولوژيكي اين رودخانه هاست كه باعث نابودي ميكروارگانيسم ها و نابودي تنوع زيستي مي شود.
زباله هاي مرگبار
احمدپور با اشاره به وضعيت نابسامان زباله هاي بيمارستاني در سطح استان مي گويد: با توجه به اين كه زباله هاي بيمارستاني ساماندهي بهينه نشده اند بخشي از عوامل بيماري زا از طريق همين زباله ها به جريان هاي آبي استان راه مي يابد. زباله هايي كه 118 نوع بيماري را به انسان منتقل مي كنند.
وي مي  افزايد: برخلاف آنچه ادعا مي شود زباله هاي بيمارستاني در برخي مراكز بهداشتي استان از جمله بيمارستان انزلي سوزانده مي شود، اما چون زباله سوز ها فاقد سيستم تصفيه هستند موادي كه پس از فرآيند سوختن اين زباله ها توليد مي شود بسيار خطرناك تر از خود زباله هاست، اين مواد كه از آنها به عنوان دي  اكسين ها ياد مي شود ده هزار برابر زيانبارتر از سيانور است، اين روندي است كه در برخي بيمارستان هاي استان جريان دارد.]]>
</TEXT>
</DOC>
<DOC>
<DOCID>HAM2-860205-095</DOCID>
<DOCNO>HAM2-860205-095</DOCNO>
<ORIGINALFILE>/1386/860205/world/_mycity.htm</ORIGINALFILE>
<ISSUE>چهارشنبه 5 ارديبهشت 1386</ISSUE>
<DATE calender="Western">2007-04-25</DATE>
<DATE calender="Persian">1386/02/05</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[نگاه دوم
ريه تنفسي گيلانغرب در خطر است]]>
</TITLE>
<TEXT>
<![CDATA[بسياري از كارشناسان و صاحبنظران محيط زيست معتقدند نبود مطالعات ارزيابي پيش از اجراي طرحهاي عمراني، صنعتي و اقتصادي بزرگترين عامل تهديد و تخريب عرصه هاي محيط زيست است. اين مقوله اي است كه بارها از رسانه ها منعكس شده، اما به رغم همه اين هشدارها محيط زيست همچنان قرباني توسعه ناپايدار مي شود.
منطقه ناودار در نزديكي گيلانغرب، با وسعتي قريب به 150 كيلومتر مربع اكوسيستم منحصر به فردي كه اينك به عنوان تفرجگاه عمومي مورد استفاده قرار مي گيرد. منطقه اي كه در 2 كيلومتري شهر واقع شده و در واقع ريه تنفسي شهر محسوب مي شود.
پوشش گياهي اين منطقه را بلوط، زالزالك، آلبالوي رنگي وحشي و بادام وحشي تشكيل مي دهد و كفتار، كل، بز، روباه، شغال، تشي، خرگوش خاكستري و سفيد، تيهو، كبك، فاخته از جمله گونه هاي حيات وحش اين منطقه به شمار مي آيند.قلعه مهره نگاره بر جاي مانده از دوران ساساني از ديگر جذابيت هاي اين منطقه بكر طبيعي است كه زيبايي منطقه را دو چندان كرده است، با اين همه قريب به 8 ماه است كه شركتي تحت عنوان فرآوري قير طبيعي، با از بين بردن پوشش گياهي و قطع درختان بلوط و تسطيح زميني به وسعت 540 هزار متر مربع در حال تخريب اين اكوسيستم نادر است.
شهرام قلي پور يكي از اعضاي تشكل زيست محيطي سبز گيلانغرب در اين باره به همشهري گفت: در حالي كه مسئولان اين كارخانه مي توانستند در مناطق پايين دست اقدام به احداث كارخانه كنند. مشخص نيست به چه دليل اين منطقه را انتخاب كرده اند. چرا كه اين منطقه افزون بر آن كه باعث از بين رفتن طبيعت بكر و ايجاد آلايندگي مي شود ريه تنفسي گيلانغرب را به شدت تهديد مي كند. از اين رو، شايسته است مسئولان اجرايي و محيط زيست ضمن اخطارهاي لازم مانع از احداث اين كارخانه در منطقه شوند، هر چند كه هنوز، مسئولان ذيربط پاسخي به تشكل هاي زيست محيطي و مردمي مبني بر ممانعت از ادامه عمليات شركت مذكور در اين منطقه نداده اند. با اين همه اين اعتراضات همچنان ادامه دارد و طرفداران محيط زيست مصرانه مي خواهند كه مسئولان اجازه ندهند بخشي از طبيعت قرباني كارخانه اي شود كه دست اندركاران آن مي توانند آن را در منطقه اي ديگر راه اندازي كنند.]]>
</TEXT>
</DOC>
<DOC>
<DOCID>HAM2-860205-096</DOCID>
<DOCNO>HAM2-860205-096</DOCNO>
<ORIGINALFILE>/1386/860205/world/_mycity.htm</ORIGINALFILE>
<ISSUE>چهارشنبه 5 ارديبهشت 1386</ISSUE>
<DATE calender="Western">2007-04-25</DATE>
<DATE calender="Persian">1386/02/05</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[طبيعت در يك نگاه
درياچه اروميه]]>
</TITLE>
<TEXT>
<IMAGE>/1386/860205/world/012342.jpg</IMAGE>
<![CDATA[
درياچه اروميه با 570473 هكتار وسعت و 102 جزيره بزرگ و كوچك در سال 46 در شمار مناطق حفاظت شده قرار گرفت. اين درياچه در سال 54 در فهرست پارك هاي ملي كشور ثبت شد. همچنين به عنوان تالاب بين المللي و ذخيره گاه زيست كره انتخاب گرديد.
ميزان شوري آب اين درياچه 200 گرم در ليتر است. از همين روي از گونه هاي آبزي، تنها ميگوي آرتميا و جلبك هاي سبز- آبي قادر به حيات در اين درياچه هستند.اين درياچه يكي از كانون هاي جوجه آور پرندگان مهاجر نظير فلامينگو، پليكان سفيد و تنجه است.
غازهاي پيشاني سفيد و پا خاكستري، اردك هاي سياه كاكل و سرحنايي، انواع مار افعي از ديگر گونه هاي حيات وحش اين پارك به شمار مي آيند. افزون بر اين، در سال هاي اخير گوزن زرد ايراني، قوچ و ميش ارمني و كبك نيز به جمعيت حيات وحش اين پارك افزوده شده است.
مهم ترين گونه هاي گياهي موجود در اين پارك عبارتند از: بادام، گوجه وحشي، بومادران، ارس، جارو، بنه، گون، درمنه، دم اسبي، مرغ، ريش بز و كلاه ميرحسن.
به رغم آنكه اين پارك ملي يكي از ذخيره گاه هاي زيست كره محسوب مي شود بدون توجه به تمام هشدارها و نقد و انتقادات كارشناسان و صاحبنظران محيط زيست، جاده تبريز- اروميه در اين منطقه احداث و درياچه را به دو نيم كرد؛ اقدامي كه اينك حيات اين زيست بوم را در آستانه بحران قرار داده است.]]>
</TEXT>
</DOC>
<DOC>
<DOCID>HAM2-860205-097</DOCID>
<DOCNO>HAM2-860205-097</DOCNO>
<ORIGINALFILE>/1386/860205/world/_mycity.htm</ORIGINALFILE>
<ISSUE>چهارشنبه 5 ارديبهشت 1386</ISSUE>
<DATE calender="Western">2007-04-25</DATE>
<DATE calender="Persian">1386/02/05</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[زاوبه
نخبگان طبيعت را به مردم معرفي مي كنند]]>
</TITLE>
<TEXT>
<![CDATA[خبرگزاري ميراث فرهنگي ـ گردشگري - به گفته مديرعامل باشگاه طبيعت گردان كميته ملي طبيعت گردي، فرهنگ سازي در ميان مردم جامعه و به ويژه نوجوانان از برنامه هايي است كه زمينه را براي رشد و ارتقاء طبيعت گردي در ايران فراهم مي كند.
مديرعامل باشگاه طبيعت گردان كميته ملي طبيعت گردي مي گويد: دعوت از نخبگان و نشان  دادن قابليت هاي طبيعي ايران مهمترين اولويت كاري اين باشگاه است كه باعث شناساندن اين ويژگي ها به مردم و همچنين رعايت اصول زيست محيطي مي شود. برگزاري تورهاي طبيعت گردي نخبگان براي تاثيرگذاري بر اقشار مختلف كشور و حضور آن ها در ميان طبيعت از جمله برنامه هاي اين كميته است كه با هدف توسعه فرهنگ طبيعت گردي و ايجاد الفت ميان طبيعت و اقشار جامعه تابستان سال 85 تاسيس شد.به گفته محمدرضا كشاورز اين تورها چهار قشر نويسندگان، هنرمندان، اصحاب رسانه و مديران رسانه را شامل مي شود. وي مي افزايد: ما وظيفه خود مي دانيم مردم را با طبيعت آشنا كنيم. به همين منظور براي اين عده تورهايي تعريف شده تا با جاذبه هاي طبيعي ايران آشنا شوند. اين اقدام باعث مي شود تا فضا براي گردشگري طبيعي فراهم شود و اين كارشناسان با ميل خود مشاهدات خود از طبيعت را به مردم ارايه دهند. به اعتقاد وي، الگو بودن اين افراد در ميان جامعه زمينه تاثيرگذاري آن ها را نيز فراهم كرده و باعث رشد زمينه دوستي با طبيعت در ميان ساير اقشار شود.
كشاورز گفت: اين باشگاه تاكنون سه تور برگزار كرده است. تور طبيعت گردي براي خبرنگاران در دي ماه 85 و در منطقه ميانكاله كه بهشت پرندگان ايران ناميده مي شود و دشت ناز كه مركز تكثير گوزن زرد ايراني است اولين تور بود. اين تور باعث شد در مقطعي توجه افكار عمومي را به اين مواهب جلب كنيم.
وي افزود: قرار است سازمان محيط زيست نيز در پناهگاه دشت ناز امكان گردشگري مجازي را براي مردم فراهم كند؛ به اين صورت كه بدون آن كه مردم وارد منطقه شده و آرامش محيط زيست را برهم بزنند از طريق مونيتورينگ جزئيات منطقه را براي مردم به نمايش بگذارند. اين موضوع هم اطلاعات مردم را بالا مي برد و هم مناطق حفاظت شده را مصون مي دارد.
به گفته كشاورز، كارشناسان محيط زيست به عنوان راهنمايان در مناطق محيط زيستي همراهند تا توضيحات لازم را به شركت كنندگان بدهند. در ديگر مراكز گردشگري هم از كارشناسان طبيعت گردي بهره مي بريم.
مديرعامل باشگاه طبيعت گردان كميته ملي طبيعت گردي اضافه كرد: در اين سفرها اطلاعاتي از پوشش هاي گياهي، جانوري و محيط زيستي ارايه مي شود و اين امر بدون حضور كارشناسان غيرممكن نيست. ميانگين اعضاي تورهاي نخبگان در هر تور 40 نفر است؛ چون قدم هاي اوليه فعاليت باشگاه است و ما به دنبال ارتقاي كيفيت و تنوع در اجراي خدمات هستيم تا كميت.]]>
</TEXT>
</DOC>
<DOC>
<DOCID>HAM2-860205-098</DOCID>
<DOCNO>HAM2-860205-098</DOCNO>
<ORIGINALFILE>/1386/860205/world/_sciew.htm</ORIGINALFILE>
<ISSUE>چهارشنبه 5 ارديبهشت 1386</ISSUE>
<DATE calender="Western">2007-04-25</DATE>
<DATE calender="Persian">1386/02/05</DATE>
<CAT xml:lang="fa">علمی فرهنگی.علمی</CAT>
<CAT xml:lang="en">Science and Culture.Science</CAT>
<TITLE>
<![CDATA[وقتي با عقلتان خداحافظي مي كنيد
دندان پزشكان مي گويند بهترين سن براي جراحي دندان عقل زير 20 سالگي است، چراكه عوارض و درد كمتري دارد]]>
</TITLE>
<TEXT>
<IMAGE>/1386/860205/world/012351.jpg</IMAGE>
<![CDATA[
 روي يونيت دندانپزشكي دراز كشيده ايد و دندانپزشك مشغول نگاه كردن عكس بزرگي است كه از تمام دندانهايتان گرفته ايد و تمام دندانها و استخوان فكتان از يك سمت يا سمت ديگر كاملاً در آن ديده مي شود، شما امروز براي بررسي وضعيت عقلتان، به مطب دندانپزشكي آمده ايد، البته منظور دندان عقل است.
پس از بررسي ها و معاينه مشخص مي شود كه شما نياز به جراحي دندان عقل و خارج كردن آن به روش جراحي داريد.
براي اين كه اين جراحي را به راحت ترين صورت ممكن پشت سر بگذاريد و براي هميشه و با خاطره اي خوش از شر عقل  تان خلاص شويد، خواندن مقاله زير مي تواند مفيد باشد.
دكتر گلرخ ثريا
گروه سلامت- دندان عقل به سومين دندان آسياب بزرگ اطلاق مي شود. اين دندان كمي ديرتر از دندان هاي ديگر رشد مي كند و در سنين 17 الي 21 سالگي  مي رويد.با رشد انسان و كوچك شدن فك، فضا براي رشد دندان عقل محدود شده و در نتيجه دندان عقل خود را به شكل نهفته و نيمه نهفته نشان مي دهند. تحقيقات انجام شده در زمينه دندان هاي عقل نشان مي دهد كه اين دندان ها در بسياري موارد مشكل ساز بوده و به جراحي ختم شده اند.
دندان هاي عقل بعد از پوسيدگي، موجب پوسيدگي دندان هاي مجاور و عفونت در اطراف مي شود و گاهي نيز با بستري  شدن در بيمارستان و جراحي همراه است. از طرفي دندان عقل با توجه به اينكه در آخرين رديف دندان ها رشد مي كند و مكان براي رشد آن خيلي كم است، به دندان هاي  مجاور فشار آورده و سبب كج قرار گرفتن دندان هاي ديگر مي شود.
همچنين اين دندان ها باعث بروز دردهايي در ناحيه مفصل فك، گوش، چشم و سر مي شود و براي مقابله با پيدايش چنين دردهايي بهتر است كه دندان هاي عقل توسط پزشك متخصص كشيده شوند.
موكول كردن درآوردن دندان هاي عقل به سنين سالمندي ممكن است اين مشكلات را به همراه داشته باشد:
با افزايش سن ريشه ها قطورتر شده و ممكن است كشيدن دندان را سخت تر كند، التيام ضعيف تر بعد از كشيدن دندان، پوسيدگي دندان هاي مجاور، احتمال فك جوش شدن دندان، احتمال شكسته شدن استخوان در افراد پير در حين جراحي و درآوردن دندان، كاهش تحمل بيمار به دليل شرايط سني و درمان هاي پزشكي از قبيل مصرف داروهاي قلبي، ريوي و...
دندان عقل سومين دندان آسيا است كه در بيشتر افراد نهفته باقي مي ماند و يا بخشي از آن رويش پيدا كرده و بقيه آن در لثه و استخوان فك باقي مي ماند.
توجه كنيد كه اگر اين دندان تصميم به رويش و قرار گرفتن در محيط دهان را داشته باشد، پيش از اين كه شما تولد 20 سالگي را جشن بگيريد، سر و كله اش در دهانتان پيدا مي شود. بنابراين اگر تا اين سن خبري از دندان عقلتان نشده است، بايد به فكر جراحي آن و خارج كردنش باشيد. فراموش نكنيد بهترين سن براي جراحي دندان عقل، زير 20 سالگي است چرا كه عوارض و درد كمتري را تحمل خواهيد كرد.اگر سن شما از 40 سالگي گذشته است و هيچ مشكلي با دندان عقلتان نداريد، بهتر است ديگر به فكر خارج كردن آن نباشيد چون بعيد به نظر مي رسد بعد از اين نيز دچار بيماري هاي لثه، پوسيدگي و يا تغييرات كيستيك در اطراف اين دندان شويد. فقط كافي است هر 1 يا 2 سال يك بار يك عكس راديوگرافي از دندانتان تهيه كنيد تا مطمئن شويد هيچ عارضه جانبي وجود ندارد.
ردپاي عفونت دور دندان عقل
گاهي در پشت دندان عقلتان، يك تكه از مخاط قرار دارد كه گاهي روي سطح دندان عقل را مي پوشاند كه با فشار دندان هاي بالا زخمي مي شود. گاهي هم مواد غذايي زير اين گوشت اضافي گير كرده ميكروبها هم به اين محل هجوم مي برند، بنابراين چيزي نمي گذرد كه در اطراف دندان عقلتان يك عفونت دردناك و بدبو ايجاد مي شود. در اين شرايط شما بايد به دندانپزشك مراجعه كنيد تا زير اين بافت اضافي را شستشو داده و از باقي مانده مواد غذايي پاك كند ولي براي اين كه پس از اين ديگر با اين مشكل روبه رو نشويد بايد با جراحي دندان عقل و خارج كردن آن، اين محل تجمع خرده هاي غذايي و ميكروبها را براي هميشه از بين ببريد.
وقتي عقل راهش را گم مي كند
گاهي دندان عقل شما كاملاً به صورت افقي در استخوان فك قرار گرفته است و به جاي اين كه عمودي بالا بيايد به سمت جلو، حركت مي كند. در اين شرايط ريشه دندان آسياي دوم را قرباني حركت نادرست خود مي كند. اگر شما در اين شرايط براي جراحي دندان عقل تان اقدام نكنيد، پس از مدتي ريشه دندان آسياي دومتان تحليل مي رود و نياز به عصب كشي اين دندان نيز پيدا خواهيد كرد. بنابراين با يك عكس راديوگرافي، از جهت درست رويش دندان عقلتان مطمئن شويد.
عقل فداي ارتودنسي
گاهي ممكن است شما فضاي كمي براي حركت دادن دندانها و مرتب كردنشان داشته باشيد. در اين شرايط گاهي متخصص ارتودنسي قبل از شروع درمان ارتودنسي به شما توصيه مي كند دندان عقلتان را با جراحي از دهان خارج كنيد؛ به ويژه هنگامي كه لازم است براي مرتب كردن دندانهايتان، دندانهاي آسيا را عقب بكشيد.
همچنين گاهي شما دندانهايتان را ارتودنسي مي كنيد و همه دندانها پس از خاتمه مدت درمان مرتب مي شوند ولي هنوز مقداري شلوغي در دندانهاي جلوي فك پايين باقي است. در اين مورد نيز ممكن است دندانپزشكتان به شما توصيه كند كه دندان عقلتان را جراحي كنيد تا اين بي نظمي اندك باقي مانده نيز برطرف شود.
هواي خونريزي را داشته باشيد
دندانپزشك از شما مي خواهد پس از كشيدن(خارج كردن)و يا جراحي دندان عقلتان يك عدد گاز مرطوب را حدود نيم ساعت در اين محل و درون دهانتان نگه داريد به اين ترتيب شما به خودتان كمك خواهيد كرد كه زودتر خونريزي از محل جراحي قطع شود و با تشكيل لخته در محل جراحي، خونريزي متوقف شود. حداقل 3 تا 4 ساعت نبايد صحبت كنيد.
توجه كنيد شما ممكن است تا فرداي روز جراحي، مقداري خون در دهانتان ترشح شود كه كاملاً طبيعي است. در اين موارد يك تكه گاز استريل كوچك را در محل جراحي قرار دهيد.
سيگار كشيدن خونريزي از محل جراحي را شديدتر مي كند. بنابراين در طول 12 ساعت اول پس از كشيدن دندان، سيگار نكشيد و يا حداقل خيلي آرام به آن پك بزنيد تا باعث شروع خونريزي نشود. شما نبايد از ني براي نوشيدن نوشابه استفاده كنيد.
اگر خون در دهانتان جمع شده است نبايد آن را بيرون تف كنيد بلكه بايد تلاش كنيد بزاقتان را به جاي تف كردن، ببلعيد. ورزش كردن تا فرداي روز جراحي يا كشيدن دندان ممنوع است چون افزايش گردش خون باعث خونريزي مجدد از محل جراحي مي شود. گاهي شب پس از جراحي، هنگام خواب مشاهده مي كنيد بالشتان خوني است، نشت مقداري خون طبيعي است، نگران نباشيد. تلاش كنيد زير سرتان را در شب پس از جراحي بالاتر از حالت عادي نگه داريد. براي اين كار مي توانيد 2 عدد بالش زير سرتان بگذاريد.
وقتي گرد مي شويد
جراحي دندان عقل معمولاً باعث مي شود يك طرف صورتتان باد كند و كاملاً گرد شويد. اين همان تورم پس از جراحي است. اين تورم در 3- 2 روز پس از جراحي به حداكثر خود مي رسد بنابراين در اين روزها بايد انتظار حداكثر تورم را در صورتتان داشته باشيد ولي نگران نباشيد پس از گذشت يك هفته دوباره خوشگل مي شويد و تورم صورتتان كاملاً برطرف خواهد شد.
براي اين كه صورتتان كمتر ورم كند راه حل هاي ساده و خانگي هم وجود دارد. مقداري يخ را درون يك پارچه بپيچيد و در طول روز اول بعد از جراحي آن را روي صورتتان قرار دهيد ولي بايد دقت كنيد 20 دقيقه آن را در روي صورت قرار داده و 20 دقيقه برداريد و دوباره همين كار را تكرار كنيد. در روز دوم بعد از جراحي استفاده از يخ يا كمپرس با پارچه گرم و مرطوب را تعطيل كنيد، ولي در روز سوم كمپرس صورت با پارچه گرم و مرطوب به رفع تورم كمك مي كند.
بايدها و نبايدهاي غذايي
بلافاصله پس از جراحي بايد از خوردن غذاي گرم خودداري كنيد. بهترين پيشنهاد اين است كه يك سوپ پركالري و پرحجم تهيه كنيد و بگذاريد خنك شود، سپس آن را به عنوان ناهار يا شام پس از جراحي، نوش جان كنيد.
در روز اول پس از جراحي، از نوشيدن آب، مايعات، آب ميوه و شير غافل نشويد چرا كه به جبران حجم خون از دست رفته شما حين جراحي كمك خواهند كرد. يك ساعت پس از پايان جراحي خودتان را به خوردن يك عدد بستني مهمان كنيد چون باعث مي شود شما احساس راحتي بيشتري در ناحيه جراحي شده داشته باشيد.
تلاش كنيد هرچه زودتر به رژيم غذايي روزانه تان بازگرديد. شايد لازم باشد فقط از طرف مقابل فك براي جويدن غذاها استفاده كنيد.
بهداشت دهان؛ حرف اول و آخر
تميز نگه داشتن دندانها و دهان منجر به التيام زخم جراحي مي شود. بنابراين فرداي روز جراحي دست به كار شويد. نصف قاشق جايخوري نمك را در يك ليوان آب ولرم بريزيد و روزي 3 مرتبه دهانتان را با آن شستشو دهيد.
شما مي توانيد در روز سوم و يا چهارم پس از جراحي مسواك زدن و نخ كشيدن دندانهايتان را از سر بگيريد.دقت كنيد هنگام مسواك زدن دندانهاي مجاور ناحيه جراحي، موجب كنده شدن لخته تشكيل شده نشويد چرا كه در اين صورت دوباره درد و خونريزي شروع خواهد شد.
درد بي  درد
درد پس از جراحي دندان عقل، شايد بدترين تجربه شما از دندانپزشكي باشد. تا هنگامي كه اثرات داروي بي حسي وجود دارد شما اين درد را احساس نمي كنيد بنابراين ممكن است از خوردن مسكن غافل شويد. بهتر است پيش از اين كه مطب دندانپزشكي را ترك كنيد، يك عدد قرص ضددرد مصرف كنيد تا هنگامي كه اثرات داروي بي حسي از بين رفت، دچار درد شديد نشويد. فراموش نكنيد حداكثر درد پس از جراحي را در 12 ساعت اول پس از جراحي تحمل خواهيد كرد كه با مصرف ضد درد مي توانيد با آن كنار بياييد ولي معمولاً پس از گذشت دو روز از شر درد جراحي دندان رها مي شويد.]]>
</TEXT>
</DOC>
<DOC>
<DOCID>HAM2-860205-099</DOCID>
<DOCNO>HAM2-860205-099</DOCNO>
<ORIGINALFILE>/1386/860205/world/_sciew.htm</ORIGINALFILE>
<ISSUE>چهارشنبه 5 ارديبهشت 1386</ISSUE>
<DATE calender="Western">2007-04-25</DATE>
<DATE calender="Persian">1386/02/05</DATE>
<CAT xml:lang="fa">علمی فرهنگی.علمی</CAT>
<CAT xml:lang="en">Science and Culture.Science</CAT>
<TITLE>
<![CDATA[سود و ضرر يك مصرف]]>
</TITLE>
<TEXT>
<IMAGE>/1386/860205/world/012348.jpg</IMAGE>
<![CDATA[
در حال حاضر از هر 800 مرگي كه در كشور اتفاق مي افتد 300 مورد مربوط به بيماري هاي قلبي -عروقي است. رژيم غذايي نامناسب و پرچرب با افزايش تري گليسريد و كلسترول خون موجب افزايش خطر بروز بيماري هاي قلبي عروقي مي شود. رعايت تنوع و تعادل غذايي، مصرف روغن مايع و فعاليت  بدني منظم و مناسب مي تواند اين خطر را كاهش دهد. چربي ها ازجمله روغن هاي خوراكي؛ از عوامل مستعد كننده فرد براي ابتلا به اين بيماري هاست. براي پيشگيري از ابتلا بيماري هاي ناشي از مصرف نادرست اين گروه از مواد غذايي و نيز تخفيف عوارض آن در مبتلايان توصيه هاي زير را به خاطر بسپاريد:
- حتي الامكان از مصرف افراطي روغن پرهيز كنيد. مصرف زياده از حد روغن باعث بروز اضافه وزن و چاقي شده و امكان افزايش كلسترول بد(ldl)، افزايش فشار خون و در نتيجه خطر ابتلا به امراض قلبي عروقي را فراهم مي آورد.
- روغني غني شده با ويتامين هاي a و d براي مصارف عادي روزمره تهيه شده است و بايد از مصرف بيش از حد آن اجتناب كرد.
- مصرف شير و مواد لبني پرچرب و گوشت پرچربي به دليل دارا بودن چربي هاي اشباع موجب افزايش كلسترول خون و بروز بيماري هاي قلبي عروقي مي شود، بنابراين حتي الامكان بايد از مواد لبني كم چرب و گوشت كم چربي استفاده كنيد.
- روغن جامد هيدروژنه كه ميزان اسيدهاي چرب اشباع آن بيش از 25درصد و اسيدهاي چرب ترانس آن بيش از 10درصد باشد خطر ابتلا به امراض قلبي و عروقي را افزايش مي دهد. بهتر است از روغن هايي كه ميزان اسيدهاي چرب اشباع آن تا 25 و اسيدهاي چرب ترانس آن حداكثر تا 10درصد اصلاح شده و به صورت نيمه جامد است و بر چسب دارند استفاده كنيد.
- استفاده از حرارت بالا هنگام طبخ روغن باعث ايجاد تركيبات شيميايي نامطلوب در روغن مي شود. وقتي غلظت اين تركيبات زياد باشد روغن كدر، بدبو و غليظ مي شود. - روغن مايع مخصوص سرخ كردني در مقابل حرارت پايدار است.از روغن مخصوص سرخ كردن حداكثر 3-2 بار آن هم نه با فاصله زماني طولاني بلكه حدوداً در عرض 24ساعت مي توان استفاده كرد و پس از آن بايد روغن حرارت ديده را دور ريخت.
- روغن نبايد در هيچ مرحله اي بوي تند داشته باشد. ظهور بوي نامطبوع نشانه فساد روغن است.
- فرآورده هاي غذايي چرب مثل چيپس، كيك و بيسكوئيت را بايد در محل خشك، خنك، تاريك و به دور از هوا نگهداري كرد. به طور كلي مصرف چيپس به دليل مقادير زياد روغن و نمك توصيه نمي شود.
- مواد غذايي حاوي چربي را بايد در ظروف بسته يا بسته بندي مناسب در يخچال نگهداري كرد.
چگونه روغن ها را نگهداري كنيم؟
انسان از ديرباز روش هاي مختلفي را براي حفظ مواد غذايي مصرفي اش از فساد و تخريب به كار برده است نگهداري صحيح و مناسب هر ماده غذايي به طولاني شدن عمر ماندگاري، حفظ ارزش هاي تغذيه اي و پيشگيري از بيماري هاي حاصل از فساد آنها مي انجامد. روغن يكي از مواد غذايي است كه به دليل استفاده گسترده در تهيه غذا بايد به سلامت آن توجه داشت. براي نگهداري روغن بايد به نكات زير توجه كرد:
- روغن ها و چربي ها تركيبات فاسد شدني هستند. به طور كلي وجود رطوبت، مجاورت با اكسيژن هوا، آهن و مس، حرارت و نور باعث تشديد فساد روغن مي گردد.بنابراين روغن بايد در محل خشك و خنك و دور از نور و در ظرف در بسته نگهداري شود و پس از هر بار مصرف روغن درب ظرف محكم بسته شود.
- نحوه نگهداري روغن در فروشگاه ها مهم است. ظروف نگهداري روغن در صورتي كه شفاف باشد بايد به دور از نور و در محل خنك نگه داشته شود، به ويژه از نگهداري و چيدن روغن هاي مايع با بسته بندي شفاف در پشت شيشه فروشگاه ها كه موجب فساد روغن مايع مي شود بايد خودداري شود.
- نگهداري صحيح روغن غني شده با ويتامين هاي a و d براي حفظ ويتامين هاي موجود در آن بسيار مهم است. روغن  غني شده بايد در بسته بندي بطري كدر و يا قوطي هاي فلزي عرضه شود. اين نوع روغن حساس تر از روغن هاي معمولي است و نبايد تحت درجه حرارت بالا قرار بگيرد.
- توجه به مشخصات روغن كه بر روي برچسب بسته بندي آن ذكر شده است، از جمله نام و نوع فرآورده، شماره پروانه ساخت، نام كارخانه، شرايط نگهداري و مصرف، تاريخ توليد و انقضاء ضروري است. براساس دستور العمل اداره كل نظارت بر مواد غذايي وزارت بهداشت، درمان و آموزش پزشكي از ابتداي سال 1383 انواع روغن هاي نباتي جامد بايد داراي برچسبي باشند كه ميزان اسيد چرب اشباع و اسيد چرب ترانس بر روي آن درج شده باشد. روغن هاي جامد يا نيمه جامدي كه حاوي كمترين مقدار اسيد چرب اشباع و اسيد چرب ترانس باشند براي استفاده سالم تر هستند. در مورد روغن غني شده با ويتامين هاي a و d توجه به درج نوع و مقادير ويتامين روي برچسب ضروري است.
دفتر بهبود تغذيه- معاونت سلامت وزارت بهداشت]]>
</TEXT>
</DOC>
<DOC>
<DOCID>HAM2-860205-100</DOCID>
<DOCNO>HAM2-860205-100</DOCNO>
<ORIGINALFILE>/1386/860205/world/_sciew.htm</ORIGINALFILE>
<ISSUE>چهارشنبه 5 ارديبهشت 1386</ISSUE>
<DATE calender="Western">2007-04-25</DATE>
<DATE calender="Persian">1386/02/05</DATE>
<CAT xml:lang="fa">علمی فرهنگی.علمی</CAT>
<CAT xml:lang="en">Science and Culture.Science</CAT>
<TITLE>
<![CDATA[جهان سلامت
تاوان سنگين خون بازي]]>
</TITLE>
<TEXT>
<![CDATA[صدف كوه كن
يك قاعده كلي مي گويد وقتي خطايي انجام مي شود، بايد در پي جبران آن برآمد و غالباً كار با عذرخواهي تمام مي شود. اما آيا هميشه مي توان تاوان آنچه اتفاق مي افتد را داد؟ زندگي هاي تباه شده، كابوس هاي تلخ و مرگ تدريجي انسان ها چقدر مي ارزد؟
قصه خون هاي آلوده و بيماري هاي مهلكي كه از طريق آن بسياري از بيماران از جمله هموفيلي ها درگير شدند لااقل براي ما ايراني ها كه چندي پيش واقعه اي مشابه را تجربه كرده بوديم چيز تاز ه اي نيست، اما بد نيست بدانيد كه مشابه اين اتفاق در كشورهاي ديگر هم اتفاق افتاده است.
به عنوان مثال در انگليس، با انتشار گزارش هايي مبني بر توزيع خون آلوده به هپاتيتc و ايدز در ميان بيماران مبتلا به هموفيلي توسط نظام خدمات درماني دولتي انگليس در دهه هاي 70 و 80ميلادي، تحقيقات قضايي مستقلي در اين خصوص آغاز شد. توزيع خون آلوده در دوره زماني مذكور 5هزار انگليسي را به بيماري هپاتيتc مبتلا كرده و يكهزار و 300نفر را هم به ويروس ايدز آلوده كرده بود. تا كنون يكهزار و 700 نفر از قربانيان تزريق اين خون آلوده، بر اثر ابتلا به اين بيماري ها جان خود را از دست داده اند و شمار نامعلومي نيز با گذشت چند دهه هنوز با عوارض آن دست و پنجه نرم مي كنند. لرد آرچر از معاونان سابق دادستاني كل انگليس كه مسئوليت انجام اين تحقيقات را بر عهده دارد، به بي بي سي گفت: با بررسي شرايط منجر به تزريق خون آلوده به بيماران، پيشنهادهايي براي پاسخ دادن به نيازهاي قربانيان اين حادثه و خانواده هايشان نيز مطرح خواهد شد. البته نتايج تحقيقات گروه لرد آرچر در اين خصوص قرار است اواخر تابستان سال جاري منتشر شود. در اين ميان شبكه تلويزيوني بي.بي.سي مدتي پيش در برنامه اي گزارش كرده بود مداركي را بدست آورده كه نشان مي دهد شماري از مسئولان با وجود اطلاع از خطرات ناشي از توزيع خون هاي آلوده، اقدامي براي توقف آن انجام نداده اند. با اين وجود، لرد آرچر از اظهار نظر درباره اين گزارش خودداري كرد و گفت: هنوز مدارك مربوط به اين پرونده را مشاهده نكرده است.
هديه هاي خطرناك
چندي پيش نيز وزارت بهداشت عراق از تلاش يكي از سازمان هاي بشردوستانه در زمينه خدمات بهداشتي براي اهداي خون آلوده به ايدز به اداره بهداشت استان الانبار خبر داد. اما، تابعيت شركت اهداكننده خون به عراق را فاش نكرد. اين وزارتخانه در بيانيه اي اعلام كرده بود كه شركت الافق الزرق وابسته به مجموعه شركت هاي اسماعيليه اخيراً 900 كيسه خوني آلوده به ايدز را به اداره بهداشت الانبار اهدا كرده است.
بيانيه حاكي از آن ست كه اداره بهداشت الانبار اخيراً 900 كيسه خون اهدايي را از اين شركت تحويل گرفته و بعد از انجام آزمايش هايي بر نمونه هاي خوني، آلودگي آنها به ويروس ايدز تاييد شده است. وزارت بهداشت عراق به تمامي ادارات بهداشتي استان ها اجازه تحويل گرفتن خون هاي اهدايي از سازمان هاي بشردوستانه عراقي و عربي و بين المللي داده با اين شرط كه پيش از استفاده، خون هاي اهدايي آزمايش شوند. در حال حاضر تعداد مبتلايان به ايدز در عراق كمتر از 400 نفر هستند كه اغلب آنها در نتيجه دريافت خون آلوده به ويروس ايدز در سال1991 توسط يك شركت فرانسوي، مبتلا به اين بيماري شده اند.
اقرار صليب سرخ كانادا
رسوايي توزيع خون آلوده را مي توان بدترين فاجعه بهداشت عمومي در تاريخ كانادا به حساب آورد. سازمان صليب سرخ كانادا به توزيع خون آلوده كه هزاران كانادايي را به اچ آي وي و هپاتيت آلوده كرد اقرار كرده است و بيش از سه هزار نفر از زمان دريافت خون هاي آلوده در دهه 80 جان باخته اند. اين سازمان اكنون با حداكثر 5هزار دلار(كانادايي)جريمه روبه روست، اما اتهامات غفلت و قصور جنايي احتمالا به عنوان بخشي از معامله با دادستان ها كنار گذاشته خواهد شد. در اثر اين حادثه بيش از هزار نفر به ويروس اچ آي وي و تا 20 هزار نفر ديگر از طريق تزريق خون آلوده به ويروس هپاتيتc آلوده شدند كه بسياري از قربانيان بيماران هموفيلي بودند.
دكتر پي ير دوپلسي، رئيس صليب سرخ كانادا براي نخستين بار از قربانيان و خانواده هاي آنها عذرخواهي كرده است.دكتر دوپلسي در يك پيام از پيش ضبط شده كه در دادگاه پخش شد، گفت كه صليب سرخ مسئوليت توزيع محصولات آلوده در ميان كساني كه به كمك اين موسسه اتكا كرده بودند را مي پذيرد.
تزريق خون
مايك مك كارتي، سخنگوي انجمن هموفيلي كانادا كه رهبري معترضان را به عهده دارد، گفت: چطور مي توان قانع شد؟ هزاران نفر جان خود را از دست داده اند، صدها و صدها نفر اكنون با اين ويروس هاي مهلك زندگي مي كنند. براي كساني كه درگير رسوايي خون آلوده بوده اند هيچ نتيجه مثبتي وجود ندارد.
اماجان پلاتر، رئيس اين انجمن در آنتاريو گفت: بالاخره صليب سرخ مسئوليت خود در فاجعه خون آلوده را پذيرفته است. اين حداقل كاري است كه آنها مي توانند براي قربانياني كه دو دهه براي معرفي مسببان انتظار كشيده اند انجام دهند. در سال 1997 يك رشته تحقيقات عمومي  به شدت از سازمان صليب سرخ كانادا كه براي چندين دهه نظام تامين خون اين كشور را اداره كرده بود انتقاد كرد. در نتيجه آن گزارش اين مسئوليت از صليب سرخ سلب شد و يك آژانس دولتي جاي آن را گرفت.البته پس از سال ها كشمكش حقوقي، اين موسسه اكنون تصميم گرفته است در مقابل اتهام توزيع خون آلوده اقرار به گناه كند.]]>
</TEXT>
</DOC>
<DOC>
<DOCID>HAM2-860205-101</DOCID>
<DOCNO>HAM2-860205-101</DOCNO>
<ORIGINALFILE>/1386/860205/world/_sciew.htm</ORIGINALFILE>
<ISSUE>چهارشنبه 5 ارديبهشت 1386</ISSUE>
<DATE calender="Western">2007-04-25</DATE>
<DATE calender="Persian">1386/02/05</DATE>
<CAT xml:lang="fa">علمی فرهنگی.علمی</CAT>
<CAT xml:lang="en">Science and Culture.Science</CAT>
<TITLE>
<![CDATA[جدول اعداد
331]]>
</TITLE>
<TEXT>
<IMAGE>/1386/860205/world/012354.jpg</IMAGE>
<![CDATA[
اعداد 1 تا 9 را در هر يك از سطرها و ستون ها و مربع هاي كوچك 3 در 3 طوري قرار دهيد كه فقط يك بار نوشته شود. پاسخ جدول را فردا در روزنامه ملاحظه خواهيد كرد.]]>
</TEXT>
</DOC>
</HAMSHAHRI2>
