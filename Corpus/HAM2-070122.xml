<?xml version="1.0" encoding="UTF-8" standalone="no"?>
<!DOCTYPE HAMSHAHRI2 SYSTEM "hamshahri.dtd">

<HAMSHAHRI2>
<COPYRIGHT>
<![CDATA[Hamshahri2 Corpus, Beta Release!
Copyright 2004-2008, Database Research Group (DBRG), Faculty of Engineering, University of Tehran
All the news content in the corpus is copyrighted by Hamshahri Newspaper (www.hamshahri.net)

Homepage:
http://ece.ut.ac.ir/dbrg/hamshahri/ham2

Contact:
darrudi@insf.org 

Please view the enclosed `Help.txt` file in the package for more information (tag description, etc).

IT IS A BETA RELEASE, PLEASE DON NOT REDISTRIBUTE IT!]]>
</COPYRIGHT>
<DOC>
<DOCID>HAM2-851102-001</DOCID>
<DOCNO>HAM2-851102-001</DOCNO>
<ORIGINALFILE>/1385/851102/news/_adabh.htm</ORIGINALFILE>
<ISSUE>دوشنبه 2 بهمن 1385 - سال چهاردهم - شماره4189 - Jan 22, 2007</ISSUE>
<DATE calender="Western">2007-01-22</DATE>
<DATE calender="Persian">1385/11/02</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
<![CDATA[با آغاز ماه محرم و اجراي مجالس تعزيه
خيمه گاه عاشوراييان برپا شد]]>
</TITLE>
<TEXT>
<IMAGE>/1385/851102/news/011178.jpg</IMAGE>
<![CDATA[
گروه ادب و هنر- هنرمندان تئاتر در استقبال از برگزاري سومين همايش آيين هاي عاشورايي سياهپوش شدند. اين همايش سراسري كه هفته آينده كار خود را در مجموعه تئاتر شهر آغاز مي كند ميزبان هنرمندان مشتاق از تهران و شهرستان هاي كشور خواهد بود.30 گروه از تهران و 25 گروه نمايشي از شهرستان هاي كاشان، تربيت حيدريه، اراك، اصفهان، تبريز، بندرعباس، مشهد، قزوين، كرمانشاه، بندرانزلي، ساري، ميناب، شيراز و... براي شركت در اين همايش اعلام آمادگي كرده اند.
15نمايش از تهران و 8نمايش از شهرستان با پشت سر گذاشتن مراحل بازخواني و بازبيني به سومين همايش سراسري آيين هاي عاشورايي راه يافتند.
به گزارش ستاد خبري سومين همايش آيين هاي عاشورايي، نمايش هاي زخمه بر رمل آتيلا پسياني، و اينك يحيي سياوش طهمورث، ضريح نام سيروس كهوري نژاد، عمو هاشم مريم معترف، غريبه هايي هميشگي شهرام كرمي، اگر باران ببارد مهدي صباغ، به زير تيغ شب رسول نقوي و محسن سليماني، پندار زنده كفتار مرده حميد ابراهيمي، خورشيد و خاكستر علي اصغر راسخ راد، دشت مينو عاطفه معيني، غروب روز نهم محسن سراجي، فرجام احمد ايراني خواه، فقط آسمان مي داند نيما دهقان، مسافران سيروس همتي و نمايشي از سيدجواد هاشمي از تهران روزهاي هشتم تا دوازدهم بهمن ماه روي صحنه مي روند.
هشت نمايش نيز از مشهد، اردبيل، همدان، تبريز، اصفهان و ميناب به سومين همايش سراسري آئين هاي عاشورايي راه يافتند كه عبارتند از تراژدي ترديد رضا صابري، رستگاري سعيد تشكري، كربلاي بي شمر غلامرضا جهانپا، خورشيد و خاكستر مجيد واحدي زاده، ذكريا فواد ابراهيميان، فصل سيب نيره غايب زاده، وجدان هرگز نمي ميرد فريدون خسروي و هجوم حسن سبحاني مينابي.
تعزيه در تئاتر شهر
با آغاز ماه محرم و سوگواري سيد و سالار شهيدان حضرت امام حسينع از ديروز نيز خيمه گاه عاشورا در فضاي باز تئاتر شهر برپا شد و تعزيه خوانان به اجراي مجالس تعزيه پرداختند.گروه تعزيه به سرپرستي عظيم موسوي از اول تا دهم ماه محرم هرروز يك مجلس تعزيه در محوطه تئاتر شهر و در خيمه گاه عاشوراييان برگزار مي كند. شهادت مسلم ابن عقيل، شهادت حر، وهب، شهادت حضرت علي اكبرع، شهادت حضرت عباسع، بازار شام، شهادت حضرت امام حسينع، شهادت حمزه سيدالشهدا ع و 72 تن از مجالسي است كه توسط گروهي از تعزيه خوانان حرفه اي و شناخته شده كشور خوانده مي شود. اسماعيل محمدي، مظفر قربان نژاد، رضا حيدري، مرتضي صفاريان، رضا لنكراني، داود آقايي، مهران فرج اللهي از جمله افرادي هستند كه در اين ميان حضور دارند. گذشته از همايش آيين هاي عاشورايي و خيمه گاه عاشوراييان در تئاتر شهر نمايش هاي آييني و تعزيه خواني در برخي از فرهنگسراهاي تهران نيز برگزار شده است. فرهنگسراي بهمن با آغاز ماه محرم تا روز عاشورا ميزبان 10 مجلس تعزيه خواهد بود. مجالس تعزيه فضل و فتاح، شاه چراغ، شهادت حضرت مسلم، شهادت حربن يزيد رياحي، شهادت حضرت ابوالفضل، متوكل عباسي، شهادت موسي ابن جعفر و جوان شامي، شهادت دو طفل مسلم، شهادت حضرت علي اكبر، شهادت حضرت امام حسين و زوار غريب هر روز از ساعت 19 در تالار شهيد آويني فرهنگسراي بهمن برگزار خواهد شد.فرهنگسراي خاوران نيز از ديگر مراكزي است كه هر روز از ساعت 16 يك مجلس تعزيه خواني را تا دهم بهمن ماه برگزار مي كند.بنياد شهيد و امور ايثارگران نيز در نظر دارد اولين نمايشگاه بزرگ فرهنگ عاشورا را با هدف تبيين حقيقت نهضت عاشورا و تعميق و ترويج معارف اصيل قيام امام حسينع و زمينه سازي جهت آشنايي هر چه بيشتر نسل جوان با اين معارف الهي را در بخش هاي هنرهاي نمايشي، تجسمي، علمي، ادبي، پژوهشي، كودك و نوجوان و بخش ويژه پيامبر اعظم برگزار كند.اين نمايشگاه شامل بخش هاي هنري، اجراي تئاتر و تعزيه و ميزگردهاي آسيب شناسي است و هر روز نيز از برگزيدگان و فعالان هنري فرهنگي در موضوع ايثار و شهادت و فرهنگ عاشورا تجليل خواهد كرد.]]>
</TEXT>
</DOC>
<DOC>
<DOCID>HAM2-851102-002</DOCID>
<DOCNO>HAM2-851102-002</DOCNO>
<ORIGINALFILE>/1385/851102/news/_adabh.htm</ORIGINALFILE>
<ISSUE>دوشنبه 2 بهمن 1385 - سال چهاردهم - شماره4189 - Jan 22, 2007</ISSUE>
<DATE calender="Western">2007-01-22</DATE>
<DATE calender="Persian">1385/11/02</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
<![CDATA[پخش ياد حسين ع و ني نواز عشق در ماه محرم]]>
</TITLE>
<TEXT>
<![CDATA[گروه ادب وهنر- دو قطعه ياد حسينع و ني نواز عشق كه به همت مركز موسيقي و سرود صدا و سيما توليد شده است هم زمان با ماه محرم از شبكه هاي راديو و تلويزيوني پخش مي شود.
اين آثار با صداي محمد عبدالحسيني و آهنگسازي هادي آرزم و سيد محمد هنجني توليد شده اند. در كنار اين دو اثر قطعاتي چون آينه در كربلاست به آهنگسازي احمد علي راغب و همراهي گروه كر، نماهنگ ذوالجناح به تهيه كنندگي يحيي مويد، كارگرداني حميد بهمني، خوانندگي صادق آهنگران و آهنگسازي سيد محمد ميرزماني ساخته شده اند كه در اين ايام پخش مي شوند.]]>
</TEXT>
</DOC>
<DOC>
<DOCID>HAM2-851102-003</DOCID>
<DOCNO>HAM2-851102-003</DOCNO>
<ORIGINALFILE>/1385/851102/news/_adabh.htm</ORIGINALFILE>
<ISSUE>دوشنبه 2 بهمن 1385 - سال چهاردهم - شماره4189 - Jan 22, 2007</ISSUE>
<DATE calender="Western">2007-01-22</DATE>
<DATE calender="Persian">1385/11/02</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
<![CDATA[گزارشي از بازار كتاب هاي عاشورايي
افزايش شمارگان، كاهش توليد]]>
</TITLE>
<TEXT>
<![CDATA[گروه ادب و هنر- از 110 عنوان كتاب عاشورايي منتشر شده در سال جاري، تنها پنج عنوان به ادبيات مرتبط بوده است.مطابق خبري كه روز گذشته از آمار كتاب هاي عاشورايي سال جاري مخابره شد، 103عنوان از آثار ياد شده در حوزه دين و دو كتاب باقي مانده مرتبط با تاريخ قيام عاشورا بوده اند.اين در حالي است كه به اعتقاد تمام صاحب نظران و حتي علماي دين، حضور جلوه هاي عاشورا در آثار داستاني و فرم هاي جديد ادبيات روز، نقش تعيين كننده و ماندگارتري در نفوذ آموزه هاي قيام امام حسينع در زندگي مردم دارد.
گذشته از اين نكته، تعداد آثار امسال نيز نسبت به سال گذشته، رشد چنداني نداشته و در مجموع نسبت به مدت مشابه سال گذشته، تنها شش عنوان به اين آثار افزوده شده است، اما نكته مهم تر در خبر ياد شده، كاهش تعداد كتاب هاي چاپ اول و افزايش آثار تجديد چاپي است. در سال جاري 44عنوان كتاب چاپ اول و 65 عنوان تجديد چاپ شده در زمينه قيام عاشورا به بازار آمده است. اين آمار در صورت صحت، نشان از سكون يا حتي افت بازار نشر در توليد اين گونه آثار است كه با انتظاري كه از دولت جديد و وزارت فرهنگ و ارشاد صفار هرندي مي رود، هماهنگ نيست. با اين حال، افزايش قابل توجه شمارگان اين آثار، نشان مي دهد اقبال عمومي به كتاب هاي عاشورايي، افزايش داشته است؛ شمارگان كتاب هاي منتشر شده در سال جاري 10 هزار و 500 نسخه اعلام شده كه در مقايسه با سال گذشته، با شمارگان 6هزار و 459 نسخه، بيش از 4 هزار نسخه افزايش را نشان مي دهد.اين افزايش در كنار كاهش توليد آثار جديد، نشان از عدم توازن در بازار كتاب هاي عاشورايي است. امري كه توجه جدي تر به آن در آستانه ماه محرم، انتظار نامعقولي به نظر نمي رسد.]]>
</TEXT>
</DOC>
<DOC>
<DOCID>HAM2-851102-004</DOCID>
<DOCNO>HAM2-851102-004</DOCNO>
<ORIGINALFILE>/1385/851102/news/_adabh.htm</ORIGINALFILE>
<ISSUE>دوشنبه 2 بهمن 1385 - سال چهاردهم - شماره4189 - Jan 22, 2007</ISSUE>
<DATE calender="Western">2007-01-22</DATE>
<DATE calender="Persian">1385/11/02</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
<![CDATA[13 فيلم مونيچلي در جشنواره فجر]]>
</TITLE>
<TEXT>
<![CDATA[گروه ادب و هنر- 13 فيلم سينمايي در بخش بزرگداشت ماريو مونيچلي؛ برآمده از سينماي اجتماعي ايتاليا در بيست و پنجمين جشنواره بين المللي فيلم فجر به نمايش درمي آيد. روابط عمومي جشنواره فيلم فجر اعلام كرد در اين بخش فيلم هاي توتو دنبال خانه مي گردد، زندگي سگي، دزد و پاسبان ها، توتو به رم مي رود، توتو و خانم ها، دردسر بزرگ در خيابان مادونا، جنگ بزرگ، يك بورژوا كوچك كوچك، ما سرهنگ را مي خواهيم، دوستان من، سفر با آنيتا، دوستان من 2 و برتولدو برتولدينو و كاسكاسنو به نمايش درمي آيد.
مونيچلي متولد 1915 توسكاني ايتاليا با مشاركت در كارگرداني فيلم پسران وياپاتال در سال 1935 جايزه جشنواره ونيز را برد و اين آغاز راهي طولاني شد كه در ادامه آن در سن 91 سالگي، شصت و ششمين فيلم خود را با نام گل هاي سرخ صحرا آماده اكران جهاني كرده است.مونيچلي براي رسيدن به عنوان يكي از سلاطين كمدي ايتاليايي راهي طولاني را طي كرد، راهي كه با دستياري بسياري از معروفترين فيلمسازان اروپايي از جمله پيترو جرمي و گوستاو ماچاتي آغاز شد و پس از آن همكاري با نويسنده مشهور كمدي استفانو وانزينا حركت وي را هموار كرد.مونيچلي در 1959 به خاطر فيلم جنگ بزرگ جايزه شير طلايي جشنواره فيلم ونيز را دريافت كرد، جشنواره اي كه 32 سال بعد يعني در سال 1991 شير طلايي يك عمر فعاليت هنري را به اين فيلمساز اعطا كرد. مونيچلي همچنين در سال 1957 جايزه بهترين كارگرداني جشنواره فيلم برلين را براي فيلم پدران و پسران به خود اختصاص داد.
مونيچلي در طول فعاليت فيلمسازي خود با بسياري از مشهورترين بازيگران ايتاليايي از جمله ويتوريو گاسمن، مارچلو ماستروياني، مونيكا ويتي، آنا مانياني، جانكارلو جانيني، ويتوريو دسيكا، سوفيا لورن، نينو مانفردي و جان ماريا ولونته همكاري داشته است.]]>
</TEXT>
</DOC>
<DOC>
<DOCID>HAM2-851102-005</DOCID>
<DOCNO>HAM2-851102-005</DOCNO>
<ORIGINALFILE>/1385/851102/news/_adabh.htm</ORIGINALFILE>
<ISSUE>دوشنبه 2 بهمن 1385 - سال چهاردهم - شماره4189 - Jan 22, 2007</ISSUE>
<DATE calender="Western">2007-01-22</DATE>
<DATE calender="Persian">1385/11/02</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
<![CDATA[انتشار دو كتاب شعر و مرثيه در اولين روز محرم]]>
</TITLE>
<TEXT>
<IMAGE>/1385/851102/news/011181.jpg</IMAGE>
<![CDATA[
گروه ادب و هنر- در اولين روز از ماه محرم الحرام، مجتمع فرهنگي عاشورا دو كتاب نوحه و مراثي عاشورايي را چاپ و توزيع كرد.
اين دو كتاب با عناوين ني نامه خورشيد به اهتمام محمد قاسم فروغي جهرمي و قصه عشق با قلم محمدجواد غفورزاده شفق به بازار كتاب رسيده است.ني نامه خورشيد حاصل يك فراخوان از شاعران و نوحه سرايان است كه از اول سال 85 انجام شده و اشعاري از شاعران نام آشنا چون مشفق كاشاني، سيميندخت وحيدي، سعيد بيابانكي، علي آهي، مرتضي اميري اسفندقه، غلامرضا كافي، علي موسوي گرمارودي و زنده ياد سيدحسن حسيني در آن جمع آمده است.اين كتاب در مقدمه اش بياناتي از حضرت آيت الله العظمي خامنه اي آورده است كه به اهميت شعر در مراثي مي پردازد و به نقل از رهبر انقلاب تأكيد مي كند كه نوحه و مرثيه به شرطي مؤثر است كه از شعري قوي و محكم برخوردار باشد و نوحه خوانان را هم دعوت به خواندن نوحه هايي مي كند كه شعرشان قوي و در شأن شهداي كربلا باشد.
ني نامه خورشيد كه در يكي دو روز گذشته توزيع شده است، شامل 3 دفتر و در هر دفتر شامل چند فصل مي شود كه اين فصل ها به وقايع پيش از عاشورا، حضرت اباالفضل، وداع ياران و امام، عصر عاشورا، پس از عاشورا، اربعين و... مي پردازد. ني نامه خورشيد در 408 صفحه منتشر شده كه اشعار و مراثي بانوان شاعر و مرثيه سرا را نيز در خود دارد.
قصه عشق كتاب ديگري است كه از طرف مؤسسه فرهنگي عاشورا منتشر شده و در 80صفحه، مجموعه اشعار و نوحه هاي محمد جواد غفورزاده شفق را شامل مي شود. اين كتاب نيز مقدمه اي دارد شامل ديدگاههاي حضرت آيت العظمي خامنه اي درباره مرثيه سرايي و نوحه خواني و جايگاه ارزشي و هنري آن. در بخشي از مقدمه اين كتاب به نقل از رهبر انقلاب مي خوانيم: گاهي كلمات مدح آميزي از ائمهع پشت سر هم مي آوريم كه نه درست مستمع به عمق اين كلمات مي رسد، نه با فهميدن آن كلمات چيزي به معرفت او اضافه مي شود، اينها ارزش چنداني ندارد. اما گاهي مداحي كه شعر مي خواند، درس فاطمه زهراس، درس امير المؤمنينع و درس امام حسينع را به ما منتقل مي كنند؛ در نتيجه راه ما روشن مي شود. اين بسيار با ارزش است.]]>
</TEXT>
</DOC>
<DOC>
<DOCID>HAM2-851102-006</DOCID>
<DOCNO>HAM2-851102-006</DOCNO>
<ORIGINALFILE>/1385/851102/news/_adabh.htm</ORIGINALFILE>
<ISSUE>دوشنبه 2 بهمن 1385 - سال چهاردهم - شماره4189 - Jan 22, 2007</ISSUE>
<DATE calender="Western">2007-01-22</DATE>
<DATE calender="Persian">1385/11/02</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
<![CDATA[اخبار كوتاه]]>
</TITLE>
<TEXT>
<![CDATA[فيلم هاي اينترنتي در جشنواره  اسلمدنس: جشنواره بين المللي فيلم اسلمدنس بخش ويژه اي را به نمايش و بررسي فيلم هاي كوتاه اينترنتي اختصاص داده است. اين فستيوال از 18 ژانويه(28 دي)آغاز به كار كرده و تا 9 روز ديگر به فعاليت خود ادامه مي دهد.
تله تئاتر كعبه در شبكه چهار: شبكه چهار سيما، همزمان با آغاز ماه محرم تله تئاتر جاده اي به سوي كعبه را روي آنتن مي برد. اين تله تئاتر توسط تاجبخش فنائيان در مدت 15 روز تصويربرداري شده است و بازيگراني چون ثريا قاسمي، شهره سلطاني و هرمز هدايت در آن به ايفاي نقش پرداخته اند.
15 هزار عنوان برنامه با مضمون پيامبر:رئيس ستاد سال پيامبر اعظم(ص)در رسانه ملي از توليد چهار هزار و 328 ساعت برنامه راديويي و تلويزيوني در قالب 15 هزار و 320 عنوان ويژه پيامبر اكرم(ص)در شش ماهه نخست سال جاري خبر داد. به گفته حسين صوفي از ميان 15 هزار و 320 عنوان برنامه توليد شده ويژه پيامبر اعظم(ص)، پنج هزار و 29 عنوان آن مربوط به سيما و 10 هزار و 291 عنوان متعلق به صدا است.
]]>
<IMAGE>/1385/851102/news/011175.jpg</IMAGE>
<![CDATA[
11 مستند ايراني در جشنواره فجر:مستندهاي آقاي كيميايي امير قادري، پياده روهاي واراژدين ميلاد صدرعاملي و آرش نعيميان، خاطرات يك 75 ساله محمدرضا اصلاني، درباره كيومرث پوراحمد سجاد آويني، درياي پارس منوچهر طياب، دماوند حميد مجتهدي، سرزمين گمشده وحيد موسائيان، طنين كوهستان حجت اله حافظي، كوچ آسماني كيومرث درمبخش، فيلمبرداران سينماي ايران عزيز ساعتي و ليلي كجاست؟ محمد شيرواني در جشنواره اكران مي شود.
جايزه براي يك حقيقت ناخوشايند: انجمن تهيه كنندگان امريكا، جايزه استنلي كريمر را به فيلم مستند يك حقيقت ناخوشايند كه درآن ال گور به عنوان راوي حضور دارد اهدا كرد. اين جايزه هر سال به فيلمي كه يك موضوع حساس اجتماعي را به شكل دراماتيك به تصوير بكشد، تعلق مي گيرد.
عاشوراييان در خانه عكاسان: همزمان با فرا رسيدن ايام محرم نود و پنجمين دوره نمايشگاه عكس خانه عكاسان ايران حوزه هنري با عنوان عاشوراييان(6)افتتاح مي شود. در اين نمايشگاه 72 عكس از 72 عكاس عاشورايي با موضوع محرم، آيين ها و مراسم هاي مختلف سوگواري حضرت سيدالشهداء(ع)به نمايش درخواهد آمد.
ابقاي كتابفروشي هدهد: سازمان فرهنگي و هنري شهرداري تهران اتوبوس كتابفروشي هدهد را براي ترويج فرهنگ كتاب و كتابخواني خريداري كرده و اين اتوبوس در سطح شهر حركت خواهد كرد.
نقد آثار پل استر: نشست نقد و بررسي آثار پل استر نويسنده آمريكايي، فردا در شهر كتاب برگزار خواهد شد. در اين نشست، فتح الله بي نياز، امير علي نجوميان و پيمان اسماعيلي به نقد و بررسي آثار اين نويسنده معاصر جهان مي پردازند.
برگزاري شب محمود درويش: شب محمود درويش- شاعر معاصر فلسطيني- در خانه  هنرمندان ايران برگزار مي شود. در شب محمود درويش كه آثارش اولين بار سه دهه پيش با ترجمه  محمدرضا شفيعي كدكني به زبان فارسي معرفي شد، در ادامه اين مراسم كه ساعت 17 چهارشنبه چهارم بهمن ماه از سوي مجله بخارا برگزار مي شود، فيلم مستند سفر به فلسطين به نمايش درمي آيد.
افغانستان در نمايشگاه هنر انقلاب: تعدادي از دستباف هاي هنرمندان افغانستان با تصاويري از صحنه هاي جهاد و پايداري اين كشور به دبيرخانه نمايشگاه بين المللي هنر انقلاب رسيد.تعدادي از فرش هاي دستباف هنرمندان افغانستان كه در آن صحنه هايي از جهاد، استقامت و پايداري مردم و مجاهدان اين كشور به تصوير درآمده، تحويل دبيرخانه نمايشگاه بين المللي هنر انقلاب شد.
طنز و لطيفه در ادبيات ايران: محمد جعفر قنواتي پژوهشگر ادبيات عامه در صد و هشتادمين نشست كانون ادبيات ايران درباره طنز و لطيفه در ادبيات شفاهي و مكتوب ايرانيان سخنراني مي كند. اين برنامه امروز دوم بهمن  ساعت 16 در محل كانون ادبيات برگزار مي شود.]]>
</TEXT>
</DOC>
<DOC>
<DOCID>HAM2-851102-007</DOCID>
<DOCNO>HAM2-851102-007</DOCNO>
<ORIGINALFILE>/1385/851102/news/_adabh.htm</ORIGINALFILE>
<ISSUE>دوشنبه 2 بهمن 1385 - سال چهاردهم - شماره4189 - Jan 22, 2007</ISSUE>
<DATE calender="Western">2007-01-22</DATE>
<DATE calender="Persian">1385/11/02</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
<![CDATA[جايي در دور دست و محكومين بهشت در راه اكران]]>
</TITLE>
<TEXT>
<IMAGE>/1385/851102/news/011184.jpg</IMAGE>
<![CDATA[
گروه ادب و هنر فيلم هاي گيس بريده و بي وفا با پايان موعد نمايششان جاي خود را به فيلم هاي تازه اي مي دهند.
قرار است به جاي گيس بريده، فيلم جايي در دور دست ساخته خسرو معصومي به نمايش درآيد. اين فيلم دومين قسمت از سه گانه معصومي است. بعد از رسم عاشق كشي، كه فيلم موفقي از كار درآمده معصومي جايي در دور دست را در حال و هوايي مشابه مقابل دوربين برد. اين فيلم هم مانند رسم عاشق كشي درباره قطع درختان شمال و موضوع قاچاق چوب است.اين فيلم ماجراي جسد يك جنگلبان است كه پيدا شدن در زير برف ها، موجب اتفاقات تازه اي مي شود.جواني به نام جمال، قتل را گردن مي گيرد اما شواهد حاكي است كه او قاتل نيست و پاي يك عشق در ميان است. نقش هاي اصلي جايي در دور دست را بازيگران غيرحرفه اي مانند سيدمحمدهادي ديباجي، مرضيه خوش تراش و نورالدين اعلمي بازي مي كنند. معصومي از بازيگراني چون عباس اميري و مهري رجبي در نقش هاي مكمل بهره گرفته است.اين فيلم به تهيه كنندگي محمود فلاح، مقابل دوربين رفت. جايي در دور دست در بخش مسابقه جشنواره بيست و سوم فجر حضور داشت. اين فيلم همچنين در چند حضور بين المللي جوايزي هم از جشنواره هاي خارجي بدست آورده كه در ميانشان مي توان به دريافت جايزه بهترين كارگرداني جشنواره بين المللي قاهره اشاره كرد.
همچنين فيلم محكومين بهشت ساخته حجت الله سيفي پس از مدتها ماندن در نوبت اكران، بعد از جشنواره فجر و به جاي فيلم بي وفا به نمايش عمومي درخواهد آمد. محكومين بهشت هفتمين ساخته بلند سينمايي سيفي است. اين فيلم داستان دو دختر شهرستاني است كه به دنبال شرايط بهتر و رفاه بيشتر راهي تهران مي شوند ولي با اتفاقات و حوادث ريز و درشتي روبرو مي شوند.مهدي ميامي، افسانه پاكرو و كاوه سماك باشي از جمله بازيگران اين فيلم اند.
تله هم كه اين روزها فروش خوبي دارد، با پايين آمدن كف فروشش جاي خود را به فيلم ميهمان خواهد داد، اتفاقي كه به نظر مي رسد در اوائل اسفند ماه رخ دهد. به اين ترتيب ميهمان از جمله فيلم هايي خواهد بود كه در ايام نوروز هم بر پرده خواهد ماند. در اين فيلم بازيگراني چون امين حيايي و محمدرضا شريفي نيا نقش هاي اصلي را بازي كرده اند. ميهمان توسط سعيد اسدي ساخته شده است.]]>
</TEXT>
</DOC>
<DOC>
<DOCID>HAM2-851102-008</DOCID>
<DOCNO>HAM2-851102-008</DOCNO>
<ORIGINALFILE>/1385/851102/news/_adabh.htm</ORIGINALFILE>
<ISSUE>دوشنبه 2 بهمن 1385 - سال چهاردهم - شماره4189 - Jan 22, 2007</ISSUE>
<DATE calender="Western">2007-01-22</DATE>
<DATE calender="Persian">1385/11/02</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
<![CDATA[بر ديوار نگارخانه ها]]>
</TITLE>
<TEXT>
<![CDATA[نگارخانه هفت ثمر: نمايشگاه نقاشي آدانا زهرابيان‎/ تا 4 بهمن‎/ مطهري كوه نور پلاك 25 / تلفن: 88731403.
نگارخانه ماه: نمايشگاه عكس آرموند آيوازيان و ياسون آتانا سياد يس / تا 8 بهمن‎/ آفريقا بلوار گلستان پلاك 89 / تلفن: 22045879.
نگارخانه شهرزاد: نمايشگاه نقاشي آبرنگ تيا مهجو‎/ تا 5 بهمن‎/ كاشانك خيابان صبوري كوچه 15 غربي شماره 2/ تلفن: 22812390.
نگارخانه گلستان: نمايشگاه نقاشي مهوش جورابچي / تا 5 بهمن / خيابان دروس كماسايي شماره 42 /تلفن: 22541589.]]>
</TEXT>
</DOC>
<DOC>
<DOCID>HAM2-851102-009</DOCID>
<DOCNO>HAM2-851102-009</DOCNO>
<ORIGINALFILE>/1385/851102/news/_adabh.htm</ORIGINALFILE>
<ISSUE>دوشنبه 2 بهمن 1385 - سال چهاردهم - شماره4189 - Jan 22, 2007</ISSUE>
<DATE calender="Western">2007-01-22</DATE>
<DATE calender="Persian">1385/11/02</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
<![CDATA[يك هفته با هنرهاي تجسمي
تجليل از هنرمندان]]>
</TITLE>
<TEXT>
<![CDATA[گروه ادب و هنر- دست اندركاران امور هنري كشور هفته گذشته خبر از برگزاري نمايشگاهي با رويكرد ادبيات در پوستر و نقاشي دادند.
در اين نمايشگاه كه بهار ايراني نامگذاري شده است، 30 هنرمند برجسته شركت دارند و قرار است از 25 فروردين 86 به مدت يك ماه برپا شود. دبير همايش اين نمايشگاه فاطمه راكعي مدير عامل انجمن شاعران ايران است. ظاهراً برگزاري چنين نمايشگاهي به منظور معطوف كردن توجه هنرمندان تجسمي به موضوع شعر و ادبيات است.
اما مهم ترين موزه  هنري خارج از پايتخت هفته پيش در كرمان بازگشايي شد و آثار هنرمندان نامي ايران و جهان به طور دائمي در آن به نمايش درآمده اند. موزه هنرهاي معاصر صنعتي كرمان بعد از موزه هنرهاي معاصر تهران بزرگترين، زيباترين و كامل ترين موزه در ايران خوانده شده و درباره آن عنوان شده است كه ساختمان موزه 60 سال پيش از سوي حاج علي اكبر صنعتي به نيت اين كه در اختيار يتيمان شهر كرمان قرار گيرد، بنا و با مرور زمان اين مجموعه به موزه تبديل شد و در حال حاضر 500 اثر از نقاشي ها و مجسمه ها و وسايل شخصي استاد صنعتي، سهراب سپهري و حدود 38 اثر از ديگر هنرمندان برجسته ايران به انضمام 16 اثر از آثار هنرمندان برجسته خارجي وجود دارد.
از طرفي خبر افتتاح سه نمايشگاه متفاوت در تهران نيز توجه علاقه مندان و مخاطبان هنرهاي تجسمي را به خود جلب كرد.
نگارخانه پاسارگاد در طرحي مشترك با برنامه جهاني غذاي سازمان ملل، آثار برگزيده هنرمندان در زمينه هاي نقاشي، خطاطي، تاپستري و... به نمايش گذاشته است و منافع آن در جهت كمك به گرسنگان جهان به ويژه كودكان مورد استفاده قرار مي گيرد.
در اين رابطه همايشي نيز براي تجليل از هنرمنداني كه در اين برنامه مشاركت كرده بودند، برگزار شد و با حضور روبرت هاوزر نماينده برنامه جهاني غذاي سازمان ملل در ايران از آنها تقدير به عمل آمد.
نمايشگاه بعدي مربوط به نمايش 150 اثر ديده نشده نقاشي پشت شيشه منحصر به شيعه ايراني و متعلق به دوره قاجار است. اين نمايشگاه تا پايان فروردين آينده در موزه امام عليع به معرض ديد عموم گذاشته مي شود. نكته جالب در مورد اين نمايشگاه اين است كه مجموعه داران آنها، آثار را از 35 سال پيش از مكان هايي مانند نانوايي، قصابي، قهوه خانه ها و... در روستاها و شهرهاي كوچك و بزرگ ايران جمع آوري كرده اند.
موضوع مهم اين نقاشي هاي پشت شيشه، واقعه عاشوراست. اما با نزديك شدن به ايام سوگواري حضرت سيد الشهدا ع و واقعه عاشورا قرار است نمايشگاه عكسي با عنوان عكس عاشورائيان 6 همزمان در 9 شهر برگزار شود.
در اين نمايشگاه 72 عكس از 72 عكاس با موضوعات آئين  هاي سوگواري امام حسينع به نمايش درمي آيند. خبر افتتاح دومين نمايشگاه يك هنرمند پيشكسوت طي 30 سال گذشته از ديگر رويدادهاي جالب توجه هفته اخير است كه مربوط به نمايش آثار نقاشي همراه با بزرگداشت نقاش 65 ساله ايراني مقيم فرانسه كامبيز قدسي در نگارخانه دي تهران مي شود. 15 اثر آبستره رنگ روغن از دوره هاي گذشته تا آخرين سال هاي سلامت جسمي كامبيز قدسي كه هنر نقاشي را از زنده ياد حسين كاظمي و طراحي را از محسن وزيري مقدم آموخته است، در اين نمايشگاه به نمايش درمي آيند.]]>
</TEXT>
</DOC>
<DOC>
<DOCID>HAM2-851102-010</DOCID>
<DOCNO>HAM2-851102-010</DOCNO>
<ORIGINALFILE>/1385/851102/news/_akhar.htm</ORIGINALFILE>
<ISSUE>دوشنبه 2 بهمن 1385 - سال چهاردهم - شماره4189 - Jan 22, 2007</ISSUE>
<DATE calender="Western">2007-01-22</DATE>
<DATE calender="Persian">1385/11/02</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[عكس روز]]>
</TITLE>
<TEXT>
<IMAGE>/1385/851102/news/011283.jpg</IMAGE>
<![CDATA[
عكس: خبرگزاري فرانسه‎/ لئونل نيل
اين كشتي كانتينري كه درتوفان هاي چند روز اخير اروپا اسير شده بود ديروز در سواحل انگليس به گل نشست. از 2500 كانتينر موجود در كشتي ناپولي، دست كم
150 كانتينر حاوي مواد شيميايي بسيار سمي است.]]>
</TEXT>
</DOC>
<DOC>
<DOCID>HAM2-851102-011</DOCID>
<DOCNO>HAM2-851102-011</DOCNO>
<ORIGINALFILE>/1385/851102/news/_akhar.htm</ORIGINALFILE>
<ISSUE>دوشنبه 2 بهمن 1385 - سال چهاردهم - شماره4189 - Jan 22, 2007</ISSUE>
<DATE calender="Western">2007-01-22</DATE>
<DATE calender="Persian">1385/11/02</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[در شهر چه خبر]]>
</TITLE>
<TEXT>
<![CDATA[توصيه هاي آتش نشاني
سازمان آتش نشاني و خدمات ايمني شهرداري اصفهان به هيأت هاي عزادار توصيه كرد،هنگام حمل علامت(علم)مراقب شبكه هاي هوايي برق باشند و توصيه هاي ايمني اين سازمان را جدي بگيرند. مديرعامل سازمان مزبور از اعضاي هيات هاي عزادار خواست از بالارفتن از تيرهاي برق براي نصب پلاكارد و علايم عزاداري خودداري كنند. افرادي كه مسئوليت مساجد و تكايا را بر عهده دارند بايد از اطلاعات كامل در امور ايمني برخوردار باشند و داشتن كپسول هاي پودر و گاز co2 نيز براي مساجد الزامي است. استعمال دخانيات در هنگام ورود و خروج از درب مساجد و با توجه به انبوه جمعيت نيز ممنوع است. از روشن كردن آتش روباز در مساجد و زير چادرها، بستن پارچه و پلاكارد در مجاورت بخاري ها و استفاده از شيلنگ هاي گاز بيشتر از?/? متر بايد خودداري شود. همچنين توقف نكردن خودروها مقابل چادرهاي عزاداري، استفاده نكردن از لامپ هاي پرمصرف با حرارت زياد در زير چادرها و استفاده از سيم كشي برق به روش اصولي از ديگر مواردي است كه بايد رعايت شود. امسال تعدادي كپسول اطفاء حريق در اختيار هيات هاي عزادار قرار داده مي شود.
مرغ بسته بندي
توزيع مرغ كشتار روز بسته بندي شده در بازارهاي استان خوزستان آغاز مي شود. قرار است مرغ كشتار روز كه به صورت فله عرضه مي شد از اين پس در بسته بندي هاي بهداشتي و با درج مشخصات كامل از قبيل تاريخ توليد و انقضاء، روانه بازارهاي مصرف استان شود. 6 كشتارگاه صنعتي مرغ فعال در استان، كار بسته بندي مرغ هاي كشتار شده را به عهده دارند.يك كشتارگاه ديگر نيز به زودي فعاليت خود را آغاز مي كند. از شهروندان خواسته شده به منظور حفظ سلامت خود، از خريد مرغ فله خودداري كرده و فقط مرغي كه در بسته بندي بهداشتي عرضه شده باشد را مصرف كنند. خريداران توجه داشته باشند مرغ كشتار روز عرضه شده در بسته بندي بهداشتي قرار است بدون افزايش قيمت نسبت به مرغ فله در بازار عرضه شود.
7 ميليارد sms
هيچ يك از چاپارهاي ايراني كه براي رساندن پيام گاهي هفته ها و ماه ها در راه بودند تصورش را هم نمي كردند كه روزي ركورد 7 ميلياردي ارسال پيام كوتاه طي 10 ماه نصيب ايراني ها شود. مجموع پيام هاي كوتاه ارسالي از ابتداي سال تاكنون بالغ بر 7 ميليارد است كه در دنيا يك ركورد به شمار مي رود. طبق آخرين آمار در 6 ماه اول سال به طور ميانگين در هر ماه 600 ميليون sms ارسال شده و در يك ماه اخير نيز در حدود يك ميليارد sms مبادله شده است كه مجموع پيام هاي كوتاه ارسالي از ابتداي سال تاكنون بالغ بر 7 ميليارد است. طبق آمار شركت ارتباطات سيار در چهار روز اول فروردين ماه امسال، به طور ميانگين 40 ميليون sms در روز ارسال شده است. همچنين در مناسبت هاي خاص مانند شب عيد فطر، قربان و شب يلدا اين تعداد تا 50 ميليون sms نيز رسيده است. در عيد غديرخم بالغ بر 72 ميليون پيام كوتاه تلفن همراه در يك روز ارسال شد كه ركورد جديدي را به ثبت رساند.
فروشنده خاموش
در حالي كه بسته بندي در كشور هاي پيشرفته و توسعه يافته به فروشنده خاموش معروف است، اما بسياري از بسته  بندي هاي محصولات غذايي توليد داخل از ابتدايي ترين امكانات مربوط به بازكردن بسته بندي محروم هستند. براي نمونه بسياري از كودكاني كه با شوق و ذوق بسيار پول توجيبي يك روز خود را صرف خريد بيسكويت مي كنند در برخي موارد پس از نااميدي از يافتن نخ آسان بازشوي آن،يك بيسكويت خردشده روي دستشان مي ماند. بسياري از خريداران معتقدند كه توليدكنندگاني كه به بهانه گراني شكر قيمت ها را تا30درصد بالا بردند چرا همچنان نسبت به حقوق مصرف كنندگان بي توجه اند.]]>
</TEXT>
</DOC>
<DOC>
<DOCID>HAM2-851102-012</DOCID>
<DOCNO>HAM2-851102-012</DOCNO>
<ORIGINALFILE>/1385/851102/news/_akhar.htm</ORIGINALFILE>
<ISSUE>دوشنبه 2 بهمن 1385 - سال چهاردهم - شماره4189 - Jan 22, 2007</ISSUE>
<DATE calender="Western">2007-01-22</DATE>
<DATE calender="Persian">1385/11/02</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[بازار]]>
</TITLE>
<TEXT>
<IMAGE>/1385/851102/news/011244.jpg</IMAGE>
<![CDATA[
آخرين نرخ خدمات لوله كشي و عايق كاري
متقاضيان خدمات لوله كشي هماهنگ با نرخ نامه اتحاديه صنف آهنكاران، مي توانند براي كسب اطمينان بيشتر، ميزان اجرت پيشنهادي شاغلين اين حرفه را پيش از شروع به كار، با اين اتحاديه در ميان بگذارند.
در چند هفته گذشته ورود چند جبهه هواي سرد به همراه كمبود سوخت و نياز ساكنان شهرهاي مختلف شهر به گرماي بيشتر، بازار لوله كشي و به طور كلي صنف تأسيسات ساختماني را رونق بخشيده است. در چنين شرايطي برخي تعميركاران نرخ هاي نامتعارفي را ارائه مي كنند كه نياز به شفاف كردن نرخ ها را گوشزد مي كند.
اتحاديه آهنكاران با شماره تلفن هاي77531759-77531400 آماده است به انتقادات و پيشنهادات شهروندان در مورد خدمات ارائه شده توسط شاغلين اين صنف پاسخ دهد.]]>
</TEXT>
</DOC>
<DOC>
<DOCID>HAM2-851102-013</DOCID>
<DOCNO>HAM2-851102-013</DOCNO>
<ORIGINALFILE>/1385/851102/news/_akhar.htm</ORIGINALFILE>
<ISSUE>دوشنبه 2 بهمن 1385 - سال چهاردهم - شماره4189 - Jan 22, 2007</ISSUE>
<DATE calender="Western">2007-01-22</DATE>
<DATE calender="Persian">1385/11/02</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[عاشوراي شعر]]>
</TITLE>
<TEXT>
<![CDATA[ذبح عظيم
سيد محمدحسين شهريار
شيعيان! ديگر هواي نينوا دارد حسين
روي دل با كاروان كربلا دارد حسين
از حريم كعب? جدش به اشكي شست چشم
مروه پشت سر نهاد،  امّا صفا دارد حسين
مي برد در كربلا هفتاد و دو ذبح عظيم
بيش از اين ها، حرمت كوي منا دارد حسين
بس كه محمل ها رود منزل به منزل با شتاب
كس نمي داند عروسي يا عزا دارد حسين!
رخت ديباي حرم چون گل به تاراجش برند
تا به جايي كه كفن از بوريا دارد حسين
بردن اهل حرم دستور بود و سرّ غيب
ورنه، اين بي حرمتي ها كي روا دارد حسين؟
سروران، پروانگان شمع رخسارش، ولي
چون سحر، روشن، كه سر از تن جدا دارد حسين
سر به قاچ زين نهاده راه پيماي عراق
مي نمايد خود، كه عهدي با خدا دارد حسين
او وفاي عهد را با سر كند سودا، ولي
خون به دل از كوفيان بي وفا دارد حسين
دشمنانش بي امان و دوستانش بي وفا
با كدامين سر كند؟ مشكل دو تا دارد حسين
سيرت آل علي(ع)با سرنوشت كربلاست
هر زمان از ما يكي صورت نما دارد حسين
آب خود با دشمنان تشنه قسمت مي كند
عزت و آزادگي بين تا كجا دارد حسين
دشمنش هم آب مي بندد به روي اهل بيت
داوري بين با چه قوم بي حيا دارد حسين
ساز عشق است و به دل هر زخم پيكان، زخمه اي
گوش كن عالم پر از شور و نوا دارد حسين
دست آخر كز همه بيگانه شد، ديدم هنوز
با دم خنجر نگاهي آشنا دارد حسين
شمر گويد: گوش كردم تا چه خواهد از خداي
جاي نفرين هم به لب ديدم دعا دارد حسين
اشك خونين گو بيا بنشين به چشم شهريار
كاندر اين گوشه عزايي بي ريا دارد حسين]]>
</TEXT>
</DOC>
<DOC>
<DOCID>HAM2-851102-014</DOCID>
<DOCNO>HAM2-851102-014</DOCNO>
<ORIGINALFILE>/1385/851102/news/_akhar.htm</ORIGINALFILE>
<ISSUE>دوشنبه 2 بهمن 1385 - سال چهاردهم - شماره4189 - Jan 22, 2007</ISSUE>
<DATE calender="Western">2007-01-22</DATE>
<DATE calender="Persian">1385/11/02</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[مسابقه با جايزه‎/7]]>
</TITLE>
<TEXT>
<![CDATA[اين شعر از كيست؟
اين بيت باز اين چه شورش است كه در خلق عالم است‎/ باز اين چه نوحه و چه عزا و چه ماتم است از كدام يك از شاعران است؟
a)كليم كاشاني
b )محتشم كاشاني
c )صائب تبريزي
d)منوچهري دامغاني
خوانندگان بايد يكي از گزينه هاي c,b,aوd را حداكثر تا ساعت 16 امروز به شماره 3000251 و دارندگان تلفن هاي تاليا و ايرانسل به شماره 9165-202- 0912 اس ام اس كنند. 10 نفر از افرادي كه پاسخ صحيح داده باشند( 5 نفر از تهران و
5 نفر از شهرستان ها)به قيد قرعه بين 30 تا 10 هزار تومان جايزه نقدي به حسابشان واريز خواهد شد. از آنجايي كه برندگان بين ساعت16 تا 18 مشخص مي شوند شركت كنندگان در اين ساعات تلفن خود را روشن بگذارند تا با آنها تماس گرفته شود. پاسخ صحيح و اسامي برندگان را فردا در همين ستون بخوانيد.
اسامي برندگان مسابقه شماره 6: تهران؛محمدعلي حسن پور، ناصر مقدم،
سيد حميدرضا موسوي، احمد عبدلي و مهدي انصاري، كاشان؛ زهرا حيدري و احسان عسگري- قائم شهر؛ نادره طياري- چالوس؛ پيمان مجلسي- كرمانشاه؛ مريم السادات ملكوتي
پاسخ صحيح مسابقه ديروز گزينه b(سال 61 هجري قمري)بود.]]>
</TEXT>
</DOC>
<DOC>
<DOCID>HAM2-851102-015</DOCID>
<DOCNO>HAM2-851102-015</DOCNO>
<ORIGINALFILE>/1385/851102/news/_bourse.htm</ORIGINALFILE>
<ISSUE>دوشنبه 2 بهمن 1385 - سال چهاردهم - شماره4189 - Jan 22, 2007</ISSUE>
<DATE calender="Western">2007-01-22</DATE>
<DATE calender="Persian">1385/11/02</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
<![CDATA[سرنوشت تالارهاي منطقه اي در دست شركت بورس
تالارهاي بورس در شهرستان ها مي مانند
نمايي از تالار بورس در شهرستان قزوين]]>
</TITLE>
<TEXT>
<IMAGE>/1385/851102/news/011238.jpg</IMAGE>
<![CDATA[
گروه بورس در حالي كه خبر مي رسد از ديروز اداره تالارهاي بورس در شهرستان ها به شركت بورس اوراق بهادار سپرده شده، مسئولان اين شركت تاكيد دارند، هيچ تالار جديدي به تالارهاي منطقه اي كنوني اضافه نخواهد شد.
علي رحماني مدير عامل شركت بورس اوراق بهادار در گفت وگو با همشهري با اعلام اين خبر افزود: سياست شركت بورس بر حفظ تالارهاي موجود است اما هيچ تالار جديدي نيز احداث نخواهد شد، بلكه شركت بورس همه تالارهاي موجود را ولو اينكه زيان ده باشند حفظ مي كند.
وي تصريح كرد: برخي تالارهاي منطقه اي در حال حاضر زيان ده هستند بر همين اساس سعي خواهيم كرد تا پس از عارضه يابي آنها را سودآور كنيم.
مدير عامل شركت بورس تاكيد كرد: شبكه توزيع و گسترش بازار سرمايه، كارگزاران هستند. در واقع كارگزاران با گسترش تعداد شعب خود دايره بازار را وسعت مي دهند.
به گفته رحماني، شركت بورس از كارگزاراني كه قصد افزايش شعبه هاي خود را داشته باشند، حمايت خواهد كرد. وي تصريح كرد: بنابراين سياست اصلي بر محور گسترش كارگزاران است نه ايجاد تالارهاي منطقه اي جديد، ضمن اينكه در حال حاضر نيز كارگزاران در برخي از شهرها تقاضاي ايجاد تالار معاملات دارند.
اين گزارش حاكيست، از روز گذشته اداره تالارهاي منطقه اي بورس از سازمان بورس و اوراق بهادار به شركت بورس واگذار شد.
براساس گزارش روابط عمومي سازمان بورس و اوراق بهادار، طبق توافق سازمان بورس و اوراق بهادار با شركت بورس اوراق بهادار تهران، با توجه به اينكه اداره تالارهاي منطقه اي وظيفه عملياتي محسوب مي شود، اداره اين تالارها به شركت واگذار شد.
براين اساس از اين پس، همه امور مربوط به تالارها شامل ايجاد، اداره و توسعه از وظايف شركت بورس است و سازمان بورس و اوراق بهادار فقط به عنوان مقام ناظر عمل خواهد كرد.
از 23 تالار منطقه اي موجود در كشور، اداره 21 تالار با سازمان بورس و اوراق بهادار بود كه به شركت بورس منتقل شد و دو تالار اراك و گلستان را بخش خصوصي اداره مي كند.]]>
</TEXT>
</DOC>
<DOC>
<DOCID>HAM2-851102-016</DOCID>
<DOCNO>HAM2-851102-016</DOCNO>
<ORIGINALFILE>/1385/851102/news/_bourse.htm</ORIGINALFILE>
<ISSUE>دوشنبه 2 بهمن 1385 - سال چهاردهم - شماره4189 - Jan 22, 2007</ISSUE>
<DATE calender="Western">2007-01-22</DATE>
<DATE calender="Persian">1385/11/02</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
<![CDATA[وزن بانك ها در كفه خريد سنگين تر شد]]>
</TITLE>
<TEXT>
<IMAGE>/1385/851102/news/011235.jpg</IMAGE>
<![CDATA[
گروه بورس- در معاملات روز گذشته بازار سهام صف خريد سهام بانك ها از مرز 37 ميليون سهم عبور كرد.
براساس اين گزارش، اين روزها توجه اغلب سهامداران بورس تهران به سوي سهام بانك ها معطوف شده و هجوم فعالان بازار براي خريد سهام بانك ها منجر به تشكيل صف هاي طولاني براي خريد اين شركت ها شده است. اين در حالي است كه چنين روند مشابهي براي سهام معدني در فصل پاييز وجود داشت، اما اكنون صف هاي فروش سهام معدني بسيار سنگين است.
اين گزارش حاكيست، در معاملات روز گذشته سهامداران براي خريد 5/29ميليون سهم بانك پارسيان 2 هزار و 950 دستور خريد پر كردند. اين در حاليست كه هنوز تكليف اعضاي هيأت مديره بانك پارسيان به درستي روشن نشده و ايران خودرو نيز همچنان نمايندگان خود را معرفي نكرده است.
ديروز همچنين صف هاي خريد بانك اقتصاد نوين به 7 ميليون سهم رسيد و 627تقاضا براي خريد اين سهم در كارگزاري ها ثبت شد.
شركت ليزينگ ايران نيز براي اولين بار در طول ماه هاي اخير در جدول تقاضاي بازار جاي گرفت و سهامداران براي خريد 2 ميليون و 300 سهم اين شركت 248 تقاضا صادر كردند.
ديروز صف هاي خريد سهام بانك ها در حالي پا بر جا بود كه در آن سوي بازار بسياري از فعالان درصدد فروش سهام معدني بودند به طوري كه بار ديگر سهامداران 3 هزار تقاضا براي فروش 17 ميليون سهم شركت توسعه معادن روي پركردند. صف هاي فروش گل گهر نيز به 5ميليون سهم رسيد، كالسيمين و باما نيز همچنان با صف هاي سنگين فروش مواجه بودند.
بر پايه اين گزارش، در معاملات روز گذشته صف هاي فروش سهام شركت هاي پتروشيمي خارك و اصفهان در مجموعه به 5/5 ميليون سهم رسيد.]]>
</TEXT>
</DOC>
<DOC>
<DOCID>HAM2-851102-017</DOCID>
<DOCNO>HAM2-851102-017</DOCNO>
<ORIGINALFILE>/1385/851102/news/_bourse.htm</ORIGINALFILE>
<ISSUE>دوشنبه 2 بهمن 1385 - سال چهاردهم - شماره4189 - Jan 22, 2007</ISSUE>
<DATE calender="Western">2007-01-22</DATE>
<DATE calender="Persian">1385/11/02</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
<![CDATA[سيمان و معدن شاخص بورس رابار ديگر نزولي كردند]]>
</TITLE>
<TEXT>
<![CDATA[گروه بورس- پس از صعود شاخص كل بورس تهران در معاملات روز شنبه اين شاخص بار ديگر در معاملات روز گذشته كاهش يافت.
براساس اين گزارش، شاخص كل بورس تهران كه در ابتداي زمستان تاكنون با نزول مواجه و به زير 10 هزار واحد سقوط كرده بود، بار ديگر در روز شنبه و به ياري افزايش ارزش سهام بانك اقتصاد نوين افزايش يافت و از مرز 10 هزار واحد عبور كرد اما اين افزايش چندان دوام نداشت و بار ديگر شاخص كل در روز گذشته با 9 واحد كاهش به 10 هزار و 3 واحد رسيد.
ديروز همچنين شاخص هاي بازده بازار و صنعت نيز هر كدام به ترتيب 20و 9 واحد كاهش يافتند، اما در مقابل شاخص واسطه گري هاي مالي 33 واحد رشد كرد.
بر پايه اين گزارش، در معاملات ديروز هيچ شركتي نتوانست بيشتر از يك واحد شاخص را مثبت كند و تنها شركت سايپا با 75 صدم واحد تأثير مثبت بر شاخص در جايگاه اول ايستاد.
اين گزارش حاكي است، در معاملات ديروز شركت هاي سيمان خاش، باما و شركت سرمايه گذاري توسعه معادن و فلزات در مجموع 8 واحد شاخص كل بورس را پايين كشيدند كه در اين ميان سهم سيمان خاش با 2/3 واحد از ديگران بيشتر بود.
نماد سيمان خاش ديروز پس از برگزاري مجمع عادي و تقسيم سود نقدي باز شده بود. ديروز همچنين نماد قند شيرين خراسان بعد از برگزاري مجمع عادي فوق العاده و تقسيم سود نقدي باز شد.]]>
</TEXT>
</DOC>
<DOC>
<DOCID>HAM2-851102-018</DOCID>
<DOCNO>HAM2-851102-018</DOCNO>
<ORIGINALFILE>/1385/851102/news/_bourse.htm</ORIGINALFILE>
<ISSUE>دوشنبه 2 بهمن 1385 - سال چهاردهم - شماره4189 - Jan 22, 2007</ISSUE>
<DATE calender="Western">2007-01-22</DATE>
<DATE calender="Persian">1385/11/02</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
<![CDATA[سهام فولاد مباركه، در فهرست انتظار براي عرضه]]>
</TITLE>
<TEXT>
<![CDATA[ايرنا: معاون وزير اقتصاد گفت: سهام فولاد مباركه به زودي در بورس اوراق بهادار عرضه مي شود.
غلامرضا حيدري كرد زنگنه افزود: در دنيا اعتبار شركتهاي بزرگ همچون فولاد مباركه به حضور در بورس است.
به گزارش روابط عمومي فولاد مباركه اصفهان، وي گفت: يكي از شرايط حضور شركتهاي بزرگ در بورس اوراق بهادار ميزان بازدهي و سودآوري شركت است كه براين اساس فولاد مباركه يكي از بهترين شركتهاي توليدي كشور مي باشد.
وي افزود: ورود فولاد مباركه به بورس اوراق بهادار يك اعتبار جهاني است كه نشانه شفافيت اطلاعاتي فعاليت اين مجتمع صنعتي است.
زنگنه يادآور شد: با توجه به قوانين جديد بورس در كشور، امكان عرضه سهام بورس اوراق بهادار ايران در كشورهاي خارجي وجود دارد و به تبع كشورهاي ديگر نيز مي توانند سهام خود را در بورس تهران عرضه كنند.]]>
</TEXT>
</DOC>
<DOC>
<DOCID>HAM2-851102-019</DOCID>
<DOCNO>HAM2-851102-019</DOCNO>
<ORIGINALFILE>/1385/851102/news/_bourse.htm</ORIGINALFILE>
<ISSUE>دوشنبه 2 بهمن 1385 - سال چهاردهم - شماره4189 - Jan 22, 2007</ISSUE>
<DATE calender="Western">2007-01-22</DATE>
<DATE calender="Persian">1385/11/02</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
<![CDATA[عرضه 3 ميليون سهم پگاه خراسان]]>
</TITLE>
<TEXT>
<![CDATA[گروه بورس- 6/3درصد از كل سهام پگاه خراسان امروز در دو بلوك جداگانه در تالارهاي بورس اوراق بهادار عرضه مي شود.
به گزارش اداره عمليات بر نظارت بر بازار سهام، به اين ترتيب براي حدود 3 ميليون سهم اين شركت با قيمت پايه 6 هزار ريال براي هر سهم دستور فروش صادر مي شود. دو شركت سرمايه گذاري شير پگاه و همچنين فرهنگي ورزشي پگاه، فروشندگان اين ميزان سهام هستند. طبق شرايط اعلام شده سهام قابل عرضه، به صورت نقد و يك جا فروخته مي شود. قرار است، كارگزاري ابراز مسئوليت عرضه اين ميزان سهام را برعهده بگيرد.]]>
</TEXT>
</DOC>
<DOC>
<DOCID>HAM2-851102-020</DOCID>
<DOCNO>HAM2-851102-020</DOCNO>
<ORIGINALFILE>/1385/851102/news/_bourse.htm</ORIGINALFILE>
<ISSUE>دوشنبه 2 بهمن 1385 - سال چهاردهم - شماره4189 - Jan 22, 2007</ISSUE>
<DATE calender="Western">2007-01-22</DATE>
<DATE calender="Persian">1385/11/02</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
<![CDATA[مهلت موسسان شركت بورس كالا تمديد شد]]>
</TITLE>
<TEXT>
<![CDATA[ايسنا: هيات اجرايي تاسيس شركت سهامي بورس كالاي ايران مهلت واريز وجوه تعهد شده موسسان اين شركت را كه تا 28 دي ماه بود، 4 روز ديگر تمديد كرده است.
سيدعلي حسيني، معاون نظارت بر بورس ها و ناشران در بازار بورس، با اعلام اين خبر افزود: با توجه به اين كه 70 درصد موسسان بايد اين وجه را پرداخت مي كردند، اما حدود 10 درصد موسسان هنوز وجوه خود را در زماني كه تعيين شده بود، پنج شنبه 28 دي ماه، واريز نكرد ه اند، بنابراين اين زمان تمديد شده است. او دليل واريز نشدن وجوه از سوي بخشي از موسسان را مقارن شدن با پايان مهلت واريز با پايان ماه عنوان كرد و افزود: به همين دليل مهلت تا پايان سه شنبه سوم بهمن ماه براي موسسان تمديد شده است و اين مدت نيز مجددا تمديد نخواهد شد.
معاون نظارت بر بورس ها و امور ناشران سازمان بورس و اوراق بهادار درباره ميزان پرداخت وجوه از سوي موسسان توضيح داد: چون تخصيص با فرآيندي انجام شده، بنابراين سهم هر يك از موسسان متفاوت بود.]]>
</TEXT>
</DOC>
<DOC>
<DOCID>HAM2-851102-021</DOCID>
<DOCNO>HAM2-851102-021</DOCNO>
<ORIGINALFILE>/1385/851102/news/_bourse.htm</ORIGINALFILE>
<ISSUE>دوشنبه 2 بهمن 1385 - سال چهاردهم - شماره4189 - Jan 22, 2007</ISSUE>
<DATE calender="Western">2007-01-22</DATE>
<DATE calender="Persian">1385/11/02</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
<![CDATA[نگراني هاي بخش خصوصي درباره لايحه خصوصي سازي]]>
</TITLE>
<TEXT>
<![CDATA[ايسنا: اين نگراني وجود دارد كه در بررسي لايحه خصوصي سازي، بخش خصوصي با پرداختن به جزئيات موجب ردشدن كل لايحه شود.
عباس آخوندي- مشاور وزير اقتصاد و از تدوين كنندگان لايحه خصوصي سازي- در جمع اعضاي هيات نمايندگان اتاق بازرگاني تاكيد كرد: زماني كه ديدگاه هاي سياسي، مدنظر قرار گيرد محدود كردن مداخله دولت در اقتصاد، سخت مي شود.
وي تاكيد كرد: الگوهاي مطرح شده خصوصي سازي در اروپا و آسياي جنوب شرقي با الگوهاي خصوصي سازي كه بايد براي يك كشوري درآمد نفتي بهينه شود قابل مقايسه نيست و قطعا حكمي كه براي كشوري مثل مالزي تدوين مي شود با اين كشور متفاوت خواهدبود.
آخوندي درباره پيش بيني نحوه قيمت گذاري ها در لايحه خصوصي سازي نيز گفت: تعيين قيمت ها و عرضه آن از سوي يك گروه بروكرات تعيين مي شود و چنانچه سهام از سوي بخش خصوصي خريداري نشد سهام از سوي دولت خريده مي شود.]]>
</TEXT>
</DOC>
<DOC>
<DOCID>HAM2-851102-022</DOCID>
<DOCNO>HAM2-851102-022</DOCNO>
<ORIGINALFILE>/1385/851102/news/_bourse.htm</ORIGINALFILE>
<ISSUE>دوشنبه 2 بهمن 1385 - سال چهاردهم - شماره4189 - Jan 22, 2007</ISSUE>
<DATE calender="Western">2007-01-22</DATE>
<DATE calender="Persian">1385/11/02</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
<![CDATA[دومين همايش حسابرسي مالياتي]]>
</TITLE>
<TEXT>
<![CDATA[مهر:دومين همايش حسابرسي مالياتي به ابتكار جامعه حسابداران رسمي ايران و سازمان امور مالياتي كشور 30 بهمن ماه جاري در مركز همايش هاي رازي تهران برگزار مي شود.
علي اصغر كبوته، دبير علمي همايش با اعلام اين خبر افزود: دومين همايش حسابرسي مالياتي با هدف ايجاد رابطه اي متعادل و متوازن بين حسابرسان و كارشناسان امور مالياتي و نزديكي ديدگاه هاي اين دو گروه به يكديگر برپا مي شود.
وي تصريح كرد: مباني تعيين درآمد مشمول ماليات، شيوه هاي اجرايي ماده 272 و ضرورت استفاده از دستورالعمل حسابرسي مالياتي و نيز نقش حسابرسي صورت هاي مالي در تعيين درآمد مشمول ماليات از عمده محورهاي اين همايش هستند.
دبير دومين همايش حسابرسي مالياتي با اشاره به ماده 272 قانون ماليات هاي مستقيم در ارتباط با حسابرسي مالياتي يادآور شد: تسهيل در جهت تحقق اين ماده قانوني توسط حسابرسان و تعامل آنان با مقصران مالياتي، ديگر اهداف برپايي اين همايش يك روزه را تشكيل مي دهد.]]>
</TEXT>
</DOC>
<DOC>
<DOCID>HAM2-851102-023</DOCID>
<DOCNO>HAM2-851102-023</DOCNO>
<ORIGINALFILE>/1385/851102/news/_bourse.htm</ORIGINALFILE>
<ISSUE>دوشنبه 2 بهمن 1385 - سال چهاردهم - شماره4189 - Jan 22, 2007</ISSUE>
<DATE calender="Western">2007-01-22</DATE>
<DATE calender="Persian">1385/11/02</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
<![CDATA[سكوت سازمان بورس سرانجام شكست
دلايل ابطال معامله فروش سهام هپكو]]>
</TITLE>
<TEXT>
<![CDATA[گروه بورس- سرانجام پس از دو روز سكوت، مسئولان بورس تهران دلايل ابطال دوباره معامله فروش سهام هپكو را اعلام كردند.
شوراي بورس عصر چهارشنبه گذشته، حكم به ابطال معامله فروش 61 درصد سهام دولت در شركت هپكو داد.اين ميزان سهام را شركت خصوصي واگن كوثر خريده بود.
به گزارش روابط عمومي سازمان بورس و اوراق بهادار،  علي صالح آبادي گفت: براساس شرايط معامله،  بخش نقدي آن بايد حداكثر تا 15 روز كاري پس از معامله تسويه و بابت بقيه ثمن معامله كه معادل 70 درصد بود فرم خارج از پاياپاي به سازمان بورس ارايه مي شد.
وي افزود: خريدار، خواهان تمديد مهلت به مدت دو هفته بود كه اين موضوع خلاف مصوبه شوراي عالي بورس بود و اين درخواست بايد در شوراي بورس مطرح و به تصويب و تاييد شورا مي رسيد.
سخنگوي سازمان بورس تصريح كرد: مطرح شدن اين درخواست در شوراي بورس در صورتي بود كه بخش نقدي يعني بيش از 210 ميليارد ريال، در مهلت مقرر پرداخت مي شد كه متأسفانه از اين مبلغ فقط 202 ميليارد ريال به حساب واريز شده بود و بنابراين طبق مقررات بورس،  معامله نمي توانست قطعي شود.
صالح آبادي تاكيد كرد: علاوه بر اين كارگزار فروشنده نيز،  فرم خارج از پاياپاي را بابت بخش غير نقدي معامله به سازمان بورس و اوراق بهادار تحويل نداد. وي خاطرنشان كرد: با توجه به اين كه در شرايط آگهي معامله،  حداكثر مهلت 15 روز اعلام شده بود،  تمديد مهلت به عدالت معامله لطمه مي زد زيرا در اين معامله رقباي زيادي وارد شدند و خريدار بر اساس رقابت مشخص شد.
رئيس سازمان بورس ادامه داد: با توجه به شرايطي كه در اين معامله ايجاد شد، آگهي مجدد به قيمت پايه معامله قبلي منتشر و به ز ودي معامله آن انجام مي شود.
صالح آبادي يادآور شد: خريدار معامله ابطال شده نيز مي تواند بار ديگر در رقابت وارد شود و سهام هپكو را خريداري كند.]]>
</TEXT>
</DOC>
<DOC>
<DOCID>HAM2-851102-024</DOCID>
<DOCNO>HAM2-851102-024</DOCNO>
<ORIGINALFILE>/1385/851102/news/_bourse.htm</ORIGINALFILE>
<ISSUE>دوشنبه 2 بهمن 1385 - سال چهاردهم - شماره4189 - Jan 22, 2007</ISSUE>
<DATE calender="Western">2007-01-22</DATE>
<DATE calender="Persian">1385/11/02</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
<![CDATA[ديروز در بورس تهران]]>
</TITLE>
<TEXT>
<![CDATA[بيشترين دستور خريدها براي سهام خودروسازان صادر شد
گروه بورس- در معاملات روز گذشته سهام گروه خودرو پرطرفدارترين سهام بورس تهران بودند.
براساس اين گزارش در معاملات روز گذشته شركت هاي رايان سايپا، ايران خودرو و سايپا به ترتيب، عنوان اول تا سوم پرطرفدارترين سهام بورس در روز گذشته را از آن خود كردند. ديروز شركت رايان سايپا با 86 خريدار و ايران خودرو و سايپا به ترتيب با 66 و 65 خريدار به لحاظ بيشترين تعداد خريدار در رتبه اول تا سوم بورس ايستادند.
اين گزارش حاكيست، ديروز همچنين 30 سهامدار تعداد 10 ميليون و 700 هزار سهم شركت سرمايه گذاري پتروشيمي را خريداري كردند تا اين شركت به لحاظ حجم معاملات، درصدر بورس قرار بگيرد. پس از سرمايه گذاري پتروشيمي، شركت رايان سايپا در جايگاه بعدي جاي گرفت. ديروز سهامداران 5/3 ميليون سهم اين شركت را خريداري كردند. برپايه اين گزارش، ديروز در مجموع 26 ميليون برگ سهام به ارزش 58 هزار ميليون ريال توسط سهامداران دادوستد شد كه دو شركت سرمايه گذاري پتروشيمي و رايان سايپا نيمي از اين حجم را از آن خود كردند.]]>
</TEXT>
</DOC>
<DOC>
<DOCID>HAM2-851102-025</DOCID>
<DOCNO>HAM2-851102-025</DOCNO>
<ORIGINALFILE>/1385/851102/news/_cinema.htm</ORIGINALFILE>
<ISSUE>دوشنبه 2 بهمن 1385 - سال چهاردهم - شماره4189 - Jan 22, 2007</ISSUE>
<DATE calender="Western">2007-01-22</DATE>
<DATE calender="Persian">1385/11/02</DATE>
<CAT xml:lang="fa">ادب و هنر.هنر.سینما</CAT>
<CAT xml:lang="en">Literature and Art.Art.Cinema</CAT>
<TITLE>
<![CDATA[طلسم اسكاراسكورسيزي
ترجمه: امير رضا نوري زاده آكادمي هيچ وقت با خالق راننده تاكسي و گاوخشمگين ميانه خوبي نداشته است. هر چند مي گويند جدا افتاده مي تواند طلسم اسكار نگرفتن اسكور سيزي را بشكند]]>
</TITLE>
<TEXT>
<IMAGE>/1385/851102/news/011163.jpg</IMAGE>
<IMAGE>/1385/851102/news/011166.jpg</IMAGE>
<IMAGE>/1385/851102/news/011169.jpg</IMAGE>
<IMAGE>/1385/851102/news/011232.jpg</IMAGE>
<![CDATA[
آيا در ششمين بار طلسم شكسته خواهد شد؟
اين سؤال پيرامون مارتين اسكورسيزي در ذهن علاقه مندان سينما نقش بسته است، كارگرداني كه پنج بار نامزد جايزه اسكار بود، ولي هرگز موفق به دريافت آن نشده است و اكنون فيلم آخر او به نام
جدا افتاده نامزد دريافت چند جايزه اسكار از جمله جايزه اسكار بهترين كارگرداني است و همه در انتظارند تا مجسمه طلايي اسكار را بالاخره در دستان او ببينند. اسكورسيزي اگر بهترين كارگردان معاصر سينماي جهان نباشد، يكي از بهترين هاست و علاوه بر ساخت فيلم هاي مستقل، چند تجربه درخشان در زمينه مستند سازي نيز داشته است. ولي شايد برخي از علاقه مندان او توجه چنداني به اين مسأله نداشته باشند و مطرح كنند كه جدا افتاده هرگز بهترين فيلم او نيست و يا حتي با بهترين فيلم هاي او فاصله زيادي دارد. اما جايزه اسكار قطعاً براي اين فيلمساز نيويوركي مفهوم فراواني خواهد داشت و نشانگر پذيرش او از سوي جامعه فيلمسازان لس آنجلس است. شايد براي ما كه سينما را جدي دنبال مي كنيم، اين تقدير و جايزه پس از همه موفقيت هايي كه او در ظرف اين دهه ها داشته، چندان اهميتي نداشته باشد ولي بدون شك خود مارتي به اين فكر مي كند كه استيون اسپيلبرگ، بيلي وايلدر و جان فورد همه كارگردانان اسكار بوده اند و او نيز دوست دارد تا نامش را در كنار آنها ببيند.
فيلم جدا افتاده بر خلاف اكثر فيلم هاي بزرگ اسكورسيزي يك فيلم نيويوركي نيست و در آن نشاني از مافيايي ايتاليايي- آمريكايي ديده نمي شود. از دوست هميشگي اسكورسيزي- رابرت دنيرو- در آن اثري ديده نمي شود چون او به دنبال ساخت فيلم خودش(چوپان خوب)بود. اين شرايط اسكورسيزي را واداشت تا از جك نيكلسون در نقش فرانك كاستلو پير و چاق استفاده كند و او نيز به فيلم جدا افتاده لحن متفاوت متمايزي داد. قطعاً حضور دنيرو در اين نقش مي توانست ضرباهنگ فيلم را سريع تر كند در حالي كه نيكلسون با بازي منحصر به فردش فضايي كميك به شخصيت كاستلو داده است. جدا افتاده اثري حرفه اي در كارنامه اسكورسيزي است و قبل از هر چيز به ما يادآوري مي كند كه نسل درخشان دهه 1970- اسكورسيزي، دپالما، اسپيلبرگ- همگي در شرايط مشابهي به سر مي برند و ديگر از آنها نبايد انتظار فيلمي نابغه وار داشته باشيم بلكه آنها بيشتر ترجيح مي دهند چند فيلم ديگر بسازند ولي به سراغ يك پروژه پر دردسر نروند. دو فيلم آخر اسكورسيزي، هوانورد درباره زندگي هاوارد هيوز و جدا افتاده، هر دو پرستاره و موافق جريان اصلي سينما بودند اما هرگز گوياي توانايي هاي حرفه اي اسكورسيزي نبوده اند.
بيماري درازمدت اسكورسيزي در كودكي و نوجواني باعث شد تا او نتواند زندگي عادي را در كنار دوستان و هم كلاسي هايش در مدرسه داشته باشد اما علاقه او به سينما به حدي بود كه تحصيل در مدرسه مذهبي را رها كرد و به مدرسه فيلم نيويورك رفت اما موضوعات مذهبي هميشه جزيي جدايي ناپذير از فيلم هاي او بوده است. در فيلم خيابانهاي پايين شهر(1973)كه اولين فيلم بزرگ وي محسوب مي شد، نجات قهرمان فيلم(چارلي)در پايان فيلم از نگاه اكثر منتقدان نوعي رستگاري مذهبي است و چارلي سرانجام توسط دوستش از درگيري هاي مافياي ايتاليايي نيويورك نجات مي يابد. اما اين نخستين بار نيست كه يكي از شخصيت هاي شرور و سركش فيلم هاي اسكورسيزي توسط قهرمان فيلم به آرامش دعوت مي شود تا بتواند در نهايت به آرامش قلبي برسد.
در گاو خشمگين، جك لاموتا(با بازي رابرت دنيرو)با تمامي دنيا سرناسازگاري دارد اما برادرش(با بازي جوپشي)سعي در راهنمايي اش دارد. در رفتار خوب جوپشي نقش رهبر يك گروه گنگستر را ايفا مي كند و شخصيت ري ليوتا براي نجات او تلاش مي كند.
اما شايد بهترين دليل براي بيان اين ادعا كه جدا افتاده بيشتر تقليدي از فيلم هاي اسكورسيزي است، تا فيلمي از اسكورسيزي، اين باشد كه ما هرگز نشاني از موعظه و راهنمايي در اين فيلم نمي بينيم. هر كدام از شخصيت  ها راه خود را در پيش مي گيرند و شوك آورترين لحظات فيلم زماني است كه وفاداري زير پا گذاشته مي شود.
جدا افتاده براساس فيلمي هنگ كنگي به نام روابط شيطاني ساخته شده است و شايد نقطه ضعف ديگر فيلم همين باشد چرا كه ما هرگز عادت نداشته ايم فيلمي را از او ببينيم كه داستان آن را كم و بيش از پيش بدانيم و در عوض در پرداخت روان شناسانه شخصيت ها، آنها تنها گوشه اي از خصوصياتشان را در لحظه وقوع حوادث غيرقابل پيش بيني ارائه مي دهند.
اما با وجود همه اينها، اگر او جايزه اسكار بهترين كارگرداني را براي اين فيلم دريافت كند، هرگز به اين معنا نخواهد بود كه او لياقت چنين جايزه اي را براي اين فيلم نداشته بلكه قطعاً اين جايزه براي يك عمر فعاليت سينمايي به او اعطا خواهد شد.
منبع: واشنگتن پست‎/14 ژانويه]]>
</TEXT>
</DOC>
<DOC>
<DOCID>HAM2-851102-026</DOCID>
<DOCNO>HAM2-851102-026</DOCNO>
<ORIGINALFILE>/1385/851102/news/_cinema.htm</ORIGINALFILE>
<ISSUE>دوشنبه 2 بهمن 1385 - سال چهاردهم - شماره4189 - Jan 22, 2007</ISSUE>
<DATE calender="Western">2007-01-22</DATE>
<DATE calender="Persian">1385/11/02</DATE>
<CAT xml:lang="fa">ادب و هنر.هنر.سینما</CAT>
<CAT xml:lang="en">Literature and Art.Art.Cinema</CAT>
<TITLE>
<![CDATA[نگاه
عاشق فروتن سينماسعيد مروتي]]>
</TITLE>
<TEXT>
<![CDATA[اين كه اسكورسيزي كبير تا حالا اسكار نگرفته گرچه عجيب است اما اگر يادمان باشد كه هيچكاك هم هرگز اسكار كارگرداني را نگرفت، آن وقت با موضوع راحت تر كنار مي آييم. او اگر امسال هم اسكار نگيرد، بالاخره اين مجسمه طلايي را براي يك عمر فعاليت هنري دريافت خواهد كرد. همان جايزه اي كه به هيچكاك و خيلي از بزرگان ديگر(كه سالها از سوي اعضاي آكادمي ناديده گرفته شدند)دادند. در سال هايي كه فيلم هاي درخشاني مثل راننده تاكسي، گاو خشمگين و تنگه وحشت را مي ساخت، اعضاي آكادمي به او بي اعتنايي كردند و فيلم هاي اخير استاد، گرچه آثار قابل قبولي اند ولي قابل مقايسه با شاهكارهايي نيستند كه اسكورسيزي دو دهه پيش مي ساخت. او البته حتي در بدترين روزهايش هم سينماگر برجسته اي است.جداي از قدرت كارگرداني، مسئله اي به نام تلقي از سينما به عنوان هنر وجود دارد كه استاد را از بقيه فيلمسازان برجسته، متمايز مي كند. اسكورسيزي در اين سال ها در مقام يك عاشق فروتن سينما، نشان داده كه به تاريخ سينما بيش از هر منتقد و صاحب نظري تسلط دارد.اين كه تا حالا اسكار به او تعلق نگرفته، نه نشانه ضعف اسكورسيزي بلكه به قول منتقدي، لكه ننگي به دامن اعضاي آكادمي است. سال ها فيلمسازان متوسط و ميان مايه اي به جاي اسكورسيزي اسكار بهترين كارگرداني را گرفتند ولي از آنجا كه زمان بهترين محك براي آثار هنري است، امروز اين فيلم هاي اسكورسيزي اند كه جايگاه رفيعي دارند؛ نه فلان فيلم فرصت طلبانه اي كه به خاطر مضمونش در بيست و چند سال پيش اسكار گرفته.]]>
</TEXT>
</DOC>
<DOC>
<DOCID>HAM2-851102-027</DOCID>
<DOCNO>HAM2-851102-027</DOCNO>
<ORIGINALFILE>/1385/851102/news/_cinema.htm</ORIGINALFILE>
<ISSUE>دوشنبه 2 بهمن 1385 - سال چهاردهم - شماره4189 - Jan 22, 2007</ISSUE>
<DATE calender="Western">2007-01-22</DATE>
<DATE calender="Persian">1385/11/02</DATE>
<CAT xml:lang="fa">ادب و هنر.هنر.سینما</CAT>
<CAT xml:lang="en">Literature and Art.Art.Cinema</CAT>
<TITLE>
<![CDATA[سايه روشن
نگاهي به ملكه رودخانه به بهانه حضور در جشنواره فجر شكستن امواج]]>
</TITLE>
<TEXT>
<IMAGE>/1385/851102/news/011160.jpg</IMAGE>
<![CDATA[
ملكه رودخانه فيلمي تاريخي است كه بر اساس داستان واقعي توسط وينسنت وارد كارگردان نيوزلندي ساخته شده و همچون ساير آثاري كه در اين كشور ساخته شده، به لطف فيلمبرداري خوب آلون بولينگر، مملو از مناظر و چشم اندازهاي جذاب است. اما فيلم به رغم بهره گيري از فيلمنامه اي خوب، نمي تواند در اكثر دقايق انتظارات تماشاچي را با توجه به حضور چندين چهره مشهور از جمله كيفرساترلند و سامانتا مورتورن برآورده كند و بويژه سامانتا مورتون در نقش يك زن ايرلندي كه در درگيري بين قبايل مائوري و ارتش انگلستان گرفتار مي آيد، كمتر از حد انتظار ظاهر شده است. اما عدم تصميم  گيري شخصيت مورتون در بازگشت به ايرلند و يا ماندن در نيوزلند تا به آخر تماشاچي را در سالن سينما نگاه مي دارد.]]>
</TEXT>
</DOC>
<DOC>
<DOCID>HAM2-851102-028</DOCID>
<DOCNO>HAM2-851102-028</DOCNO>
<ORIGINALFILE>/1385/851102/news/_diet.htm</ORIGINALFILE>
<ISSUE>دوشنبه 2 بهمن 1385 - سال چهاردهم - شماره4189 - Jan 22, 2007</ISSUE>
<DATE calender="Western">2007-01-22</DATE>
<DATE calender="Persian">1385/11/02</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
<![CDATA[همه آنچه بايد درباره واكسن آنفلوآنزا بدانيد، در گفت وگو با رييس گروه عفوني دانشگاه علوم پزشكي تهران
واكسيناسيون تا 90 درصد از بيماري پيشگيري مي كند
عكس: مسعود خامسي پورسميه شرافتي]]>
</TITLE>
<TEXT>
<IMAGE>/1385/851102/news/011223.jpg</IMAGE>
<![CDATA[
هر قدر بيماري آنفلوآنزا در ماه هاي اخير خبرساز شده، واكسن اين بيماري هم جنجال برانگيز بوده است. نگراني ها البته درباره ويروس آنفلوآنزاي پرندگان است و واكسن آنفلوآنزاي انساني.
در ماه هاي اخير درباره اين واكسن حرف و حديث هاي زيادي وجود داشته. عده اي براي اين واكسن تبليغ كرده اند و عده اي مخالفت كرده اند. دكتر مهرناز رسولي نژاد، متخصص بيماري هاي عفوني و مدير گروه بيماري هاي عفوني و گرمسيري دانشگاه علوم پزشكي تهران در خصوص بيماري آنفلوآنزا و همچنين وضعيت دسترسي مردم به واكسن آن در كشور توضيح مي دهد.
***
* خانم دكتر، اول از خود آنفلوآنزا شروع كنيم؟
- بيماري آنفلوآنزا يك بيماري ويروسي حاد و شديد است كه مي تواند كشنده باشد و چون ويروس آنفلوآنزا بخصوص ويروس آنفلوآنزاي نوع  a ويروسي است كه هر ساله تغييرات كوچك و بزرگي پيدا مي كند، يعني آنتي ژن هاي سطحي آن گاهي اوقات تغييرات مختصر و گاهي اوقات تغييرات اساسي پيدا مي كنند، بنابراين به طور مرتب هر ساله مي توانند باعث ايجاد بيماري شوند. يعني همين تغييرات كوچك مي تواند هر سال در يك منطقه تعدادي از افراد را مبتلا به بيماري كند و تغييرات بزرگ آنتي ژني نيز در سطح جهان مي تواند تعداد زيادي از افراد را مبتلا به آنفلوآنزا كند و در واقع پاندمي يا همه گيري جهاني ايجاد كند. بنابراين آنفلوآنزا يك بيماري ويروسي غيرقابل درمان است.
* يعني داروهايي كه براي اين بيماري وجود دارند موثر نيستند؟
- ببينيد، دارو براي اين بيماري وجود دارد، ولي اين داروها تنها طول دوره بيماري را كوتاه مي كنند و درمان اساسي قطعي براي آن وجود ندارد. براي همين تنها راه مقابله با اين ويروس تهيه واكسن است. واكسني كه تهيه مي شود يا از نوع ويروس كشته شده است يا از قسمت هايي از ويروس است كه براي تهيه واكسن از آنها استفاده مي كنند.
* چرا براي آنفلوآنزا هر ساله واكسن جديدي توليد مي شود؟
- تغييرات ساليانه آنتي ژنها در اين بيماري سبب مي شود كه هر سال واكسن جديدي از براي آن تهيه شود. اين واكسن جديد از ويروسي است كه سال قبل باعث اپيدمي بيماري شده است و معمولا 8 تا 10 ماه قبل از پيدايش فصل آنفلوآنزا اين واكسن را تهيه مي كنند و در اختيار عموم قرار مي دهند.
* بيشترين زمان فعاليت ويروس آنفلوآنزا كدام فصول است؟
- حداكثر فعاليت اين ويروس در فصل هاي پاييز، زمستان و اوايل بهار است و به محض گرم شدن هوا شدت آلوده كنندگي آن از بين مي رود ولي در اين 8 ماه كه ويروس فعال است مي تواند در افراد خاصي منجر به عوارض خيلي شديد يا حتي مرگ شود.
* حالا برويم سراغ واكسن. ميزان اثر بخشي واكسن آنفلوآنزا چقدر است؟ يعني پس از تزريق چقدر مي شود مطمئن بود كه فرد بيمار نمي شود؟
- واكسني كه الان از طرف سازمان بهداشت جهاني تهيه شده و مسئولين بهداشتي آن را مورد تاييد قرار داده اند،  مي تواند 70 تا 90 درصد از بروز بيماري جلوگيري كند. هر ساله براي تهيه اين واكسن در سطح جهان هزينه بسيار زيادي خرج مي شود و معمولا شركت هايي كه اين واكسن را تهيه مي كنند شركتهايي هستند كه بايد مورد تاييد سازمان بهداشت جهاني قرار بگيرند.
* شما تزريق اين واكسن را به چه كساني توصيه مي كنيد؟
- ببينيد، اين واكسن براي هيچكس منع مصرف ندارد ولي توصيه مي شود تمام كساني كه در معرض خطر هستند، حتما بايد واكسيناسيون شوند. همچنين تمام كساني كه داراي بيماري هاي زمينه اي هستند كه مي تواند باعث ناتوانيشان شود مثل كساني كه بيماري هاي زمينه اي قلب و عروق دارند، تمام كساني كه بيماري هاي زمينه اي ريوي مثل آسم يا برونشيت مزمن يا نارسايي هاي تنفسي دارند، كساني كه بيماري هاي مزمن كبدي يا كليوي دارند يا مبتلا به ديابت هستند، بايد حتما واكسن را دريافت كنند. بهترين زمان واكسن آنفلوآنزا هم در اوايل پاييز است.
* يعني تمام افراد در هر سني اگر مبتلا به اين بيماري هاي زمينه اي باشند بايد واكسن دريافت كنند؟ حتي كودكان؟
- بله، اين بيماري هاي زمينه اي ديگر سن نمي شناسند. يعني حتي اگر كودكي مبتلا به بيماري ديابت يا آسم بود بايد اين واكسن را دريافت كند. به خاطر اينكه بيماري آنفلوآنزا باعث تشديد روند مخرب اين بيماري ها مي شود. ضمن اينكه اين افراد عوارض آنفلوآنزا مثل ذات الريه را بيشتر مي گيرند. ولي به جز اينها الان ديگر توصيه مي شود افرادي كه بالاي سن 50 سال هستند حتما واكسن ساليانه را دريافت كنند. همچنين كساني كه از داروهاي سركوب كننده ايمني استفاده مي كنند، مثل افراد مبتلا به سرطان هم بايد حتما اين واكسن را دريافت كنند. در مورد خانمهاي باردار و كودكان خيلي كوچك، در مواردي كه بيماري آنفلوآنزا به صورت اپيدمي درمي آيد واكسن توصيه مي شود، ولي در اينجا نظر پزشك متخصص زنان و متخصص عفوني بسيار مهم است.
* شما گفتيد خطر شيوع بيماري آنفلوآنزا بسيار زياد است. پس چرا اين واكسن مثل واكسن بيماري هاي ديگر كه هر چند وقت يك بار كشوري مي شوند، در دسترس مردم قرار نمي گيرد؟
- ببينيد، اين مربوط به سياستگذاري هاي كلان كشوري است كه مركز مديريت بيماري ها و كارشناسان مربوط به اين حوزه بايد در اين امر تصميم گيري كنند. شايد الان تعداد موارد شيوع آنفلوآنزا به حدي نيست كه دولت بخواهد برنامه تزريق واكسن آن را به صورت كشوري كند، يعني به صورتي كه همه بتوانند به صورت رايگان از آن استفاده كنند. بنابراين الان دلايل محكمي براي پاسخ به اين پرسش وجود ندارد. درست است كه مسئولين بهداشتي بر وارد شدن واكسن تاكيد دارند ولي اين واكسن به طور رايگان در اختيار مردم قرار نمي گيرد.
* دولت نمي تواند اين واكسن را در اختيار افراد در معرض خطر قرار دهد؟
البته وقتي واكسن امسال وارد شد به طور رايگان به پرسنل حرف پزشكي با تمهيدات وزارت بهداشت هم در بيمارستان هاي دولتي و هم در بيمارستان هاي خصوصي در حال تزريق است، چون اين افراد جزو افرادي هستند كه در معرض ابتلا هستند. ولي بقيه افراد بايد خودشان واكسن را تهيه بكنند. اين واكسن حتي تحت پوشش بيمه ها نيز قرار ندارد مگر بيمه هاي تكميلي. البته هزينه اين واكسن در مقابل هزينه هاي روزمره زندگي هزينه اي ندارد كه يك بيمار نتواند تحمل پرداخت آن را داشته باشد. قيمت اين واكسن در برابر محافظتي كه ايجاد مي كند و سلامتي كه فرد به دست مي آورد بسيار ناچيز است.
* واكسن طي چند دوره تزريق مي شود؟
- واكسن هر سال يك نوبت تزريق مي شود و معمولا هم در قسمت بالاي دست و داخل عضله تزريق مي شود. بهتر است كه وقتي بيمار مي خواهد اين واكسن را تزريق كند علائم سرماخوردگي مثل گرفتگي بيني را نداشته باشد. البته خود آنفلوآنزا معمولا با تب شديد و درد بدن، خستگي و آبريزش و سرفه همراه است و خيلي سخت تر و شديد تر از علائم سرماخوردگي است ولي بهتر است كه بيمار در موقع تزريق واكسن علائم سرماخوردگي را نداشته باشد براي اينكه ممكن است 24 تا 48 ساعت بعد از تزريق واكسن، بيمار دچار درد شديد ناحيه تزريق واكسن همراه با تب شود كه اين علائم همراه با علائم سرماخوردگي براي بيمار بسيار آزار دهنده است.
* فرمولاسيون واكسن آنفلوآنزا به صورت اسپري كه تازه ساخته شده وارد كشور شده است؟
- خير، البته فرمولاسيون واكسن كه به صورت اسپري استفاده مي شود، الان چند سال است كه در آمريكا مورد تاييد قرار گرفته ولي محدوديت سني دارد و براي كودكان و افراد خيلي مسن تجويز نمي شود. در تحقيقي هم كه در اروپا انجام شد مشخص شد كه به دنبال استفاده از اسپري يك سري از عوارض عصبي ايجاد شد. ما هنوز اين فرم از واكسن را در كشور نداريم و منتظر تاييد نهايي آن هستيم.
* صحبت ديگري هم باقي مانده؟
- درست است كه واكسن الان رايگان در اختيار مردم نيست ولي صد در صد جنبه پزشكي ندارد و جنبه تجاري صرف نمي تواند داشته باشد. بخصوص الان در بحث واكسن آنفلوآنزا بيماري آنفلوآنزاي پرندگان هم مطرح است و يكي از دلايلي كه ما اهميت واكسن آنفلوآنزاي انساني را مطرح مي كنيم اين است كه اگر همزمان ويروسهاي اين دو بيماري وارد بدن شوند، مي توانند تغيير و تحولي كه ممكن است در ويروس آنفلوآنزاي پرندگان ايجاد شود را تسريع كنند. همين روند باعث ايجاد ويروس جديدي مي شود كه اين ويروس جديد مي تواند به راحتي از انساني به انسان ديگر منتقل شود. به طور كلي ويروس آنفلوآنزاي پرندگان نمي تواند از انساني به انسان ديگر منتقل شود ولي با اضافه شدن ويروس آنفلوآنزاي انساني و ايجاد عفونت همزمان اين قابليت را پيدا مي كند كه در سطح جامعه منتشر شود. بنابراين استفاده از ويروس آنفلوآنزاي انساني براي تهيه واكسن باعث مي شود عفونت همزمان دو ويروس در بدن اتفاق نيفتد.]]>
</TEXT>
</DOC>
<DOC>
<DOCID>HAM2-851102-029</DOCID>
<DOCNO>HAM2-851102-029</DOCNO>
<ORIGINALFILE>/1385/851102/news/_diet.htm</ORIGINALFILE>
<ISSUE>دوشنبه 2 بهمن 1385 - سال چهاردهم - شماره4189 - Jan 22, 2007</ISSUE>
<DATE calender="Western">2007-01-22</DATE>
<DATE calender="Persian">1385/11/02</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
<![CDATA[پزشكي پست مدرن
داروي باستاني پس از 300 سال كشف شد
دكتر مهشيد چايچي]]>
</TITLE>
<TEXT>
<IMAGE>/1385/851102/news/011229.jpg</IMAGE>
<![CDATA[
پژوهشگران با خواندن متون قديمي موفق به كشف يك داروي جديد آنتي بيوتيك شده اند كه از درختي به نام آتون در جزاير اقيانوسيه بدست مي آيد. خبر اين يافته جديد تاريخي- پزشكي، در محافل خبري دنيا بازتاب چشمگيري داشته است.
بد نيست بدانيد سه نوع برخورد با متون قديمي در ميان محققان وجود دارد. عده اي از آنها به كلي بر طب سنتي و متون قديمي مهر باطل زده و فقط در پي ارائه روشهاي جديد و مبتني بر طب نوين هستند، عده اي ديگر هم بدون رد كتب پيشين و روشهاي آنان سعي مي كنند خود را نسبت به آن بي تفاوت نشان دهند، تا مبادا درگير مخالفت هاي همكاران شوند. گروه سوم اما به نظر شجاعت بيشتري دارند و با احترام به طب دوران باستان، متون آنان را بررسي كرده و سعي مي كنند از ميان آن داروهاي جديدي كشف كرده و پس از آزمايش هاي لازم، در صورت به نتيجه رسيدن، از آن بهره بگيرند.
اين كاري است كه طبق گزارش آسوشيتدپرس، اريك بوئنز(eric buez)محقق و فلوشيپ طب سنتي، با يك كتاب قديمي طب گياهي كه در قرن 17 نوشته شده بود انجام داده است.
اين كتاب 300 ساله سرگذشت جالبي داشته كه در مجله پزشكي انگليس هم چاپ شده. در واقع، اگر سرسختي و پافشاري جورج اورهارد رامفيوس(georg everhard rumphius)، طبيعي دان هلندي آلماني تبار كه براي شركت هلندي هند شرقي كار مي كرد، نبود، اين كتاب هرگز به رشته تحرير در نمي آمد. او در سال 1657 شروع به جمع آوري گياهان در جزيره آمبون اندونزي كرد و استفاده هاي دارويي آنها را شرح داد، اما 30 سال بعد دست نوشته هاي او در آتش سوخت . اگر شما بوديد چه مي كرديد؟
شايد خيلي هاي ديگر بي خيال مي شدند؛ اما او دوباره شروع به باز نويسي كتاب كرد. رامفيوس كه در آن زمان نابينا شده بود، نسخه دوم كتاب را همراه شرحي جديد ديكته كرد. اما اين نسخه هم وقتي با كشتي به هلند برده مي شد توسط ناوگان فرانسه غرق شد . اين بار شما اگر جاي او بوديد چه مي كرديد؟
رامفيوس بدون اينكه تسليم ياس شود، باقي مانده نوشته هايش را جمع و جلد هفتم كتاب را كامل كرد. تا قرن بيست و يك اين كتاب در كنار كلكسيون كتابهاي نادر گرد و غبار مي خورد تا اينكه يك پروفسور هلندي بخشي از آن را به انگليسي ترجمه كرد. او كه يك محقق طب سنتي در ساموا بود بطور اتفاقي در كتابخانه گياه شناسي هاوايي به اين ترجمه برخورد. او كه عادت داشت از كتاب هاي اين چنيني سوژه دربياورد، همراه با همكارش متن كتاب رامفيوس را بررسي كرده و با منابع داروهاي گياهي مقايسه كرد و ديد كه عصاره هسته ميوه درخت آتون(atu)يك تركيب ضد اسهال است كه اگرچه 300 سال پيش از اين نام آن در يك كتاب پزشكي آمده، اما به بوته فراموشي سپرده شده و امروزه هيچ داروي جديدي نيست كه مشابه آن عمل كند.
از آنجا كه اين محقق جزو آن دسته محققان شجاع بود كه انگ سنت پرستي را به جان مي خرند، اين گياه را تهيه كرد و دانه آن را با الكل مخلوط كرد. او در آزمايشگاه با شگفتي ديد كه اين گياه مي تواند دو نوع از باكتريهاي مولد اسهال يعني استافيلوكك و انتروكك را از بين ببرد، اگرچه بر اي  كولاي اثري ندارد. البته هنوز معلوم نيست كه اين اثر خارج از آزمايشگاه يعني در مورد انسانها هم به همين صورت باشد و لازم است بيشتر مورد آزمايش قرار گيرد.
اگر چه ممكن است در بررسي هاي بعدي اثر اين داروي گياهي مورد تاييد دانشمندان واقع نشود، اما نكته اي كه از اين واقعه در ياد ها خواهد ماند اين است كه فرهنگهاي بومي هزاران سال با داروهاي گياهي زندگي كرده  و با استفاده از آنها سنت درمان گياهي را بوجود آوردند؛ طب نوين هم مي تواند به كشفيات قديم اتكا كرده و به زنده نگه داشتن علوم طب گياهي كمك كند. همانطور كه در گذشته آسپرين را از پوست درخت بيد و داروي ضد سرطان ناكسول را از درخت سرخ دار اقيانوسيه تهيه كردند.
امروزه در غرب، متون قديمي و طب سنتي بيشتر بهداشت عمومي نوين را تحت تاثير قرار داده و حتي در دانشگاه ها تدريس مي شود و اين درحالي است كه كشور ما هم داراي منابع عظيمي از متون طب سنتي و اسلامي است و بايد بيشتر مورد توجه محققان و پزشكان قرار گيرد. چنانكه ظاهرا قرار است امسال براي اولين بار رشته طب سنتي به عنوان يك رشته تخصصي در دانشگاه علوم پزشكي شاهد دانشجو بگيرد.]]>
</TEXT>
</DOC>
<DOC>
<DOCID>HAM2-851102-030</DOCID>
<DOCNO>HAM2-851102-030</DOCNO>
<ORIGINALFILE>/1385/851102/news/_diet.htm</ORIGINALFILE>
<ISSUE>دوشنبه 2 بهمن 1385 - سال چهاردهم - شماره4189 - Jan 22, 2007</ISSUE>
<DATE calender="Western">2007-01-22</DATE>
<DATE calender="Persian">1385/11/02</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
<![CDATA[محققان مي گويند]]>
</TITLE>
<TEXT>
<![CDATA[درمان آرتروز با سلول هاي بنيادي
گروه سلامت- از اين سلول هاي بنيادي هر چه بگوييد بر مي آيد. اين بار جديدترين تحقيقات نشان داده اند اين سلول ها براي ترميم سلول هاي غضروفي هم كاربرد دارند؛ غضروفي كه در سطح مفصل هاي پير و ساييده قرار دارد و به نوعي مي توان گفت در اثر سايش مداوم دو سطح روي همديگر، زخمي شده.
انجمن جراحي بسته مفاصل ايران و آلمان اعلام كرد، پروفسور محمد مهدي شكيبايي استاد دانشگاه مونيخ در يك طرح تحقيقاتي وجود اين امكان را براي درمان مبتلا به زخمهاي كوچك تا متوسط غضروف سطح مفصلي مطرح كرده و اميدهايي را براي درمان آرتروز به وجود آورده؛ البته اگر بيماري در مراحل اوليه اش باشد. چرا كه اگر بيماري خيلي پيشرفت كرده باشد، ديگر هيچ كاري نمي توان براي بيمار كرد، الا همان كاري كه قبلا هم بلد بودند بكنند، يعني جراحي و تعويض كامل مفصل.
در اين روش ابداعي، سلول هاي غضروفي در بيرون بدن كشت مي شوند و تكثير پيدا مي كنند. سپس اين سلول هاي سالم و زياد شده را به مفصل آسيب ديده پيوند مي زنند. پروفسور شكيبايي گفته است كشت سلول ها در خارج از بدن، كاري است پردردسر و سخت كه خوشبختانه تحقيقات انجام شده نشان مي دهد شدني است و سلول هاي به دست آمده از اين سلول هاي بنيادي روي بيماران به خوبي جواب مي دهد.
مادران شيرده
كمتر روماتيسم مي گيرند
گروه سلامت- اين شير دادن به بچه ها خير دنيا و آخرت را دارد، روز به روز هم اين آثار و بركاتش بيشتر شناخته مي شود. به تازگي محققان پرده ديگري از اسرار اين معجون قوي خدادادي برداشته اند و آن اين كه مادراني كه شير خودشان را به فرزندشان مي دهند، كمتر از بقيه زنان به روماتيسم مفصلي مبتلا مي شوند.
پژوهشي كه در دانشگاه هاروارد انجام گرفت، نشان داد زناني كه در طول عمرشان بين يك يا دو سال به فرزندشان شير داده اند تا 30 درصد كمتر از سايرين به روماتيسم مفصلي مبتلا مي شوند. حالا هر چقدر اين شيردهي مدتش بيشتر شود، اين اثر محافظتي بيشتر مي شود. آن قدر كه ممكن است با افزايش مدت شيردهي حتي به 50 درصد هم برسد. اين هم باز نتيجه ديگري از همين تحقيق است.
البته يك دليل ديگري كه محققان مي گويند باعث مي شود شيوع روماتيسم مفصلي بالا برود، نامنظم بودن سيكل هاي قاعدگي است و شروع زودرس آنها.
نتايج اين پژوهش را بگذاريد در كنار آنها كه مي گويند شيردهي باعث مي شود خطر سرطان تخمدان و پستان هم كم شود. انصافاً ارزشش را ندارد؟
چاقيم، وقتي سواد نداريم
]]>
<IMAGE>/1385/851102/news/011220.jpg</IMAGE>
<![CDATA[
گروه سلامت- اين كه كشور ما هم دارد پر مي شود از آدم هاي چاق، به كنار؛ اخيراً پژوهشگران گفته اند اين چاقي از نوعي است كه شايد خطرهاي بيشتري داشته باشد. اين را دكتر كريم اله حاجيان متخصص آمار زيستي و اپيدميولوژي در جشنواره آسيايي بهداشت خانواده گفته و همين تحقيق او به عنوان بهترين تحقيق اين جشنواره معرفي شد.
در اين مطالعه???? فرد?? تا?? ساله انتخاب شدند و بررسي شاخص هاي بدني آنها نشان داد كه بيش از نيمي از آنها، يا چاقند يا اضافه وزن دارند. به اين ترتيب كه 9 درصد مردان و 27 درصد زنان اين مطالعه چاق بودند. اما وقتي نوبت به بررسي شيوع چاقي ميان تنه يا شكمي رسيد، وضع از اين هم بدتر بود، به خصوص در زنان. در مردان اين نوع چاقي 10 درصد و در زنان?? درصد بود.
به گفته دكتر حاجيان، آمارهاي به دست آمده با مطالعات انجام شده در شهرهاي بزرگ كشور، مثل تهران و اصفهان سازگاري دارد و همچنين با الگوي اپيدمي چاقي در كشورهاي در حال توسعه نيز همخواني دارد.
اين مطالعه نشان داد زناني كه در اين مطالعه چاق بودند، سطح سواد پايين تري داشتند، تحرك كمتري داشتند و همچنين تعداد زايمان هايشان بيشتر بود.
كمتر به غذا فكركنيد!
گروه سلامت-شما روزانه چندبار تصميم تغذيه اي مي گيريد؟ اين كه چه بخوريد و چه نخوريد؛ چقدر بخوريد و چگونه بخوريد و... محققان دانشگاه كورنل مي گويند اگر از مردم بپرسيد كه در روز چند بار درباره غذا خوردن شان فكر مي كنند، حدس اكثر مردم اين است كه روزي 15 تصميم تغذيه اي بيشتر نمي گيرند، اما تحقيقات آنان نشان داده كه اين تخمين دور از واقعيت است و مردم روزانه به طور متوسط 200 بار درباره آن فكر مي كنند!
آنها ابتدا از يك گروه خواستند كه تعداد تصميم هاي تغذيه اي خود را در يك روز به ياد بياورند. متوسط اين تصميم ها، 15 تصميم بود. وقتي سؤال هاي بيشتر درباره مسايل حاشيه اي غذا خوردن آنها پرسيده شد، آنها متوجه شدند كه موارد زيادي را در اين باره ناديده گرفته اند.
پايگاه اينترنتي healthday اين مطالعه را كه در شماره ژانويه نشريه محيط و رفتار چاپ شده، گزارش كرده و نوشته كه اهميت اين يافته آن است كه ما بسياري از عواملي را كه برچگونه و چطور خوردن مان تأثير دارند، نديده مي گيريم يا از تأثيرشان غافليم و بنابراين تصميم در اين موارد را تصميم تغذيه اي به حساب نمي آوريم. مثلاً اين كه اندازه ظرف غذاي مان چقدر باشد، با چه كسي و در چه محيطي غذا بخوريم و موارد مشابه آن. اين ناآگاهي هاست كه باعث مي شد بيشتر و بدتر از آن چه كه برنامه ريزي كرده ايم، بخوريم.]]>
</TEXT>
</DOC>
<DOC>
<DOCID>HAM2-851102-031</DOCID>
<DOCNO>HAM2-851102-031</DOCNO>
<ORIGINALFILE>/1385/851102/news/_diet.htm</ORIGINALFILE>
<ISSUE>دوشنبه 2 بهمن 1385 - سال چهاردهم - شماره4189 - Jan 22, 2007</ISSUE>
<DATE calender="Western">2007-01-22</DATE>
<DATE calender="Persian">1385/11/02</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
<![CDATA[جهان سلامت]]>
</TITLE>
<TEXT>
<![CDATA[سرخك را شكست داده ايم
گروه سلامت- صدف كوه كن: دانشمندان اين روزها، خبر از يك پيروزي تاريخي در زمينه بهداشت جهاني مي دهند و آن كاهش شصت درصدي مرگ ناشي از سرخك از سال 1999 به بعد است.
به گزارش رويترز از لندن، كارشناسان سازمان بهداشت جهاني مي گويند تسريع در روند برنامه هاي مهار بيماري سرخك از طريق افزايش مصون سازي در برابر اين بيماري و انجام واكسيناسيون حتي براي كودكان دورافتاده ترين نقاط جهان كه با همكاري سازمان بهداشت جهاني،سازمان ملل و يونيسف انجام شد، نرخ مرگ و ميرناشي از اين بيماري را از 873 هزار نفر در سال 1999 به حدود 345 هزار نفر در سال 2005 رسانده است. بيشترين كاهش مرگ و مير كه ميزاني 75 درصدي است مربوط به آفريقا بوده كه به چيزي در حدود 126 هزار نفر رسيده است.
پوشش واكسن، نشانه توسعه
واكسيناسيون را مي شود بخشي از روند توسعه يافتگي در كشورهاي صنعتي دانست. مثلاً ايالات متحده كشوري است كه برآورد مي شود 94 درصد از جمعيت بزرگسالان آن واكسن هاي خود را زده اند. اما در بسياري از كشورهاي در حال توسعه، كه در آن ها دسترسي به واكسيناسيون به اين سادگي ممكن نيست، بيماري هاي عفوني و ازجمله سرخك يك بيماري كشنده محسوب مي شود. ميزان كشندگي سرخك در كشورهاي در حال توسعه، معمولاً در حدود 1 تا 5 درصد است، اما در بعضي مناطق ميزان آن به 1? تا3? درصد هم مي رسد. اين درحالي است كه واكسن سرخك در همه كشورها در زمره رايج ترين و مهمترين واكسن ها محسوب مي شود. در سال هاي اخير اين واكسن در قالب يك واكسن سه گانه به نام mmr عرضه شده و از كودكان در برابر بيماري هاي سرخك، اوريون و سرخجه محافظت مي كند.
واكسن، مهم ترين سلاح انسان
در برابر سرخك
]]>
<IMAGE>/1385/851102/news/011226.jpg</IMAGE>
<![CDATA[
تا پيش از ساخت واكسن سرخك در سال 1963، اين بيماري تنها در ايالات متحده صدها نفر را به كام مرگ فرستاده و ميليون ها نفر ديگر را مبتلا ساخته بود، اما بعد از ساخت اين واكسن، كار به جايي رسيد كه امروزه هر سال حدود 100 مورد ابتلا به اين بيماري در ايالات متحده گزارش مي شود و تنها تعداد بسيار معدودي بر اثر آن مي ميرند.
در واقع عمليات بسيج همگاني واكسيناسيون داراي يك نتيجه سريع در قطع چرخه انتقال بيماري بوده و اولين راهكار سازمان جهاني بهداشت براي حذف سرخك، انجام واكسيناسيون همگاني است. در اجلاس سازمان جهاني بهداشت در سال???? كه با هدف بررسي اثر واكسيناسيون در مقابله با سرخك برگزار شد، ضايعات سرخك به ميزان 90 درصد و مرگ و مير آن به ميزان??درصد در مقايسه با زمان قبل از انجام برنامه هاي واكسيناسيون كاهش يافته بود. از اين رو تصميم گيري هايي در راستاي حذف سرخك در منطقه آمريكا تا سال???? و منطقه اروپا تا سال???? و منطقه مديترانه شرقي تا سال2010 تعيين شد.
هنوز قرباني مي گيرد
با اين كه حتي در خيلي از كشورهاي در حال توسعه هم ديگر سرخك يك بيماري جدي محسوب نمي شود، اما اين به معناي پايان داستان سرخك نيست. مثلاً هنوز سرخك، كه پنجمين عامل اصلي مرگ و مير كودكان زير پنج سال در بنگلادش است، بنابر آمارهاي يونيسف ساليانه حدود 20 هزار كودك در اين كشور را از پا در مي آورد.
در اين راستا جمهوري اسلامي ايران نيز با هدف حذف بيماري سرخك برنامه بسيج سراسري واكسيناسيون mmr را 5 سال قبل پياده كرد.
دانه هاي قرمز همه جا را فرا مي گيرند
بيماري سرخك يكي از بيماري هاي ويروسي حاد و واگيردار است كه قبل از تهيه واكسن و تزريق آن، همه كودكان به اين بيماري مبتلا مي شدند. اين بيماري شامل سه مرحله است، دوراني كه ويروس وارد بدن مي شود و در بدن تكثير پيدا مي كند، 10 تا 12 روز طول مي  كشد و كودك نشانه اي از بيماري ندارد.
پس از آن كودك تب شديدي مي كند كه به بالاي 40 درجه سانتي گراد هم مي رسد. در اين زمان در دهان كودك در مجاورت دندان هاي آسياي پايين، دانه هاي سفيد رنگ مانند دانه هاي نمك برروي زمينه قرمز رنگ ظاهر مي شود كه آن را دانه هاي كوپليك مي نامند. اين دانه ها معمولاً در خلال 12 تا 18 ساعت از بين مي رود.دوران پيدايش دانه هاي سرخك، آخرين مرحله است . در اين زمان دانه ها از قسمت فوقاني و طرفي گردن و پشت گوش شروع مي شود و سپس به تمام صورت منتشر مي شود.
بيماري سرخك يك بيماري ويروسي بسيار مسري است. بدين ترتيب كه كودك مبتلا به سرخك به هنگام عطسه و سرفه كردن همراه ترشحات دهان و بيني خود تعداد زيادي ويروس به اطراف خود منتشر مي كند. اين ويروس قادر است حتي تا بيش از يك شبانه روز در اتاق بيمار به صورت زنده و فعال باقي بماند.
گرچه كودك مبتلا به سرخك را بايد در دوران مسري بودن آن، از ديگران كاملاً جدا كرد، ولي كودك مبتلا به بيماري سرخك مخصوصاً در مرحله اوليه بروز علايم(آبريزش از بيني، عطسه و سرفه)كه هنوز بيماري مشخص نشده است نيز بيماري را منتقل مي كند. بنابراين بهترين اقدام، تزريق واكسن سرخك است كه بايد به همه كودكان تزريق شود.]]>
</TEXT>
</DOC>
<DOC>
<DOCID>HAM2-851102-032</DOCID>
<DOCNO>HAM2-851102-032</DOCNO>
<ORIGINALFILE>/1385/851102/news/_ejtem.htm</ORIGINALFILE>
<ISSUE>دوشنبه 2 بهمن 1385 - سال چهاردهم - شماره4189 - Jan 22, 2007</ISSUE>
<DATE calender="Western">2007-01-22</DATE>
<DATE calender="Persian">1385/11/02</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[از سوي سازمان تأمين اجتماعي انجام شد
آموزش مقررات بيمه به 4 هزار كارفرما]]>
</TITLE>
<TEXT>
<![CDATA[گروه اجتماعي آموزش سراسري و مستمر كارفرمايان و نمايندگان واحدهاي كارفرمايي كشور در دستور كار سازمان تأمين اجتماعي قرار گرفت.
شاهرخ آيگاني، مديركل امور فرهنگي و اجتماعي كارفرمايان اين سازمان، با اعلام اين خبر، گفت: طي 3 ماه اخير حدود 700 نفر از كارفرمايان يا مديران حوزه هاي مالي و حسابداري كارگاه هاي بزرگ تهران در اين دوره ها شركت كردند.
وي افزود: ساير استان هاي كشور نيز، برابر دستورالعمل هاي ابلاغي به برپايي اين دوره ها مبادرت ورزيدند كه با استقبال گسترده كارفرمايان همراه بود.
وي مجموع شركت كنندگان در اولين دوره آموزش را در سراسر كشور حدود
4 هزار نفر ذكر كرد.
آشنايي با حقوق كارفرمايان در قانون و مقررات تأمين اجتماعي، آشنايي كارفرمايان كارگاه هاي تازه تأسيس(شخصيت حقوقي)با مراحل تشكيل پرونده بيمه اي، آشنايي با حقوق بيمه شدگان در قانون و مقررات، انواع تعهدات سازمان درقبال بيمه شدگان، آشنايي با خدمات و حمايت هاي سازمان تأمين اجتماعي، آشنايي با كميسيون هاي پزشكي، حمايت در برابر حوادث و بيماري ها، بيمه اختياري، بيمه حرف و مشاغل آزاد، چگونگي احتساب خدمت ايام سربازي براي بيمه شدگان، چگونگي اجراي مفاد ماده 37 قانون تأمين اجتماعي، قراردادهاي پيمانكاري و مهندسين مشاور، حسابرسي از دفاتر قانوني شركت ها و موسسات داراي شخصيت حقوقي، اولويت بندي بازرسي از دفاتر قانوني، مقررات و آيين نامه مربوط به نحوه ابلاغ بدهي هاي حق بيمه توسط سازمان تأمين اجتماعي از مهم ترين رئوس آموزشي در اين دوره بوده است.]]>
</TEXT>
</DOC>
<DOC>
<DOCID>HAM2-851102-033</DOCID>
<DOCNO>HAM2-851102-033</DOCNO>
<ORIGINALFILE>/1385/851102/news/_ejtem.htm</ORIGINALFILE>
<ISSUE>دوشنبه 2 بهمن 1385 - سال چهاردهم - شماره4189 - Jan 22, 2007</ISSUE>
<DATE calender="Western">2007-01-22</DATE>
<DATE calender="Persian">1385/11/02</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[فرمانده انتظامي تهران بزرگ:
نصب شمايل در هيئت هاي مذهبي ممنوع است
عكس:مسعود خامسي پور]]>
</TITLE>
<TEXT>
<IMAGE>/1385/851102/news/011196.jpg</IMAGE>
<![CDATA[
گروه اجتماعي- نصب شمايل ائمه اطهار توسط هيئتژهاي مذهبي ممنوع است و به دليل اشكال شرعي اين اقدام، پليس رأساً نسبت به جمع ژآوري آن اقدام مي ژكند.
فرمانده انتظامي تهران بزرگ در يك نشست خبري با اشاره به هماهنگي هاي صورت گرفته با شهرداري براي جمع آوري شمايل ائمه، افزود: در صورتي كه مأموران نيروي انتظامي، شمايلي را در سطح شهر مشاهده كنند، قطعاً از مسئولان هيئت هاي مربوطه مي خواهند تا نسبت به جمع آوري اين شمايل اقدام كنند و در اين زمينه برنامه ريزي هاي لازم با هماهنگي  نهادهاي مربوط صورت گرفته است.
سردار احمدرضا رادان خاطرنشان  كرد: در حال حاضر بيش از 8 هزار هيئت مذهبي در تهران فعال هستند كه بسياري از آنها نسبت به ممنوعيت استفاده از شمايل توجيه شده اند و شمايل  خود را جمع آوري كرده اند.
وي در خصوص ممنوعيت علم كشي توسط هيئت هاي مذهبي، گفت: در سال جاري تمركز بيشتري بر روي موضوع ممنوعيت نصب شمايل بوده است و قرار است در خصوص موضوع علم كشي هماهنگي لازم با مسئولان ارشاد و علما صورت گيرد تا نحوه انجام اين كار مشخص شود.
فرمانده انتظامي تهران بزرگ خاطرنشان  كرد: از هيئت هاي مذهبي درخواست شده كه تا ساعت 24 برنامه  هاي خود را به پايان برسانند، اگر هيئتي بعد از اين ساعت فعاليت كند، پليس با آنان صحبت كرده و تذكر مي دهد. رادان افزود: محرم بايد به عنوان يك فرصت مورد توجه قرار گيرد و نبايد آن را به تهديد تبديل كنيم.
وي با تأكيد بر اين كه قمه زني اقدامي غيرقانوني است، خاطرنشان  كرد: در صورتي كه پليس مكان هايي را شناسايي كند كه در آنها قمه زني صورت مي گيرد، قطعاً با حضور در آن مكان، نسبت به برخورد و دستگيري افراد اقدام خواهد كرد.
رادان با اشاره به فعاليت گشت  هاي ويژه پليس، تصريح  كرد: اين گشت  ها به صورت مقطعي عمل مي  كنند و عمدتاً به مراكزي وارد مي شوند كه در آن اماكن با خلأهاي انتظامي مواجه هستيم و مردم نيز در اين زمينه نگراني هايي دارند.
فرمانده انتظامي تهران بزرگ افزود: سيستم هوشمند گشت ها در حال راه اندازي است و تا پايان سال اين سيستم به صورت آزمايشي در سركلانتري ششم راه  اندازي مي شود. رادان با اشاره به اين كه پليس بدون مجوز قضائي به هيچ منزلي وارد نمي شود، گفت: پليس تنها در صورت تعقيب جرم مشهود بدون مجوز قضائي حق ورود به منازل را دارد و در بحث جمع آوري ماهواره ها به هيچ عنوان بدون مجوز قضائي وارد منزل كسي نشده است. به گفته وي، ورود به منازل افراد بدون مجوز قضائي براي جمع آوري ماهواره غيرقانوني است.
وي همچنين در خصوص جمع آوري سي دي هاي غيرمجاز، توضيح داد: در طرحي كه توسط پليس امنيت تهران اجرا شد، حدود 90 هزار سي  دي غيرمجاز توسط پليس امنيت جمع  آوري شد كه ادامه اين طرح همچنان در دستور كار پليس قرار دارد و مردم نيز با توجه به مسائلي كه در كشور اتفاق افتاده در اين خصوص مراقبت  هاي بيشتري اعمال مي  كنند.]]>
</TEXT>
</DOC>
<DOC>
<DOCID>HAM2-851102-034</DOCID>
<DOCNO>HAM2-851102-034</DOCNO>
<ORIGINALFILE>/1385/851102/news/_ejtem.htm</ORIGINALFILE>
<ISSUE>دوشنبه 2 بهمن 1385 - سال چهاردهم - شماره4189 - Jan 22, 2007</ISSUE>
<DATE calender="Western">2007-01-22</DATE>
<DATE calender="Persian">1385/11/02</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[در ديدار فرمانده نيروي انتظامي ايران با مقامات افغانستان مطرح شد
اجراي 250 عمليات مرزي براي مبارزه با اشرار و قاچاق مواد مخدر]]>
</TITLE>
<TEXT>
<IMAGE>/1385/851102/news/011199.jpg</IMAGE>
<![CDATA[
پليس: فرمانده نيروي انتظامي ايران در يك سفر سه روزه به افغانستان با معاون اول رئيس جمهوري، وزراي كشور، دفاع، مبارزه با مواد مخدر و فرمانده پليس اين كشور ديدار و درباره مبارزه با مواد مخدر، تردد غيرقانوني و همكاري هاي پليس مرزي گفت وگو كرد.
فرمانده نيروي انتظامي جمهوري اسلا مي  ايران در ديدار با معاون اول رئيس جمهوري افغانستان با پيش بيني افزايش كشف مواد مخدر در سال جاري به 500 تن، گفت: كمك به ثبات و امنيت افغانستان، كمك به امنيت منطقه است و نا آرامي ها و تنش ها در افغانستان پيش از همه به كشورهاي همسايه منتقل مي شود.
احمدي مقدم در كابل با اشاره به اين كه حدود 40 درصد مواد مخدر از افغانستان وارد ايران مي شود، گفت: بنابراين هرقدر نيروهاي نظامي و پليس افغانستان توانمند شوند، مشكلات در ايران كمتر مي شود.
فرمانده نيروي انتظامي جمهوري اسلامي ايران از كشف 400 تن مواد مخدر از ابتداي امسال در ايران خبر داد و افزود: روند اعتياد در ايران مهار شده است و پيش بيني مي شود تا پايان سال، رقم كشف مواد مخدر به پانصد  تن برسد.
وي با تاكيد بر همكاري پليس مرزي براي مبارزه با قاچاق مواد مخدر تصريح كرد: تردد غيرقانوني و قاچاق سوخت از ديگر مشكلات مرزي است كه با همكاري پليس دو كشور قابل كنترل است.
معاون اول رئيس جمهوري افغانستان هم روابط دو كشور را در طول تاريخ گسترده خواند و گفت: دو ملت ايران و افغانستان جدايي ناپذيرند.
احمد ضيا مسعود امنيت را زمينه ساز توسعه و پيشرفت اقتصادي دانست و افزود: نهادهاي دولتي افغانستان در طول سه دهه جنگ در اين كشور نابود شدند و تقويت اين نهادهاي نوپا براي برقراري امنيت و مبارزه با قاچاق مواد مخدر از برنامه هاي دولت افغانستان است.
او تداوم كمك هاي جمهوري اسلامي ايران را براي بازسازي افغانستان خواستار شد و گفت: حل مشكلات مواد مخدر و قاچاق انسان به همكاري هاي دو جانبه نياز دارد.
همچنين فرمانده نيروي انتظامي در ديدار با وزير كشور افغانستان گفت: از ابتداي امسال تاكنون 250 عمليات مرزي براي مبارزه با اشرار و قاچاق مواد مخدر در ايران اجرا شده است. مقام افغاني نيز در اين ديدار از وعده مقامات محلي هشت استان در اين كشور براي توقف كشت خشخاش خبر داد.
سرتيپ احمدي مقدم در اين ديدار با اشاره به ضرورت همكاري پليس مرزي ايران و افغانستان گفت: طرح هايي در ايران براي ساماندهي مهاجران افغان در دست اجراست تا تعدادي از اتباع افغان به طور قانوني در ايران كار كنند.
وي به درگيري هاي پليس ايران با اشرار در مرز شرقي كشورمان اشاره كرد و گفت: از ابتداي امسال تاكنون دويست و پنجاه عمليات مرزي براي مبارزه با اشرار و قاچاق مواد مخدر در ايران اجرا شده است.
ضرار احمد مقبل، وزير كشور افغانستان هم با اشاره به اينكه از ابتداي امسال كارهاي  فرهنگي و تبليغاتي براي جلوگيري از كشت خشخاش آغاز شده است، گفت: در برخي استانها امسال خشخاش كشت نشده است و در هشت استان هم مقامات محلي وعده داده اند تا كشت خشخاش متوقف شود.
به گزارش واحد مركزي خبر فرمانده نيروي انتظامي ايران همچنين با عبدالرحيم وردك، وزير دفاع، حبيب الله قادري، وزير مبارزه با مواد مخدر و جمعي از فرماندهان پليس اين كشور ديدار و گفت وگو كرد.]]>
</TEXT>
</DOC>
<DOC>
<DOCID>HAM2-851102-035</DOCID>
<DOCNO>HAM2-851102-035</DOCNO>
<ORIGINALFILE>/1385/851102/news/_ejtem.htm</ORIGINALFILE>
<ISSUE>دوشنبه 2 بهمن 1385 - سال چهاردهم - شماره4189 - Jan 22, 2007</ISSUE>
<DATE calender="Western">2007-01-22</DATE>
<DATE calender="Persian">1385/11/02</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[روزانه هزار كودك در جهان به ويروس ايدز مبتلا مي شوند]]>
</TITLE>
<TEXT>
<![CDATA[ايسنا: آمارها نشان مي دهد كه در سال 2006، روزانه بيش از يكهزار كودك در سراسر جهان به ويروس ايدز آلوده شد ه اند.
در برخي از كشورهاي صحراي آفريقا، از جمله ناميبيا، سوآزيلند، آفريقاي جنوبي و روآندا دسترسي به درمان براي مادران مستعد ابتلاء به بيماري ايدز، بين سالهاي 2004 تا 2005 به ميزان زيادي افزايش يافته بود؛ اما در سال گذشته در جهان، 410 تا 660 هزار كودك زير 15 سال، به اين بيماري مبتلا شدند كه اكثر آنها در طول دوران حاملگي مادر و يا بلافاصله پس از تولد به اين ويروس آلوده شده بودند.
بر اساس گزارشي كه يونيسف اعلام كرد: نيمي از اين كودكان در صورتي كه به درمان هاي پزشكي مناسب دسترسي نداشته باشند، ظرف مدت 2 سال در اثر ابتلا به بيماري هاي ناشي از ايدز، جان خود را از دست خواهند داد. به گفته پاتريك مك كورميك، سخنگوي يونيسف تنها هفت كشور آرژانتين، برزيل، بوتسوانا، روسيه، جامائيكا، تايلند و اوكراين به دنبال دستيابي به هدف دسترسي به تجهيزات درماني تا سقف 80 درصد، براي زنان تا سال 2010 هستند.]]>
</TEXT>
</DOC>
<DOC>
<DOCID>HAM2-851102-036</DOCID>
<DOCNO>HAM2-851102-036</DOCNO>
<ORIGINALFILE>/1385/851102/news/_ejtem.htm</ORIGINALFILE>
<ISSUE>دوشنبه 2 بهمن 1385 - سال چهاردهم - شماره4189 - Jan 22, 2007</ISSUE>
<DATE calender="Western">2007-01-22</DATE>
<DATE calender="Persian">1385/11/02</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[رئيس سازمان بازنشستگي كشوري اعلام كرد:
توزيع هفتگي22 هزار كارت منزلت بازنشستگان]]>
</TITLE>
<TEXT>
<![CDATA[مهر: سازمان بازنشستگي كشوري، هر هفته 22 هزار كارت منزلت بين بازنشستگان زير مجموعه اين سازمان توزيع خواهد كرد
رئيس سازمان بازنشستگي كشوري گفت: با كامل شدن اطلاعات بازنشستگان اقدامات لازم براي چاپ و صدور كارت منزلت انجام شد و در حال حاضر در هر هفته 22 هزار كارت منزلت در اختيار بازنشستگان قرار مي گيرد.حسين علي ضيايي افزود: با توجه به اينكه به تازگي توزيع كارت منزلت ميان بازنشستگان آغاز شده است بنابراين انتظار مي رود 800 هزار بازنشسته كشوري بتوانند تا اواسط سال آينده كارت منزلت خود را دريافت كنند.وي تصريح كرد: استفاده از كلاس هاي ورزشي به صورت نيم بهاء و عضويت در كتابخانه هاي دولتي و ورود به ورزشگاه ها و... از جمله تسهيلاتي است كه در كارت منزلت بازنشستگان پيش بيني شده كه بنا داريم تسهيلات اين كارت را به مرور افزايش دهيم.رئيس سازمان بازنشستگي كشوري خاطر نشان كرد: كارت هاي منزلت از طريق پست در اختيار بازنشستگان قرار خواهد گرفت]]>
</TEXT>
</DOC>
<DOC>
<DOCID>HAM2-851102-037</DOCID>
<DOCNO>HAM2-851102-037</DOCNO>
<ORIGINALFILE>/1385/851102/news/_ejtem.htm</ORIGINALFILE>
<ISSUE>دوشنبه 2 بهمن 1385 - سال چهاردهم - شماره4189 - Jan 22, 2007</ISSUE>
<DATE calender="Western">2007-01-22</DATE>
<DATE calender="Persian">1385/11/02</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[كاركنان قوه قضائيه آموزش حقوق شهروندي مي بينند]]>
</TITLE>
<TEXT>
<![CDATA[گروه اجتماعي- 3 دوره آموزش حقوق شهروندي جهت ارتقاء سطح دانش حقوقي كاركنان قوه قضائيه برگزار مي شود. بنا بر اعلام اداره كل روابط عمومي قوه قضائيه، اداره كل آموزش كارمندان معاونت آموزش قوه قضائيه اقدام به تشكيل سه دوره حقوق شهروندي در محل حوزه رياست قوه قضائيه، ساختمان وزارت دادگستري و ساختمان شماره 3 قوه قضائيه جهت آموزش حدود يك صد نفر از مديران و معاونين ادارات كل، كارشناسان و كاركنان ستادي كرده است. عناوين اين دوره ها شامل حقوق شهروندي در قانون اساسي، آشنايي با بخشنامه و قانون حقوق شهروندي،  احترام به آزادي هاي مشروع، دستورالعمل حقوق شهروندي، حقوق شهروندي در قانون برنامه چهارم توسعه، اعلاميه جهاني حقوق بشر، منشور حقوق زنان، آيين نامه ستاد حقوق بشر و حقوق شهروندي در ميثاق بين المللي حقوق مدني و سياسي جمعاً به مدت 16 ساعت و با تأمين منابع آموزشي لازم مي باشد.]]>
</TEXT>
</DOC>
<DOC>
<DOCID>HAM2-851102-038</DOCID>
<DOCNO>HAM2-851102-038</DOCNO>
<ORIGINALFILE>/1385/851102/news/_ejtem.htm</ORIGINALFILE>
<ISSUE>دوشنبه 2 بهمن 1385 - سال چهاردهم - شماره4189 - Jan 22, 2007</ISSUE>
<DATE calender="Western">2007-01-22</DATE>
<DATE calender="Persian">1385/11/02</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[با آغاز ايام محرم اعلام شد
استقرار آمبولانس و موتورلانس در مناطق پرجمعيت]]>
</TITLE>
<TEXT>
<IMAGE>/1385/851102/news/011187.jpg</IMAGE>
<![CDATA[
ايسنا: با آغاز محرم الحرام و ايام سوگواري سالار شهيدان، اورژانس تهران با هدف امدادرساني به عزاداران حسيني چندين دستگاه آمبولانس، موتورلانس و اتوبوس آمبولانس در مناطق پرتردد شهر مستقر مي كند.
در محدوده بازار تهران دو دستگاه اتوبوس آمبولانس مستقر مي شود و به ساعات كاري آمبولانس هاي مستقر در 14 ميدان شهر تهران اضافه مي شود.
بر اين اساس، ساعات كار موتورسواران امدادي نيز تا پايان ترافيك و مراسم مربوط به ايام سوگواري افزايش مي يابد. اورژانس تهران از ماموران انتظامي خواست تا در ايام سوگواري سالار شهيدان از انسداد مبادي ورود و خروج و اماكن پرجمعيت نظير مساجد توسط اتومبيل شخصي خودداري كنند و عزاداران و روساي هيات هاي حسيني با نيروهاي اورژانس همكاري لازم را داشته باشند.
بر اساس اين گزارش، متأسفانه سال گذشته به علت عدم همكاري عزاداران حسيني، كار امدادرساني به بيماران بدحال اورژانس با اختلال مواجه شد.]]>
</TEXT>
</DOC>
<DOC>
<DOCID>HAM2-851102-039</DOCID>
<DOCNO>HAM2-851102-039</DOCNO>
<ORIGINALFILE>/1385/851102/news/_ejtem.htm</ORIGINALFILE>
<ISSUE>دوشنبه 2 بهمن 1385 - سال چهاردهم - شماره4189 - Jan 22, 2007</ISSUE>
<DATE calender="Western">2007-01-22</DATE>
<DATE calender="Persian">1385/11/02</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[تسهيلات جديد براي بيمه بافندگان خانگي]]>
</TITLE>
<TEXT>
<IMAGE>/1385/851102/news/011190.jpg</IMAGE>
<![CDATA[
گروه اجتماعي- بافندگان تك باف خانگي از اين پس بر اساس قانون جديدي بيمه مي شوند.
بر اساس دستورالعمل جديد سازمان تأمين اجتماعي چنانچه بين تاريخ درخواست بافندگان تك باف خانگي فاقد كارفرما تا تاريخ پرداخت حق بيمه(پس از انعقاد قرارداد)بيش از سه ماه فاصله ايجاد نشود، وصول حق بيمه و پذيرش سوابق از تاريخ انعقاد قرارداد بلامانع است.
به گزارش روابط عمومي سازمان تأمين اجتماعي ابراهيم شهابي، رئيس اداره استرداد و انتقال حق بيمه اداره كل امور فني بيمه شدگان سازمان تأمين اجتماعي، در اين باره گفت: بافندگان تك باف خانگي فاقد كارفرما براي بيمه شدن به سه گروه زير 50 سال، 55 تا 60 سال و بالاي 55سال تقسيم شده و هر يك براي قرار گرفتن تحت پوشش بيمه شرايط ويژه اي دارند.
وي با اشاره به اينكه حداكثر سن براي متقاضيان استفاده از قانون بيمه بازنشستگي فوت و از
كارافتادگي بافندگان قالي، قاليچه، گليم و زيلو 50 سال است، افزود: چنانچه افراد متقاضي بين 50 تا55 سال سن داشته باشند مي توانند به ميزان مازاد سن خود حق بيمه را يكجا بپردازند.
شهابي گفت: با توجه به اينكه گروهي از متقاضيان پس از دريافت فيش حق بيمه مازاد سني براي دريافت فيش دوره اول بيمه مراجعه نمي كردند از اين پس صدور برگه پرداخت مازاد پس از ثبت درخواست متقاضي در دفتر واحد اجرايي و اخذ نظريه از مراجع معرفي كننده انجام مي شود.
وي تاكيد كرد در صورتي كه درخواست متقاضي منجر به انعقاد قرارداد نشود، حق بيمه مازاد سني به متقاضي پس داده خواهد شد.
بر اساس گفته هاي رئيس اداره استرداد و انتقال حق بيمه اداره كل امور فني بيمه شدگان سازمان تأمين اجتماعي بر اساس مقررات پيشين، بيمه شده مكلف بود حق بيمه دوره اول خود را حداكثر تا يك هفته از تاريخ عقد قرارداد به حساب سازمان تأمين اجتماعي واريز نمايد اما بر اساس مقررات جديد اين زمان به سه ماه تبديل شده است.
گفتني است كه معرفي كنندگان قاليبافان تك باف خانگي بدون كارفرما تنها مركز ملي فرش ايران و سازمان بازرگاني استان ها است و افراد بيمه شده تنها از خدمات بازنشستگي، فوت و از كار افتادگي سازمان تأمين اجتماعي بهره مند مي شوند.]]>
</TEXT>
</DOC>
<DOC>
<DOCID>HAM2-851102-040</DOCID>
<DOCNO>HAM2-851102-040</DOCNO>
<ORIGINALFILE>/1385/851102/news/_ejtem.htm</ORIGINALFILE>
<ISSUE>دوشنبه 2 بهمن 1385 - سال چهاردهم - شماره4189 - Jan 22, 2007</ISSUE>
<DATE calender="Western">2007-01-22</DATE>
<DATE calender="Persian">1385/11/02</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[سالانه 21 هزار نفر به كانون هاي اصلاح و تربيت كشور معرفي مي شوند]]>
</TITLE>
<TEXT>
<IMAGE>/1385/851102/news/011193.jpg</IMAGE>
<![CDATA[
گروه اجتماعي - مديركل فرهنگي سازمان زندانهاي كل كشور گفت: سالانه 21 هزار نفر به كانونهاي اصلاح و تربيت كشور معرفي مي شوند و در حال حاضر 2100 نفر مددجو در اين كانونها حضور دارند.
به گزارش روابط عمومي و اطلاع رساني قوه قضائيه، منصور مقاره عابد، در نشست شوراي برنامه ريزي كانون هاي اصلاح و تربيت به ميزباني اداره كل زندان هاي گيلان گفت: در نگهداري كودكان بزهكار بايد به شكل ويژه عمل كرد.
وي افزود: امكانات و شرايط نگهداري كودكان در كانون ها تعريف شده و مراكز تحت اين عنوان موظفند استانداردهاي نگهداري كودكان را رعايت كنند و با كانون هايي كه حداقل ها را رعايت نمي كنند، برخورد خواهد شد.
وي با بيان اينكه تلاش ها به سوي استانداردسازي فرآيندهايي از قبيل پذيرش، تشخيص، مددكاري، روانشناسي و... در سطح كانون هاي كشور است، گفت: ما در سال 72 به كنوانسيون حقوق كودك پيوستيم و معتقديم كه كانون، زندان تلقي نمي شود بلكه محلي براي نگهداري و اصلاح و تربيت كودكان است.
مقاره عابد تصريح كرد: قضات در اعمال مجازات ها خصوصاً در دادگاههاي رسيدگي به جرم هاي اطفال از مجازات هاي جايگزين حبس و قرارهاي تعليق مجازات، تخفيف مجازات، استفاده از مجازات هاي بازدارنده و مواردي كه در قانون احصا شده استفاده نمايند.
وي تأكيد كرد: دادرسي كودكان بايد دادرسي افتراقي باشد و در آن منافع عالي كودك حفظ گردد و تلاش ما در شوراي برنامه ريزي كانونهاي اصلاح و تربيت حمايت مؤثر از نوجوانان و كودكان محروم از آزادي است.]]>
</TEXT>
</DOC>
<DOC>
<DOCID>HAM2-851102-041</DOCID>
<DOCNO>HAM2-851102-041</DOCNO>
<ORIGINALFILE>/1385/851102/news/_ejtem.htm</ORIGINALFILE>
<ISSUE>دوشنبه 2 بهمن 1385 - سال چهاردهم - شماره4189 - Jan 22, 2007</ISSUE>
<DATE calender="Western">2007-01-22</DATE>
<DATE calender="Persian">1385/11/02</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[رسيدگي ويژه به تخلف در تبليغات پزشكي]]>
</TITLE>
<TEXT>
<![CDATA[گروه اجتماعي- بخش ويژه اي براي رسيدگي به تخلفات تبليغات پزشكي در دادسراي نظام پزشكي تشكيل شد.
غلامحسين نيك  نژاد، معاون انتظامي سازمان نظام پزشكي، با اعلام اين خبر گفت: با تشكيل اين بخش ويژه، پرونده هاي تخلفات صاحبان حرف پزشكي از دستورالعمل نحوه تبليغات و آگهي هاي دارويي و مواد خوراكي، آشاميدني و بهداشتي و امور پزشكي، به سرعت و خارج از نوبت بررسي و احكام مربوطه صادر خواهد شد.
به گزارش روابط عمومي سازمان نظام پزشكي نيك نژاد با اشاره به اينكه تخلف ساير افراد حقيقي و حقوقي از اين دستورالعمل با شكايت سازمان نظام پزشكي به مراجع قضايي ارجاع مي شود افزود: موارد تخلف از قانون در تبليغات پزشكي و بهداشتي با ارجاع از معاونت نظارت و برنامه ريزي سازمان و وزارت بهداشت، درمان و آموزش پزشكي و با گزارش افراد حقيقي و حقوقي قابل رسيدگي است.
معاون انتظامي سازمان نظام پزشكي از كليه رسانه ها و مطبوعات در خواست كرد كه از پخش و انتشار هرگونه آگهي تبليغات پزشكي و بهداشتي بپرهيزند و درخواست كنندگان را جهت اخذ مجوز به سازمان نظام پزشكي هدايت نمايند.
به گفته وي در صورت انتشار آگهي و تبليغات غير قانوني مطبوعات خاصي به مراجع ذيصلاح قضايي معرفي شده و مورد پيگرد قانوني قرار مي گيرند.
وي از سرعت گرفتن روند نظارت بر تبليغات پزشكي و بهداشتي توسط اداره كل نظارت اين معاونت و تشكيل كميسيوني جهت بررسي و صدور مجوز تبليغات و آگهي هاي پزشكي خبر داد]]>
</TEXT>
</DOC>
<DOC>
<DOCID>HAM2-851102-042</DOCID>
<DOCNO>HAM2-851102-042</DOCNO>
<ORIGINALFILE>/1385/851102/news/_ejtem.htm</ORIGINALFILE>
<ISSUE>دوشنبه 2 بهمن 1385 - سال چهاردهم - شماره4189 - Jan 22, 2007</ISSUE>
<DATE calender="Western">2007-01-22</DATE>
<DATE calender="Persian">1385/11/02</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[مشاور استاندار تهران در امور بانوان:
نمايشگاه لباس زنان شاغل برگزار مي شود]]>
</TITLE>
<TEXT>
<![CDATA[گروه اجتماعي - فرحناز قندفروش، مشاور استاندار تهران از موافقت به دست آمده از راه اندازي دبيرخانه بين المللي جشنواره سرزمين من خبر داد و گفت:به دنبال اصرار و استقبال كارمندان زن براي طراحي لباس هاي مناسب مخصوص ادارات، به دنبال برگزاري نمايشگاه لباس زنان شاغل هستيم.
مشاور استاندار تهران در جمع خبرنگاران با اشاره به بازديد بيش از 4 هزار نفر از بانوان تهراني از نمايش زنده لباس بانوان تصريح كرد: اميدواريم در ارديبهشت 86 بتوانيم نمايشگاه لباس زنان كارمند را برگزار كنيم.
وي با تاكيد بر اين كه لباس كارمندان بايد از ارباب رجوع مجزا باشد و بهتر است كه مديران ادارات به دنبال استفاده از طرح هاي ارائه شده در جشنواره براي كارمندان زن خود باشند، افزود: استقبال بي نظير و تقاضاهاي متعدد براي برگزاري چنين نمايشگاه هايي نشان داد كه مسئله لباس بانوان تا چه اندازه مغفول مانده است.
مشاور استاندار تهران با اشاره به 400 درخواست ارائه شده به دبيرخانه اين جشنواره از سوي توليدكنندگان داخلي لباس، افزود: با همكاري معاونت اجتماعي -فرهنگي شهرداري تهران به زودي 2 فروشگاه لباس مخصوص بانوان به نام زنان سرزمين من برگزار مي شود.
به گفته وي يك سانس از اين نمايشگاه براي خانم هاي سفرا برگزار شد كه همه آنان از شركت كشورهاي خود در سومين جشنواره لباس در تابستان، استقبال كردند.
وي افزود:برگزاري نمايشگاه لباس ويژه دختران جوان، كودكان و خردسالان از ديگر تقاضاهاي ارائه شده به دبيرخانه جشنواره است.
قندفروش، هزينه برگزاري اين جشنواره را30 ميليون تومان اعلام كرد و افزود: برگزاري نمايش زنده لباس هيچ اشكال شرعي ندارد و حتي برگزاري آن مورد تاييد كليه مسئولان نيز بوده است و به دنبال برگزاري فصلي نمايش زنده لباس هستيم.
مشاور استاندار تهران در امور بانوان از اعلام فراخوان برگزاري جشنواره بين المللي زنان سرزمين من در بهمن 85 خبر داد و گفت: كشورهاي اسلامي كه تمايل به شركت در اين جشنواره دارند و از فراخوان آن نيز توسط رايزن هاي فرهنگي مطلع خواهند شد، سه ماه فرصت دارند تا آثار خود را به دبيرخانه جشنواره ارسال كنند.
وي در پايان استقبال بالاي بانوان از اين نمايشگاه را بهترين پاسخ به رسانه هاي منتقد اين جشنواره دانست.]]>
</TEXT>
</DOC>
<DOC>
<DOCID>HAM2-851102-043</DOCID>
<DOCNO>HAM2-851102-043</DOCNO>
<ORIGINALFILE>/1385/851102/news/_ejtem.htm</ORIGINALFILE>
<ISSUE>دوشنبه 2 بهمن 1385 - سال چهاردهم - شماره4189 - Jan 22, 2007</ISSUE>
<DATE calender="Western">2007-01-22</DATE>
<DATE calender="Persian">1385/11/02</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[تشكيل شوراي حل اختلاف ويژه  جرايم اطفال]]>
</TITLE>
<TEXT>
<![CDATA[گروه اجتماعي- رئيس قوه قضاييه در بخشنامه اي به روساي كل دادگستري هاي سراسر كشور و سازمان زندان ها و اقدامات تاميني و تربيتي كل كشور دستور تشكيل شوراي حل اختلاف ويژه  جرايم اطفال را صادر كرد. به گزارش پايگاه اطلاع رساني سازمان زندانها در متن اين بخشنامه آمده است: به منظور توسعه فرهنگ صلح و سازش، فراهم كردن زمينه  مناسب و لازم جهت حل و فصل اختلافات ناشي از جرايم اطفال و نوجوانان و بهره مندي آنان از مزاياي مصالحه و ميانجي گري مبتني بر عطوفت انساني و پرهيز از اعمال كيفر حبس براي اطفال و نوجوانان، لازم است روساي كل دادگستري استان ها با همكاري مديران كل سازمان زندان ها و اقدامات تاميني و تربيتي هر استان و ساير مراجع ذيصلاح جهت بهره گيري از ظرفيت هاي بالقوه و بالفعل شوراهاي حل اختلاف، ترتيبي اتخاذ كنند.]]>
</TEXT>
</DOC>
<DOC>
<DOCID>HAM2-851102-044</DOCID>
<DOCNO>HAM2-851102-044</DOCNO>
<ORIGINALFILE>/1385/851102/news/_ejtem.htm</ORIGINALFILE>
<ISSUE>دوشنبه 2 بهمن 1385 - سال چهاردهم - شماره4189 - Jan 22, 2007</ISSUE>
<DATE calender="Western">2007-01-22</DATE>
<DATE calender="Persian">1385/11/02</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[با مردم]]>
</TITLE>
<TEXT>
<![CDATA[مسكن و كارشناسي
افزايش بهاي مسكن در تهران مسأله اي است كه بايد مورد توجه جدي تري قرار گيرد، زيرا تبعات آن براي جامعه به ويژه اقشار كم درآمد، مشكلات گوناگوني به همراه داشته است. تنها با بررسي هاي دقيق كارشناسي مي توان بحران ناشي از اين افزايش قيمت را كاهش داد.
دولتشاهي- كرمانشاه
صنعت اتوبوس و نياز داخلي
برخي اخبار درباره علل ركود صنعت اتوبوس سازي در ايران اين نتيجه را القاء مي كند كه به دليل كيفيت پايين توليدات داخلي، از خارج اتوبوس هاي دست دوم وارد مي شود. اما به نظر بنده، مي توان با اختصاص هزينه هاي واردات، كيفيت توليدات داخل را بهبود بخشيد و در اين صنعت مهم رونق ايجاد كرد.
عيسي رضايي- تهران
مترو براي باقر شهر
در باقر شهر واقع در جنوب تهران جمعيت قابل توجهي از اقشار كم درآمد زندگي مي كنند. حمايت دولت براي راه اندازي هر چه سريع تر ايستگاه مترو در اين ناحيه از شهر، كمك قابل توجهي به كاهش سرانه هزينه مردم باقر شهر خواهد نمود.
عليرضا جوادي نسب- باقر شهر
هزينه اضافي
@ براي انجام عكسبرداري با سيستم ام.آر.آي در يكي از كلينيك هاي تهران علاوه بر هزينه  عكسبرداري، مبلغي نيز بابت لباس مخصوص بيمار از ما دريافت شد، بي آن كه از چنين لباسي استفاده كرده باشيم. بهتر است اين قبيل هزينه ها كنترل شود.
احمد خسروي- تهران
اشتغال و امنيت
ايجاد كار و اشتغال براي جويندگان كار در استان هاي محروم مرزي مثل استان ايلام علاوه بر كاهش مهاجرت هاي ناخواسته به كاهش خلاف و بزهكاري و همچنين كمك به حفظ امنيت اجتماعي كمك خواهد كرد. نگاهي به تركيب نيروهاي جوياي كار در ميادين شهر تهران بيانگر اين واقعيت است كه بايد به ايجاد اشتغال پايدار در استانهاي محروم بيشتر توجه شود.
رشيد مولايي- ايلام
اينترنت پرسرعت
در حالي كه مناطق مختلف مخابراتي تهران مدتهاست تحت سرويس دهي شبكه اينترنتي adsl(اينترنت پرسرعت)قرار گرفته اند. اما متأسفانه منطقه مخابراتي نبوت(تلفنخانه نارمك)هنوز به اين سيستم مجهز نشده است، اميدواريم همزمان با سالگرد جشن هاي انقلاب اسلامي اين منطقه نيز به سيستم فوق مجهز شود.
ع.سلطاني- تهران
نوسان برق
@ نوسان شديد برق در اميرآباد شمالي باعث آسيب رساني به وسايل برقي شده است. اميدواريم ضمن شناسايي علت بروز اين مشكل نسبت به حل آن اقدام شود.
م. رئيسي- تهران
قطع درختان 40 ساله
از جمله اصول توسعه پايدار آن است كه هنگام اجراي هرگونه طرح عمراني در حد امكان منابع طبيعي حفظ شود. اما در مجتمع فرهنگيان نوشهر براي احداث يك كانال آب كوچك، تعداد زيادي درخت كاج قديمي و چهل ساله قطع شده است در حالي كه امكان تغيير مسير كانال و حفظ درختان وجود داشت.
رعنا شمالي- چالوس
جابه جايي ايستگاه اتوبوس
@ پل هوايي عابران پياده در شهرك اكباتان در جاده مخصوص كه مجهز به پله هاي برقي است، تا ايستگاه اتوبوس فاصله زيادي دارد تقاضا دارد ايستگاه اتوبوس را به نزديكي پل انتقال دهند.
نصرت الله كرماني- تهران
سرقت كابل برق
در ساوجبلاغ، كوهسار، روستاي هرجاب پايين تر از مسجد روستا حدود دو هفته است كابل هاي برق را به سرقت برده اند كه به دليل اين كمبود، برق در بخش جنوب روستا قطع شده است. از اداره برق هشتگرد تقاضاي رسيدگي و رفع مشكل موجود را داريم.
محمد شعباني- ساوجبلاغ
نياز محله قديمي
@ با احداث بازار روز عرضه ميوه و تره بار در خيابان صفي عليشاه تهران كه فضاي مورد نياز آن نيز موجود مي باشد، ساكنان اين محله نيز مي توانند به ميوه و تره بار ارزان قيمت تر دسترسي پيدا كنند.
ن. رستمي- تهران
يك هفته يك ماه؟
پيرو اطلاعيه شركت ايرانسل مبني بر تحويل يك هفته اي خط تلفن همراه، در 27 آذر ماه با پرداخت مبلغ مربوطه جهت خريد يك خط ثبت نام كردم، اما پس از گذشت نزديك به يك ماه هنوز موفق به دريافت خط تلفن مربوطه نشده ام.
سيمين جمشيدي- ساري
تمركز زيانبار اقتصادي
تمركز بيش از 50 درصد فعاليت هاي اقتصادي كشور در تهران نشان دهنده فقدان آينده نگري در برنامه هايي است كه تاكنون به اجرا گذاشته  شده است، چنين جاذبه اي به تنهايي براي مهاجرت هر چه بيشتر مردم از سراسر كشور به تهران كفايت مي كند و بر مشكلات كنوني پايتخت مي افزايد.
سالمي- شاهرود
چرا تعطيل شد؟
در شهر ري- خيابان فدائيان اسلام يك كارخانه نساجي با سه هزار و ششصد نفر پرسنل به هر دليل تعطيل شده است. تقاضاي كاركنان اين واحد توليدي، توجه سريع به علت تعطيل شدن كارخانه و راه اندازي مجدد آن است.
شهرري
ادغام نكنيد
@ ادغام ادارات منابع طبيعي در وزارت جهاد كشاورزي اقدامي سنجيده و مفيد نمي باشد و موجوديت جنگل ها، مراتع و اراضي منابع طبيعي را با مخاطرات جدي روبه رو خواهد كرد.
سليمان فر- گرگان
انتظار 15 ساله
از 15 سال پيش قرار بود بر اساس طرحي، كوچه حيدري مقدم به بزرگراه همت مرتبط شود. اما تاكنون اين طرح به اجرا درنيامده است و به خانه هاي محدوده طرح نيز اجازه ترميم يا نوسازي داده نمي شود.
عباس صالحي- تهران
پرداختيم اما نصب نشد
چهار سال پيش كل هزينه انشعاب فاضلاب براي ساماندهي شبكه فاضلاب كوچه شهيد بازلي واقع در خيابان شهيد عليخاني- شهرك وليعصر را پرداخته ايم، اما هنوز در اين مورد اقدام نشده است.
عزيز علي حبيبي- تهران
تبريز هم مثل تهران و مشهد
پس از شنيدن اخبار مربوط به آلودگي هوا در مشهد، بايد يادآوري كنم كه شهر تبريز هم با خطر آلودگي هوا روبه رو مي باشد. گسترش بي رويه شهر و تردد تعداد خودرو و بيش از ظرفيت خيابان ها از علل مهم اين آلودگي هاست.
خ. باسمنجي پور- تبريز
استقبال از كتاب همشهري و چند يادآوري
استقبال كم نظير شما خوانندگان عزيز از كتاب همشهري كه هر هفته در روزهاي پنج شنبه با ضميمه روزنامه همشهري توزيع مي شود، ما را بر آن داشت كه تمام مساعي خود را براي دستيابي همه خوانندگان به اين كتاب ها به كار گيريم.
در مقايسه با هفته نخست انتشار كتاب، وضع توزيع تا حد زيادي بهتر شده است، اما هنوز بعضي از گلايه ها حاكي از آن است كه در برخي نقاط در توزيع كتاب، اندك نارسايي هايي وجود دارد كه اميدواريم، تا2 هفته آينده برطرف شود و كتاب همشهري در دسترس همه خوانندگان روزنامه قرار بگيرد.
بعضي از خوانندگان عزيز درباره كيفيت چاپ جلد كتاب گل آقا تذكراتي داده بودند كه ضمن تشكر از دقت و توجه آنها، در تلاشيم كه كتاب هاي آينده با چاپ و كيفيت بهتري عرضه شوند.]]>
</TEXT>
</DOC>
<DOC>
<DOCID>HAM2-851102-045</DOCID>
<DOCNO>HAM2-851102-045</DOCNO>
<ORIGINALFILE>/1385/851102/news/_eqtes.htm</ORIGINALFILE>
<ISSUE>دوشنبه 2 بهمن 1385 - سال چهاردهم - شماره4189 - Jan 22, 2007</ISSUE>
<DATE calender="Western">2007-01-22</DATE>
<DATE calender="Persian">1385/11/02</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[با تقديم لايحه از سوي رئيس جمهور
مجلس بررسي بودجه 86 را آغاز كرد
قيمت نفت 33.7، قيمت دلار0 885، افزايش 3.6 درصدي بودجه عمومي دولت، افزايش 22 درصدي بودجه شركت هاي دولتي]]>
</TITLE>
<TEXT>
<IMAGE>/1385/851102/news/011292.jpg</IMAGE>
<![CDATA[
گروه اقتصاديمحمود احمدي نژاد هنگام ارائه لايحه بودجه در تشريح نكات مهم اين لايحه گفت: بودجه كل كشور در سال 85 بيش از 191 هزار ميليارد تومان بود كه اين رقم امسال به 229 هزار ميليارد تومان رسيده است كه بخش عمده آن متعلق به شركت هاي دولتي است. به گفته وي كل بودجه 6/19 درصد، بودجه شركت ها، بانك ها و موسسات انتفاعي 2/22 درصد و بودجه عمومي 6/3 درصد رشد داشته است.
وي رشد درآمدهاي مالياتي در بودجه امسال 4/18 درصد، ساير درآمدها 2/22 درصد و مجموع درآمدها را 3/18 درصد اعلام كرد و با اشاره به اينكه مصرف ارز نفتي از 38 ميليارد و 192 ميليون دلار در سال 85 به 29 ميليارد و 555 ميليون دلار در سال 86 كاهش يافته، تصريح كرد: استفاده از حساب ذخيره ارزي 38 درصد و هزينه هاي جاري نسبت به سال جاري، 6/5 درصد كاهش يافته است.
وي نسبت درآمدهاي غيرنفتي به كل بودجه را 7/44 درصد دانست و افزود: همچنين سهم درآمدهاي نفتي به كل بودجه عمومي از 3/58 درصد در سال 85 به 9/42 درصد در سال 86 كاهش پيدا كرده است.
احمدي نژاد اظهار داشت: نسبت هزينه هاي جاري و مصرفي به كل بودجه از 7/62 درصد در سال 85 به 1/57 درصد در سال 86 كاهش پيدا كرده است. همينطور سهم هزينه هاي عمراني از 2/27 درصد در سال 85 به 5/28 درصد در سال 86 افزايش يافته است.
وي گفت: نسبت هزينه هاي عمراني به هزينه هاي جاري كه نسبت مهمي است از 42 درصد در سال 85 به 50 درصد در سال 86 افزايش يافته است و سهم عمراني استاني كه در جهت محروميت زدايي است 15 درصد افزايش پيدا كرده است.
رئيس جمهور با بيان اينكه كل بودجه عمومي ما امسال 59 هزار و 152 ميليارد تومان است كه به 61 هزار و 264 ميليارد تومان افزايش پيدا كرده است، تأكيد كرد: تراز عملياتي بودجه ازمنفي 14 هزار و 988 ميليارد تومان در سال 85 به منفي 8 هزار و 867 ميليارد تومان رسيده است.وي افزايش بودجه عمراني كشور را از 15 هزار ميليارد سال گذشته به 17 هزار و 500 دانست و با اشاره به اينكه قيمت نفت در بودجه سال آينده 7/33 درصد در نظر گرفته شده، تصريح كرد: ما رقم تبديل دلار به ريال را در بودجه سال گذشته 895 تومان گذاشتيم كه امسال به 890 تومان كاهش داده ايم.وي گفت: تسهيلات خوبي براي توسعه سرمايه گذاري در داخل كشور در بودجه ديده شده است و ساز و كارهاي آن را نيز هماهنگ كرديم. براي استفاده از منابع خارجي ساز و كار تعيين كرده ايم.رئيس جمهور تصريح كرد: براي تقويت بانك ها پيشنهاد داده ايم 3 هزار و 500 ميليارد تومان به سرمايه بانك ها افزوده شود چون بانك ها امروز نقش كليدي در اقتصاد ما دارند.
احمدي نژاد اظهار داشت: به اشتغال و ازدواج جوانان در بودجه 86 توجه ويژه اي شده است. وي افزايش قيمت مسكن را كاذب خواند و با بيان اينكه لايحه جداگانه اي در اين زمينه تهيه شده گفت: در قانون بودجه براي حمايت از توليد مسكن راهكارهايي پيش بيني شده كه محور اصلي آن حذف قيمت زمين از قيمت تمام شده مسكن است. جهت گيري اصلي دولت از اين به بعد حمايت از ساخت مسكن خواهد بود و همينطور حمايت از مسكن ايثارگران و افراد تحت پوشش نهادها و نيروهاي حمايتي و گروه هاي كم درآمد. وي از تأمين حقوق كارمندان و بازنشستگان به نسبت عكس دريافتي به عنوان يكي از تحولات بودجه ياد كرد و افزود: من فكر مي كنم نمايندگان با روحيه اي كه در جهت حمايت از كارمندان و اقشار مردم دارند حتما اين موضوع را تصويب خواهند كرد.
احمدي نژاد متذكر شد: براي حمايت از پژوهش هاي كاربردي ما پيشنهاد داده ايم حداقل 1 درصد و حداكثر 4 درصد از هزينه هاي جاري دستگاه ها و شركت ها براي پژوهش به دانشگاه ها اختصاص داده شود.وي از كاهش نرخ تسهيلات بانك ها، هدفمند كردن يارانه ها، كنترل بازار، حمايت كامل از توليد داخلي و صادرات و ارتقاء و حمايت كامل از فرهنگ بومي و فرهنگ اسلامي و ارزش هاي متعالي انقلاب به عنوان مواردي كه در دستور كار دولت هستند ياد كرد.
وضعيت اقتصادي كشور
رئيس جمهور ديروز قبل از ارائه گزارش بودجه 86، در سخناني به ترسيم وضعيت سياسي و اقتصادي كشور پرداخت.
آقاي احمدي نژاد با اشاره به رشد اقتصادي كشور كه در سال 85 از 6 درصد گذشته گفت: دولت براي تحقق چشم انداز و برنامه  چهارم، برنامه هاي اقتصادي خود را تدوين كرده و از مهم ترين جهت گيري هاي دولت و مجلس در اين زمينه همراه كردن عدالت و پيشرفت است.
احمدي نژاد توزيع سهام عدالت را اقدامي بزرگ و توزيع ثروت انباشته  دولت را در بين اقشار كم درآمد و محروم دانست و گفت: تا نيمه اول سال   86،  20 ميليون نفر سهام عدالت دريافت مي كنند و تا پايان سال جاري بين فرهنگيان، پرستاران، بازنشستگان نيز توزيع خواهد شد.
رئيس جمهور ادامه داد: صادرات غيرنفتي در بودجه  سال  ،85  5/ 10 ميليارد دلار شده است كه براي اولين بار در تاريخ كشور نسبت به آن چه در برنامه گنجانده شده افزايش پيدا كرده است. رئيس جمهور همچنين با بيان اين كه دولت در راستاي ايجاد اشتغال تلاش زيادي كرده گفت: موقعي كه دولت را تحويل گرفتيم بيش از  3 ميليون بيكار داشتيم. ما تمام توان خود را به كار برديم و اقدام به ايجاد بنگاه هاي زودبازده اقتصادي كرديم. وي افزود: در صنايع پايه اي مثل فولاد، آلومينيوم و در طي يك سال گذشته سرمايه گذاري ما 13 ميليارد دلار بوده است.
همچنين تقاضاي سرمايه گذاري خارجي نيز در اين ارتباط روز افزون بوده است و سرمايه گذاري خارجي در بخش هاي غير نفتي بيش از 8 ميليارد دلار بوده است.]]>
</TEXT>
</DOC>
<DOC>
<DOCID>HAM2-851102-046</DOCID>
<DOCNO>HAM2-851102-046</DOCNO>
<ORIGINALFILE>/1385/851102/news/_eqtes.htm</ORIGINALFILE>
<ISSUE>دوشنبه 2 بهمن 1385 - سال چهاردهم - شماره4189 - Jan 22, 2007</ISSUE>
<DATE calender="Western">2007-01-22</DATE>
<DATE calender="Persian">1385/11/02</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[نشست سه جانبه خط لوله صلح پنج شنبهدر تهران برگزار مي شود]]>
</TITLE>
<TEXT>
<![CDATA[.گروه اقتصادي-   نشست 3 جانبه ايران، پاكستان و هند براي بحث در مورد قيمت گاز صادراتي ايران پنج شنبه در تهران برگزار مي شود. روزنامه ديلي تايمز، چاپ پاكستان به نقل از يك مقام پاكستاني نوشت: روز پنج شنبه 25 ژانويه كارشناسان سه كشور در تهران براي بحث در مورد خط لوله صلح گرد خواهند آمد.به نوشته اين روزنامه هيأت پاكستاني به سرپرستي احمد وقار، معاون وزير نفت و منابع طبيعي اين كشور، روز چهارشنبه وارد تهران مي شود.اين مقام پاكستاني افزود: در اين نشست گزينه هاي مختلف در مورد قيمت گاز صادراتي ايران مورد بحث قرار خواهد گرفت.]]>
</TEXT>
</DOC>
<DOC>
<DOCID>HAM2-851102-047</DOCID>
<DOCNO>HAM2-851102-047</DOCNO>
<ORIGINALFILE>/1385/851102/news/_eqtes.htm</ORIGINALFILE>
<ISSUE>دوشنبه 2 بهمن 1385 - سال چهاردهم - شماره4189 - Jan 22, 2007</ISSUE>
<DATE calender="Western">2007-01-22</DATE>
<DATE calender="Persian">1385/11/02</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[مجلس بررسي لايحه بودجه 229 هزار ميليارد توماني را آغاز كرد
قوت ها و ضعف هاي بودجه 86]]>
</TITLE>
<TEXT>
<IMAGE>/1385/851102/news/011250.jpg</IMAGE>
<![CDATA[
گروه اقتصادي- با تقديم لايحه بودجه 229 هزارميليارد توماني سال آينده كشور از سوي رئيس جمهوري، كار بررسي و تصويب آن در مجلس شوراي اسلامي آغاز شد.
رويكرد دولت در كاهش هزينه هاي جاري و كاهش وابستگي به درآمدهاي نفتي، مهمترين ابعاد بودجه سال آينده محسوب مي شود، اما رشد بودجه شركت هاي دولتي و ترديد نسبت به توانايي دولت در صرفه جويي، كاهش هزينه هاي جاري و تخصيص بودجه عمراني مهمترين نگراني كارشناسان نسبت به بودجه 86 است.
رئيس مركز پژوهش هاي مجلس شوراي اسلامي درباره بودجه سال 86 اظهار داشت: اگر تعيين قيمت پايه 7/33 دلار براي هر بشكه نفت در بودجه آينده پايدار باشد، ضريب ثبات بودجه به شرط آن كه ارقام آن صحيح ديده شده باشد، بالا مي رود.
احمد توكلي در خصوص واگذاري مسئوليت پرداخت حقوق كاركنان دولت به وزارت امور اقتصادي و دارايي نيز توضيح داد: اين اقدام، انضباط مالي را بيشتر مي كند و مانع كسري بودجه مي شود.
دكتر بهروز هادي زنوز درباره بودجه سال آينده گفت: از آنجا كه بودجه داراي ابعاد فني و سياسي است و سازمان مديريت مسئول جمع بندي ابعاد فني آن است، طي سال جاري شاهد بوديم كه با تغييرات صورت گرفته در اين سازمان و تضعيف آن بخشي از بودجه توسط وزارت اقتصاد و بخشي نيز توسط معاون اول رئيس جمهوري تدوين شدكه به طور طبيعي نبايد انتظار داشت اين بودجه به طور كاملا كارشناسي و غيرعجولانه تدوين شده باشد.
وي در مورد ساختار بودجه نيز گفت: اتخاذ قيمت پايه 7/33 دلاري براي نفت صادراتي، واقع بينانه و قابل تقدير است اما قدر مسلم اين است كه دولت عملا با بودجه هاي انبساطي سال هاي 84 و 85 به جداول برنامه چهارم در استفاده از درآمدهاي نفتي وفادار نبود و كاهش استفاده از درآمدهاي نفتي در بودجه سال آينده نيز به علت كاهش محتمل قيمت نفت بوده است و با وجود كاهش استفاده از حساب ذخيره ارزي به نظر مي رسد اين حساب همچنان در سايه قرار گيرد. وي در مورد پيش بيني بودجه سال 86 براي رشد درآمدهاي مالياتي نيز گفت: با توجه به اينكه طي 9 ماهه نخست امسال درآمدهاي مالياتي دولت 82 درصد تحقق يافته بنابراين انتظار اينكه درآمدهاي مالياتي دولت در سال آينده نيز تحقق يابد، دور از انتظار نيست.
هادي زنوز با اشاره به سخنان وزير اقتصاد مبني بر درآمد 7 هزار ميليارد توماني دولت از محل فروش سهام شركت هاي دولتي كه قرار است 3 هزار ميليارد تومان آن وارد بودجه شده و بقيه صرف بازپرداخت بدهي هاي دولت شود، گفت: طي سال هاي جاري همواره شاهد بوديم كه دولت اين درآمدها را بيش از واقع در نظر گرفته و همين دليل، در برآورد بيش از حد درآمدها شاهد نوعي كسري بودجه ضمني خواهيم بود. وي درباره كاهش 6/5 درصدي هزينه جاري دولت در بودجه سال آينده اظهار داشت: به نظر مي رسد منشأ اين كاهش، صرفه جويي ارزي دولت از محل سهميه بندي بنزين و عدم واردات آن است بنابراين تحقق اين كاهش، مستلزم اجراي صحيح سهميه بندي بنزين است كه به نظر مي رسد مقدمات سهميه بندي هنوز مهيا نيست و 3 ميليارد دلار صرفه جويي از اين بخش، مورد ترديد است.عضو هيأت علمي دانشگاه علامه طباطبايي ادامه داد: بر اساس قانون برنامه چهارم، دولت موظف به افزايش حقوق و دستمزد كاركنان و كارمندان خود متناسب با رشد تورم است، اما به نظر مي رسد در بودجه سال آينده چنين رشدي صورت نگرفته باشد. در واقع دولت به جاي اينكه اقدام به كاهش پرسنل رسمي خود كند خود را مجبور به افزايش ناچيز حقوق آنها كرده است. وي پرداخت حقوق و دستمزد از سوي وزارت امور اقتصادي و دارايي را نشانه انضباط مالي بيشتر دولت دانست.
كاهش هزينه جاري دشوار است
دكتر محمد طبيبيان با بيان اينكه به علت شرايط اقتصادي و سياسي كشور، دولت بايد بودجه را انقباضي مي بست، گفت: بر اساس ارقامي كه اعلام شد به نظر مي رسد دولت بودجه سال 86 را انقباضي بسته است، اما اجراي اين بودجه و كاهش هزينه هاي اجرايي كار ساده اي نيست. طبيبيان افزود: سعي دولت در جهت انقباضي بسته شدن بودجه مطلوب است، اما بايد به اين نكته كه كاهش هزينه هاي جاري در چه زمينه هايي صورت مي گيرد، نيز توجه شود.
رئيس موسسه علوم بانكداري درباره كاهش وابستگي بودجه به درآمدهاي نفتي نيز گفت: اگر بودجه سال 86 در عمل بر روي قيمت پايه هر بشكه 7/33 دلار بسته شود، مطمئنا منطقي خواهد بود، اما عملي شدن اين سياست و كاهش وابستگي به درآمدهاي نفتي دشوار است. طبيبيان افزود: مساله اصلي اين است كه طي سال جاري با تضعيف سازمان مديريت و برنامه ريزي كه مسئول كارشناسي و نظارتي و اجرايي بودجه است،  اجراي بودجه و سياست هاي كاهش هزينه هاي جاري دشوار خواهد بود. وي افزايش 22 درصدي بودجه شركت هاي دولتي را نيز خلاف سياست هاي اصل 44 و يك اشكال اساسي بودجه عنوان كرد.
دولت ناگزير از كاهش وابستگي به درآمدهاي نفتي بود
دكتر غلامرضا تاجگردون، معاون سابق سازمان مديريت و برنامه ريزي، درباره رويكرد بودجه 86 گفت: رويكرد كلي بودجه كه در جهت كاهش هزينه هاي جاري و كاهش درآمدهاي نفتي بوده، مطلوب است اما هرچند رشد 22 درصدي بودجه شركت هاي دولتي به علت اينكه خلاف جهت سياست هاي اصل 44 است نگران كننده است، نبايد از نظر دور داشت تا زماني كه اين شركت ها واگذار نشوند، ناگزير از سرمايه گذاري هستند. بعلاوه در بخش شركت هاي دولتي بانك ها سهم بزرگي دارند كه تاكنون هيچ يك واگذار نشده اند و ناگزير به رشد سرمايه گذاري هاي خود هستند.وي كاهش استفاده از درآمدهاي نفتي و حساب ذخيره ارزي را نيز معلول برداشت هاي بي رويه دو سال اخير از حساب ذخيره ارزي دانست و گفت: حساب ذخيره ارزي هم اكنون قاعدتاً موجودي قابل توجهي ندارد.وي در مورد رشد ناچيز بودجه عمراني نيز اظهار داشت: ظرفيت بودجه عمراني كشور ما بيش از اين نيست و اقدام دولت در عدم افزايش چشمگير بودجه عمراني مطلوب است.]]>
</TEXT>
</DOC>
<DOC>
<DOCID>HAM2-851102-048</DOCID>
<DOCNO>HAM2-851102-048</DOCNO>
<ORIGINALFILE>/1385/851102/news/_eqtes.htm</ORIGINALFILE>
<ISSUE>دوشنبه 2 بهمن 1385 - سال چهاردهم - شماره4189 - Jan 22, 2007</ISSUE>
<DATE calender="Western">2007-01-22</DATE>
<DATE calender="Persian">1385/11/02</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[گفت وگوي امروز
كاهش قيمت نفت به زير 28 دلار بعيد است]]>
</TITLE>
<TEXT>
<![CDATA[گروه اقتصادي- كاهش قيمت نفت در سال جاري ميلادي با وجود انتظار براي افزايش قيمت ها موجب برخي نگراني ها در كشورهاي نفتخيز و اعضاي اوپك شده  است. با نرسي قربان كارشناس بازار نفت گفتگو كرده ايم:
***
با توجه به قيمت هاي جاري در بازار جهاني نفت اين روند را در آينده چگونه ارزيابي مي كنيد؟
نوسان قيمت نفت بيش از همه به تحولات آب و هوايي و نوسانات بورس هاي نفتي واكنش نشان مي دهد.در حال حاضر به رغم فرارسيدن زمستان در نيم كره شمالي، آمريكا به عنوان بزرگترين بازار مصرف نفت خام با آب و هواي ملايمي روبه رو است و اين امر در كاهش روند رشد قيمت ها مؤثر بوده است. يك عامل ديگر تمايل سرمايه هاي بزرگ به خريد در بازار دادوستد آينده نفت است كه نقش عمده و مهمي در نوسان قيمت ها دارد.
با توجه به اين تحليل به نظر شما سطح قيمت ها در سال جاري ميلادي در محدوده چه قيمتي خواهد بود؟
پيش بيني قطعي قيمت در بازار نفت غيرممكن و غير معقول است ولي با توجه به عوامل بازار مي توان محدوده اي براي نوسان قيمت ها در نظر گرفت كه اين امر نيز نمي تواند بطور قطع و دقيق محقق شود.آنچه كه از روند جاري بازار مشاهده مي شود بازار نفت در سال ميلادي جاري در يك محدوده قيمتي 40 تا حداكثر 60 دلار در نوسان خواهد بود.
چرا تأثير تصميم هاي اوپك در كاهش توليد آثار جدي در بازار ندارد؟
تأثير تصميم هاي اوپك نيز تحت تأثير تحولات بازار است. در واقع زماني كه روند قيمت ها روبه بالاست تأثير تصميم هاي اوپك نيز افزايش مي يابد و زماني كه قيمت ها روند رو به كاهش دارد نقش اوپك نيز كاهش مي يابد. در عين حال بايد به عامل عربستان سعودي به عنوان يك كشور مهم توليدكننده نفت كه نقش مؤثري در اوپك دارد توجه كرد. در هفته گذشته موضع عربستان در مورد عدم نياز به اجلاس فوق العاده و تأكيد بر تعادل بازار به كاهش بيشتر قيمت منجر شد.]]>
</TEXT>
</DOC>
<DOC>
<DOCID>HAM2-851102-049</DOCID>
<DOCNO>HAM2-851102-049</DOCNO>
<ORIGINALFILE>/1385/851102/news/_eqtes.htm</ORIGINALFILE>
<ISSUE>دوشنبه 2 بهمن 1385 - سال چهاردهم - شماره4189 - Jan 22, 2007</ISSUE>
<DATE calender="Western">2007-01-22</DATE>
<DATE calender="Persian">1385/11/02</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[اعلام فهرست جديد كالاهاي مخابراتي مشمول ممنوعيت خريد خارجي]]>
</TITLE>
<TEXT>
<![CDATA[گروه اقتصادي- فهرست جديد كالاهاي مخابراتي كه خريد آن براي شركت هاي تحت پوشش وزارت ارتباطات و فناوري اطلاعات ممنوع است اعلام شد.محمد كرم ژپور عضو هيأت مديره شركت مخابرات ايران، با بيان اين كه در اين بخشنامه ممنوعيت خريد تجهيزات نظير آنتن ژهاي تلفن سيار باند 900، انواع دكل،انواع كانكس و اتاقك ژهاي تجهيزات موبايل و مراكز پيام كوتاه تأكيد شده است، خاطرنشان كرد: تاكنون 7 ميليون از 25 ميليون سوئيچ تلفن ثابت در كشور توليد داخل بوده است كه با بومي كردن توليدات داخل و توسعه منافع ملي در صدد هستيم سوئيچ با ظرفيت 20هزار شماره را در داخل توليد كنيم.]]>
</TEXT>
</DOC>
<DOC>
<DOCID>HAM2-851102-050</DOCID>
<DOCNO>HAM2-851102-050</DOCNO>
<ORIGINALFILE>/1385/851102/news/_eqtes.htm</ORIGINALFILE>
<ISSUE>دوشنبه 2 بهمن 1385 - سال چهاردهم - شماره4189 - Jan 22, 2007</ISSUE>
<DATE calender="Western">2007-01-22</DATE>
<DATE calender="Persian">1385/11/02</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[از اسفند ماه
امكان عرضه تندر( ال-90 )تا پايان سال]]>
</TITLE>
<TEXT>
<![CDATA[گروه اقتصادي- با توليد 150 خودروتندر( ال-90)در بهمن ماه و در صورت تأييد كيفيت اين خودروها، امكان توليد و عرضه 2 هزار خودرو تندر تا پايان اسفند وجود دارد.
مدير عامل شركت پارس خودرو در زمينه روند توليد و زمان عرضه ال ،90 گفت: با مجوز هفته گذشته شركت رنو به پارس خودرو بر اساس ظرفيت هاي  خطوط توليد امكان توليد 20 دستگاه ال90 در هر ساعت در اين شركت وجود داشته و تا پايان اسفند ماه 2 هزار تندر توليد خواهد شد كه امكان عرضه محدود اين خودرو در سايپا را فراهم مي سازد.
در حالي كه پيش از اين قائم مقام ايران خودرو از اعلام شرايط ثبت نام اين خودرو در دهه فجرخبر داده بود. سيد حسين اميري در اين زمينه،گفت: امكان عرضه اين خودرو در اسفندماه و پيش فروش آن در گروه سايپا در همه مدل ها در بهمن ماه وجود دارد. وي در زمينه برخي اظهار نظر ها در مورد قيمت 12ميليون توماني مدل فول اين خودرو، گفت: گرچه در متن قرارداد تنها قيمت پايه اين خودرو 6 هزار و 750 يورو با نرخ امروز 8ميليون و100 هزار تومان ذكر شده و براي قيمت فول اين خودرو رقمي ذكر نشده اما معتقدم قيمت مدل فول(اي2)اين خودرو بيش از 10 ميليون و500 هزار تومان نخواهد بود. وي افزود: اين خودرو در سه مدل اصلي اي0-1 و2 و در مجموع در7 مدل عرضه خواهد شد و گرچه هنوز قيمت ساير مدل هاي اين خودرو مشخص نشده اما اين آپشن ها به قيمت پايه خودرو اضافه خواهد شد. حساسيت بر روي قيمت پايه اين خودرو وجود دارد و در مورد ساير مدل ها هنوز قيمت نهايي نشده است.
مجلس بر قيمت تندر
نظارت مي كند
از سوي ديگر مخبر كميسيون صنايع مجلس با بيان اينكه اگر خودروسازان ال.90 را در مدل فول به قيمت بيش از 10 ميليون تومان عرضه كنند كميسيون صنايع و معادن در مورد اين انحراف از مسئولين قرارداد سؤال خواهد كرد، افزود: توليد انبوه اين خودرو آغاز شده و بايد تا اسفندماه به بازار عرضه شود.]]>
</TEXT>
</DOC>
<DOC>
<DOCID>HAM2-851102-051</DOCID>
<DOCNO>HAM2-851102-051</DOCNO>
<ORIGINALFILE>/1385/851102/news/_havad.htm</ORIGINALFILE>
<ISSUE>دوشنبه 2 بهمن 1385 - سال چهاردهم - شماره4189 - Jan 22, 2007</ISSUE>
<DATE calender="Western">2007-01-22</DATE>
<DATE calender="Persian">1385/11/02</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
<![CDATA[در شعبه 76 دادگاه كيفري استان تهران رسيدگي شد
شكايت جنجالي 2 هنرپيشه سينما از يك نشريه
محمدرضا گلزار و مهناز افشار از اين نشريه به دليل انتشار اخبار غيرواقعي شكايت كردندمحمدرضا گلزار به همراه وكيل خود در جلسه دادگاه]]>
</TITLE>
<TEXT>
<IMAGE>/1385/851102/news/011271.jpg</IMAGE>
<![CDATA[
گروه حوادث- قضات دادگاه كيفري استان تهران، روز گذشته به شكايت محمدرضا گلزار و مهناز افشار از يك 2 هفته نامه  رسيدگي كردند. اين 2 هنرپيشه سينما به دليل چاپ شايعه ازدواجشان شكايت كرده بودند.
در اين جلسه محاكمه كه به رياست قاضي صارمي و با حضور هيئت منصفه مطبوعات برگزار  شد، در ابتدا آذرتاش، نماينده  دادستان تهران با بيان كيفرخواست گفت: شكايت محمدرضا گلزار و مهناز افشار 2 هنرپيشه ايراني به خاطر چاپ خبري در رابطه با قصد ازدواج آنها در اين نشريه  به همراه چاپ تصاويري از آنها به صورت روبرو در نيمه اول مهر 85 بوده كه بر اساس شواهد و مدارك موجود، اتهام متهم پرونده محرز و مسلم تشخيص داده شده است.
در ادامه جلسه وقتي محمد رضا گلزار از دادگاه خواست وكيلش از وي دفاع كند، وكيل مدافع 2 هنرپيشه سينماي ايران در جايگاه قرار گرفت.
وكيل 2 هنرپيشه اصلي فيلم آتش بس گفت: شكايت موكلانم در ارتباط با اتهام نشر اكاذيب در شماره  22 اين نشريه  در نيمه  اول مهرماه امسال بوده كه در آن عنوان شده بود گلزار در آستانه ازدواج با خانم افشار قرار دارد. وي افزود: اين امر تنها براي كسب سود صورت گرفته و به شأن موكلان من تجاوز شده است و به اين ترتيب موكلانم دچار ضررهاي معنوي غيرقابل جبراني شده اند.
به گفته وكيل 2 ستاره سينماي ايران، در حالي كه در موثق بودن خبر تأكيد شده بود اما اين خبر صحت نداشت و هنگامي كه در شماره بعدي، اين نشريه مطلبي تحت اين عنوان  كه چرا خبر ازدواج گلزار لو رفت منتشر كرد، بر اين مطلب تأكيد كرده و بر شايعات دامن زده بود، آنها با ورود به عرصه  خصوصي زندگي افراد حريم شخصي موكلانم را خدشه دار كرده و مطالبي خلاف واقع را درج كردند.
در ادامه اين جلسه، صاحب امتياز و مديرمسوول سابق نشريه  در جايگاه حاضر شد و در دفاع از خود گفت: چندين بار با محمدرضا گلزار و مهناز افشار تماس گرفته است تا اگر جوابيه اي از سوي آنها مطرح شده آن را در هر شماره  نشريه و در هر صفحه حتي روي جلد به چاپ برساند اما شاكيان جوابيه اي نداده اند.
وي همچنين در آخرين دفاعيات خود با بيان اينكه قصد سوء و ايجاد نارضايتي نداشته است، از قضات دادگاه و هيأت منصفه درخواست مهلت كرد تا رضايت 2 هنرپيشه را جلب كند.
وكيل نشريه نيز در دفاع از موكلش با اشاره به اينكه روبرو كردن عكس اين 2 هنرپيشه به اشتباه در صفحه بندي صورت گرفته، گفت: نشريه همواره آماده چاپ جوابيه است.
در ادامه قاضي صارمي با بيان اين كه صرف ارسال نكردن جوابيه از سوي شاكيان پرونده دليلي براي شكايت نكردن آنان نيست، گفت: با اين حال موضوع از جرايم قابل گذشت است.
رئيس دادگاه همچنين از وكيل شكات پرونده درخواست كرد نظر خود را در رابطه با دادن مهلت به متهم پرونده اعلام كند كه وي اظهار داشت: قصد داريم ساير نشريات از نتايج پرونده  اين چنيني آگاه باشند و با توجه به اين كه برخي از رسانه ها بيان كرده بودند كاري صورت نخواهد گرفت، ما منتظر اعلام نتيجه  دادگاه خواهيم بود.]]>
</TEXT>
</DOC>
<DOC>
<DOCID>HAM2-851102-052</DOCID>
<DOCNO>HAM2-851102-052</DOCNO>
<ORIGINALFILE>/1385/851102/news/_havad.htm</ORIGINALFILE>
<ISSUE>دوشنبه 2 بهمن 1385 - سال چهاردهم - شماره4189 - Jan 22, 2007</ISSUE>
<DATE calender="Western">2007-01-22</DATE>
<DATE calender="Persian">1385/11/02</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
<![CDATA[دادگاهي براي قاتل نوجوان]]>
</TITLE>
<TEXT>
<IMAGE>/1385/851102/news/011268.jpg</IMAGE>
<![CDATA[
گروه حوادث- با گذشت خانواده كودك 9 ساله اي كه در جنايتي وحشتناك توسط نوجوان 15 ساله اي به قتل رسيده بود، قضات دادگاه پرونده را از جنبه عمومي  بررسي مي كنند.
ماجراي اين جنايت هولناك زماني فاش شد كه اواخر آذر ماه 84، خانواده پسر 9 ساله اي به نام احمد زماني كه با تاخير طولاني پسرشان روبرو شدند، نگران و مضطرب به مركز پليس شهريار رفته و از آنها براي يافتن فرزندشان كمك خواستند.
مادر اين پسر در بازجويي هاي مقدماتي به كارآگاهان پليس گفت: ظهر امروز پسرم از مدرسه به خانه آمد و بعد از خوردن ناهار، ترازوي وزن كشي اش را برداشت و براي كار به ميدان شهريار رفت، اما وقتي عصر به خانه بازنگشت نگران شده و از برادر بزرگترش خواستم به دنبال وي برود ولي هنگامي كه او به تنهايي بازگشت و گفت: هيچ كس امروز احمد را در ميدان نديده، تصميم گرفتم از پليس كمك بخواهم.
با اظهارات اين زن، تحقيقات پليسي براي يافتن پسر وي آغاز شد و هنگامي كه يكي از مغازه داران ميدان شهريار گفت: احمد را با يكي از دوستانش، عصر همان روز درحالي كه به طرف ميدان مي رفته اند ديده است، شناسايي اين نوجوان در دستور كار پليس قرار گرفت و وي دستگير شد.
با دستگيري اين نوجوان وي در جريان بازجويي ها به قتل پسر 9 ساله اعتراف كرد و گفت، پس از آنكه احمد را در يك ساختمان نيمه كاره با ضربات چاقو به قتل رسانده، جسدش را در همان جا رها كرده است.
برپايه اين گزارش، صبح ديروز متهم پرونده براي محاكمه به شعبه 74 دادگاه كيفري استان انتقال يافت، اما هنگامي كه اولياي دم در ابتداي جلسه دادگاه اعلام گذشت كردند، قرار شد قضات دادگاه متهم را از لحاظ جنبه عمومي جرم محاكمه كنند.]]>
</TEXT>
</DOC>
<DOC>
<DOCID>HAM2-851102-053</DOCID>
<DOCNO>HAM2-851102-053</DOCNO>
<ORIGINALFILE>/1385/851102/news/_havad.htm</ORIGINALFILE>
<ISSUE>دوشنبه 2 بهمن 1385 - سال چهاردهم - شماره4189 - Jan 22, 2007</ISSUE>
<DATE calender="Western">2007-01-22</DATE>
<DATE calender="Persian">1385/11/02</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
<![CDATA[قتل به خاطر چند قطره شمع]]>
</TITLE>
<TEXT>
<![CDATA[ايسنا: جواني كه 4 سال قبل، مرد جواني را به خاطر ريختن چند قطره شمع بر روي لباس دوستش با ضربات چاقو به قتل رسانده بود، صبح ديروز در استان هرمزگان به دار آويخته شد.
بنا به اين گزارش، متهم شامگاه 23 اسفندماه 81 زماني كه در مراسم شام غريبان شركت كرده بود، به خاطر اينكه چند قطره شمع مذاب بر روي لباس يكي از دوستانش چكيده بود، به هواخواهي دوستش وارد درگيري شد اما اين درگيري با دخالت مردم پايان يافت. در حالي كه متهم كينه  اين حادثه را در دل نگه داشته بود، همان شب به سراغ مرد جوان رفت و در جريان يك درگيري او را به قتل رساند.
اين مرد2 روز بعد از جنايت دستگير شد و به قتل به انگيزه انتقامجويي اعتراف كرد كه قاضي شعبه  102 دادگاه جزايي ميناب حكم قصاص اين متهم به اتهام قتل عمد را صادر كرد كه با تاييد حكم در شعبه 33 ديوان عالي كشور، مرد جنايتكار صبح ديروز در محل وقوع جنايت و در ملاء عام به دار آويخته شد.]]>
</TEXT>
</DOC>
<DOC>
<DOCID>HAM2-851102-054</DOCID>
<DOCNO>HAM2-851102-054</DOCNO>
<ORIGINALFILE>/1385/851102/news/_havad.htm</ORIGINALFILE>
<ISSUE>دوشنبه 2 بهمن 1385 - سال چهاردهم - شماره4189 - Jan 22, 2007</ISSUE>
<DATE calender="Western">2007-01-22</DATE>
<DATE calender="Persian">1385/11/02</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
<![CDATA[دستور ويژه براي رديابي دختر زورگير]]>
</TITLE>
<TEXT>
<![CDATA[گروه حوادث- با دستور ويژه معاون دادسراي جنايي پايتخت، اعضاي يك باند زورگيري كه با طعمه قراردادن يك دخترجوان از رانندگان خودروهاي سواري مدل بالا در شرق تهران اخاذي مي كنند تحت تعقيب پليس قرار گرفتند
ساعت 21 شنبه گذشته، پسرجواني سراسيمه خود را به كلانتري 126 تهرانپارس رسانده و مدعي شد دقايقي قبل پس از آنكه دختر جواني را سوار خودروش كرده دردام يك باند زورگيري گرفتار شده كه با سرقت يك ميليون تومان و تلفن همراهش متواري شده اند.
اين پسر در خصوص چگونگي ماجرا پليس گفت: ساعتي قبل از حادثه به خانه برادرم در شرق تهران رفتم تا يك ميليون تومان از وي قرض بگيرم، اما بعد از گرفتن اين پول در مسير برگشت به خانه مان، ناگهان دخترجواني با ظاهري آراسته خودش را مقابل خودروام انداخت و با بيان اينكه چند پسر قصد آزار وي را دارند، از من خواست او را نجات دهم، من هم غافل از دامي كه اين دختر و چند جوان همدستش برايم پهن كرده اند او را سوار خودرو كردم ولي بعد از گذشتن از چند خيابان، پس از آنكه با راهنمايي دختر جوان، وارد يك كوچه شده و توقف كردم،ناگهان 3 همدست جوان اين دختر به سوي خودروام حمله ور شده و با تهديد چاقو يك ميليون تومان پول و تلفن همراهم را ربوده و همراه دختر جوان فرار كردند.
قاضي رضا جعفري معاون دادسراي جنايي تهران روزگذشته با اعلام اين خبرگفت: به دليل وقوع چند زورگيري مشابه در شرق تهران، دستور ويژه اي براي دستگيري متهمان كه چهره نگاري از آنان صورت گرفته صادر شده و پليس پايتخت جست وجوي خود را براي بازداشت اعضاي اين باند در دستور كار قرار داده است.]]>
</TEXT>
</DOC>
<DOC>
<DOCID>HAM2-851102-055</DOCID>
<DOCNO>HAM2-851102-055</DOCNO>
<ORIGINALFILE>/1385/851102/news/_havad.htm</ORIGINALFILE>
<ISSUE>دوشنبه 2 بهمن 1385 - سال چهاردهم - شماره4189 - Jan 22, 2007</ISSUE>
<DATE calender="Western">2007-01-22</DATE>
<DATE calender="Persian">1385/11/02</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
<![CDATA[سرقت طلاهاي بازيگردر صحنه فيلمبرداري]]>
</TITLE>
<TEXT>
<IMAGE>/1385/851102/news/011262.jpg</IMAGE>
<![CDATA[
گروه حوادث- سرقت طلاهاي بازيگر نقش عروس در صحنه فيلم برداري يك سريال ماموران را با معمايي واقعي مواجه كرد.
اين سرقت بي سابقه هنگام فيلمبرداري سكانسي رخ داد كه در آن نقش منفي سريال با شليك گلوله عروس جوان را به قتل رسانده و پليس براي جمع آوري مدارك جرم وارد صحنه مي شد. مدتي پيش پرونده اي در اختيار قاضي حسن جراحي، بازپرس شعبه 15 دادسراي ناحيه 5 قرار گرفت كه از سرقت بيش از 2 ميليون تومان طلا در صحنه فيلمبرداري يك سريال حكايت داشت.
مالك طلاهاي مسروقه كه بازيگر نقش عروس اين سريال بود درباره روز حادثه به بازپرس جراحي گفت: در آن روز قرار بود صحنه اي فيلمبرداري شود كه در آن نقش منفي سريال جلوي ماشين عروس را در خيابان گرفته و با شليك گلوله، عروس جوان را كه نقش فرعي اين سريال است، به قتل مي رساند. وي ادامه داد: از آنجا كه قرار بود اين سكانس در ميداني در تهران فيلمبرداري شود، تمامي عوامل سريال عازم اين منطقه شديم و پس از گريم بازيگران و انجام كارهاي مقدماتي فيلمبرداري آغاز شد. بر طبق فيلمنامه، زماني كه نقش منفي سريال عروس را به قتل رساند، بلافاصله بازيگر نقش كارآگاه جنايي پليس وارد صحنه شد و به بررسي صحنه پرداخت.
اين هنرپيشه در اين صحنه، بايد جواهرات و طلاهاي عروس را از جسد بي جان او جدا كرده و به مأموران تشخيص هويت تحويل مي داد، اما زماني كه بازيگر نقش پليس، طلاها را داخل يك كيسه ريخت و در پشت صحنه به يكي از آشنايان تحويل داد. فرد ناشناسي با سوء استفاده از شلوغي اقدام به سرقت طلا ها كرد. پس از اظهارات اين بازيگر، بازپرس جراحي دستور آغاز تحقيقات پليسي براي شناسايي سارق ناشناس طلاها را صادر كرد.
بازپرس جراحي در نخستين مرحله به بازجويي از زن جواني كه طلاها به او تحويل داده شده بود، پرداخت كه اين زن در بازجويي ها گفت: آن روز وقتي كيسه طلاها در پشت صحنه به من تحويل داده شد، آن را داخل كيف دستي ام گذاشتم و دقايقي بعد براي تماشاي صحنه فيلمبرداري از خودروم پياده شدم. پس از پايان فيلمبرداري وقتي دوباره به ماشين برگشتم و به خانه رفتيم، كيسه طلاها را از كيفم خارج كردم تا به بازيگر نقش عروس بدهم كه در آنجا متوجه شدم طلاها به سرقت رفته اند. پس از اظهارات اين زن از آنجايي كه بازيگر نقش عروس از زني كه طلاها از وي به سرقت رفته است، اعلام رضايت كرده بود، براي وي قرار منع تعقيب صادر شد اما رسيدگي به ماجراي سرقت طلاها در دادسراي ناحيه 5 همچنان ادامه دارد.]]>
</TEXT>
</DOC>
<DOC>
<DOCID>HAM2-851102-056</DOCID>
<DOCNO>HAM2-851102-056</DOCNO>
<ORIGINALFILE>/1385/851102/news/_havad.htm</ORIGINALFILE>
<ISSUE>دوشنبه 2 بهمن 1385 - سال چهاردهم - شماره4189 - Jan 22, 2007</ISSUE>
<DATE calender="Western">2007-01-22</DATE>
<DATE calender="Persian">1385/11/02</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
<![CDATA[7 حادثه ريلي در 2 ماه]]>
</TITLE>
<TEXT>
<![CDATA[گروه حوادث - برخورد 2 قطار باري در مسير خط آهن سيرجان - بندرعباس كه هفتمين حادثه ريلي در 2 ماه اخير را در كشور رقم زده است، به مجروح شدن 4 نفر از سرنشينان يكي از قطار ها و آسيب جدي به هر دو قطار منجر شد.
به گزارش روابط عمومي راه آهن، بر اثر اين حادثه كه ظهر شنبه بين ايستگاه گل گهر- سيرجان رخ داد، اين قطعه از مسير خط آهن سيرجان - بندرعباس، مسدود شد و اعزام قطارهاي مسافري در محور بندرعباس با تبادل مسافران در محل سانحه انجام مي شود. هم اكنون كارشناسان كميسيون عالي سوانح راه آهن در حال بررسي علت وقوع اين سانحه هستند و ماموران فني راه آهن نيز براي بازگشايي قطعه بسته شده،تلاش مي كنند. از سوي ديگر فرماندار شهرستان سيرجان با بيان اينكه علت اين حادثه هنوز مشخص نيست، گفت: اين حادثه زماني رخ داد كه قطار حامل باركنسانتره سنگ آهن در مسير مجتمع گل گهر سيرجان با قطار بدون بار از جهت مقابل برخورد كرد و بر اثر اين برخورد لوكوموتيو قطارها در آتش سوخت.
در حوادث ريلي گذشته 4 قطار باري و يك قطار مسافربري در 5 حادثه مختلف از ريل خارج شدند و در آخرين حادثه كه 20 دي در مسير تهرانبندرعباس رخ داد بر اثر برخورد يك دستگاه خودروي سوار با قطار باربر، اين قطار متوقف شد.
درهمين حال، به دنبال بروز توفان گرد و خاك در شهرستان سرخس، فرماندار اين شهر از بروز حادثه براي يك قطار خبر داد.محمد علي رئوفي فرد افزود: قطار مسافربري مشهد سرخس، دو ايستگاه مانده به شهر سرخس متوقف شد و مسافران به وسيله اتوبوس به مقصد رسانده شدند.]]>
</TEXT>
</DOC>
<DOC>
<DOCID>HAM2-851102-057</DOCID>
<DOCNO>HAM2-851102-057</DOCNO>
<ORIGINALFILE>/1385/851102/news/_havad.htm</ORIGINALFILE>
<ISSUE>دوشنبه 2 بهمن 1385 - سال چهاردهم - شماره4189 - Jan 22, 2007</ISSUE>
<DATE calender="Western">2007-01-22</DATE>
<DATE calender="Persian">1385/11/02</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
<![CDATA[اعتراف به30 فقره زورگيري]]>
</TITLE>
<TEXT>
<IMAGE>/1385/851102/news/011265.jpg</IMAGE>
<![CDATA[
گروه حوادث- با دستگيري3 زورگير معتاد كه با تهديد چاقو از رانندگان مسافركش تهراني اخاذي مي كردند راز 30 زورگيري با سلاح سرد فاش شد.
شامگاه بيست و يكم دي ماه، راننده خودرو پيكاني هراسان خود را به گشت پليس در خيابان وحدت اسلامي رسانده و با بيان اينكه وي يك مسافركش است، گفت: ساعتي قبل 3 پسر جوان را به مقصد بهشت زهرا به صورت دربستي سوار كردم، در بين راه آنها پس از آنكه شروع به مصرف كراك كردند يكي از آنها بدون اجازه داشبورد ماشينم را باز كرده و مقداري از آن پول برداشت وقتي كه به وي اعتراض كردم او و دو همدستش با تهديد چاقو با ربودن 20 هزار تومان ديگر متواري شدند، با سر وصداي من عابران به ياري ام آمده و درنهايت يكي از جوانها را دستگير كرديم.
سرهنگ داوود سلطاني معاون آگاهي تهران روز گذشته با اعلام اين خبر گفت:با تحويل متهم به پليس وي به پايگاه هفتم آگاهي انتقال يافت كه در بازجويي ها وي به ارتكاب چندين سرقت با همكاري دو نفر از دوستانش به نامهاي امير و مهدي اعتراف كرده و انگيزه زورگيري ها را تامين مخارج اعتيادش عنوان كرد. معاون آگاهي تهران افزود: بادستگيري همدستان متهم، آنها تاكنون به 30 فقره زورگيري از رانندگان مسافركش در تهران اعتراف كرده اند. بازپرس روشن با دستور چاپ عكس متهمان از كساني كه به اين شيوه از آنها سرقت شده است خواست با مراجعه به پايگاه هفتم پليس آگاهي در ميدان 15 خرداد شكايت خود را مطرح كنند.]]>
</TEXT>
</DOC>
<DOC>
<DOCID>HAM2-851102-058</DOCID>
<DOCNO>HAM2-851102-058</DOCNO>
<ORIGINALFILE>/1385/851102/news/_havad.htm</ORIGINALFILE>
<ISSUE>دوشنبه 2 بهمن 1385 - سال چهاردهم - شماره4189 - Jan 22, 2007</ISSUE>
<DATE calender="Western">2007-01-22</DATE>
<DATE calender="Persian">1385/11/02</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
<![CDATA[خودكشي متهم در بازداشتگاه]]>
</TITLE>
<TEXT>
<![CDATA[گروه حوادث- متهمي كه با 240گرم كراك دستگير شده بود، خود را در بازداشتگاه حلق آويز كرد.
بنا به اين گزارش ساعت ده و نيم شنبه، ماموران گشت پليس در جنوب تهران به مرد جواني مظنون شدند، اما هنگامي  كه به وي دستور ايست دادند او پا به فرار گذاشته و در هنگام فرار بسته اي را بر روي پشت بام يك خانه انداخت.
با بازداشت اين مرد ماموران بسته اي را كه وي قصد مخفي كردن آن را داشت پيدا كردند كه با بررسي محتويات آن 240گرم كراك كشف شد. بر پايه اين گزارش، متهم براي تحقيقات بيشتر به پايگاه ششم مواد مخدر انتقال يافت، ولي ساعت 5 صبح ديروز افسران پليس متوجه شدند متهم با استفاده از بند كاپشن خود در بازداشتگاه اقدام به خودكشي كرده و جان سپرده است.]]>
</TEXT>
</DOC>
<DOC>
<DOCID>HAM2-851102-059</DOCID>
<DOCNO>HAM2-851102-059</DOCNO>
<ORIGINALFILE>/1385/851102/news/_informatic.htm</ORIGINALFILE>
<ISSUE>دوشنبه 2 بهمن 1385 - سال چهاردهم - شماره4189 - Jan 22, 2007</ISSUE>
<DATE calender="Western">2007-01-22</DATE>
<DATE calender="Persian">1385/11/02</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
<![CDATA[ا]]>
</TITLE>
<TEXT>
<IMAGE>/1385/851102/news/011214.jpg</IMAGE>
<![CDATA[
پارس اسكاي: يكي از زمين شناسان دانشگاه فلوريدا به تازگي ادعا كرده كه الماس هاي سياه در گذشته از فضا به زمين آمده اند.
الماس هاي سياه رنگ نادري كه تنها در برخي نقاط جهان يافت مي شوند، احتمالا در پي برخورد يك شهاب سنگ بزرگ با زمين در ميلياردها سال قبل، از فضا به زمين منتقل شده اند. اين الماس ها كه از آنها با نام كربونادو نيز ياد مي شود تاكنون تنها در كشور برزيل و نيز جمهوري آفريقاي مركزي شناسايي شده و برخلاف ساير انواع الماس ها، هر كدام از اين الماس هاي سياه رنگ از ميليون ها كريستال الماس بسيار كوچك تشكيل شده اند. از ديگر ويژگي هاي غيرعادي اين الماس ها، وجود منفذهاي كوچك در سطح آنهاست كه محققان تاكنون توجيه قانع كننده اي براي پيدايش اين منافذ پيدا نكرده اند. الماس هاي عادي معمولا در عمق 200كيلومتري زير زمين شكل مي گيرند كه در آن فرايند، عنصر كربن تحت فشار بسيار زياد به الماس تبديل مي شود. دانشمندان معتقدند منافذ الماس هاي سياه رنگ احتمالا در اثر تماس آنها با گاز در حين شكل گيري، ايجاد شده اند اما در اعماق 200كيلومتري زمين هوايي وجود ندارد كه بتواند اين منافذ را در الماس هاي سياه رنگ توليد كرده باشد.
به گفته استفن هاگرتي زمين شناس دانشگاه بين المللي فلوريدا در ميامي آمريكا، گفت: وجود منافذ عجيب روي سطح اين الماس ها و نيز اين مطلب كه الماس هاي ياد شده نه در معادن عادي و فقط در نقاط خاصي از زمين يافت مي شوند، احتمالا نشانه ورود آنها از فضا به كره زمين است. اين محقق عقيده دارد الماس هاي سياه رنگ احتمالا در پي سقوط يك سنگ آسماني از فضا به زمين منتقل شده اند. سنگ آسماني مذكور احتمالا داراي قطري در حدود يك كيلومتر بوده و ميلياردها سال قبل در زماني كه زمين و ماه به شدت توسط شهاب سنگ ها بمباران مي شدند، از فضا به زمين اصابت كرده است. عمر الماس هاي كربونادو پيش از اين بين 2 تا 4 ميليارد سال تخمين زده شده است. در آن دوران آمريكاي جنوبي و آفريقا به يكديگر متصل بوده اند كه دليل كشف شدن الماس هاي ياد شده تنها در دو كشور برزيل و كشور آفريقاي مركزي، همين مطلب است. به گفته هاگرتي، ذرات تشكيل دهنده اين الماس ها احتمالا ميلياردها سال قبل در پي انفجار يك ستاره به صورت گاز در فضا منتشر شده است و اين گازها بعدها به ابرهاي گازي پيوسته اند كه منظومه شمسي از آنها شكل گرفته است. با گذر زمان بيشتر اين گازها درون منظومه شمسي فشرده شده و به شكل يك سنگ آسماني درآمده اند و آن سنگ آسماني در نهايت به زمين اصابت كرده است.
محققان اين دانشگاه به علاوه با استفاده از تجهيزات طيف سنجي ساختار اين الماس هاي سياه رنگ را مورد مطالعه قرار دادند و متوجه شدند ساختار آنها به ميزان زيادي مشابه ساختار بقاياي برخي سنگ هاي آسماني است كه در گذشته روي زمين كشف شده است.]]>
</TEXT>
</DOC>
<DOC>
<DOCID>HAM2-851102-060</DOCID>
<DOCNO>HAM2-851102-060</DOCNO>
<ORIGINALFILE>/1385/851102/news/_informatic.htm</ORIGINALFILE>
<ISSUE>دوشنبه 2 بهمن 1385 - سال چهاردهم - شماره4189 - Jan 22, 2007</ISSUE>
<DATE calender="Western">2007-01-22</DATE>
<DATE calender="Persian">1385/11/02</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
<![CDATA[ميزي براي شارژ دستگاه هاي الكترونيكي]]>
</TITLE>
<TEXT>
<IMAGE>/1385/851102/news/011211.jpg</IMAGE>
<![CDATA[
ايسنا: به كمك فناوري هاي جديد، ميزي در حال طراحي است كه دستگاه هاي الكترونيكي بي سيم با قرار گرفتن بر روي آن شارژ مي شوند.
ميزهاي آينده تنها با قرار گرفتن دستگاه هاي بي سيم مانند تلفن همراه، لپ تاپ و يا دستگاه هاي پخش موزيك قابل حمل، بر روي آن ها قادر به شارژ اين دستگاه ها خواهند بود. در اين ميزها كه با همكاري يك شركت فني و يك شركت سازنده وسايل چوبي در حال ساخته شدن هستند، فناوري به نام ecoupled به كار مي رود كه فرد با استفاده از آن مي تواند به راحتي دستگاه مورد نظرش را براي شارژ شدن بر روي ميز قرار دهد،  بدون اين كه نياز به كابل يا شارژر اصلي در اطراف آن باشد.
اين فناوري كه قبلا توسط چند شركت براي شارژ محصولاتي مانند مسواك به كار رفته، برق را از طريق يك فيلد مغناطيسي منتقل مي كند و تنها خود به اتصال به برق نياز دارد.]]>
</TEXT>
</DOC>
<DOC>
<DOCID>HAM2-851102-061</DOCID>
<DOCNO>HAM2-851102-061</DOCNO>
<ORIGINALFILE>/1385/851102/news/_informatic.htm</ORIGINALFILE>
<ISSUE>دوشنبه 2 بهمن 1385 - سال چهاردهم - شماره4189 - Jan 22, 2007</ISSUE>
<DATE calender="Western">2007-01-22</DATE>
<DATE calender="Persian">1385/11/02</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
<![CDATA[تلويزيون اينترنتي با كيفيت بالا]]>
</TITLE>
<TEXT>
<IMAGE>/1385/851102/news/011208.jpg</IMAGE>
<![CDATA[
 بي بي سي: موسسان سرويس تلفن اينترنتي اسكايپي، در حال راه اندازي سايتي هستند كه اولين سرويس تلويزيون اينترنتي با كيفيت خوب در جهان است. نرم افزاري به نام ژوست براي تلويزيون آن لاين عرضه شده است كه شبكه هاي پخش كننده برنامه هاي تلويزيوني را قادر مي سازد برنامه هاي خود را روي اينترنت در اختيار كاربران قرار دهند. به اين ترتيب، كاربران مي توانند به انواع برنامه هاي تلويزيوني روي اينترنت دسترسي داشته باشند.
فردريك دوال - مدير اجرايي اسكايپي در دفتر ژوست در لندن- مدعي شد كه اين سرويس، تجربه اي متفاوت از ساير تلويزيون هاي اينترنتي موجود ارائه خواهدكرد. وي گفت: ما مي خواهيم كه يك  بار ديگر كل تجربه تلويزيون ديدن را ايجاد كنيم. او در هنگام توضيحاتش، كانال هاي تلويزيوني را با استفاده از نرم افزار ژوست روي يك تلويزيون صفحه عريض به حضار نشان داد.
اين سرويس هنوز در مرحله آزمايشي است اما هزاران نفر دعوتنامه اي براي دانلود(پياده كردن)و آزمايش آن را بر روي سايت اختصاصي اش پر كرده اند. برنامه هاي ورزشي، مستند و موسيقي را مي توان با اين نرم افزار ديد اما هنوز چيزي كه بسياري از مردم را به چشم پوشي از عادات تلويزيوني موجود آنها وسوسه كند، ديده نمي شود. با اين حال، دوال مي گويد اين فقط مرحله آزمايشي است و وقتي اين سرويس در ماه هاي آينده به طور كامل راه اندازي شود، چيزهاي جالب بيشتري براي ديدن وجود خواهد داشت. با استفاده از فناوري اشتراك فايل ها، مي توان برنامه هاي تلويزيوني را بر حسب تقاضا مشاهده كرد.
اما رقبا اين ادعا كه ژوست در زمينه تلويزيون اينترنتي پيشتاز است را رد مي كنند. در بريتانيا، بي تي ويژن كه در دسامبر راه اندازي شد، فايل هاي ويدئو را بر حسب تقاضا از طريق اينترنت پرسرعت عرضه مي كند و كانال چهار مي گويد كه با سرويس جديدي برنامه هايي را با كيفيت دي وي دي براي دانلود روي كامپيوتر، در دسترس قرار مي دهد.]]>
</TEXT>
</DOC>
<DOC>
<DOCID>HAM2-851102-062</DOCID>
<DOCNO>HAM2-851102-062</DOCNO>
<ORIGINALFILE>/1385/851102/news/_informatic.htm</ORIGINALFILE>
<ISSUE>دوشنبه 2 بهمن 1385 - سال چهاردهم - شماره4189 - Jan 22, 2007</ISSUE>
<DATE calender="Western">2007-01-22</DATE>
<DATE calender="Persian">1385/11/02</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
<![CDATA[علمي فرهنگي]]>
</TITLE>
<TEXT>
<![CDATA[دومين همايش بررسي علل فروپاشي سلطنت پهلوي برگزارشد
گروه علمي فرهنگي- دومين همايش بررسي علل فروپاشي سلطنت پهلوي با عنوان سقوط،با حضور جمعي از مسئولان،انديشمندان، فرهيختگان، مورخان، پژوهشگران و دانشجويان، ديروز در دانشگاه تهران برگزارشد.
حجت الاسلام والمسلمين علي اكبر ناطق نوري در اين همايش  گفت: امام خميني ره ملت ايران را بيدار كرد و با جهان بيني الهي به ملت ايران عزت بخشيد. وي افزود: هيچ پديده اي در جهان بدون علت به وجود نمي آيد، فراز و نشيب ها، عزت ها و ذلت ها، سقوط ها و صعودها همه معلول علت ها هستند كه بايد مورد بررسي قرار گيرند. اين عضو جامعه روحانيت مبارز با بيان اين كه بخش عظيمي از قرآن كريم به گذشتگان اختصاص دارد، گفت: خدا در آيات خود عنوان مي كند كه خداوند ذلت و عزت را مي دهد اما عامل اصلي عزت و ذلت خود انسان ها هستند.
اين عضو جامعه روحانيت مبارز افزود: انگليس و آمريكا بستر را براي سلطه  خود در ايران فراهم كرده بودند و به همين منظور به تحقير ملت ايران مي پرداختند به گونه اي كه آمريكا در سال هاي آخر نقشه  كاپيتولاسيون را مطرح كرد كه امام
خميني ره در مقابل آن موضع بسيار شديدي گرفت.
در آيين افتتاحيه  اين همايش نيز حجت الاسلام احمد خزايي، رئيس موسسه  مطالعات و پژوهش هاي سياسي اظهار داشت: از آن جا كه وظيفه  هر پژوهشگر تاريخ، واكاوي پديده هاي تاريخي است و همچنين انقلاب اسلامي ما بي ترديد مهم ترين رويداد در عصر حاضر و سرمنشأ تحولات زيادي در كشور، منطقه و جهان شده، بنابراين دغدغه  بسياري جستجو در علل سقوط رژيم طاغوت و دلايل و اسباب پايداري ملت ايران است. رئيس ستاد دومين همايش بررسي علل فروپاشي سلطنت پهلوي گفت: هرچه بيشتر در ريشه هاي انقلاب اسلامي جستجو و بحث كنيم و تمام زواياي آن را بسنجيم، بسيار مفيدتر از آن است كه به صورت كلي در اين بحث وارد شويم.
نظام ارزشيابي تحصيلي
مانع استفاده از وسايل كمك آموزشي است
مهر: عضويت هيأت علمي دانشگاه تربيت مدرس گفت: نظام ارزشيابي درس هاي كشور طوري طراحي شده است كه استفاده از وسايل كمك آموزشي از نگاه معلمان و دانش آموزان چندان ضروري به نظر نمي آيد.
محمود مهرمحمدي درباره محدوديت هاي استفاده از وسايل كمك آموزشي در مدارس افزود: نوع امتحان و طرح سؤالات پاياني دانش آموزان نشان از نوعي بي نيازي استفاده از وسايل كمك آموزشي دارد.
ايجاد موزه علمي مجازي و دانشگاه مجازي
ابوريحان بيروني
ايسنا: مشاور وزير علوم در امور فناوري اطلاعات و ارتباطات از ارتقاي پهناي باند شبكه دانشگاهي، ايجاد موزه علمي مجازي از اختراعات مخترعان مسلمان، طراحي دانشگاه مجازي ابوريحان بيروني و تاسيس كنسرسيوم فناوري اطلاعات دانشگاه ها خبر داد.
محسن شفازند گفت: مسئوليت اصلي، كليدي و مهم وزارت علوم، توسعه، رشد و مديريت دانش و فناوري و تربيت نيروي انساني متخصص و خلاق به منظور رفع نيازهاي معنوي و مادي و حل مسايل در ايران اسلامي و مرجع و الگو شدن در جهان است، بنابراين ضروريست اين وزارتخانه براي تسلط بر دانش و فناوري برنامه مدون و عملياتي خود را تهيه و اجرا كند. وي افزود: بر اين اساس، برنامه هاي it وزارت علوم در بخشهاي زيرساخت، آموزش، پژوهش، سيستمهاي سازماني و روابط بين المللي با اهداف و ماموريت هاي خاص تدوين شده است.]]>
</TEXT>
</DOC>
<DOC>
<DOCID>HAM2-851102-063</DOCID>
<DOCNO>HAM2-851102-063</DOCNO>
<ORIGINALFILE>/1385/851102/news/_informatic.htm</ORIGINALFILE>
<ISSUE>دوشنبه 2 بهمن 1385 - سال چهاردهم - شماره4189 - Jan 22, 2007</ISSUE>
<DATE calender="Western">2007-01-22</DATE>
<DATE calender="Persian">1385/11/02</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
<![CDATA[آموزش عالي]]>
</TITLE>
<TEXT>
<![CDATA[جزئيات آيين نامه اجرايي استفاده از فرصت مطالعاتي
مهر: آيين نامه اجرايي استفاده از فرصت مطالعاتي اعضاي هيأت علمي دانشگاه ها، دانشكده ها و موسسات تحقيقات علوم پزشكي كشور به منظور ايجاد فرصت لازم جهت بهره گيري اعضاي هيأت علمي دانشگاه هاي وابسته به وزارت بهداشت، درمان و آموزش پزشكي از دستاوردهاي علمي و پژوهشي و آشنايي آنها با دانش نوين در عرصه هاي علوم پزشكي تدوين شده است.
بر اساس اين آيين نامه، اعضاي هيأت علمي علوم پزشكي كشور مي توانند از دوره فرصت مطالعاتي در هر نوبت حداقل سه ماه و حداكثر 12 ماه استفاده كنند.
اعلام نتايج رشته هاي نيمه متمركز آزمون كارداني به كارشناسي
گروه علمي فرهنگي- نتايج رشته هاي نيمه متمركز آزمون كارداني به كارشناسي امروز اعلام مي شود.اسامي پذيرفته شدگان نهايي برخي رشته هاي نيمه متمركز آزمون كارداني به كارشناسي سال 85 امروز(دوشنبه)از طريق نشريه پيك سنجش منتشر مي شود.بر اساس اعلام سازمان سنجش كشور، كليه پذيرفته?شدگان بايد طبق برنامه زماني اعلام شده در نشريه پيك سنجش براي ثبت نام به محل قبولي خود مراجعه كنند.
امكان ويرايش اطلاعات داوطلبان آزمون كارشناسي ارشد
گروه علمي فرهنگي- امكان مشاهده ويرايش اطلاعات ثبت نامي داوطلبان آزمون كارشناسي ارشد سال 1386 فراهم شد.
براين اساس داوطلبان شركت كننده در آزمون كارشناسي ارشد سال 1386 از امروز( دوشنبه)به مدت يك هفته فرصت دارند تا با مراجعه به پايگاه الكترونيكي سازمان سنجش آموزش كشور به نشاني www.sajesh.org نسبت به مشاهده و در صورت لزوم ويرايش اطلاعات تقاضانامه ثبت نامي خود اقدام كنند.
استفاده از اين امكان نيازمند داشتن شماره پرونده و كد رهگيري است.
اسامي پذيرفته شدگان رشته هاي نيمه متمركز
آزمون فني و حرفه اي اعلام شد
گروه علمي فرهنگي- اسامي پذيرفته شدگان نهايي رشته هاي نيمه متمركز هنرهاي تجسمي(نقاشي)، گرافيك و تربيت بدني آزمون ورودي دوره هاي كارداني پيوسته آموزشكده هاي فني و حرفه اي سال 1385 امروز از طريق نشريه پيك سنجش منتشر مي  شود.
پذيرفته شدگان بايد طي روزهاي 14 يا 15 بهمن براي ثبت نام به آموزشكده هاي فني و حرفه اي محل قبولي خود مراجعه كنند.
آيين نامه تشكل هاي اسلامي بايد اجرا شود
ايسنا: معاون حقوقي و پارلماني وزير علوم گفت: آيين نامه تشكل هاي اسلامي معيار عمل تشكل هاي دانشجويي است و نمي توان به صرف انتقاد به يك بند، آن را زير سوال برد و اجرا نكرد.
سيد محمد حسيني اظهار داشت: فعاليت هايي كه در دانشگاه انجام مي شود بايد در چارچوب ضوابط و مقررات خاص خود باشد و نوعي وحدت رويه در نحوه تعامل با تشكل ها را شاهد باشيم.
مدارك امتحانات سي  .آي.اي
در مقطع آموزش عالي قابل ارزشيابي نيست
گروه علمي فرهنگي- مدرك امتحانات سي. آي. اي مربوط به دوره متوسطه است و در مقطع آموزش عالي قابل قبول نيست.
اداره كل دانش آموختگان وزارت علوم، تحقيقات و فناوري با اشاره به اين كه اخيراً مدارك اين امتحانات در دوره هاي كارشناسي   ارشد و دكتري براي بررسي و ارزشيابي به اين اداره ارائه شده است، اضافه كرد: با توجه به كاربرد مدارك سي. آي. اي در مقطع متوسطه اين مدارك در آموزش عالي است.]]>
</TEXT>
</DOC>
<DOC>
<DOCID>HAM2-851102-064</DOCID>
<DOCNO>HAM2-851102-064</DOCNO>
<ORIGINALFILE>/1385/851102/news/_iran.htm</ORIGINALFILE>
<ISSUE>دوشنبه 2 بهمن 1385 - سال چهاردهم - شماره4189 - Jan 22, 2007</ISSUE>
<DATE calender="Western">2007-01-22</DATE>
<DATE calender="Persian">1385/11/02</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[13 فيلم  مطرح جهان در بخش هاي غير رقابتي جشنواره فجر]]>
</TITLE>
<TEXT>
<IMAGE>/1385/851102/news/011259.jpg</IMAGE>
<![CDATA[
گروه ادب وهنر اسامي  نهايي فيلم هاي بلند داستاني ايران در بخش هاي مختلف سوداي سيمرغ بيست و پنجمين جشنواره بين المللي فيلم فجر از سوي دبير جشنواره اعلام شد.
عليرضا رضا داد اعلام كرد كه در فهرست نهايي آثار بلند داستاني ايراني جشنواره، 26 فيلم در بخش مسابقه سوداي سيمرغ و 3 فيلم در بخش خارج از مسابقه سوداي سيمرغ، 20 فيلم در بخش ميهمان و 17 فيلم از مجموعه 2 بخش مسابقه و ميهمان در بخش مسابقه فيلم هاي اول به روي پرده مي رود. بيست فيلم بخش ميهمان عبارتند از: آرامش در ميان مردگان مهرداد فريد، آخرين ملكه زمين محمدرضا عرب، آن سه نقي نعمتي، پايان راه افسانه منادي، پاپيتال اردشير شليله، تصميم  كبري سيروس حسن پور، خدا نزديك است علي وزيريان، چهار انگشتي سعيد سهيلي، خاك سرد رضا سبحاني، رامي بابك شيرين صفت، راننده تاكسي مهدي صباغزاده، رمز محمد علي سجادي، روايت نا تمام پوريا آذربايجاني، روز باران اسماعيل برابري، گاهي واقعي رامين لباسچي، گناه من مهرشاد كارخاني، ساعت 25 مسعود آب پرور، من و دبورا سيد ضياء دري، نيما يوشيج نادر كجوري و هميشه سربلند سعيد تهراني، در بخش ميهمان به روي پرده مي روند. همچنين فيلم هاي فرش ايران كار گروهي، سينه سرخ پرويز شيخ طادي وخون بازي رخشان بني اعتماد، در بخش خارج از مسابقه سينماي ايران به نمايش در مي آيد.
همچنين شانزده فيلم از 14 كشور جهان در بخش جشنواره جشنواره هاي بيست و پنجمين جشنواره بين المللي فيلم فجر به نمايش در مي آيد كه 3 فيلم ايراني خون بازي به كارگرداني رخشان بني اعتماد، باز هم سيب داري به كارگرداني بايرام فضلي و چند روز بعد به كارگرداني نيكي كريمي آثار ايراني اين بخش هستند.
فيلم هاي خارجي شبكه تلويزيوني ساخته ايلماز اوردوگان محصول تركيه، آنچه با برف مي آيد ساخته كي چيتا رونگيشي محصول ژاپن، بوينوس آيرس 1977 ساخته آدريان كايتانو محصول آرژانتين، وندي عزيز ساخته توماس وينتربرگ محصول مشترك دانمارك، فرانسه، آلمان و انگلستان، الهه هزار توي جنگل ساخته گيلرمو دل تورو محصول اسپانيا، مكزيك و آمريكا، ملكه شياطين ساخته يوجيرو تاكيتا محصول ژاپن، توتسي ساخته گاوين هود محصول مشترك آفريقاي جنوبي و انگلستان، گودال ساخته كارلوس مارتين فريرا محصول اسپانيا، شرافت سلحشوران ساخته آلبرت سرا محصول مشترك فرانسه و اسپانيا، سيزده ساخته ژلا بابلواني محصول فرانسه و گرجستان، زماني در آوريل ساخته رائول پك محصول فرانسه، آمريكا و روآندا، خيانت ساخته فيليپ فائوكون محصول فرانسه و وراج ساخته ژان لابورن محصول فرانسه در اين بخش از جشنواره به روي پرده مي روند. بخش جشنواره جشنواره ها از بخش هاي بين المللي جشنواره فيلم فجر است كه به صورت غيررقابتي برگزار مي شود.
13فيلم مطرح سينماي جهان نيز در بخش نمايش هاي ويژه( فيلم هاي روز )بيست و پنجمين جشنواره بين المللي فيلم فجر به نمايش در مي آيد.
به گزارش روابط عمومي  جشنواره فيلم فجر در اين بخش از جشنواره كه به صورت غيررقابتي برگزار مي شود، فيلم هايي از 9 كشور جهان به روي پرده مي رود. فيلم هاي دل هاي تنها ساخته تاد رابينسون محصول آمريكا، كينه 2 ساخته تاكاشي شيموزو محصول آمريكا، بدنام ساخته داگلاس مك گراث محصول آمريكا، مرگ يك رئيس جمهوري ساخته گابريل رينج محصول انگلستان، فرانسه جديد ساخته ژان بودن محصول مشترك انگلستان، فرانسه و كانادا، هفت شمشير ساخته تسوئي هارك محصول مشترك چين، هنگ كنگ و كره، خشم ساخته جاگ موندرا محصول انگلستان و هند، سرد و تاريك ساخته اندرو گوت محصول انگلستان، اديسون ساخته ديويد جي بورك محصول آمريكا، پايان بازي ساخته اندي چنگ محصول آمريكا و كانادا، گمشده در آمريكا ساخته گابريل ساويج داكترمن محصول آمريكا و كانادا، عشق نوين ساخته آلكس فراين محصول استراليا و خانه اشباح ساخته كورتني سالامان در اين بخش حضور دارند.]]>
</TEXT>
</DOC>
<DOC>
<DOCID>HAM2-851102-065</DOCID>
<DOCNO>HAM2-851102-065</DOCNO>
<ORIGINALFILE>/1385/851102/news/_iran.htm</ORIGINALFILE>
<ISSUE>دوشنبه 2 بهمن 1385 - سال چهاردهم - شماره4189 - Jan 22, 2007</ISSUE>
<DATE calender="Western">2007-01-22</DATE>
<DATE calender="Persian">1385/11/02</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[ساماندهي مسافربرهاي شخصي آغاز شد]]>
</TITLE>
<TEXT>
<![CDATA[گروه اجتماعي - طرح ساماندهي مسافربرهاي شخصي در حالي آغاز مي شود كه از ابتداي سال آينده از تردد مسافربرهايي كه دراين طرح شركت نكرده اند جلوگيري مي شود.
مسافربر هاي شخصي به دليل ضعف مفرط سيستم حمل و نقل عمومي در حال حاضر بخش عمده اي از بار حمل مسافر را بر عهده دارند و اين در حالي است كه به گفته مديركل مبارزه با جرايم جنايي پليس آگاهي ناجا30 درصد از تجاوز به عنف در پوشش مسافركش ها در كشور به وقوع مي پيوندد.
سرهنگ تواضعي بر استفاده از آژانس هايي كه در نزديكي محل سكونت خانواده ها قرار دارند، تأكيد مي كند و مي گويد: بررسي هاي انجام شده نشان مي دهد كه بسياري از قربانيان، اغلب تنها بودند بنابراين لازم است زنان هنگام استفاده از خودروهاي سواري شخصي حتماً كسي را به همراه خود ببرند.
به گفته مدير عامل اتحاديه سازمانهاي تاكسيراني شهري در حال حاضر بيش از 175 هزار مسافربر شخصي بدون مجوز مشغول فعاليت هستند.
از اين رو نام نويسي اينترنتي از متقاضيان شركت در طرح ساماندهي مسافربرهاي شخصي به مدت 20 روز از ديروز آغاز شد.جواد صادقي مجد مدير عامل اتحاديه سازمانهاي تاكسيراني شهري با بيان اينكه اين طرح براساس برنامه هاي پيش بيني شده تبصره 13 براي اعطاي مجوز و نيز شناسنامه به مسافربرهاي شهري اجرا مي شود گفت: اين طرح با نظارت وزارت كشور و همكاري وزارتخانه هاي تعاون، كار و نيز نيروي انتظامي , سازمان شهرداريهاي كشور واتحاديه تاكسيراني شهري اجرا مي شود.
وي با اشاره به اينكه صاحبان اينگونه خودروهاي شخصي مي توانند در مرحله شناسايي طرح ثبت نام و از راهنمايي و رانندگي پلا ك موقت دريافت كنند افزود: در صورت عملكرد مطلوب و رضايت مردم از اين خودروها،مالكان آنها علا وه بر دريافت كارت سوخت با پلا كي كه دريافت مي كنند مي توانند همانند تاكسيها وارد محدوده طرح ترافيك نيز شوند.]]>
</TEXT>
</DOC>
<DOC>
<DOCID>HAM2-851102-066</DOCID>
<DOCNO>HAM2-851102-066</DOCNO>
<ORIGINALFILE>/1385/851102/news/_iran.htm</ORIGINALFILE>
<ISSUE>دوشنبه 2 بهمن 1385 - سال چهاردهم - شماره4189 - Jan 22, 2007</ISSUE>
<DATE calender="Western">2007-01-22</DATE>
<DATE calender="Persian">1385/11/02</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[ورزش در دقيقه 90]]>
</TITLE>
<TEXT>
<![CDATA[صباباتري صعود كرد
همشهري ورزشي - تيم فوتبال صباباتري تهران با گل دقايق پاياني يدالله اكبري مقابل برق شيراز به برتري دست يافت تا به مرحله يك چهارم نهايي مسابقات جام حذفي صعود كند. در اين ديدار كه عصر ديروز در ورزشگاه درخشان صباشهر برگزار شد، تيم صباباتري موفق شد با نتيجه 2 بر يك مقابل ميهمان خود برق شيراز به برتري دست يابد. يحيي گل محمدي در دقيقه 5 گل برتري تيم صباباتري را به ثمر رساند اما مهرداد كريميان مهاجم برق شيراز در دقيقه 72 گل تساوي را به ثمر رساند. يدالله اكبري در چهارمين دقيقه وقت هاي تلف شده مسابقه گل برتري و پيروزي بخش تيم ميزبان را به ثمر رساند. با اين پيروزي صباباتري بايد در مرحله بعد اين رقابتها مقابل صنعت نفت آبادان به ميدان برود.
الونگ: با تمام وجود براي پرسپوليس بازي مي كنم
مهر: الونگ الونگ، بازيكن كامروني تيم فوتبال پرسپوليس در جلسه اي با محمدحسن انصاري فرد درباره دلايل عدم حضورش در تمرينات تيم توضيح داد. الونگ در اين نشست اعلام كرد كه با طب سنتي در كامرون آسيب ديدگي اش را پشت سر گذاشته و 15 ژانويه به ايران برگشته. او همچنين در اين جلسه 45 دقيقه اي اعلام كرد قبول دارد از اين كه باشگاه و تيم از او بي اطلاع بوده اند اشتباه كرده است. الونگ گفت: من پرسپوليس را دوست دارم و سعي مي كنم در صورتي كه سرمربي تيم با حضورم در تمرينات موافقت كند، غيبتم در چند بازي گذشته را جبران كرده و با ارائه بهترين بازي ها، وظيفه ام را در قبال پرسپوليس و هواداران انجام دهم. در پايان طي تماس انصاري فرد با دنيزلي مقرر شد الونگ به ورزشگاه كارگران برود و در صورت موافقت سرمربي تيم در تمرينات شركت كند. خبر ديگر از پرسپوليس اين كه مسئولان اين تيم براي جذب رضا جلالي، مدافع استقلال دزفول با مشكل مواجه شده است. مديرعامل استقلال دزفول اعلام كرد با توجه به اين كه مسئولان پرسپوليس قصد دارند براي جذب اين مدافع يك چك 70 ميليوني بدهند كه اوايل تابستان سال آينده نقد خواهد شد، از واگذاري اين بازيكن منصرف شديم.
مرحله دوم تور دوچرخه سواري تايلند
حسين عسگري دوم شد
همشهري ورزشي - حسين عسگري مقام دوم دومين مرحله تور دوچرخه سواري تايلند را كسب كرد. دومين مرحله تور دوچرخه سواري تايلند به مسافت 160 كيلومتر در قسمت استقامت جاده برگزار شد كه در پايان فوكي ياساكي از ژاپن قهرمان شد. حسين عسگري از تيم جيانت تايوان با 27 ثانيه اختلاف نسبت به دوچرخه سوار ژاپني دوم شد و وونگ كانگ كام فو از هنگ كنگ نيز مكان سوم را به خود اختصاص داد. تور دوچرخه سواري تايلند در هفت مرحله از روز شنبه آغاز شده است. در مجموع دو مرحله برگزار شده تور تايلند حسين عسگري با 30 ثانيه اختلاف در مكان دوم برترين ها ايستاده است.
برهاني به مس كرمان نمي رود
مهر: مذاكرات آرش برهاني با مدير عامل باشگاه مس نتيجه بخش نبود تا حضور اين بازيكن در كرمان منتفي شود. آرش برهاني مهاجم تيم النصر امارات با حضور در باشگاه مس كرمان براي پيوستن به اين تيم، با نيك نفس مديرعامل اين باشگاه مذاكره كرد. در اين جلسه طرفين به توافقاتي براي حضور برهاني در اين تيم دست يافتند اما اختلافات مالي مانع از شكل گيري اين انتقال شد.برهاني كه براي حضور در تيم مس كرمان اعلام آمادگي كرده بود بايد جهت دريافت رضايت نامه و مجوز بازي(itc)مبلغي در حدود 400 ميليون تومان به باشگاه النصر پرداخت كند. پرداخت اين مبلغ به اضافه مبالغي كه بايد به خود بازيكن به مدت نيم فصل پرداخت مي شد، براي مسئولين باشگاه مس بسيار سنگين بود. از سوي ديگر مسئولين باشگاه مس كرمان با ارسال نامه اي به مسئولين فدراسيون فوتبال به صورت رسمي به راي كميته انضباطي اعتراض كردند. طبق راي كميته انضباطي فدراسيون فوتبال كه روز شنبه اعلام شد به علت اهانت تماشاگران منتسب به باشگاه مس كرمان به تيم سايپا، مسابقه اين تيم با پاس در روز جمعه بدون حضور تماشاگران برگزار خواهد شد.]]>
</TEXT>
</DOC>
<DOC>
<DOCID>HAM2-851102-067</DOCID>
<DOCNO>HAM2-851102-067</DOCNO>
<ORIGINALFILE>/1385/851102/news/_iran.htm</ORIGINALFILE>
<ISSUE>دوشنبه 2 بهمن 1385 - سال چهاردهم - شماره4189 - Jan 22, 2007</ISSUE>
<DATE calender="Western">2007-01-22</DATE>
<DATE calender="Persian">1385/11/02</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[پرداخت 340 ميليارد ريال به بازنشستگان صندوق ذخيره فرهنگيان]]>
</TITLE>
<TEXT>
<![CDATA[گروه علمي فرهنگي - بيش از340 ميليارد ريال در سال مالي 85-84ژ، بابت تسويه حساب اعضاي خارج شده از صندوق ذخيره پرداخت شد.
به گزارش روابط عمومي آموزش و پرورش، در سال مالي گذشته حدود 30 هزار نفر از اعضاي صندوق ذخيره كه بيش از 90درصد آنان بازنشسته شده اندژ، با دريافت حق عضويت، سهم دولت و سود حاصله، با صندوق ذخيره فرهنگيان تسويه حساب كردند. همچنين از مهر ماه 84 تا مهر 85، 84 هزار نفر از كاركنان آموزش و پرورش به عضويت صندوق ذخيره فرهنگيان در آمدند. هم اكنون 820 هزار نفر عضو اين صندوق هستند كه اين تعداد نسبت به سال گذشته بيش از 8 درصد رشد نشان مي دهد.]]>
</TEXT>
</DOC>
<DOC>
<DOCID>HAM2-851102-068</DOCID>
<DOCNO>HAM2-851102-068</DOCNO>
<ORIGINALFILE>/1385/851102/news/_iran.htm</ORIGINALFILE>
<ISSUE>دوشنبه 2 بهمن 1385 - سال چهاردهم - شماره4189 - Jan 22, 2007</ISSUE>
<DATE calender="Western">2007-01-22</DATE>
<DATE calender="Persian">1385/11/02</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[رشد 80 درصدي بودجه اورژانس كشور]]>
</TITLE>
<TEXT>
<![CDATA[گروه اجتماعي رئيس اورژانس كشور اعلام كرد: پيش ژبيني مي ژكنيم, بودجه اورژانس كشور در سال آينده 80 درصد رشد كند.
فرزاد پناهي گفت: طبق توافقاتي كه با سازمان مديريت و برنامه ژريزي داشتيم قرار شد كه بودجه اورژانس كشور براي سال آينده با 80 درصد رشد روبرو شود. وي افزود: بودجه امسال اورژانس كشور به صورت كامل پرداخت نشد و با كسري بودجه روبرو هستيم. به گفته پناهي نمي ژتوان توقع داشت با تامين بودجه كامل اورژانس تمام نيازها و خواسته ژهاي اين بخش تامين شود. رئيس اورژانس كشور تصريح كرد: برنامه بلندمدتي براي رشد كيفيت خدمات اورژانس طراحي شده كه بايد تاپايان برنامه چهارم توسعه به اين برنامه نائل شويم.]]>
</TEXT>
</DOC>
<DOC>
<DOCID>HAM2-851102-069</DOCID>
<DOCNO>HAM2-851102-069</DOCNO>
<ORIGINALFILE>/1385/851102/news/_iran.htm</ORIGINALFILE>
<ISSUE>دوشنبه 2 بهمن 1385 - سال چهاردهم - شماره4189 - Jan 22, 2007</ISSUE>
<DATE calender="Western">2007-01-22</DATE>
<DATE calender="Persian">1385/11/02</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[سازمان مردمي بنياد شهيد متولد مي شود]]>
</TITLE>
<TEXT>
<![CDATA[گروه اجتماعي مديركل مددكاري و امور اجتماعي بنياد شهيد و امور ايثارگران گفت: همزمان با سالروز تأسيس بنياد شهيد و امور ايثارگران سازمان مردمي معتمدين معين در بنياد شهيد و امور ايثارگران متولد مي شود.
به گزارش اداره كل روابط عمومي و امور بين الملل بنياد شهيد و امور ايثارگران، حجت الاسلام و المسلمين مازني صبح ديروز در هم انديشي توجيهي طرح معتمدين معين با بيان اين مطلب افزود: همايش ملي معتمدين معين در سراسر كشور و ايجاد زمينه جلب مشاركت افراد توانمند از ميان جامعه ايثارگران با حضور 320 معتمد منتخب از سراسر كشور برگزار مي شود.
وي طرح معتمدين معين را به عنوان يك سازمان غيربوروكراتيك و مردمي، روشي نو در مسير ارتباط با جامعه ايثارگري دانست و گفت: اين طرح متفاوت، به انسانهايي با قابليت هايي چون مقبوليت عامه، حسن رفتار، اخلاق، تحصيلات كافي و داراي انگيزه و صبر نياز دارد.
مديركل مددكاري و امور اجتماعي اظهار كرد: با همه احتياط ها در انتخاب افراد معتمد تاكنون 3700 نفر در سراسر كشور داوطلب همكاري در اين طرح شده اند و اين تعداد شركت كننده، نشان مي دهد كه جامعه ايثارگري به شدت علاقه مند مشاركت در سرنوشت آن چيزي است كه برايش ايثار كرده است.]]>
</TEXT>
</DOC>
<DOC>
<DOCID>HAM2-851102-070</DOCID>
<DOCNO>HAM2-851102-070</DOCNO>
<ORIGINALFILE>/1385/851102/news/_iran.htm</ORIGINALFILE>
<ISSUE>دوشنبه 2 بهمن 1385 - سال چهاردهم - شماره4189 - Jan 22, 2007</ISSUE>
<DATE calender="Western">2007-01-22</DATE>
<DATE calender="Persian">1385/11/02</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[اتحاديه واردكنندگان دارو هشدار دادافزايش قاچاق گسترده دارو به كشور]]>
</TITLE>
<TEXT>
<![CDATA[گروه اجتماعي رئيس اتحاديه واردكنندگان دارو با اشاره به افزايش تعرفه واردات دارو طي امسال هشدار داد، اين اقدام، قاچاق دارو را طي اين مدت افزايش داده كه اين امر سلامت جامعه را به شدت تهديد مي كند.
سيد مجتبي معظمي گفت: اعمال تعرفه 90 درصدي براي واردات برخي داروها طي امسال سبب رشد قيمت دارو ها به بيش از دو برابر شده است.
وي با اشاره به اينكه اخيراً اخبار مربوط به توزيع داروهاي قاچاق و افزايش قيمت برخي اقلام دارويي به طور گسترده اي منتشر شده است، افزود: با بررسي هاي صورت گرفته، مشخص شده كه علت اصلي برخي گراني ها و افزايش قاچاق داروها تعرفه بسيار بالاي تعيين شده، براي داروهاي وارداتي است كه مشابه توليد داخل دارند.
معظمي خاطرنشان ساخت: افزايش 100 درصدي قيمت برخي داروهاي وارداتي طي امسال و اعمال تعرفه 90 درصدي واردات دارو در دنيا بي نظير و استثنايي است تا جايي كه گزارش اخير سازمان بهداشت جهاني، نشان مي دهد، ايران و مراكش در بين 151 كشور تنها كشورهايي به شمار مي روند كه چنين تعرفه بالايي را براي دارو اعمال مي كنند.
وي اضافه كرد: در حال حاضر تعرفه واردات دارو در ايران حتي بيش از كالاهاي لوكس و دخانيات محاسبه مي شود. رئيس اتحاديه واردكنندگان دارو گفت: تفاوت قيمت فوق باعث شده تا سوداگران بتوانند، داروهاي تقلبي را به راحتي و با هر هزينه اي وارد و توزيع كنند.]]>
</TEXT>
</DOC>
<DOC>
<DOCID>HAM2-851102-071</DOCID>
<DOCNO>HAM2-851102-071</DOCNO>
<ORIGINALFILE>/1385/851102/news/_kharj.htm</ORIGINALFILE>
<ISSUE>دوشنبه 2 بهمن 1385 - سال چهاردهم - شماره4189 - Jan 22, 2007</ISSUE>
<DATE calender="Western">2007-01-22</DATE>
<DATE calender="Persian">1385/11/02</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
<![CDATA[ديدار صدراعظم آلمان با رئيس جمهور روسيه]]>
</TITLE>
<TEXT>
<IMAGE>/1385/851102/news/011274.jpg</IMAGE>
<![CDATA[
گروه بين المللآنگلا مركل صدراعظم آلمان ديروز در شهر سوچي در ساحل درياي سياه با ولاديمير پوتين رئيس جمهور روسيه ديدار و گفتگو كرد.
به نوشته مطبوعات آلماني در اين ديدار، آنگلا مركل به عنوان رئيس دوره اي اتحاديه اروپا و رئيس گروه 8 ديدگاه هاي اروپا را در مورد مسائل به وجود آمده پس از مشكلاتي كه در اثر قطع مقطعي صدور نفت روسيه به اروپا پيش آمد با پوتين در ميان مي نهد.
در مصاحبه اي كه در شماره امروز روزنامه ويرتشافت ووخه به چاپ خواهد رسيد، وزير خارجه آلمان فرانك والتر اشتاين ماير در پاسخ به اين پرسش كه آيا اروپا زيادتر از حد معمول وابسته به انرژي روسيه نيست، گفت كه اشتباه است اگر اين احساس وجود داشته باشد كه اين وابستگي يكجانبه است، بلكه هر دو طرف به نوعي به هم وابستگي دارند و روسيه همانقدر به اروپا وابسته است كه اروپا.
به گفته وي، اروپا به عنوان مهمترين بازار براي روسيه از اهميت ويژه  اي برخوردار است و روسيه مايل نيست اين روابط را دگرگون كند.
يكي از موضوع هايي كه در ماه هاي اخير بحث و جدلهايي را در اروپا به وجود آورده است، اختلاف نظر بين روسيه سفيد و اوكراين بر سر قيمت گاز و ارسال نفت خام از مسير اين دو كشور به اروپا بود كه با تشديد اين اختلاف ها براي مدت كوتاهي جريان نفت به اروپا پس از قطع آن از روسيه، به تأخير افتاد.
در كنار آن، مسئله قيمت گذاري بر فلزهاي استراتژيك از جمله تيتانيوم كه مي توان از آن به عنوان اهرم فشار بر اروپا  استفاده كند، توجه محافل اروپا را به روسيه جذب كرده است.
نماينده حزب دموكرات مسيحي در امور انرژي، اندراس شوكنهوف در مصاحبه اي با روزنامه برلينر زايتونگ كه ديروز به چاپ رسيد، هشدار داد كه ممكن است قطع صدور نفت به اروپا به حربه اي در دست روسيه براي تهديد اروپا تبديل شود و صدر  اعظم آلمان در ديدار با پوتين بايد راهكاري را بيابد كه در درازمدت صدور نفت از روسيه به اروپا برنامه ريزي شود.
به گفته وي، روسيه وجهه خود را در صورت عدم دستيابي به راه حلي كه مورد قبول دو طرف باشد، از دست خواهد داد.
در كنار بحث انرژي، به گفته مقام هاي آلماني اوضاع در كوزوو نيز در ديدار مركل با پوتين به بحث گذاشته خواهد شد.
اتحاديه اروپا نگران پيامد هاي ناشي از استقلال كوزوو است كه صربستان آن را نمي پذيرد.
در كنار اين موضوع، به گفته سخنگوي دولت المان، اولريشت ويلهلم، صدر اعظم آلمان مايل است از روسيه بخواهد در حل اختلاف بين اسرائيل و فلسطين بيشتر  دخالت  كند.]]>
</TEXT>
</DOC>
<DOC>
<DOCID>HAM2-851102-072</DOCID>
<DOCNO>HAM2-851102-072</DOCNO>
<ORIGINALFILE>/1385/851102/news/_kharj.htm</ORIGINALFILE>
<ISSUE>دوشنبه 2 بهمن 1385 - سال چهاردهم - شماره4189 - Jan 22, 2007</ISSUE>
<DATE calender="Western">2007-01-22</DATE>
<DATE calender="Persian">1385/11/02</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
<![CDATA[بازگشت فراكسيون مقتدا صدر به مجلس عراق]]>
</TITLE>
<TEXT>
<![CDATA[گروه بين الملل - 3 ماه پس از خروج جريان مقتدا صدر از روند سياسي در عراق، اين فراكسيون بار ديگر به مجلس عراق بازگشت.
مقتدا صدر در آن زمان تهديد كرده بود كه اگر نوري مالكي نخست وزير عراق با جرج بوش ديدار كند، نمايندگان خود را از مجلس عراق بيرون خواهد كشيد و در پي ديدار مالكي با بوش در اردن وي تهديد خود را عملي كرد.
در اين مدت شيعيان و ديگر شخصيت هاي سياسي عراق بارها تلاش كردند تا وي را به روند سياسي در عراق بازگردانند، اما موفق نشدند.
اما چندي پيش و در جريان رواج شايعاتي مبني بر احتمال فرار صدام از اعدام، صدر اعلام كرد كه اگر صدام اعدام شود بارديگر به روند سياسي در عراق بازخواهد گشت. ديروز واحد مركزي خبر به نقل از مشهداني رئيس مجلس عراق از بازگشت اعضاي فراكسيون صدر به پارلمان خبر داد.
از سوي ديگر، به گزارش ايرنا مقتدا صدر در مصاحبه با روزنامه ال پاييس گفت كه تنها راه نجات عراق از خشونت ها خروج نيرو هاي آمريكايي از اين كشور است. وي گفت: آمريكا به دنبال تقسيم عراق به سه منطقه است اما بايد بداند كه هيچ عراقي از اين طرح حمايت نمي كند.
حمله آمريكايي ها به استانداري كربلا
روز گذشته و در آستانه شروع مراسم عزاداري در شهر هاي مقدس عراق به ويژه كربلا، نيرو  هاي آمريكايي به استانداري اين استان حمله كرده و آن را به اشغال خود در آوردند. مقامات محلي هنوز دليل اين اقدام آمريكايي ها را نمي دانند اما به گزارش ايرنا آمريكايي ها بسياري از اسناد و مدارك استانداري را مورد بررسي و كنترل قرار داده و بخشي از آنها را ضبط كرده اند.
از سوي ديگر، نيرو هاي آمريكايي در عراق طي دو روز گذشته رخداد هاي خونباري را پشت سر گذاشتند. ديروز در كربلا شبه نظاميان مسلح پنج سرباز عراقي را به قتل رساندند. در شمال غرب بغداد نيز سه تفنگدار آمريكايي در درگيري با شبه نظاميان كشته شدند. يك روز پيش از آن نيز بر اثر سقوط بالگرد نظامي آنها 13 نظامي آمريكا به قتل رسيدند. اگرچه آمريكايي ها دليل سقوط بالگرد خود را اعلام نكردند، اما گروه موسوم به ارتش مجاهدين مسؤوليت سرنگوني اين بالگرد را برعهده گرفت.
روز گذشته همچنين در دو عمليات تروريستي در بغداد، 6 نفر كشته و 16 تن ديگر نيز زخمي شدند. در بصره نيز يك سرباز انگليسي كشته و چهار تن ديگر مجروح شدند كه حال يك تن از آنها وخيم اعلام شده است.]]>
</TEXT>
</DOC>
<DOC>
<DOCID>HAM2-851102-073</DOCID>
<DOCNO>HAM2-851102-073</DOCNO>
<ORIGINALFILE>/1385/851102/news/_kharj.htm</ORIGINALFILE>
<ISSUE>دوشنبه 2 بهمن 1385 - سال چهاردهم - شماره4189 - Jan 22, 2007</ISSUE>
<DATE calender="Western">2007-01-22</DATE>
<DATE calender="Persian">1385/11/02</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
<![CDATA[كوتاه از جهان سياست]]>
</TITLE>
<TEXT>
<![CDATA[كارتر: از انتقاد اسرائيلي ها ترسي ندارم
مهر: رئيس جمهور اسبق آمريكا بار ديگر از كتاب خود تحت عنوان فلسطين؛ صلح نه آپارتايد در برابر انتقادهاي طرفداران رژيم صهيونيستي دفاع كرد.
به گزارش روزنامه جروزالم پست، جيمي كارتر در نشست سالن شهر در دومين روز از يك همايش سه روزه درباره رياست جمهوري وي در دانشگاه جرجيا گفت:به من نسبت يك دروغگو داده شده است؛ يك ضد يهود، رياكار، سارق ادبي و يك ترسو. اين اتهامات مرا نگران مي كند، اما تاثيري در اين حقيقت كه اين كتاب درست است و به آن نياز است، ندارد.
كارتر 82 ساله تصريح كرد: هيچ كدام از انتقادهاي كتاب من با هيچ يك از فرضيه هاي اصولي تناقض ندارد و آن شكنجه و ظلم وحشتناك به مردم فلسطين است و دوم اينكه فرمول براي پيدا كردن صلح در خاورميانه هنوز وجود دارد.
كتاب پرفروش فلسطين: صلح، نه آپارتايد از سوي گروه هاي طرفدار اسرائيل مورد انتقاد قرار گرفته است، اما كارتر گفته است كه وي مي خواهد اين كتاب بحث درباره سياست اسرائيل را تحريك كند؛ سياستي كه توسط مطبوعات و ديگران(كه تقريباً همگي ساكت بوده اند)، مسكوت گذاشته شده است.
دستگيري متهم به قتل روزنامه نگار ارمني درتركيه
گروه بين الملل- نخست وزير تركيه ديروز خبر از دستگيري قاتل هرانب دينك نويسنده و روزنامه نگار ارمني كرد.
دينك كه از منتقدين سياست تركيه در مورد ارامنه بود، هنگام خروج از دفتر كارش در استانبول با شليك گلوله به قتل رسيد.به گزارش مطبوعات تركيه ضارب كه جوان هفده ساله است در شهر ترابوزان دستگير شد و رجب طيب اردوغان ديروز ضمن اشاره به دستگيري وي گفت كه اين اقدام به وجهه تركيه كه در صدد دستيابي به عضويت در اتحاديه اروپاست خلل وارد كرده است.وي در همين حال از پليس تركيه كه توانست وي را در كمتر از 24 ساعت دستگير كند، قدرداني كرد.
ديدار خالد مشعل و محمود عباس بار ديگر لغو شد
گروه بين الملل  - با وجود تاكيد و اعلام قطعي ديدار خالد مشعل و محمود عباس در دمشق بار ديگر اين ديدار به دليل حل نشدن موانع پيش رو بار ديگر به تعويق افتاد. روز گذشته مقامات حماس و فتح با قطعيت از اين ديدار و حتي موضوعات مورد مذاكره خبر داده بودند و حتي سفر عباس به دمشق تنها به خاطر ملاقات با خالد مشعل بود.
اما ديروز ابومرزوق نايب رئيس دفتر سياسي حماس گفت كه اين ديدار لغو شده است. به گزارش ايرنا وي عدم حصول به توافق سياسي دليل لغو ديدار اعلام شده است.مرزوق به ايرنا گفت علت اصلي لغو ديدار، عدم توافق بر سر شيوه نامه دستور تشكيل كابينه دولت وحدت ملي بوده است كه مي بايست از سوي عباس صادر مي شد. وي حتي اعتراف كرد كه تعدادي از شخصيت هاي معروف سياسي فلسطيني سعي كردند اين ديدار برگزار شود، اما درنهايت نتيجه اي حاصل نشد.
بازگشايي مدارس طالبان در جنوب افغانستان
گروه بين الملل  سخنگوي طالبان در تماسي تلفني از مكاني نامعلوم با آسوشيتدپرس گفت: شوراي رهبري طالبان تصميم گرفته است تا مدارس مذهبي خود را در مناطق تحت كنترل اين گروه در افغانستان بازگشايي كند.
عبدالحي مطمئن با اعلام اين خبر به آسوشيتدپرس گفت: از ماه مارس، آموزش اسلامي حداقل در شش استان جنوبي اول براي پسران و در مرحله بعد براي دختران شروع مي شود. وي گفت: برخلاف تبليغات آمريكا كه طالبان را ضد آموزش و تحصيل مي خواند، اين مدارس به زودي كار خود را شروع مي كند. طالبان در شش سالي كه در قدرت بود دختران را از حضور در كلاس درس منع مي كرد و بعد از آن هم مدارس را براي دختران ممنوع مي دانست و به همين دليل تا كنون چندين مدرسه را بيشتر در مناطق جنوبي اين كشور به آتش كشيده است. بعد از بركناري طالبان تا كنون تعداد كودكان افغان كه به مدرسه مي روند پنج برابر شده است. اكنون در افغانستان 5 ميليون كودك براي تحصيل به مدرسه مي روند.]]>
</TEXT>
</DOC>
<DOC>
<DOCID>HAM2-851102-074</DOCID>
<DOCNO>HAM2-851102-074</DOCNO>
<ORIGINALFILE>/1385/851102/news/_kharj.htm</ORIGINALFILE>
<ISSUE>دوشنبه 2 بهمن 1385 - سال چهاردهم - شماره4189 - Jan 22, 2007</ISSUE>
<DATE calender="Western">2007-01-22</DATE>
<DATE calender="Persian">1385/11/02</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
<![CDATA[حزب الله:
اعتصاب مخالفان دولت لبنان گسترده و مؤثر خواهد بود]]>
</TITLE>
<TEXT>
<![CDATA[ايرنا: شيخ نعيم قاسم معاون دبيركل حزب الله در جمع گروهي از زنان مخالف دولت لبنان اعلام كرد: مخالفان روز سه شنبه آينده به اعتصاب گسترده و سراسري در خاك لبنان دست خواهند زد.
وي افزود: اين حركت، تاثير بسياري خواهد داشت و علاوه بر داخل، داراي پيامي  به خارج نيز است.
نعيم قاسم افزود: مخالفان از خيابان ها خارج نخواهند شد تا اينكه به اهداف خود كه مشاركت در اداره امور سياسي كشور و يا برگزاري انتخابات زود هنگام است دست يابند.
مخالفان دولت فواد سنيوره نخست وزير لبنان موسوم به نيروهاي?مارس طرفداران خود را به اعتصاب عمومي در روز سه شنبه آينده فراخوانده اند.
آنان ديروز با صدور بيانيه اي در بيروت اعلام كردند: با وجود گذشت هفت هفته از آغاز اعتصاب در مركز بيروت، موافقان سنيوره نيروهاي??مارس هنوز به اقدام هاي خود ادامه مي دهند و در اين راه با كسب قدرت از خارج، بر سر طرح ها و تلاش ها براي حل مشكل سياسي در لبنان مانع  تراشي مي كنند.]]>
</TEXT>
</DOC>
<DOC>
<DOCID>HAM2-851102-075</DOCID>
<DOCNO>HAM2-851102-075</DOCNO>
<ORIGINALFILE>/1385/851102/news/_kharj.htm</ORIGINALFILE>
<ISSUE>دوشنبه 2 بهمن 1385 - سال چهاردهم - شماره4189 - Jan 22, 2007</ISSUE>
<DATE calender="Western">2007-01-22</DATE>
<DATE calender="Persian">1385/11/02</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
<![CDATA[روزهاي جنگ سرد در مقايسه با امروز، بهشت بود]]>
</TITLE>
<TEXT>
<![CDATA[گروه بين الملل سرگئي ايوانف وزير دفاع روسيه در نخستين جلسه از شوراي عمومي وزارت دفاع گفت: تهديدهاي امروز بسيار خطرناك تر از تهديدهايي است كه دنيا در دوران جنگ سرد با آن روبرو بوده است.
وي گفت: دنيا مدام در حال تغيير است و تهديدها هم روز به روز وبا سرعت شكلي ديگري مي گيرد. روزهاي جنگ سرد وقتي همه چيز قابل پيش بيني و محاسبه شده بود اكنون ديگر گذشته، آن روزها در مقايسه با امروز مانند بهشت است.
ايوانف كه معاون نخست وزير روسيه هم هست در اين گفتگو ادامه داد، امروز تهديدآميزترين روند در جهان، تكثير سلاح كشتار جمعي است.]]>
</TEXT>
</DOC>
<DOC>
<DOCID>HAM2-851102-076</DOCID>
<DOCNO>HAM2-851102-076</DOCNO>
<ORIGINALFILE>/1385/851102/news/_kharj.htm</ORIGINALFILE>
<ISSUE>دوشنبه 2 بهمن 1385 - سال چهاردهم - شماره4189 - Jan 22, 2007</ISSUE>
<DATE calender="Western">2007-01-22</DATE>
<DATE calender="Persian">1385/11/02</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
<![CDATA[نگاه
دكترين نظامي جديد روسيه]]>
</TITLE>
<TEXT>
<![CDATA[گروه بين الملل آكادمي علوم نظامي روسيه2 روز پيش در كنفرانسي در وزارت دفاع اين كشور گزارش رئيس اين آكادمي را درباره دكترين نظامي جديد روسيه بررسي كرده است. اين دكترين بعد از بررسي به ارتش ابلاغ مي شود. نكات اصلي اين دكترين جديد را به نقل از محمت گريف رئيس آكادمي علوم نظامي روسيه مي خوانيد.
1. تغييرات در وضعيت ژئوپلتيك و سياسي- نظامي روسيه و جهان ضرورت تدوين دكترين جديد نظامي را نشان داده است. به همين دليل ولاديمير پوتين رهبران ارتش را مامور تدوين دكترين جديد كرد.
2. گام اول شناسايي تهديدهاي بالقوه و بالفعل پيش روي روسيه است. بعد از آن بايد انواع جنگها و درگيري هاي مسلحانه اي كه تا سال 2015 پيش رو خواهيم داشت را پيش بيني و شناسايي كنيم.
3. بايد از تاكيد بيش از حد بر سياست و ايدئولوژي پرهيز كنيم و به جاي آن بر تلاش عملي براي تقويت امكانات دفاعي متمركز شويم.
4. عوامل محيط زيستي و انرژي دلايل و انگيزه هاي اصلي درگيري هاي نظامي 10 تا 15 سال آينده هستند. بعضي كشورها تلاش خواهند كرد تا منابع انرژي كشورهاي ديگر را به كنترل درآورند. همانطور كه در جنگ عراق چنين شد. كشورهاي ديگر هم چاره اي جز مقاومت يا مرگ ندارند. دير يا زود جامعه جهاني بايد دامنه و ماهيت توليد را محدود، قانونمند يا دگرگون كند.
5. شكاف عظيم ميان استانداردهاي زندگي ثروتمندان و بقيه دنيا به تروريسم و جنگ همه با همه منجر مي شود. اين تهديد جدي براي امنيت ماست. البته فقر تنها دليل تروريسم نيست.
6. ماهيت تهديدهاي آينده به ساختار سياسي آينده دنيا بستگي دارد. حتي ابرقدرتهايي مانند آمريكا هم نمي توانند با بار سنگين مسئوليت و رهبري كنار بيايند و آن را تحمل كنند.
7. هيچ مشكلي در دنياي امروز بدون مشاركت روسيه حل نمي شود. هيچ جايگزيني براي دنياي چند قطبي با محورهايي چون آمريكا، اتحاديه اروپا، روسيه، چين و هند وجود ندارد.
8. تحليل روندهاي كنوني دنيا نشان مي دهد مسير سياسي كه واشنگتن در پيش گرفته به رويارويي آن با بسياري از كشورها منجر خواهد شد.
9. در دكترين جديد نظامي روسيه فقط تهديدهاي نظامي مورد توجه نيست و ديگر تهديدهاي سياسي، ديپلماتيك، اقتصادي و اطلاعاتي هم مد نظر قرار گرفته است.
10. استفاده از سلاح هسته اي و تكثير سلاح كشتار جمعي همچنان روسيه را تهديد مي كند.
11. قدرتهاي برتر دنيا با تهديدهاي مشتركي رو به رو هستند كه تنها با تلاش مشترك قابل حل است. به همين دليل دكترين نظامي روسيه بايد شامل مفادي هم راستا با مفاد دكترين هاي نظامي ديگر كشورها به ويژه در جنگ با تروريسم باشد.
12. در جنگهاي آينده سلاح هسته اي مهمترين و قابل اتكاترين ابزار بازدارنده استراتژيك در برابر تهاجم خارجي است. اما اين موضوع نبايد مسكو را به اشتباه بيندازد چون از سلاح هسته اي در همه جا نمي توان استفاده كرد.
13. در دكترين جديد نظامي روسيه تحول نيروهاي مسلح، توسعه سيستم دفاع هوايي و فضايي منسجم و استفاده از جنگ افزارهاي تكنولوژيك ديده شده است.]]>
</TEXT>
</DOC>
<DOC>
<DOCID>HAM2-851102-077</DOCID>
<DOCNO>HAM2-851102-077</DOCNO>
<ORIGINALFILE>/1385/851102/news/_learning.htm</ORIGINALFILE>
<ISSUE>دوشنبه 2 بهمن 1385 - سال چهاردهم - شماره4189 - Jan 22, 2007</ISSUE>
<DATE calender="Western">2007-01-22</DATE>
<DATE calender="Persian">1385/11/02</DATE>
<CAT xml:lang="fa">علمی فرهنگی</CAT>
<CAT xml:lang="en">Science and Culture</CAT>
<TITLE>
<![CDATA[آشنايي با رشته طراحي صنعتي
ماندگاري هويت فرهنگي
افشيد ريحاني فرد]]>
</TITLE>
<TEXT>
<IMAGE>/1385/851102/news/011154.jpg</IMAGE>
<![CDATA[
طراحي صنعتي يك هنر سه بعدي است، تركيبي از مهارت هاي فني، انديشه پردازي خلاق و طراحي كاربردي و از همه مهمتر فعاليت هاي بشري در دنيا از ديرباز تا كنون در خلق محصولات مصنوع دست انسان جهت مرتفع ساختن كليه نيازهاي او در طول چرخه زندگي از تولد تا انتها.
تجربيات و توانايي هاي يك طراح صنعتي  بايد به گونه اي دقيق از راه برنامه ريزي و همراه با به كارگيري دانستني هاي متخصصان صنايع ديگر در يك كار گروهي، توسعه يابد تا او بتواند خود را با انواع گوناگوني از پروژه ها نظير طراحي محصول، طراحي بسته بندي، تحقيقات مواد و متريال، طراحي دكوراسيون و خلق محيط و فضاهاي مختلف، خلق وجهه و هويت سازماني براي شركت ها،توسعه تكنولوژي اطلاع رساني و... مرتبط سازد؛ وي به همان اندازه كه در طراحي اتومبيل، طراحي محيط، محصولات خانگي، اسباب بازي ها و... نقش دارد، گاهي حتي در طراحي جلوه هاي ويژه و طراحي صحنه،  شخصيت پردازي و طراحي هيأت ظاهري بازيگران واقعي يا تخيلي و... در پشت صحنه نمايش، فيلم و سينما نيز حضور مي يابد.
طراحي صنعتي يك سرويس حرفه اي و سريع در جهت توسعه و بهينه سازي روش هاي برآوردن تمامي نيازهاي انسان در قالب طراحي يك محصول است، لذا با توجه به محوري بودن نقش انسان در روند طراحي محصول، مؤلفه هاي بسياري از جمله مسايل اجتماعي و فرهنگي خود را در اين مكان مطرح مي سازند، به گفته كريستوفر جونز نظريه پرداز معروف در زمينه طراحي مهندسي دهه 50 و نويسنده كتاب روش هاي طراحي desig methods: طراحي عبارت است از تفكر، انديشه، هنر، خلاقيت،  شناخت، احساس، علم، فرهنگ و....
توليد به محيط يك كارخانه محصور نيست، مراحل توليد يك محصول پيش از حضور در كارخانه با تأثيرپذيري از عوامل مختلف انساني، فرهنگي و اجتماعي آغاز مي شود، در اينجا اين محصول است كه از معماري هاي اجتماعي نقش مي پذيرد،  اما پس از توليد و حضور در بازار، حال اين محصول است كه بر جامعه تأثير مي گذارد. در واقع صنايع مختلف در جهت برآورده كردن خواسته هاي استفاده كنندگان خود به طور همزمان با تمامي نيازهاي يك جامعه ارتباط دارند، طراحان صنعتي متخصص، در اين صنايع به مطالعه و تحقيق مي پردازند و با طرح فهرستي از بايدها و نبايدهاي طراحي، ايده هاي خلاقانه خود را با امكانات و شرايط موجود براي توليد وفق مي دهند و به اين ترتيب محصولي جديد خلق مي شود، اين توليد يك ارزش است كه برگرفته از جامعه بوده و با حضور در بازار مصرف و در چرخه استفاده مجدداً به ايجاد ارزش مي پردازد.
پس توليد از جامعه شروع و به آن ختم مي شود و در اين چرخه فرهنگ به عنوان يك عنصر حياتي مي تواند در تعيين سرنوشت يك محصول و در ايجاد كنش هاي اصيل در زندگي اجتماعي مؤثر باشد. طراحي صنعتي به عنوان پايه و زيرساختي بسيار مهم در صنعت به صورتي پويا در جهت رفع نيازهاي زندگي انسان گام برمي دارد؛  انساني كه در زندگي خود متأثر از مجموعه آداب و رسوم،  سنن و فرهنگ جامعه خود است و اينجاست كه تأثير متقابل فرهنگ و صنعت با ايفاي نقش انسان به عنوان يك رابط، به خوبي خود را مي نماياند.
مي دانيم كه فرهنگ مجموعه اي است از مواريث اجتماعي نظير اخلاق، ادبيات، هنر، آداب و رسوم و... كه از نسلي به نسل ديگر منتقل مي شود، با توجه به پيشرفت سريع تكنولوژي و به موازات آن دامنه اطلاعات بشري، عصر حاضر تبديل به عصري فراتكنولوژيكي و اطلاعاتي گشته است، در اين ميان به واسطه حضور ابزارهاي متفاوت جهت برقراري ارتباط بين جوامع در اقصي نقاط دنيا، بحث تقابل فرهنگ ها، ضرورت نگرشي جديد بر مفهوم حفاظت از ارزش هاي فرهنگي يك ملت را بيشتر مي نماياند.
خوشبختانه امروزه در كشور ما بحث فناوري اطلاعات(it)،  اينترنت و موضوعات وابسته به آنها،  به يكي از بحث هاي مطرح بدل گشته، اين امر علاوه بر امكان دستيابي به رخدادهاي علمي، صنعتي و تكنولوژيكي روز در جهان، مسأله مواجهه با ديگر فرهنگ ها را نيز مطرح مي سازد و حالا اين طراح صنعتي ايراني است كه به عنوان يكي از عوامل مؤثر  بايد با ذهني هوشيار به كارگيري مؤلفه هاي فرهنگي در طراحي محصولات و ايجاد ارتباط ميان آنها و روند طراحي، به ماندگاري، تقويت و توسعه هويت فرهنگي كشور همت گمارد.
از آنجا كه يكي از مباني تحقيق در روند توسعه محصول براي شناخت كامل استفاده كننده آن مردم شناسي ethography است، يك طراحي هوشيار مي تواند به راحتي رفتارهاي اخلاقي و آداب اجتماعي نادرست را كه به سازه هاي فرهنگي جامعه آسيب مي رسانند، شناسايي كرده و با طرح يك ايده ناب به اصلاح اين عادات و به بسترسازي براي ايجاد فرهنگي صحيح و مبتني بر هنجارهاي اصيل اجتماعي بپردازد و با طراحي يك محصول به طور غيرمستقيم و نامحسوس در اجتماع تأثير مثبت بگذارد. به عبارتي ديگر با حضور طراحان صنعتي در صنعت مي توان نه تنها به نيازهاي بازار پاسخ داد، بلكه محدوده اي گسترده از فرصت ها براي خلق معاني جديد و بهينه از يك زندگي كامل براي بشر از طريق تفكر طراحي خلاق ايجاد كرد.
امروزه در دنيا هر لحظه شاهد خلق محصولات جديد و يا ارتقا يافته هستيم، اينجا ديگر در فرايند توليد، سخن از ماه هاست نه سال ها؛ وقت همه چيز است؛ براي اينكه صنايع بتوانند خود را در بازار رقابت مطرح سازند، داشتن سرعت عمل در كنار توجه به عامل خلاقيت، در طي فرآيند توليد و عرضه مي بايد مدنظر قرار گيرد و البته ما نبايد فراموش كنيم كه مصرف كنندگان امروز بسيار باهوش هستند، زيرا آنها در مورد طراحي مي دانند و علاوه بر توجه به ويژگي هاي كيفي كالا به ابتكار و خلاقيت نيز توجه دارند.
صنعت عرصه اي است براي توليد و ايجاد چرخه اقتصادي يك كشور كه به مقادير فراواني سرمايه گذاري نياز دارد براي آنكه بتواند سودي را حاصل نمايد، يكي از مهمترين مكان هاي سرمايه گذاري در بخش توليد، راه اندازي سايت هاي طراحي صنعتي در كارخانجات است، در اين واحدها متخصصان طراحي صنعتي به صورت گروهي در يافتن راهكارهاي جديد و خلاق جهت رفع مشكلات موجود در طرح محصولات به بحث و بررسي مي پردازند و محصول، محيط و يا روشي را خلق مي كند كه نيازهاي تعريف شده مخاطب را در جهت حصول به اهدافي نظير: كاربرد مناسب ، عملكرد بهتر، لذت، امنيت، سهولت استفاده، آسايش، قيمت مناسب، زيبايي فرم و...، فراهم سازد. طراحان صنعتي در تكميل چرخه صنعت و اقتصاد با به كارگيري ابعاد هنري و تفكر خلاق در طراحي، حلقه اتصالي بنيادين هستند و فرآيند طراحي صنعتي اولين مرحله از توليد صنعتي يك كالا بوده و معادله اي است جامع براي رسيدن به وضعيت مطلوب و متعادل در طراحي و توليد انبوه محصول، كه در حقيقت هدف نهايي آن دستيابي به راهي براي غلبه بر احساسات و رفتارهاي واقعي استفاده كنندگان و برقراري رابطه اي عميق ميان كاربر و محصول مي باشد.
متأسفانه از آنجا كه صنعت كشور ما صنعتي وارداتي است. مرحله طراحي و تفكر خلاق درتوليد محصول در اين ميان كاملاً حذف شده و تنها طراحي مهندسي است كه در مرحله توليد انجام مي شود و آن هم در نوع خود وابسته به فناوري هاي محدود توليد در داخل كشور و يا ماشين آلات وارداتي بوده كه امكان ايجاد هر گونه نوآوري و ابداع در طرح محصولي جديد را از ميان مي برد. سرمايه داران، صنعتگران و مديران بخش هاي توليدي خصوصي و دولتي، در بازديد از نمايشگاه هاي خارجي محصولاتي را براي توليد يا توزيع در بازار ايران انتخاب مي كنند. اين كالاها بسته به نوع محصول و يا سرمايه در نظر گرفته شده و سياست هاي وارداتي، وارد كشور شده  و يا با خريداري امتياز از خط توليد از كارخانجات اصلي در داخل كشور كپي مي شوند، فارغ از آنكه طراحي اين محصولات در كشور مبدا كاملاً بدون در نظر گرفتن مولفه هاي اجتماعي، فرهنگي و حتي ابعاد انساني ايراني صورت گرفته و اين صنعت وارداتي هيچگونه مناسبت و همخواني با جامعه مصرف كننده خود در داخل ندارد بسياري از اين كالاهاي وارداتي باتوجه به نبود قانون كپي رايت يا حقوق انحصاري توليد و تكثير، پس از مدتي به وسيله گروه هاي مختلف صنعتي در داخل كشور عيناً كپي يا با تغييراتي جزيي با قيمت كمتر و البته كيفيتي بسيار پايين تر توليد مي شوند.
البته در زمينه طراحي مهندسي، مهندسان و متخصصين چيره دست ما در رشته هاي مكانيك و صنايع با تلاشي بي وقفه سعي در رفع مشكلات دارند اما باتوجه به مطالب فوق غيبت مرحله طراحي در توليد ايراني، به وضوح احساس شده و آنچه در خلق محصول و طرحي شايسته براي فرهنگ خاص مصرف كننده ايراني از نظر دور مي ماند تفكر خلاق است كه تنها در تخصص طراحان صنعتي است.
در بسياري از شركت هاي نام آور بين المللي در كشورهاي پيشرفته، به لحاظ برخورداري از تيم ها و واحدهاي بزرگ طراحي، مطالعه و تحقيق در مورد فرهنگ و نيازهاي مصرف كننده و يا مشتركان بازارهاي ديگر، نظير ايران انجام مي شود، شركت هايي كه با سرمايه گذاري مناسب براي ايجاد اين واحدها نشان مي دهند كه به اهميت طراحي صنعتي در توسعه محصول پي برده اند، به عنوان مثال مي توان از ماكرويوهايي نام برد كه در آنها دستورالعمل و كليدهايي براي پخت كباب تابه، شله زرد و پلوي ايراني در نظرگرفته شده كه اين مويد در نظر داشتن نقش كليدي فرهنگ در طراحي محصول بوده كه از سوي توليدكننده آن با مطالعه و تحقيق بر روي نوع تغذيه ايراني، در نظر گرفته شده است، اين گونه روندها حجم زيادي از سرمايه را به سرعت از راه فروش خوب و مؤثر در بازارهاي از پيش تحقيق و تعيين شده، امكان پذير ساخته و به ادامه گامهاي پژوهشي براي گسترش توليد كمك مي كنند.
و اما، امروز زمان آن رسيده ما خود بتوانيم سرنوشت بازارهايمان را به دست بگيريم، مصرف كنندگان ايراني را تكريم نموده و با به اجرا درآوردن خواسته هاي ايشان در قالب طرح هاي اصيل و برگرفته از نيازهاي واقعي يك ايراني، مهارت هاي خود را به نمايش درآوريم.
طراحي، چيزي بالاتر از لحاظ كردن معيارهاي زيبايي در يك محصول است. طراحي به محصول شخصيت مي دهد، به آن عشق، روح و جاذبه مي بخشد و علاوه بر برقراري ارتباط ميان مصرف كننده با محصول، مي تواند بين گروه هاي متفاوتي از مردم در يك جامعه و حتي در سراسر دنيا ارتباط ايجاد كند و اين نه تنها به معني حذف شالوده هاي فرهنگي يك جامعه نيست، بلكه مي تواند مروج آن باشد، پس ما مي توانيم با به كارگيري اين تخصص در صنايع كشور زمينه تحقيق در ريشه هاي فرهنگ غني كشور عزيزمان را جهت بكارگيري در طراحي محصولاتي با هويت ايراني فراهم ساخته، علاوه بر جلوگيري از واردات فرهنگ، حتي به توسعه و صادر كردن فرهنگ خود بپردازيم؛ بنابراين حذف طراحان صنعتي از پروسه توليد صنعتي مي تواند علاوه بر ضربه زدن به پايه هاي اقتصاد و صنعت كشور، در ساختارهاي فرهنگي اجتماع لطمات جبران ناپذيري وارد سازد و در مقابل ورود آنان به اين چرخه در توسعه و بالندگي جامعه بسيار مؤثر خواهد بود.
با اين وجود، در كشور ما، هنوز توليدكنندگان زيادي وجود دارند كه نمي توانند به مهارتهاي حرفه اي يك طراح صنعتي اعتماد كنند و متأسفانه اين امر به يكي از مشكلات مهم در صنايع ما بدل گشته و جاي خالي اين متخصصين در بسياري از صنايع و واحدهاي توليدي به چشم مي خورد، توانايي هاي اين رشته و حتي نام آن نيز هنوز در بسياري مراكز و در نزد صاحبان صنعت كشور ناشناخته باقيمانده است و اين در حالي است كه اين صنعتگران با تكيه بر توانمندي هاي حرفه اي يك طراح صنعتي مي توانند در حرفه خود يك استراتژي جديد خلق كنند، در توسعه طرح يك محصول جديد فعال باشند، يك بازار گسترده براي خود بسازند و شهرت خود را افزايش دهند.]]>
</TEXT>
</DOC>
<DOC>
<DOCID>HAM2-851102-078</DOCID>
<DOCNO>HAM2-851102-078</DOCNO>
<ORIGINALFILE>/1385/851102/news/_learning.htm</ORIGINALFILE>
<ISSUE>دوشنبه 2 بهمن 1385 - سال چهاردهم - شماره4189 - Jan 22, 2007</ISSUE>
<DATE calender="Western">2007-01-22</DATE>
<DATE calender="Persian">1385/11/02</DATE>
<CAT xml:lang="fa">علمی فرهنگی</CAT>
<CAT xml:lang="en">Science and Culture</CAT>
<TITLE>
<![CDATA[مرور
پيشگامان مهندسي صنايع]]>
</TITLE>
<TEXT>
<IMAGE>/1385/851102/news/011157.jpg</IMAGE>
<![CDATA[
گروه علمي فرهنگي- روند توسعه كشور ما نياز به دانش مديريت علمي و مهندسي صنايع را روز به روز افزايش مي دهد. در اين راستا شناخت روند ايجاد و به كارگيري اين دانش در كشورهاي توسعه يافته ضرورتي اجتناب ناپذير است.
كتاب پيشگامان مهندسي صنايع كه به ضرورت، خاستگاه و چگونگي تاسيس و توسعه مهندسي صنايع در كشورهاي صنعتي مي پردازد براي اولين بار در كشور به اين موضوع مهم پرداخته است.
اين كتاب با مروري اجمالي بر نقش مهندسي صنايع در توسعه كشورهاي صنعتي به ضرورت به كارگيري روش هاي نوين و كمي مديريت علمي مي پردازد.در اين كتاب به عنوان كتاب درسي دانشجويان رشته مهندسي صنايع، در درس مقدمه اي بر مهندسي صنايع كه براي اولين بار در كشور منتشر شده است، نقش پيشگامان مهندسي صنايع چون تيلور، گانت و گيلبرت ها در ايجاد و توسعه مهندسي صنايع تشريح شده است.
كتاب پيشگامان مهندسي صنايع، تاليف دكتر جمال شهرابي، عضو هيأت علمي دانشكده مهندسي صنايع دانشگاه صنعتي اميركبير توسط جهاد دانشگاهي اين دانشگاه با قيمت 2200 تومان در دسترس دانشجويان و علاقه مندان قرار گرفته است.]]>
</TEXT>
</DOC>
<DOC>
<DOCID>HAM2-851102-079</DOCID>
<DOCNO>HAM2-851102-079</DOCNO>
<ORIGINALFILE>/1385/851102/news/_shari.htm</ORIGINALFILE>
<ISSUE>دوشنبه 2 بهمن 1385 - سال چهاردهم - شماره4189 - Jan 22, 2007</ISSUE>
<DATE calender="Western">2007-01-22</DATE>
<DATE calender="Persian">1385/11/02</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[براي مهار اثرات سهميه بنزين انجام مي شود
گسترش شبكه اتوبوسراني تهران در سال آينده]]>
</TITLE>
<TEXT>
<IMAGE>/1385/851102/news/011289.jpg</IMAGE>
<![CDATA[
گروه شهري- با توجه به قطعي شدن اجراي طرح سهميه بندي بنزين از اوايل سال 86 شهرداري تهران طرح افزايش و تقويت خطوط ويژه اتوبوس را در دستور كار خود قرار داد.
در همين زمينه محمد احمدي بافنده مديرعامل شركت واحد اتوبوسراني تهران وحومه گفت: برنامه اين است كه علاوه بر تقويت 60 كيلومتر خطوط ويژه اتوبوس فعلي طي دو مرحله در سال 86 مسير خطوط ويژه اتوبوسراني را ابتدا به 180 كيلومتر و سپس تا 300 كيلومتر افزايش داده و با اين اقدام حجم انبوهي از شهروندان را با سرعت زياد جابجا كنيم.وي با تاكيد بر اينكه شهرداري تهران بر خط ويژه كردن بعضي خطوط نظير خط ميدان انقلاب تا آزادي به طول 4/4 كيلومتر اصرار دارد گفت: وزارت كشور، معاونت حمل و نقل و ترافيك و پليس راهنمايي و رانندگي در حال بررسي پيشنهادات ما در اين باره هستند.
بقيه از صفحه اول
بافنده همچنين از طرح افزايش مسيرها و تعداد اتوبوسهاي برقي در سال 86 خبرداد و گفت: در حال حاضر اقدامات اوليه براي احداث اتوبوس برقي در خط راه آهن به ترمينال شرق آغاز و پيشنهادات لازم براي خريد اتوبوسهاي برقي وتجهيزات مورد نياز به وزارت كشور مطرح شده است.
وي سهم دولت در تأمين اعتبارخريد ناوگان حمل ونقل عمومي را 5/82 درصد دانست كه در صورت تقبل تا پايان سال 86 طرح راه اندازي خطوط اتوبوس برقي در سه مرحله اجرا خواهد شد.وي همچنين از ورود 10 هزار دستگاه ون به عنوان مكمل شبكه اتوبوس و ميني بوس درسطح شهر سخن گفت و افزود: سازمان اتوبوسراني از طريق شركتهاي خصوصي تحت پوشش خود آمادگي دارد از كليه متقاضيان ازجمله رانندگان تاكسي هاي فرسوده درخصوص واگذاري ون ثبت نام نمايد.
وي ارزش خودروهاي ون را 13 تا 18 ميليون تومان اعلام كرد و ادامه داد: 10 ميليون تومان از اين رقم به صورت وام با بهره 7 درصد از سوي وزارت كشور به متقاضيان پرداخت مي شود و مابقي ميان مالك و شركت خصوصي تحت پوشش شركت واحد طرف قرارداد به صورت توافقي پرداخت مي شود.وي اظهار داشت: فعلاً يكصد خط براي خودروهاي ون طراحي شده كه امكان افزايش آن نيز وجود دارد.
ديدگاه كارشناسان
درباره طرح سهميه بندي بنزين
درنظرگرفتن شرايط سهميه بندي براي سوخت خودروهاي عمومي و خصوصي توسط دولت واكنش هايي را درميان كارشناسان حمل و نقل و مديران شهري برانگيخت. مجموع نظرات مديران شهري و كارشناسان حوزه حمل و نقل و ترافيك حاكي از آن است كه سهميه بندي سوخت و حركت به سمت واقعي  كردن قيمت آن(به ويژه بنزين)حركتي صحيح و ناگزير است كه هرچه زودتر انجام شود، امكان جلوگيري از زيان هاي ناشي از مصرف بي رويه سوخت و قاچاق آن بيشتر است، اما در اين ميان به نكاتي اشاره كرده اند كه مي بايست پيش از اجراي سهميه بندي بنزين، از سوي دولت و مديريت شهري مورد توجه قرار گيرد.
دكتر كمال شعار، كارشناس حوزه حمل و نقل و ترافيك در اين مورد گفت:  در اينكه بسياري از سفرهاي شهري زائد هستند و به دليل بوروكراسي اداري و ارزان بودن سوخت انجام مي شوند و اينكه منطقي نيست چنين يارانه كلاني در مورد بنزين توسط دولت پرداخت شود ترديدي نيست، اما بايد توجه داشت كه بسياري از نكات در مورد تبعات سهميه بندي بنزين هنوز مبهم است.
اين كارشناس سپس به مشخص نبودن تعداد سفرهاي زائد و سفرهايي كه با سهميه بندي بنزين از چرخه سفرهاي شهري حذف مي شود اشاره كرد و گفت: در اين ميان همچنين سفرهايي نيز هستند كه الزاما زائد نبوده و ممكن است سودآوري عمومي آنها بيشتر از اختصاص حجم بنزين يارانه اي آنها باشد و ممكن است اين سفرها نيز حذف شود.
اين ها مواردي است كه نياز به مطالعه دقيق دارد، مطالعاتي پيش از اجراي طرح سهميه بندي.
به عقيده كمال شعار، شهرداري تهران و شهرهاي بزرگ به همراه دولت بايد همه جوانب سهميه بندي بنزين و همه عواقب مثبت و منفي آن را بسنجند.وي ادامه داد: بايد بررسي شود كه چه تعداد سفر زائد وجود دارد، مبدا و مقصد آنها، كجاست، محورهاي پرسفر شهر كدامند، به چه تعداد اتوبوس، تاكسي و واگن مترو نياز داريم، چه سفرهاي ضروري امكان حذف شدن دارند و اين موضوع چه زيان احتمالي به اقتصاد شهر مي زند.
به عقيده اين كارشناس حمل و نقل بايد تجهيز و توسعه ناوگان حمل و نقل عمومي شهر پس از اين بررسي ها پيش از سهميه بندي بنزين صورت بگيرد و بودجه اي كه قرار است در اختيار شهرداري ها قرار داده شود، پيش از اجراي سهميه بندي به آنها تعلق بگيرد چراكه برنامه ريزي براي خريد مواردي مثل واگن مترو يا اتوبوس به چندين ماه زمان نياز دارد.
از سوي ديگر مهندس علي محمد نخعي، كارشناس مديريت شهري نيز با تاييد لزوم سهميه بندي بنزين به تجهيز ناوگان حمل و نقل عمومي پيش از اجراي طرح سهميه بندي اشاره مي كند. به عقيده اين كارشناس دولت بهتر است آنچه كه از حذف سوبسيد سوخت به دست مي آيد را به توسعه و تجهيز ناوگان حمل و نقل عمومي اختصاص دهد چراكه شهروندان وقتي احساس كنند حذف سفرهاي آنها با خودروي شخصي منجر به افزايش كيفيت و كميت در شبكه حمل و نقل عمومي شهر شده است با رغبت بيشتري به وظايف شهروندي خود در اين زمينه عمل مي كنند.]]>
</TEXT>
</DOC>
<DOC>
<DOCID>HAM2-851102-080</DOCID>
<DOCNO>HAM2-851102-080</DOCNO>
<ORIGINALFILE>/1385/851102/news/_shari.htm</ORIGINALFILE>
<ISSUE>دوشنبه 2 بهمن 1385 - سال چهاردهم - شماره4189 - Jan 22, 2007</ISSUE>
<DATE calender="Western">2007-01-22</DATE>
<DATE calender="Persian">1385/11/02</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[ويژه  برنامه هاي شهرداري به مناسبت ايام محرم و صفر]]>
</TITLE>
<TEXT>
<![CDATA[سما: ويژه برنامه هاي مديريت شهري به مناسبت ايام سوگواري سالار شهيدان، ايمني مساجد، تكايا و حسينيه ها و همچنين نحوه همكاري با اماكن مذهبي در برگزاري مراسم سوگواري اين ايام اعلام شد.
احمد نوريان معاون اجتماعي و فرهنگي شهرداري تهران با اشاره به صدور دستورالعمل بزرگداشت ايام سوگواري محرم و صفر، براي شهرداريهاي مناطق 22 گانه به منظور ايجاد هماهنگي بيشتر، اظهار داشت: اين دستورالعمل در زمينه اطلاع رساني و تبليغات محيطي، چهره آرائي و فضاسازي شهري، خدمات رساني به مردم، برپايي نشست ها و مراسم مذهبي، كمك و مساعدت به هيأتها و اماكن مذهبي، برپايي ايستگاه هاي فرهنگي و صلواتي و... صادر شده است.
به گفته معاون اجتماعي و فرهنگي شهرداري تهران اجراي نمايش هاي آئيني با موضوع محرم و حماسه حسيني، برپايي نمايشگاه هاي عكس، كتاب و محصولات فرهنگي، برگزاري همايش و شب شعر در خصوص قيام حسيني، برگزاري نشست هاي مذهبي، اجراي مسابقات فرهنگي اعم از كتابخواني، عكاسي، مقاله نويسي، خاطره نويسي و همكاري با مساجد در برگزاري مراسم معنوي زيارت عاشورا و عزاداري از جمله اقدامات تدارك ديده شده براي اين ايام است.
نوريان تصريح كرد: در ايام تاسوعا و عاشورا نيز با توجه به تعطيلي احتمالي برخي از مراكز درماني و بهداشتي، تعدادي پايگاه سلامت، توسط شهرداري تهران و هلال احمر در سطح شهر برپا خواهد شد. وي همچنين در پاسخ به اين سئوال كه مديريت شهري براي متناسب سازي فضاهاي تبليغي و اطلاع رساني با ايام محرم چه اقدامي كرده است، گفت: سازمان زيباسازي 23 هزار متر مربع از فضاهاي تبليغاتي و اطلاع رساني سطح شهر را جهت فضاسازي معنوي متناسب با اين ايام در اختيار نهادها و سازمان هاي فرهنگي و شهرداري هاي مناطق قرار داده است.
معاون اجتماعي و فرهنگي شهرداري تهران همچنين در خصوص نحوه حمايت و پشتيباني مديريت شهري از هيأتها، مساجد و تكايا در ايام محرم، اظهار داشت: سازمان فرهنگي هنري شهرداري تهران به منظور توسعه فرهنگ عاشورايي با برگزاري چهارمين دوره نمايشگاه عطر سيب به 10 هزار مسجد، هيأت مذهبي و حسينيه، اقلام فرهنگي و تجهيزات مورد نيازشان را اهدا خواهد كرد.]]>
</TEXT>
</DOC>
<DOC>
<DOCID>HAM2-851102-081</DOCID>
<DOCNO>HAM2-851102-081</DOCNO>
<ORIGINALFILE>/1385/851102/news/_shari.htm</ORIGINALFILE>
<ISSUE>دوشنبه 2 بهمن 1385 - سال چهاردهم - شماره4189 - Jan 22, 2007</ISSUE>
<DATE calender="Western">2007-01-22</DATE>
<DATE calender="Persian">1385/11/02</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[جوابيه شوراي اطلاع رساني دولت به گزارش همشهري]]>
</TITLE>
<TEXT>
<![CDATA[شنبه گذشته در روزنامه همشهري گزارشي درج شد با اين مضمون كه سهميه بندي بنزين قطعا بخشي از شبكه حمل و نقل شهري تهران را كه وابسته به مسافربرهاي شخصي است تحت تاثير قرار داده و حجم اين بخش نيز حدود روزانه 5 ميليون سفر برآورد شده بود.اگرچه محتواي گزارش مذكور ضرورت آماده سازي شبكه حمل و نقل شهري در جهت انطباق با اقتضائات ناشي از طرح سهميه بندي بنزين بود، اما شوراي اطلاع رساني دولت از گزارش يادشده صرف انتقاد به سياست دولت در اين زمينه را مستفاد كرده، كه البته ناشي از سوءتفاهم است.
ضمن جلب توجه مجدد شوراي مذكور به محتواي اصلي گزارش مندرج در روزنامه تاريخ 30 دي ماه، درپي متن جوابيه اين شورا از نظر خوانندگان محترم مي گذرد. يادآوري مي نمايد بند سوم جوابيه، متن كامل لايحه توسعه حمل و نقل عمومي درون شهري و مديريت مصرف سوخت است كه چاپ مجدد آن ضروري به نظر نمي رسد.
متن جوابيه دبيرخانه شوراي اطلاع رساني دولت به گزارش همشهري
روزنامه همشهري در تاريخ شنبه 30 دي ماه گزارشي تحت عنوان احتمال توقف 5 ميليون سفر درون شهري در تهران منتشر كرد كه متاسفانه اين گزارش حاوي آمار و ارقامي است كه تاكنون چندين بار از سوي دبيرخانه شوراي اطلاع رساني دولت تكذيب شده و جاي تعجب است كه چگونه دوباره از سوي آن رسانه منتشر شده است. براي جلوگيري از تشويش اذهان عمومي جوابيه زير براي درج در آن رسانه تقديم مي شود:
1 گزارش موردنظر به نحوي تنظيم شده كه حاكي از بي توجهي نويسندگان آن به لايحه تقديمي دولت به مجلس تحت عنوان لايحه توسعه حمل و نقل عمومي درون شهري و مديريت مصرف سوخت مي باشد. همان طور كه از عنوان لايحه مشخص است هدف دولت از تنظيم آن توسعه حمل و نقل عمومي درون شهري است و در كنار اين هدف مديريت مصرف سوخت نيز كه خواست صاحب نظران اقتصادي كشور مي باشد مورد توجه قرار گرفته است.
2 علاوه بر اين كه گزارش مذكور حاكي از بي اطلاعي يا كم توجهي نويسندگان آن نسبت به لايحه توسعه حمل و نقل عمومي درون شهري و مديريت مصرف سوخت است، متاسفانه حاوي آمار و ارقامي است كه منبع مورد استناد آنها مشخص نيست. در اين گزارش به ميزان سهميه بندي بنزين براي تاكسي ها و مسافربرهاي شخصي اشاره شده و منبع انتشار اين آمار و ارقام مشخص نبوده و مجهول مي باشد كه پيش از اين نيز رسما از سوي دبيرخانه شوراي اطلاع رساني دولت تكذيب شده است. يادآوري اين نكته ضروري است كه تاكنون هيچ مصوبه اي در خصوص تعيين ميزان سهميه بندي بنزين از سوي دولت به تصويب نرسيده است.]]>
</TEXT>
</DOC>
<DOC>
<DOCID>HAM2-851102-082</DOCID>
<DOCNO>HAM2-851102-082</DOCNO>
<ORIGINALFILE>/1385/851102/news/_shari.htm</ORIGINALFILE>
<ISSUE>دوشنبه 2 بهمن 1385 - سال چهاردهم - شماره4189 - Jan 22, 2007</ISSUE>
<DATE calender="Western">2007-01-22</DATE>
<DATE calender="Persian">1385/11/02</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[كميسيون برنامه و بودجه شوراي شهر آغاز كرد
بررسي بودجه سال 86 شهرداري تهران]]>
</TITLE>
<TEXT>
<![CDATA[گروه شهري- رئيس شوراي شهر، از ارائه لايحه بودجه سال آينده شهرداري تهران و آغاز بررسي آن در كميسيون برنامه و بودجه شوراي شهر خبر داد.
مهدي چمران ديروز در پايان دويست و نود و چهارمين جلسه رسمي( بدون حضور مستمع)شوراي شهر، با بيان اينكه لايحه بودجه سال 86 شهرداري به شورا ي شهر ارائه شده است گفت: بررسي اين لايجه از هم اكنون در كميسيون برنامه و بودجه شورا آغاز گرديده است.
وي با اين حال گفت: بررسي رسمي لايحه بودجه شهرداري تا 15 روز ديگر در شوراي شهر آغاز مي شود گفت: تلاش مي كنيم كه بودجه شهرداري تا پايان بهمن ماه تصويب شود تا شهرداري بتواند در اسفند ماه و قبل از شروع سال جديد نسبت به تنظيم برنامه ها ي خود اقدام كند.
چمران همچنين گفت در جلسه شوراي شهر 2 فوريت لايحه اصلاح بودجه جاري و عمراني سال 85 شهرداري مطرح شد ولي براي بررسي دقيق تر، يك فوريت آن به تصويب رسيد و سعي مي كنيم تكليف اين لايحه تا هفته آينده مشخص شود.
نرخ عوارض هنوزمعلوم نيست
وي همچنين در پاسخ به سئوالي مبني بر ميزان افزايش عوارض شهرداري در سال آتي نيز گفت: هنوز ميزان نرخ عوارض معلوم نيست. با توجه به اين كه نرخ هاي ارائه شده بدون سوابق سا ل هاي گذشته بود به همين دليل قرار شد كه براي بررسي تطبيقي، نرخ هاي سال گذشته نيز به شورا ارائه شود تا بتوانيم در مورد عوارض سال آينده تصميم گيري كنيم.
رئيس شوراي اسلامي شهر، با اشاره به ادامه بررسي هاي مربوط به طرح جامع شهر تهران در جلسه روز يكشنبه با حضور قاليباف شهردار تهران و حبيب اللهيان معاون شهردار گفت: كليات طرح جامع شهر تهران به شوراي عالي شهرسازي و معماري ارسال و جزئيات آن نيز نوشته شده است كه پس از بررسي و جمع بندي متعاقبا ارسال خواهد شد؛ ضمن اينكه بررسي ها پيرامون طرح در جلسه بعد از ظهر روز يكشنبه وجلسات سه شنبه و چهارشنبه ادامه خواهد يافت.
مخالفت با كوتاه شدن دوره شوراها
چمران همچنين در پاسخ به سئوالي در باره پيشنهاد مربوط به كوتاه شدن دوره فعلي شوراها، آغاز زود هنگام فعاليت سومين دوره شوراهاي شهر و روستا را باعث ايجاد اختلال در برنامه هاي فعلي شورا ها دانست و به عنوان رئيس شوراي عالي استانها مخالفت خود را با اجراي چنين طرحي اعلام كرد.
تصويب يك فوريت چندين لايحه
از سوي ديگر در جلسه ديروز همچنين يك فوريت برخي لوايح ديگر به تصويب رسيد كه از لوايح مربوط به تعيين نرخ كرايه انواع تاكسي هاي شهر تهران در سال 86، اصلاحيه عوارض تمديد پروانه ساختمان هاي نيمه كاره، اصلاحيه عوارض ايمني ساختما ن ها، اصلاحيه عوارض صدور پروانه و تفكيك اراضي، عوارض صدور و تمديد گذرنامه در شهر تهران، اخذ عوارض ساليانه از وسايل نقليه شماره گذاري شده در تهران، عوارض صدور گواهي نامه رانندگي و تجديد آزمايش رانندگي در تهران، اخذ عوارض از بارنامه هاي صادر شده در شهر تهران، اخذ عوارض از بيمه نامه هاي حوادث صادر شده در تهران، اخذ عوارض از مهاجرين خارجي مقيم درشهر تهران، اصلاحيه عوارض حفظ و گسترش فضاي سبز، تأسيس و فعاليت شركت هاي اتوبوسراني و ميني بوسراني تعاوني و خصوصي در تهران، از جمله اين لوايح به شمار مي رود.]]>
</TEXT>
</DOC>
<DOC>
<DOCID>HAM2-851102-083</DOCID>
<DOCNO>HAM2-851102-083</DOCNO>
<ORIGINALFILE>/1385/851102/news/_shari.htm</ORIGINALFILE>
<ISSUE>دوشنبه 2 بهمن 1385 - سال چهاردهم - شماره4189 - Jan 22, 2007</ISSUE>
<DATE calender="Western">2007-01-22</DATE>
<DATE calender="Persian">1385/11/02</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[شهر آفتاب 300 هكتار فضاي سبز خواهد داشت]]>
</TITLE>
<TEXT>
<![CDATA[سما: با احداث پروژه شهر آفتاب 300 هكتار، به فضاهاي سبز پايتخت افزوده مي شود.
علي محمد مختاري مدير عامل سازمان پارك ها و فضاي سبز شهرداري تهران ضمن بيان اين مطلب اظهار داشت: علاوه بر طرح جنگلكاري اطراف پروژه شهر آفتاب بايد 300 هكتار فضاي سبز در اراضي اين پروژه ايجاد شود.
وي افزود: براساس فاز اول اين پروژه تا 2 سال ديگر 140 هكتار فضاي سبز در مجموعه شهر آفتاب ايجاد مي شود و 160 هكتار فضاي سبز باقي مانده نيز در فاز دوم احداث خواهد شد.وي تصريح كرد: در فاز اول پروژه فضاهاي سبز قسمت جنوبي شهرآفتاب يعني اطراف نمايشگاه بين المللي تكميل خواهد شد.مدير عامل سازمان پارك ها و فضاي سبز شهرداري تهران در ادامه گفت: براي ايجاد فضاي سبز در پروژه شهرآفتاب از گونه هاي گياهي ماندگار و سازگار با شرايط اقليمي منطقه استفاده خواهد شد.]]>
</TEXT>
</DOC>
<DOC>
<DOCID>HAM2-851102-084</DOCID>
<DOCNO>HAM2-851102-084</DOCNO>
<ORIGINALFILE>/1385/851102/news/_siasi.htm</ORIGINALFILE>
<ISSUE>دوشنبه 2 بهمن 1385 - سال چهاردهم - شماره4189 - Jan 22, 2007</ISSUE>
<DATE calender="Western">2007-01-22</DATE>
<DATE calender="Persian">1385/11/02</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[مذاكره لاريجاني و اسد در دمشق]]>
</TITLE>
<TEXT>
<![CDATA[گروه سياسي - دبير شوراي عالي امنيت ملي روز گذشته با رئيس جمهور سوريه ديدار كرد.در اين ديدار كه سومين سفرعلي لاريجاني در سال جاري به دمشق است
وي نامه رئيس جمهوري را تسليم بشار اسد كرد و پس از آن طرفين درباره مسايل مهم دوجانبه  و منطقه اي، بويژه اوضاع عراق، لبنان و فلسطين گفت وگو كردند.
به گزارش ايرنا، لاريجاني و اسد تصريح كردند: اختلافات ميان شيعه و سني در جهان اسلام يك جريان وارداتي از آمريكاست كه از طريق آن، اهداف  ديگري دنبال مي شود. لاريجاني و اسد همچنين بر ضرورت كمك همسايگان عراق به ايجاد ثبات و امنيت در اين كشور و همزيستي مسالمت آميز تمام طوايف آن تاكيد كردند.
علي لاريجاني كه  پيش از ظهر ديروز در قالب يك سفر كاري كوتاه به صورت سرزده وارد دمشق شد، درگفت وگوي  كوتاهي با خبرنگاران در فرودگاه بين المللي دمشق، تصريح كرد: ما براي دستيابي به ثبات و همزيستي مسالمت آميز، با تمامي طرف ها رايزني مي كنيم و اين موضوع، محور بحث هايمان با مسئولان سوري خواهد بود.]]>
</TEXT>
</DOC>
<DOC>
<DOCID>HAM2-851102-085</DOCID>
<DOCNO>HAM2-851102-085</DOCNO>
<ORIGINALFILE>/1385/851102/news/_siasi.htm</ORIGINALFILE>
<ISSUE>دوشنبه 2 بهمن 1385 - سال چهاردهم - شماره4189 - Jan 22, 2007</ISSUE>
<DATE calender="Western">2007-01-22</DATE>
<DATE calender="Persian">1385/11/02</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[وزارت امورخارجه:
مردم به عراق نروندناامن است]]>
</TITLE>
<TEXT>
<![CDATA[گروه سياسي - سخنگوي وزارت خارجه از هموطنان ايراني درخواست كرد باتوجه به اوضاع امنيتي عراق و دخالت هاي آمريكا در ماه هاي محرم و صفر از مسافرت به عتبات عاليات خودداري كنند.
سيد محمدعلي حسيني در نشست هفتگي خود با خبرنگاران، علاوه بر طرح اين درخواست درباره ديگر تحولات شكل گرفته در منطقه و به ويژه عراق به پرسش هاي خبرنگاران داخلي و خارجي پاسخ داد.
به گزارش مهر، حسيني درباره ميزان جدي بودن حمله آمريكا به ايران در ماههاي آينده گفت: طرح موضوع حمله بيشتر يك فضا سازي و جنگ رواني است و طبق اظهارنظرهاي رسمي مقامات اين گزينه در تصميمات جايي ندارد و رسانه ها به آن دامن مي زنند.
وي همچنين در پاسخ به سؤالي مبني بر اينكه آيا اين احتمال وجود دارد كه ايران از كنترل عبور و مرور در تنگه هرمز به عنوان ابزاري در برابر تحركات غير قانوني آمريكا در خليج فارس استفاده كند، گفت: ما همواره بايد تلاش كنيم اين اتفاق روي ندهد و امنيت در خليج فارس بيش از گذشته ايجاد گردد.
رد ادعاي آمريكا
حسيني در مورد حمله نظاميان آمريكايي به كنسولگري ايران در اربيل و تحولات پس از آن گفت: غير قانوني و غير ديپلماتيك بودن كنسولگري اربيل كه از جانب آمريكايي ها اعلام شده به هيچ وجه صحت ندارد.
وي تأكيد كرد: سركنسولگري ايران در اربيل حدود 15 سال است كه با همين عنوان فعاليت مي كند و پرچم ايران در آن به اهتزاز در آمده است. اين كنسولگري با توافق دو كشور و با اطلاع دولت مركزي عراق براساس موافقتنامه اي تشكيل شده كه سند آن نيز بين دو كشور مبادله شده است.
به گزارش ايسنا حسيني با اشاره به اينكه براساس آخرين اخبار محل نگهداري ديپلمات هاي ربوده شده در عراق مي باشد، گفت: هم به لحاظ تبليغاتي و هم رسانه اي اقدامات لازم صورت گرفته است و تمامي ظرفيت ها و مجاري رسمي ايران در اين خصوص مورد توجه قرار گرفته است و اميدواريم كه ديپلمات هاي ما به زودي آزاد شوند.
اظهارات زيباري و طالباني
سخنگوي وزارت خارجه در پاسخ به سؤالي در مورد اظهارات اخير هوشيار زيباري، وزير خارجه  عراق مبني بر ايجاد محدوديت در فرايند همكاري با ايران گفت: آمريكايي ها تلاش مي كنند روابط ايران و عراق را تحريك كنند، اما ما مذاكرات و رايزني هاي خودمان را ادامه مي دهيم و براساس منافع مشترك روابط را گسترش خواهيم داد.
حسيني در ادامه با اشاره به اظهارات جلال طالباني، رئيس جمهور عراق در خصوص آمادگي ايران براي مذاكره با آمريكا گفت: اظهارات طالباني اشاره اي است به سوابق اين موضوع كه در گذشته وجود داشته و اين سخنان ناشي از پايبندي عراق به نقش ايران در ايجاد ثبات در منطقه مي باشد.
سفر فرستاده شيراك
سخنگوي وزارت خارجه در پاسخ به سؤالي درباره سفر فرستاده ويژه  فرانسه به ايران و مذاكره در مورد پرونده هسته اي تصريح كرد: متكي و همتاي فرانسوي اش رايزني ها و گفت وگوهايي در اين زمينه داشته اند و توافقاتي حاصل كرده اند كه مذاكرات كماكان ادامه يابد، اما اين مذاكرات در چه سطح و زماني قرار است برگزار شود، هنوز اعلام نشده است.]]>
</TEXT>
</DOC>
<DOC>
<DOCID>HAM2-851102-086</DOCID>
<DOCNO>HAM2-851102-086</DOCNO>
<ORIGINALFILE>/1385/851102/news/_siasi.htm</ORIGINALFILE>
<ISSUE>دوشنبه 2 بهمن 1385 - سال چهاردهم - شماره4189 - Jan 22, 2007</ISSUE>
<DATE calender="Western">2007-01-22</DATE>
<DATE calender="Persian">1385/11/02</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[پيكر آيت الله معرفت در قم تشييع شد]]>
</TITLE>
<TEXT>
<IMAGE>/1385/851102/news/011253.jpg</IMAGE>
<![CDATA[
گروه علمي فرهنگي - پيكر آيت الله محمدهادي معرفت از مفسران برجسته قرآن صبح ديروز از مسجد امام حسن عسگري(ع)تاحرم مطهر حضرت معصومه(س)تشييع و به خاك سپرده شد.
در مراسم تشييع اين عالم رباني نماينده مقام معظم رهبري، نمايندگان بيوت آيات عظام، حضرت آيت الله شبيري زنجاني، آيت الله اميني، آيت الله سبحاني، استاندار و جمعي از مديران استان قم و اقشار مختلف مردم حضور داشتند.
پيكرآن مرحوم پس از تشييع تا حرم مطهر حضرت معصومه(س)و اقامه نماز ميت توسط حضرت آيت الله شبيري زنجاني از مراجع تقليد در قم در مسجد شهيد مطهري در كنار حرم كريمه اهل بيت(س)و در جوار عالمان بزرگي همچون حضرات آيات تهراني و احمدي ميانجي به خاك سپرده شد.
آيت الله معرفت تحصيلات خود را در دو حوزه بزرگ نجف و قم در دو بخش فقه و تفسير قرآن كريم به اتمام رساند و در طي عمر پربار خويش در اين دو زمينه شاگردان بسياري را در حوزه تربيت كرد.
از اين عالم رباني مقالات و كتاب هاي بسياري همچون شناخت زبان قرآن، شبهه تحريف، رجعت در انديشه شيعه، ديه اهل كتاب، دموكراسي در نظام ولي فقيه و جامعه ديني يا جامعه مدني به يادگار مانده است.
آيت الله معرفت عصر جمعه درسن 76سالگي به علت بيماري دار فاني را وداع گفت.
به همين مناسبت شب گذشته نيز مراسم يادبودي از سوي جامعه مدرسين و مركز مديريت حوزه علميه قم بعد از نماز مغرب و عشا در مسجد اعظم قم برگزار شد.
حجت الاسلام والمسلمين سيدمحمد خاتمي، رئيس مؤسسه بين المللي گفت وگوي فرهنگ ها و تمدن ها، در پيامي، درگذشت آيت الله محمد هادي معرفت را تسليت گفت.
به گزارش روابط عمومي مؤسسه بين المللي گفت وگوي فرهنگ ها و تمدن ها، رحلت عالم روشن انديش، فقيه عاليقدر و مفسر والانگر قرآن كريم، حضرت آيت الله محمد هادي معرفت رضوان الله تعالي عليه خسارتي سنگين براي حوزه هاي علمي ديني و عرصه دين و دانش و فرهنگ بود كه اميدوارم خداوند با لطف خود آن را جبران فرمايد. بدينوسيله اين مصيبت بزرگ را به حوزه هاي علمي و ديني و به همه بستگان معزز آن عزيز، به خصوص برادران بزرگوار آن مرحوم و نيز فرزندان ارجمندش تسليت عرض مي كنم و از پيشگاه حضرت حق متعال براي آن فقيد والامقام علو درجات و براي بازماندگان مكرم صبر و اجر مسئلت دارم.
همچنين آيت الله  هاشمي  شاهرودي رئيس قوه قضائيه درگذشت آيت الله معرفت را تسليت گفت.
در پيام آيت الله هاشمي شاهرودي آمده است: رحلت عالم رباني و مفسر برجسته قرآن كريم، فقيد سعيد آيت الله شيخ محمدهادي معرفت(رحمه الله عليه)موجب تأثر و تألم خاطر شد.اينجانب با عرض تسليت به ساحت حضرت ولي عصر روحي له الفدا و مقام معظم رهبري و مراجع عظام تقليد و حوزه هاي علميه و جامعه دانشگاهي كشور از خداوند متعال خواستارم آن مرحوم را با بزرگان و نيكان دربار الهي اش محشور گرداند و درجات اعلي عليين را برايش منظور دارد و به بيت مكرم ايشان و بازماندگانش صبر و اجر جزيل عطا فرمايد.
آيت الله هاشمي رفسنجاني رئيس مجمع تشخيص مصلحت نظام نيز درگذشت آيت الله معرفت را تسليت گفت: هاشمي  رفسنجاني با صدور پيامي  فقدان اين محقق، مبلغ و مفسر بزرگ اسلام را به حوزه هاي علميه و ملت ايران تسليت گفت. در پيام هاشمي رفسنجاني آمده است: فقدان اين عالم جليل القدر و ذخيره حوزه علميه، محقق، مبلغ معارف اسلامي و مفسر علوم قرآني را به خانواده محترم، طلاب حوزه علميه، جامعه مدرسين و ملت ايران تسليت مي گويم. از درگاه خداوند متعال براي آن مرحوم علو درجات و براي بازماندگان، بويژه بيت مكرمش صبر و اجر مسئلت مي كنم.]]>
</TEXT>
</DOC>
<DOC>
<DOCID>HAM2-851102-087</DOCID>
<DOCNO>HAM2-851102-087</DOCNO>
<ORIGINALFILE>/1385/851102/news/_siasi.htm</ORIGINALFILE>
<ISSUE>دوشنبه 2 بهمن 1385 - سال چهاردهم - شماره4189 - Jan 22, 2007</ISSUE>
<DATE calender="Western">2007-01-22</DATE>
<DATE calender="Persian">1385/11/02</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[يادداشت]]>
</TITLE>
<TEXT>
<![CDATA[خاضعانه، با همه!
دريابان علي شمخاني
مروري بر صفحه اول رسانه هاي نوشتاري قطبي شده در يك روز و نه حتي در صفحات داخلي، اين سؤال را به ذهن متبادر مي سازد كه چه اخباري را روانه جامعه مي كنيم و چه انتظاري از جامعه داريم؟ براي تبيين هرچه بهتر پاسخ اين پرسش مي توان مثال هاي متعددي را در حوزه هاي مختلف خبري بررسي كرد:
* حوزه مسائل سياسي: سخنان وزير ارشاد و پاسخ هايي در موضوع تحزب و بي توفيقي احزاب.
* حوزه مسائل اقتصادي: با دست خودمان سرمايه گذاران را فراري ندهيم‎/ ميزان مصرف گاز در ايران 17 برابر ژاپن است و اروپا 2 برابر چين‎/ موجودي صندوق ذخيره ارزي‎/ تذكر بي پايان درباره گراني ها‎/ سقوط بهاي نفت ادامه دارد‎/ واگذاري سهام عدالت را متوقف كنيد‎/ صندوق ذخيره ارزي خالي شد.
* حوزه مسائل زيست محيطي: وضعيت بحراني در درياچه زريوار‎/ هر دقيقه تنفس در تهران برابر 9 نخ سيگار كشيدن است‎/ عمر تهراني ها 5 سال كوتاه تر شده است‎/ تهران، خداحافظ اكسيژن؛ زندگي در تهران ناممكن مي شود‎/ غيرمجازبودن 87 درصد صنايع تهران‎/ شبحي بر فراز تهران.
* حوزه مسائل اجتماعي: 180 نماينده مجلس در نامه اي به قوه قضائيه خواستار جلوگيري از اشاعه و گسترش مفاسد اجتماعي شدند‎/ خودكشي در همدان و قائم شهر رو به رشد است.
* حوزه مسائل مديريتي و قانوني: استيضاح وزير كشور‎/ رئيس جمهور به مجلس پاسخ مي دهد.(به دنبال گراني هاي اخير)/ دولت را هم منحل كنيد.
***
همزمان با اين تيترها، تيتر اخبار رسانه هاي خارجي هم جالب توجه است: آسوشيتدپرس: نارضايتي از احمدي نژاد افزايش يافته است‎/ يوميوري ژاپن: وضعيت بحراني اعتياد به موادمخدر در ايران‎/ 30 درصد جمعيت ايران زير خط فقر‎/ گسترش بيماري ايدز در ايران.
در چنين شرايطي كه اصالت دادن به مسائل حاشيه اي و فرعي، عدم پرداختن به مسايل اساسي، برجسته  كردن و غيرطبيعي جلوه  دادن بعضي مشكلات طبيعي و همچنين فرعي ساختن مسائل اصلي، غير واقعي جلوه  دادن مشكلات واقعي، فقدان برآورد صحيح از مشكلات، منابع و راه حل ها و متهم  ساختن يكديگر به جاي پرداختن به اصل ماجرا، مشكلات را دو چندان مي كند.
هركس با هدفي مطلبي را بيان مي كند؛ كسي گذشته را هدف قرار داده و براي اثبات تئوري ديدي من گفتم تلاش مي كند، فرد ديگري آينده را براي انتخابات آتي و سومي حزب و گروه و دسته خويش را مبناي تيتر خود قرار داده است. ما بر اساس اهداف  فوق هم حرف مي زنيم، اما متوجه نيستيم كه در حضور دشمن و رقيب و يارگيري طرفيني و مهم تر از همه مردم(كه تبادل پيام هاي طرفين را بنايي براي تصميم گيري خويش قرار مي دهند)، دل گروهي را خالي كرده و گروهي را از آينده نااميد مي سازيم كه نبايد چنين كرد.
امروز فصل گفتن از گذشته يا آينده شخصي نيست، بلكه اگر بخواهيم كل اقدامات و بيانات اخير محور قلدرمآب جهاني را در سخنان تازه وزير دفاع آمريكا جستجو كنيم، درمي يابيم كه آنها مي گويند: ما اهرم هاي زيادي براي فشار به ايران در اختيار نداريم و تا زماني كه موضعي مسلط به ايران نداشته نباشيم، نمي توانيم مذاكره كنيم.
ميدان اصلي ما مقابله با اين انديشه است كه از يك طرف نشاني از موضع مناسب ايران دارد و از طرف ديگر هسته اي از شرارت را نيز در درون خود مي پروراند؛ بيان و كلام ما نه معطوف به گذشته و نه براي آينده شخصي است، بلكه مربوط به حال و با درك اين واقعيت ميداني است. اگر كلام ما به جاي تقويت يك موضع ملي نشاني از يك علاقه فردي و حزبي در گذشته و يا آينده داشته باشد، مسلماً كلامي غيرانقلابي است. بياييد، براي ميدان امروز خطاب به كساني كه بايد تقويت روحي شوند(مردم خودمان)و كساني كه بايد مأيوس شوند(دشمنان)، از انعكاس هر آن چه غير از منفعت ملي است بپرهيزيم.
متأسفانه قطبي شدن مطبوعات در برجسته سازي اين وضعيت نيز مؤثر بوده است؛ گروهي از نشريات فقط تيترهاي حامي وضع موجود را منعكس مي كنند و گروه ديگر فقط در تقابل اين وضعيت قلم مي زنند و اين روند در تشديد اين وضعيت بي تأثير نبوده است. هر چند از اينكه چرا اين وضعيت نارسا حاكم شده، نبايد صرف نظر كرد.]]>
</TEXT>
</DOC>
<DOC>
<DOCID>HAM2-851102-088</DOCID>
<DOCNO>HAM2-851102-088</DOCNO>
<ORIGINALFILE>/1385/851102/news/_siasi.htm</ORIGINALFILE>
<ISSUE>دوشنبه 2 بهمن 1385 - سال چهاردهم - شماره4189 - Jan 22, 2007</ISSUE>
<DATE calender="Western">2007-01-22</DATE>
<DATE calender="Persian">1385/11/02</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[اخبار كوتاه]]>
</TITLE>
<TEXT>
<![CDATA[دولت: رئيس جمهوري نژاد قانون همكاري هاي هوايي ايران و سوئيس را براي اجرا ابلاغ كرد. به گزارش دبيرخانه شوراي اطلاع رساني دولت، براساس اين قانون دو كشور با اعطاي حقوقي چون پرواز بدون فرود از فراز سرزمين طرف متعاهد ديگر، توقف در سرزمين مذكور به منظورهاي غيرحمل و نقل، توقف در سرزمين مذكور به منظور سوار و پياده كردن مسافر و... اقدام خواهند نمود.
سياست خارجي: دور اول مذاكرات وزير دفاع جمهوري اسلامي ايران و وزير دفاع جمهوري بلاروس در محل سالن اجلاس بين المللي وزارت دفاع برگزار شد. در اين دور از مذاكرات سردار سرتيپ مصطفي محمد نجار، وزير دفاع كشورمان با اشاره به سياست اصولي جمهوري اسلامي ايران در خصوص گسترش همكاري همه جانبه با كشورهاي دوست و مستقل تأكيد كرد: همگرايي و تعامل دفاعي و امنيتي با كشورهاي مختلف جهان در دستور كار وزارت دفاع جمهوري اسلامي ايران قرار دارد.
مجمع تشخيص مصلحت نظام: محسن رضايي كه شنبه شب در يادواره 114 شهيد مسجد حضرت امام حسن مجتبي(ع)نازي آباد تهران سخن مي گفت با اشاره به كارشكني هاي آمريكا و همپيمانانش براي مقابله با ايران اظهار داشت: دشمنان تصميم گرفته اند دوباره عليه كشورمان بسيج شوند، فعلاً هدفشان اعمال تحريم است اما به دنبال انجام كارهاي ديگري نيز هستند. دبير مجمع تشخيص مصلحت نظام كشور هاي جهان را به سه نوع بين المللي، محلي و منطقه اي تقسيم كرد و افزود: در اين ميان كشورهايي چون ايران و هند جزو كشورها و قدرت هاي منطقه اي محسوب مي شوند و تجربه نشان داده است اگر كشتي انقلاب را درست هدايت كنيم از خيلي از مسايل به راحتي عبور خواهيم كرد و نبايد دست به ماجراجويي و كارهاي غير منطقي بزنيم و شهدا   هم اين مسير را طي كردند.]]>
</TEXT>
</DOC>
<DOC>
<DOCID>HAM2-851102-089</DOCID>
<DOCNO>HAM2-851102-089</DOCNO>
<ORIGINALFILE>/1385/851102/news/_siasi.htm</ORIGINALFILE>
<ISSUE>دوشنبه 2 بهمن 1385 - سال چهاردهم - شماره4189 - Jan 22, 2007</ISSUE>
<DATE calender="Western">2007-01-22</DATE>
<DATE calender="Persian">1385/11/02</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[پيام تسليت رهبر معظم انقلاب در پي درگذشت آيت الله معرفت]]>
</TITLE>
<TEXT>
<![CDATA[گروه سياسي- در پي درگذشت عالم قرآن پژوه آيت الله آقاي حاج شيخ محمدهادي معرفت، حضرت آيت الله خامنه اي رهبر معظم انقلاب اسلامي پيام تسليت صادر فرمودند.
متن پيام ايشان به اين شرح است:
بسم الله الرحمن الرحيم
درگذشت عالم خدمتگزار و قرآن پژوه آيت الله آقاي حاج شيخ محمدهادي معرفت رحمه الله عليه را به حوزه ي علميه و علما و فضلاي قرآني و مردم وفادار قم و به خانواده و فرزندان محترم ايشان تسليت مي گويم. اين روحاني عالي مقام خدمات ارزشمندي در زمينه ي تحقيقات و تأليفات ديني به ويژه در تفسير و علوم قرآني به جامعه ي علمي كشور عرضه داشته اند و تأليفات ايشان يادگارهايي ماندني به شمار مي آيد. ايشان همچنين در عرصه هاي مجاهدات ملت ايران در دوره هاي گوناگون حضور داشته اند و فرزندشان در دفاع مقدس به فيض شهادت رسيده است. از خداوند متعال علو درجات اين فقيد سعيد را مسألت مي كنم.
سيدعلي خامنه اي
1385‎/11‎/1]]>
</TEXT>
</DOC>
<DOC>
<DOCID>HAM2-851102-090</DOCID>
<DOCNO>HAM2-851102-090</DOCNO>
<ORIGINALFILE>/1385/851102/news/_siasi.htm</ORIGINALFILE>
<ISSUE>دوشنبه 2 بهمن 1385 - سال چهاردهم - شماره4189 - Jan 22, 2007</ISSUE>
<DATE calender="Western">2007-01-22</DATE>
<DATE calender="Persian">1385/11/02</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[رئيس جمهوري:
بودجه 86، كوچك ترين تأثيري از تحريم ها نمي پذيرد]]>
</TITLE>
<TEXT>
<![CDATA[در حاشيه
* احمدي نژاد زماني كه قيمت گوجه را 1200 تومان اعلام كرد نمايندگان با صداي بلند اعتراض كرده و قيمت واقعي را بالاتر دانستند،اما احمدي نژاد در پاسخ به آنها گفت: گوجه فرنگي را از تره بار نزديك منزل ما خريد كنيد. وي كنترل تورم را از افتخارات دولت و مجلس دانست.
* احمدي نژاد در بخشي از سخنان خود گفت: برخي از رؤساي جمهور در سفر اخير به آمريكاي جنوبي از ميزان بالاي پروازهاي من ابراز نگراني كردند و گفتند بيش از 500 ساعت پرواز در سفر 96 ساعته براي سلامتي شما خطرناك است اما من مي  گفتم جان من فداي انقلاب و اسلام و ملت ايران.
گروه سياسي محمود احمدي نژاد با اشاره به اين كه ما براي همه شرايط خود را آماده كرده ايم گفت: بودجه تقديمي به مجلس به گونه اي تنظيم شده كه كوچك ترين اثري از تحريم ها نمي پذيرد و تأثيري در سرمايه گذاري و اقتصاد نخواهد داشت.
رئيس جمهوري كه روز گذشته پس از تقديم لايحه بودجه در جمع خبرنگاران سخن مي گفت با اشاره به تأثير موضوع تحريم ها در داخل گفت: من تعجب كردم از عده اي كه در داخل مي گويند: اين جنگ است، مگر اين روزها چه شده است؟
تحريم كارآيي ندارد
محمود احمدي نژاد همچنين گفت: سلاح تحريم متعلق به 30 سال پيش است و امروز ادبياتي ازكارافتاده است كه كارآيي ندارد. وي تصريح كرد: ايران يك كشور قدرتمند و تأثيرگذار است و آنها بيشتر به ما نياز دارند تا ما به آنها. رئيس شوراي عالي امنيت ملي با اشاره به اين كه آنها نمي توانند به ما لطمه اي بزنند اين گونه اقدامات را جنگ رواني و تبليغاتي ناميد.
محبت با مردم
رئيس جمهوري در ادامه تذكرات نمايندگان را انعكاس مطالب مردم دانست و گفت: به زودي درخصوص گراني ها يك بحث مفصلي با مردم خواهم داشت و درصدد هستيم با همكاري دولت و مجلس به طور كامل ريشه هاي نوسانات قيمتي را درمان كنيم. وي همچنين بخش قابل توجهي از نوسانات قيمتي در چند ماه اخير را مصنوعي دانست.
جلسه مشترك بر سر لايحه مشترك
در ادامه احمدي نژاد از جلسه مشترك اخير خود با حداد عادل درخصوص لايحه مديريت خدمات كشوري خبر داد و گفت: مجلس و دولت به دنبال يك راهكار مناسب در اين زمينه هستند تا بتوانند حقوق و دريافتي هاي پايين را اصلاح كنند اما اين امر يك پيشگيري هايي دارد كه اگر به آن عمل نشود، اين لايحه اثر عكس خواهد داشت. به هر حال در حال نزديك شدن به راه حل ها هستيم.
سياست فعال و تأثيرگذار
محمود احمدي نژاد همچنين در بخشي از سخنان خود در صحن علني، هنگام ارائه بودجه، جهت گيري دولت در بحث بودجه به سياست خارجي را سياست فعال و تأثيرگذار عنوان كرد و گفت: نقطه اميد دشمن اين است كه صفوف به هم پيوسته ملت ايران را سست كند و لذا همه برنامه هاي خود را در همين زمينه متمركز كرده است. وي افزود: سال گذشته كه ucf اصفهان باز شد آنها ما را به حمله نظامي تهديد مي كردند. بعد آنها فكر كردند كه خط قرمزما در مسئله هسته اي اين است كه به شوراي امنيت نرويم و فكر مي كردند اگر كار به اينجا بكشد كوتاه خواهيم آمد ولي آنها بايد خوب بدانند كه خط قرمز ما خود انرژي هسته اي است. رئيس جمهوري ادامه داد: تدبير اوليه ما اين بود كه قطعنامه صادر نشود يا اين كه ديرهنگام و بي محتوا باشد و همين امر هم رخ داد و شب آخر ژانويه اين قطعنامه به صورت مرده به دنيا آمد(متولد شد)و لذا اين قطعنامه تأثيري بر اقتصاد و سياست ما نخواهد داشت.
هزينه نداده ايم
وي در ادامه با اشاره به اين كه اكثر كشورهاي هسته اي دنيا براي به دست آوردن اين امتياز به كشورهاي قدرتمند دنيا امتيازاتي را داده اند گفت: ما امروز بدون تعهد به قدرت هاي بزرگ هسته اي شده ايم و امتياز ويژه اي در اين زمينه نداده ايم.
احمدي نژاد افزود: هزينه اي كه برخي معتقدند ما در برابر هسته اي شدن داديم اين است كه آنها ريسك ما را بالا برده اند ولي آيا در برابر هسته اي شدن اين ريسك بزرگي است. مگر دولت هاي قبل ريسك را بالا نمي بردند.
دولت سرباز مجلس
وي در بخش ديگري از سخنان خود خطاب به نمايندگان گفت: ما در متن يك انقلاب بزرگ هستيم و امروز دولت و مجلس وارد عرصه هاي خطيري شده اند. رئيس جمهور رابطه دولت و مجلس را رابطه اي صميمي دانست و گفت: عده اي با جعل خبر قصد كدورت سازي و فاصله اندازي ميان دولت و مجلس را دارند. چراكه نه موفقيت دولت را مي خواهند و نه موفقيت مجلس را خواستارند. وي خطاب به نمايندگان گفت: دولت مثل سرباز خط مقدم شماست و شما نيز پشتيبان دولت هستيد و كسي نمي تواند رابطه موجود را مخدوش كند.]]>
</TEXT>
</DOC>
<DOC>
<DOCID>HAM2-851102-091</DOCID>
<DOCNO>HAM2-851102-091</DOCNO>
<ORIGINALFILE>/1385/851102/news/_siasi.htm</ORIGINALFILE>
<ISSUE>دوشنبه 2 بهمن 1385 - سال چهاردهم - شماره4189 - Jan 22, 2007</ISSUE>
<DATE calender="Western">2007-01-22</DATE>
<DATE calender="Persian">1385/11/02</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[پيام امير قطر براي رئيس جمهوري
وزيرخارجه قطر: نماينده آمريكا نيستم]]>
</TITLE>
<TEXT>
<IMAGE>/1385/851102/news/011256.jpg</IMAGE>
<![CDATA[
گروه سياسي- وزير خارجه قطر كه در تهران به سر مي برد، با اشاره به اينكه حامل پيام امير قطر براي رئيس جمهور ايران است،گفت: من مأموريتي درزمينه ابلاغ پيام آمريكا به ايران ندارم، بلكه براي مشورت با مقامات ايراني برطبق توافقات قبلي راهي ايران شده ام.
ايسنا گزارش داد شيخ حمد بن جاسم بن جبر آل ثاني در كنفرانس خبري مشترك با منوچهرمتكي وزيرخارجه كشورمان، مهمترين پيام قطر را موضوع عراق و همبستگي در منطقه براي حل اختلافات عنوان كرد. وي همچنين حضور نيروهاي بيگانه در منطقه را نياز كشورهاي منطقه دانست و خاطر نشان ساخت: متأسفانه رابطه نزديكي بين كشورهاي منطقه همانند اروپا وجود ندارد و نوعي بي اعتمادي در بين آنها حاكم است، لذا اگر به اين تفاهم دست يابيم ديگر نيازي به حضور اين نيروها نخواهيم داشت.
منوچهرمتكي نيز در اين نشست خبري تأكيد كرد: ايران،پيشرفت هر يك از كشورهاي منطقه را درحكم افزايش قدرت خود مي داند  و روابط خوب ما با كشورهاي منطقه نشان دهنده اهتمام ايران به گسترش مناسبات است.
به گزارش مهر، متكي افزود: جنجالي كه آمريكايي ها براي اجراي طرح هاي خود در عراق به راه انداخته اند، صرفاً يك ماراتن رواني است وما آمريكارا قادر به ادامه دادن برنامه هاي خود درعراق نمي دانيم.]]>
</TEXT>
</DOC>
<DOC>
<DOCID>HAM2-851102-092</DOCID>
<DOCNO>HAM2-851102-092</DOCNO>
<ORIGINALFILE>/1385/851102/news/_siasi.htm</ORIGINALFILE>
<ISSUE>دوشنبه 2 بهمن 1385 - سال چهاردهم - شماره4189 - Jan 22, 2007</ISSUE>
<DATE calender="Western">2007-01-22</DATE>
<DATE calender="Persian">1385/11/02</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[محسني اژه اي:
وزارت اطلاعات گراني مسكن را بررسي مي كند]]>
</TITLE>
<TEXT>
<![CDATA[مهر: وزير اطلاعات از بررسي گزارشهاي علل گراني مسكن در وزارت اطلاعات خبر داد.
غلامحسين محسني اژه اي وزير اطلاعات كه ديروز به همراه رئيس جمهوري جهت تقديم لايحه بودجه سال 86 در مجلس حضور داشت در جمع خبرنگاران در پاسخ به سؤالي مبني بر اين كه رئيس جمهور اعلام كرده كه شبكه هايي در ارتباط با افزايش قيمت مسكن نقش داشته اند، گفت: گزارشاتي در اين خصوص به دست ما رسيده كه ما در حال بررسي هستيم و پس از پايان بررسي ها نتايج را اعلام خواهيم كرد.
وي در پاسخ به سؤالي در خصوص عملكرد اطلاعات براي تأمين امنيت سرمايه گذاري در كشور گفت: ما به سهم خود تلاش مي كنيم ازكساني كه سرمايه گذاري مي كنند و مي خواهند تجارت اعم از صادرات و واردات داشته باشند، حمايت  كنيم.
محسني اژه اي در خصوص دستگيري يك جاسوس در مركز پژوهش هاي مجلس گفت: كساني كه به هر اتهامي دستگير مي شوند، تا زماني كه در مراحل مقدماتي بررسي قرار دارند، طبق قانون نمي توانيم اسامي آنها را اعلام كنيم، اما اگر اتهامشان ثابت شد، مي توان نام آنها را اعلام كرد، ولي كسي كه در ظن اتهام باشد و پرونده  اش به اثبات نرسيده باشد نمي توان نام او را اعلام كرد.
وي درباره اعلام اسامي مفسدان اقتصادي بر روي سايت ها با وجود افراد دانه درشت تر گفت: من نمي دانم شما چه سايتي را مي گوييد وظيفه ما نيز برخورد با سايت ها نيست.]]>
</TEXT>
</DOC>
<DOC>
<DOCID>HAM2-851102-093</DOCID>
<DOCNO>HAM2-851102-093</DOCNO>
<ORIGINALFILE>/1385/851102/news/_siasi.htm</ORIGINALFILE>
<ISSUE>دوشنبه 2 بهمن 1385 - سال چهاردهم - شماره4189 - Jan 22, 2007</ISSUE>
<DATE calender="Western">2007-01-22</DATE>
<DATE calender="Persian">1385/11/02</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[كوتاه از خانه ملت]]>
</TITLE>
<TEXT>
<![CDATA[سلب فوريت رأي نياورد
حضور احمدي نژاد و ساير وزراي كابينه براي تقديم لايحه بودجه در جلسه روز گذشته باعث شد كه مجلس در جلسه علني ديروز خود مصوبه اي نداشته باشد. در جلسه روز گذشته صرفاً درخواست تعدادي از نمايندگان فراكسيون اصولگرايان مبني بر سلب فوريت طرح تجميع انتخابات رياست جمهوري با مجلس شوراي اسلامي مطرح شد كه اين پيشنهاد به تصويب نمايندگان نرسيد.
تشكيل فراكسيون جديد اصولگرايان
پس از آنكه اصولگرايان در چند انتخابات اخير نتوانستند به طور كامل به اجماع برسند، اين امر در مجلس نيز بروز پيدا كرد و برخي از چهره هاي برجسته فراكسيون اصولگرايان اين بار در انتخابات عمومي اين فراكسيون اصلا كانديدا نشدند. به دنبال همين امر روز گذشته سعيد ابوطالب خبر داد: عده اي از نمايندگان با جدايي از فراكسيون اصولگرايان، فراكسيون جديد اصولگرايان خلاق را تشكيل دادند. حسن سبحاني، عماد افروغ و محمد خوش چهره از چهره هاي برجسته اين فراكسيون هستند كه در جلسه اخير فراكسيون اصول گرايان هم شركت نكرده بودند. هر چند كه الياس نادران در واكنش به اين خبر گفت: جلسه فراكسيون اصولگرايان با حد نصاب لازم تشكيل شده و برخي افراد كه اين بار نامزد شده اند، قصد دارند وقت بيشتري براي طرح ها و لوايح مجلس بگذارند و به هيچ وجه بحث انشعاب مطرح نيست.
هيأت رئيسه فراكسيون اصولگرايان
انتخابات هيأت رئيسه فراكسيون اصولگرايان نيز برگزار شد و محمدرضا باهنر بار ديگر به عنوان رئيس اين فراكسيون انتخاب شد. محمدرضا فاكر، علاءالدين بروجردي به عنوان نواب رئيس و سيداحمد رسولي  نژاد به عنوان كارپرداز و سيدمحمدرضا ميرتاج الدين، حسين نجابت و احمد بزرگيان به عنوان منشي انتخاب شدند.]]>
</TEXT>
</DOC>
<DOC>
<DOCID>HAM2-851102-094</DOCID>
<DOCNO>HAM2-851102-094</DOCNO>
<ORIGINALFILE>/1385/851102/news/_theatre.htm</ORIGINALFILE>
<ISSUE>دوشنبه 2 بهمن 1385 - سال چهاردهم - شماره4189 - Jan 22, 2007</ISSUE>
<DATE calender="Western">2007-01-22</DATE>
<DATE calender="Persian">1385/11/02</DATE>
<CAT xml:lang="fa">ادب و هنر.هنر.تئاتر</CAT>
<CAT xml:lang="en">Literature and Art.Art.Theater</CAT>
<TITLE>
<![CDATA[فقط يخبندان مقصر نيست
روزگار ناگوار زريوار
اسدالله افلاكي]]>
</TITLE>
<TEXT>
<IMAGE>/1385/851102/news/011202.jpg</IMAGE>
<![CDATA[
در پي سرما و يخبندان شديد در كردستان، اداره حفاظت محيط زيست اين استان، طي اطلاعيه اي از علاقه مندان محيط زيست براي جلوگيري از تلف شدن و شكار حيوانات و پرندگان توسط افراد ناآگاه و فرصت طلب، استمداد كرد. در اين اطلاعيه كه هفته گذشته صادر شد، آمده است كه به علت پوشيده شدن حاشيه تالاب زريوار از برف و يخ، تغذيه پرندگان مهاجر و بومي و ساير حيوانات با مشكل مواجه شده تا آنجا كه حيات پرندگان و حيوانات تالاب در معرض خطر قرار گرفته است.
اما آنچه اين تالاب را تهديد مي كند، تنها سرما و يخبندان نيست، بلكه رفتار و عوامل ناخواسته اي است كه به علت سياستگذاري هاي غلط به اين تالاب وارد مي شود و باعث به هم زدن تعادل شرايط محيطي آن مي شود.
دكتر برهان رياضي، عضو هيأت علمي دانشگاه در اين باره به همشهري گفت: ما از پروسه هاي طبيعي نبايد بترسيم، يخ زدن زريوار هم يك پروسه طبيعي است؛ چرا كه درياچه زريوار در واقع محصول فعل و انفعالات و فرايندهاي طبيعي طي يك تاريخ چند صد هزار ساله است و از اين رو، قابل تصور است كه يخبندان هاي شديدتري از يخبندان فعلي را هم پشت سر گذاشته باشد. با اين همه، اين درياچه تا به امروز باقي مانده است؛ چرا كه يك محيط تا به وضعيت امروزي برسد، مراحل متعددي را پشت سر مي گذارد و به عبارت ديگر، محصول توالي اكولوژيكي است و بر اين اساس، طبيعت با شرايط طبيعي خودش آبديده مي شود. بنابراين چيزي كه بايد نگران آن بود، تخريب ناشي از فعاليت و كارهاي بي رويه انساني است.
وي مي افزايد: طبيعت با همه مواردي كه ناملايمات طبيعي ناميده مي شود، سازگاري طبيعي پيدا مي كند، ولي چيزي كه با آن ناسازگار است، رفتار و عوامل ناخواسته اي است كه از سوي انسانها به آن تحميل مي شود. براي نمونه، آنچه تالاب زريوار را تهديد مي كند از يك سو، پساب ها و فاضلاب هايي است كه به اين تالاب مي ريزد و از سوي ديگر، گشت زني هاي قايق هاي موتوري و زباله هاي متعددي است كه بازديدكنندگان در اين درياچه  رها مي كنند؛ اين عوامل بر روي هم تعادل مجموعه اكوسيستم زريوار را به هم زده و از همين روست كه شمار پرندگان مهاجر در اين منطقه كاهش يافته و اين پرندگان كمتر مشاهده مي شوند.
اين مدرس محيط زيست مي گويد: عمده ترين مشكلي كه تقريباً از 20 سال پيش اين اكوسيستم را در معرض نابودي قرار داده، ريختن ماهي هاي غيربومي در اين درياچه بوده است. اين كار كه سابقه آن به پيش از انقلاب باز مي گردد، بعد از انقلاب شدت گرفت. اين اقدام در حال حاضر سبب شده ماهي هاي اين درياچه مبتلا به انگل هاي متعددي شوند.
با اين همه همچنان ماهي هاي گوناگون به منظور صيد و بهره برداري در اين درياچه  رها مي شوند و اين روند ادامه دارد.
از سوي ديگر، در اواخر فصل تابستان بوي تعفني در اراضي حاشيه اين درياچه استشمام مي شود كه اين بوي ناخوشايند ناشي از تعفن گياهاني است كه عمق كاني دارند و به دليل آلودگي هاي فراوان درياچه متعفن شده اند.
وي در پاسخ به اين پرسش كه آيا يخ بستن سطح درياچه مشكلي براي آبزيان آن ايجاد مي كند گفت: آبزيان در لايه زيرين به صورت خفيف زندگي مي كنند و خطري متوجه آنها نيست و وقتي شرايط مساعد شود به حيات خود ادامه خواهند داد؛ چرا كه در اين درياچه مقدار زيادي گياه و مواد آلي وجود دارد كه فرايند پوسيدن در آن صورت مي گيرد و از آنجايي كه اينها در بستر قرار دارند، اين فرايند بي هوازي حرارت ايجاد مي كند. بر اين اساس، قابل تصور است كه آب با دماي 4 درجه يا كمتر در پايين وجود داشته باشد.
رياضي با تاكيد بر اين نكته كه پديده هاي طبيعي نظير يخبندان و سرما، تهديد جدي براي تالاب و ديگر اكوسيستم ها تلقي نمي شود، گفت: فاضلاب مريوان سالهاست به اين درياچه مي ريزد، اما براي آن چاره انديشي نمي شود.
گردشگري بي رويه
بلاي ديگري كه به شدت مجموعه اكوسيستم زريوار را در معرض خطر جدي قرار داده، گردشگري بدون رعايت اصول و استانداردهاي جهاني است.
وي مي گويد: با توجه به قابليت هاي متعدد كشورمان، توسعه گردشگري و رونق صنعت توريسم، امري ضروري است كه مي تواند پيامدهاي مطلوبي اعم از اشتغالزايي و درآمدزايي داشته باشد، اما متاسفانه در كشور ما بي توجهي به اصول و ضوابط گردشگري سبب شده در هر كجا كه پاي انسان به عنوان گردشگر به طبيعت باز شده، شاهد تخريب طبيعيت باشيم و اين كار خوب تبديل به يك كار منفي شود.
نمونه بارز آن همين تالاب زريوار است كه گردشگران آن را در وضعيت بحراني قرار داده اند، در اين منطقه فاضلاب رستورانها و ديگر مكانهايي كه براي تفرج و پذيرايي ساخته شده، به درياچه مي ريزد؛ بي آن كه در اين زمينه كنترلي وجود داشته باشد. گردشگران نيز از ريختن زباله به داخل درياچه دريغ نمي كنند. البته وقتي فاضلاب شهر به اين درياچه مي ريزد و مسئولان براي آن چاره اي نمي انديشند، نبايد وضعيتي بهتر از اين را انتظار داشته باشيم.
اين استاد دانشگاه مي گويد: بايد با پرهيز از شعار دادن، حساسيت مجموعه انسانها را نسبت به محيط زيست برانگيخت و ضرورت حفظ طبيعت را به آنان نشان داد. افزون بر اين مسئولان با سياستگذاري بنيادي و اصولي زمينه صيانت از محيط زيست را ايجاد كنند، در غير اين صورت محيط پايدار نخواهد ماند و نسل آينده، ما را به تخريب و نابودي اين محيط باارزش متهم خواهد كرد.
چشم انداز
درياچه زريوار در 2 كيلومتري شمال غربي مريوان به دليل نيزارهاي اطراف و انواع گياهان آبزي و حاشيه اي، زيستگاه مناسبي براي انواع جانداران از جمله ماهيان، پرندگان و پستانداران است. متاسفانه با اجراي طرح توسعه خدمات گردشگري از سال 1380، تخريب زريوار آغاز شد چراكه گردشگري در اين منطقه نيز مانند ساير نقاط بدون رعايت و ضوابط علمي رايج شد و از همين روست كه امروز، شمار پرندگان مهاجر به اين درياچه كاهش يافته و از شمار گونه هاي حيات وحش در اين منطقه كاسته شده است.افزون بر مشكلات ناشي از گردشگري، فاضلاب شهر مريوان، مجموعه اكوسيستم زريوار را در آستانه نابودي كامل قرار داده است.]]>
</TEXT>
</DOC>
<DOC>
<DOCID>HAM2-851102-095</DOCID>
<DOCNO>HAM2-851102-095</DOCNO>
<ORIGINALFILE>/1385/851102/news/_theatre.htm</ORIGINALFILE>
<ISSUE>دوشنبه 2 بهمن 1385 - سال چهاردهم - شماره4189 - Jan 22, 2007</ISSUE>
<DATE calender="Western">2007-01-22</DATE>
<DATE calender="Persian">1385/11/02</DATE>
<CAT xml:lang="fa">ادب و هنر.هنر.تئاتر</CAT>
<CAT xml:lang="en">Literature and Art.Art.Theater</CAT>
<TITLE>
<![CDATA[صندوق ملي محيط زيستامسال هم راه اندازي نمي شود]]>
</TITLE>
<TEXT>
<IMAGE>/1385/851102/news/011217.jpg</IMAGE>
<![CDATA[
فارس: معاون توسعه مديريت سازمان حفاظت محيط زيست گفت: صندوق ملي محيط زيست امسال هم به علت عدم تخصيص بودجه راه اندازي نمي شود.معاون توسعه مديريت و امور مجلس سازمان حفاظت محيط زيست درباره زمان آغاز به كار اين صندوق اظهار داشت: در حال حاضر راه اندازي اين صندوق تنها معطل تأمين سرمايه اوليه است. دولت مي تواند با رعايت اصول 72 و 85 قانون اساسي جمهوري اسلامي ايران براي تقليل آلاينده هاي محيط زيست، صندوق ملي محيط زيست را وابسته به سازمان حفاظت محيط زيست تشكيل دهد كه منابع مورد نياز صندوق از طريق كمك هاي بخش غيردولتي، داخلي و خارجي تأمين مي شود و جريمه هاي زيست محيطي واحدهاي آلاينده نيز با تشكيل اين صندوق وارد آن مي شود.]]>
</TEXT>
</DOC>
<DOC>
<DOCID>HAM2-851102-096</DOCID>
<DOCNO>HAM2-851102-096</DOCNO>
<ORIGINALFILE>/1385/851102/news/_theatre.htm</ORIGINALFILE>
<ISSUE>دوشنبه 2 بهمن 1385 - سال چهاردهم - شماره4189 - Jan 22, 2007</ISSUE>
<DATE calender="Western">2007-01-22</DATE>
<DATE calender="Persian">1385/11/02</DATE>
<CAT xml:lang="fa">ادب و هنر.هنر.تئاتر</CAT>
<CAT xml:lang="en">Literature and Art.Art.Theater</CAT>
<TITLE>
<![CDATA[نجات 8 دلفين سرگردان]]>
</TITLE>
<TEXT>
<IMAGE>/1385/851102/news/011205.jpg</IMAGE>
<![CDATA[
ايسنا: مأموران نجات حيوانات 8 دلفين سرگردان را كه به نواحي كم عمق آبهاي لانگ آيلند در نيويورك آمده بودند، به نواحي عميق تر باز گرداندند.
بر اساس اين گزارش، حدود يك هفته پيش تعدادي از دلفين ها در نواحي كم عمق خليج كوچك لانگ آيلند در نيويورك آمده و سرگردان بودند. چاك بومن رئيس مؤسسه تحقيقات و حفاظت دريايي ريورهد كه در عمليات نجات دلفين ها شركت داشته اظهار داشت كه هفته گذشته حدود 20 دلفين در آبهاي خليج كوچك كريك نورس وست در شرق همپتون واقع در نيويورك سرگردان بودند.
حدود 80 مأمور نجات و 10 زيست شناس در عمليات بازگرداندن دلفين ها به اقيانوس اطلس شركت داشتند و پس از يك روز تلاش آنها حدود 8 دلفين را به نواحي عميق تر خليج بردند و حدود 4 دلفين هنوز در نواحي كم عمق باقي مانده اند و 6 دلفين هم تاكنون تلف شده اند.]]>
</TEXT>
</DOC>
<DOC>
<DOCID>HAM2-851102-097</DOCID>
<DOCNO>HAM2-851102-097</DOCNO>
<ORIGINALFILE>/1385/851102/news/_theatre.htm</ORIGINALFILE>
<ISSUE>دوشنبه 2 بهمن 1385 - سال چهاردهم - شماره4189 - Jan 22, 2007</ISSUE>
<DATE calender="Western">2007-01-22</DATE>
<DATE calender="Persian">1385/11/02</DATE>
<CAT xml:lang="fa">ادب و هنر.هنر.تئاتر</CAT>
<CAT xml:lang="en">Literature and Art.Art.Theater</CAT>
<TITLE>
<![CDATA[نگاه دوم
بزرگترين مشكل گردشگري مديريت است]]>
</TITLE>
<TEXT>
<![CDATA[گروه شهري- دكتر شفيع زاده عضو هيأت علمي دانشگاه علامه، معتقد است سازمان ميراث فرهنگي و گردشگري معضلات بزرگ مديريتي در حوزه گردشگري دارد. اين عضو هيات علمي دانشگاه علامه، ناكارآمدي در حوزه گردشگري را به دليل عدم توجه به برنامه هايي دانست كه ظرف 45 سال انجام شده است.به گزارش ميراث خبر، دكتر شفيع زاده با بيان اين مطلب گفت: مشكل سازمان ميراث فرهنگي و گردشگري مشكل ايده نيست؛ مسايل مديريتي است. ما با مشكلات و معضلات بزرگ مديريتي در اين حوزه مواجه هستيم. زماني كه به عصر جديد جهانگردي و رقابت و كيفيت فكر مي كنيم، نياز بيشتري به سازمان هاي قدرتمند داريم. سازمان هاي قرن 21 بايد بتوانند با شرايط قرن 21 به مسئوليت هاي خود بپردازند.
شفيع زاده گفت: آيا سازمان ميراث فرهنگي براي تحقق اهداف برنامه چهارساله و سند چشم انداز، براي ايفاي نقش در عرصه بين المللي مهيا شده است؟ آيا اين سازمان برداشت درستي از تحولات جهاني در عرصه گردشگري دارد؟ آيا اين سازمان، در عرصه هاي رقابتي كشورهاي پيرامون مانند تركيه، امارات و حتي بحرين و قطر را در نظر گرفته است؟ آيا اين سازمان در مسير ايجاد جريان هاي جديد جهانگردي تلاش كرده است؟
او گفت: ايران نه تنها در خاورميانه، بلكه در ميان ديگر كشورهاي آسيايي نيز از وضع مطلوبي برخوردار نيست. 100 پرواز در هفته از ايران به امارات براي شترسواري و صحرانوردي چه چيز را ثابت مي كند؟ اين كه دهكده هاي كور تركيه را ايراني ها آباد مي كنند چه چيز را ثابت مي كند؟ او افزود: در سال 74، 700 هزار گردشگر به ايران آمده اند. پيش بيني سازمان ميراث براي سال 84، يك ميليون و 300 هزار نفر بوده است اما بر اساس آخرين آمارها و دقيق ترين اطلاعات موجود، در سال 84 بيش از 10 هزار نفر وارد ايران نشده اند! وقتي در حوزه آمار و اطلاعات، خانه از پاي بست ويران است، سازمان ميراث فرهنگي به چه چيز بايد ببالد؟ به آمار و اطلاعات دقيق؟ به فرصت ها؟ به سيستم نظارتي دقيق؟ به ايجاد تحول و دگرگوني در درون خودش؟ سازمان ابتدا بايد به خودش نگاه كند. چه قدر كارشناس در اختيار دارد؟ چه طور مي تواند همگرايي عمومي را فراهم كند؟
شفيع زاده در ادامه گفت:   اين پژوهشكده است كه بايد خوراك اصلي را به سازمان بدهد. كجايند شوراهاي علمي و هسته هاي كارشناسي كه مشاوره بدهند؟ سازمان ميراث فرهنگي و گردشگري به تنهايي نمي تواند از اين فضاي بين المللي بيرون بيايد. نياز به همگرايي و پيوند هست. ما نياز به فضاسازي سياسي داريم. آيا ديپلماسي كشور ما در خدمت توسعه گردشگري است؟]]>
</TEXT>
</DOC>
<DOC>
<DOCID>HAM2-851102-098</DOCID>
<DOCNO>HAM2-851102-098</DOCNO>
<ORIGINALFILE>/1385/851102/world/_artw.htm</ORIGINALFILE>
<ISSUE>دوشنبه 2 بهمن 1385</ISSUE>
<DATE calender="Western">2007-01-22</DATE>
<DATE calender="Persian">1385/11/02</DATE>
<CAT xml:lang="fa">ادب و هنر.هنر</CAT>
<CAT xml:lang="en">Literature and Art.Art</CAT>
<TITLE>
<![CDATA[به بهانه برپايي نمايشگاه هنر جوان در موزه هنرهاي معاصر تهران
نويد تغيير در نگرش هنري]]>
</TITLE>
<TEXT>
<IMAGE>/1385/851102/world/009309.jpg</IMAGE>
<![CDATA[
پريس تنظيفي
موزه هنرهاي معاصر تهران اين روزها درگير قيل و قالي است كه بوي متفاوتي دارد. اين موزه در طول سال هاي اخير همواره محلي براي ترك تازي هنرمندان نام آور اين بوم بوده است .
واژه هنرمندان نام آور، خود معناي خود را تفسير مي كند. نام آوران، هنرمنداني اند كه گرد ساليان شهرت را برايشان به ارمغان آورده است. اين هنرمندان در نتيجه صبوري و پايداري خود به مزدي دست يافته اند كه طعم شيريني دارد. آنان اكنون مالكان عرصه هاي مهم هنري اند و آثارشان موزه هاي كشور را جولانگاه خود دارد.
موزه هنرهاي معاصر نيز يكي از اين جولانكده هاست و نمايشگاه هايي كه تا كنون در آن برپا شده است همگي نشان از همين هنرمندان داشته است.
اين موزه كه عنوان معاصر را نيز يدك كش خود دارد، در خلال سال هاي گذشته با عرضه آثار نام آوران عرصه هنرهاي تجسمي كه گرد كهولت بر رخسارشان درخشان است، نمايشگاه هايي برگزار كرده است كه از پيش نتيجه آن آشكار بوده است. هنرمندان سالخورده در عرصه هنرهاي معاصر نقش چنداني ندارند، آثار آنان رنگ گذشته بر خود دارد و كاهل تر از آن هستند كه به تغيير رنگ خود بپردازند. نوآوري عرصه تاخت و تاز جوانان است و اين جبر طبيعت است و حتي با دود از كنده بر آمده نيز نمي توان در برابر آن ايستاد زيرا كه اين عرصه آتش گداخته لازم دارد. هنر جوان اگرچه ممكن است خام دست و سردرگم نمايان شود اما در عوض شاداب و آينده نگر است.
هنرمند جوان چشم در آينده دارد و آثارش نويد تغيير و دگرديسي نگرش هنري را با خود ارمغان مي آورد.
در برابر او هنرمند كاهل و پير، رو در گذشته دارد و با آثارش در برابر آينده قد علم كرده، تلاش مي كند در گذشته ادامه حيات دهد.
موزه هنرهاي معاصر كه به حرمت نام خود، محلي براي عرضه دستاوردهاي معاصر هنري كشور است، اين بار در اقدامي متفاوت نمايشگاهي از آثار هنرمندان جوان كشور با عنوان
نمايشگاه هنر جوان، سومين جشنواره هنرهاي تجسمي جوانان برگزار كرده است و به اين ترتيب مجموعه اي از آثار هنري جوانان كشور در عرصه هاي نقاشي، كاريكاتور، تصويرسازي و پوستر را در برابر ديد علاقه مندان قرار داده است.
كاريكاتور، تصويرسازي و پوستر بنا به ويژگي هاي ذاتي خود همواره محلي براي عرض اندام توانايي هاي هنرمندان جوان بوده اند و آثار هنرمندان جوان در اين عرصه ها محل مداقه هنردوستان بوده است. اما در اين ميان هنر نقاشي از وضعي دگرگون برخوردار است؛ زيرا كه اين هنر از موقعيتي پايه اي و خطير برخوردار است و نقشي را ايفا مي كند كه در علوم فني، رياضيات نسبت به رشته هاي مختلف مهندسي برعهده دارد.
نقاشي، حكم هنر مادر هنرهايي مانند كاريكاتور، تصوير سازي و گرافيك را دارد و اين هنرها از دستاوردهاي هنري هنرمندان نقاش ارتزاق مي كنند.
به اين ترتيب عرصه هنر نقاشي زير نظر چشمان تيزبين و دقيق مورد موشكافي قرار مي گيرد و همواره در اين ميان تغييرات به دقت و وسواس زياد مورد بررسي قرار مي گيرد.
مديران، تاريخ نويسان و هنرمندان پا به سن گذاشته و شهير شده، در عرصه هنرهاي تجسمي اغلب اجازه نمي دهند كه چشم ها به سوي هنر جوان برگردد و هنر جوان را سست و بي عنصر قلمداد مي كنند! صحت و سقم اين ادعا تنها در صورتي كه نمايش جامعي از هنر جوان برپا شود مي تواند مورد بررسي قرار گيرد و برپايي نمايشگاه هنر جوان اين نعمت را به هنر كشور ارزاني داشته است . مديريت مركز هنرهاي تجسمي با تصميم گيري براي برپايي اين نمايشگاه خطري بزرگ را به جان خريده است ، زيرا در صورتي كه مجموعه به نمايش درآمده از كيفيت مطلوبي برخوردار نمي بود، متهم به اسراف بودجه براي برپايي نمايشگاه هاي بي كيفيت مي شد اما آنچه در اين نمايشگاه عرضه شده است، حكايت گر توانمندي و كيفيت بالاي هنري است . هنرمندان جواني كه در اين نمايشگاه آثارشان ارايه شده است، توانسته اند به خوبي نشان دهند كه از عهده وظيفه اي كه بر دوششان بوده برآمده اند و آثاري با كيفيت بالاي هنري خلق مي كنند.اين هنرمندان راه خود را از هنرمندان نسل پيشين و استادنشان جدا كرده اند و مروج رويكرد متفاوتي در عرصه هنرهاي تجسمي كشورند.
هنرمندان نسل پيشين هنرهاي تجسمي كشور كه آثارشان در نمايشگاه هاي پيشين موزه هنرهاي معاصر تهران به نمايش گذاشته مي شد، رويكردي افراطي به هنر آبستره داشتند. هنر آبستره گونه اي از هنر نقاشي است كه تلاش مي كند نقاشي را از قيد بازنمايي طبيعت خلاص كند و آن را به نمايش عناصر پايه تصوير مانند بافت، رنگ و خط محدود كند.
اين گرايش از ابتداي دهه 50 شمسي تا دهه جاري گرايش مسلط هنر رسمي كشور بوده است. در مقابل هنرمندان جوان كشور به هنر فيگوراتيو روي آورده اند و تلاش مي كنند تا حرف خود را با اين هنر بيان كنند. هنر فيگوراتيو گونه اي از هنر نقاشي است كه از بازنمايي طبيعت پرهيز نمي كند و هنرمند اثر خود را با استفاده از شكل هاي شناخته شده و تركيبات ناشناس آن خلق مي كند.
تفاوت هنر فيگوراتيو با هنر آبستره در توانايي بيان و انتقال صريح متن نهفته است. به عبارت ديگر در هنر فيگوراتيو هنرمند بيش از هنر آبستره اميدوار است تا مخاطب دركي نزديك به انديشه او از اثر داشته باشد. هنر آبستره در مجموع هنر اجتناب از تكلم است و هنرمند را به سمت دوري از بيان موضوع سوق مي دهد.
اين انتخاب هنرمندان جوان كشور كه برآيند نمايشگاهشان آشكارش مي كند، نشان مي دهد كه نسلي از هنرمندان در كشور متولد شده اند كه خواستار ايجاد ارتباط دوسويه با مخاطب اند و احساس مي كنند حرف هايي براي بازگويي دارند.
اين هنرمندان برخلاف نسل بي واسطه قبل از خود كه با اصرار بر هنر آبستره توانايي تكلم را از خود دريغ مي كرد به صراحت از انديشه هاي خود حرف مي زنند و با آثارشان علايق خود را باز گو مي كنند. با نگاهي به نمايشگاه هنر جوان مشخص مي شود كه گستره وسيعي از انواع موضوعات مورد نظر اين هنرمندان است و آنان از اسطوره شناسي جهاني گرفته تا مسايل اجتماعي روز خود را دستمايه آثار هنري قرار داده اند . به اين ترتيب به نظر مي رسد كه در آينده نزديك بايد جدول نام هاي آشناي ذهنمان در زمينه برترين هاي هنرهاي تجسمي را تغيير دهيم.
نسلي از هنرمندان اكنون زاده شده اند كه با اصرار بر صراحت لهجه و نياز به تكلم خود را به ما معرفي مي كنند و قدرت و صلابت كلامشان به گونه اي است كه شكي باقي نمي گذارد.
اين هنرمندان جوان آينده هنر اين كشورند و با برپايي نمايشگاه هايي از اين دست مي توان اميدوار بود، منتقدان ستاره هايي را براي آينده هنر كشور كشف خواهند كرد. اين ستاره ها، جهت
دهه آينده هنر اين كشور را رقم مي زنند و گويا از اكنون نويد يك دهه پربار از آثار فيگوراتيو را زمزمه مي كنند.
به نظر مي رسد در عصر ارتباطات نسل جوان هنرمندان كشور كه با بازي هاي ويدئويي بزرگ شده اند و با اينترنت و اتاق هاي گفت وگو(chat room )به زندگي خو گرفته اند بيش از پيش نيازمند صحبت كردن هستند و به اين ترتيب دست به انتخاب هنري خود زده اند. اين هنرمندان با اينترنت از نمايشگاه هاي هنري سراسر دنيا بازديد مي كنند و با چت روم نظرات خود را با يكديگر رد و بدل مي كنند و به اين ترتيب در جريان آخرين تحولات هنر جهان هستند.
آنان مطلع تر از هنرمندان پيشين اند، اما آيا از دانايي و خرد متفاوتي نيز برخوردارند؟]]>
</TEXT>
</DOC>
<DOC>
<DOCID>HAM2-851102-099</DOCID>
<DOCNO>HAM2-851102-099</DOCNO>
<ORIGINALFILE>/1385/851102/world/_artw.htm</ORIGINALFILE>
<ISSUE>دوشنبه 2 بهمن 1385</ISSUE>
<DATE calender="Western">2007-01-22</DATE>
<DATE calender="Persian">1385/11/02</DATE>
<CAT xml:lang="fa">ادب و هنر.هنر</CAT>
<CAT xml:lang="en">Literature and Art.Art</CAT>
<TITLE>
<![CDATA[ديدگاه
فرصت را از دست ندهيم]]>
</TITLE>
<TEXT>
<IMAGE>/1385/851102/world/009306.jpg</IMAGE>
<![CDATA[
سهيلا نياكان
دوسالانه ونيز تنها يك نمايشگاه روباز در سطح بين المللي نيست كه چند هنرمند مدرن با معدود آثار تجسمي خود چند روزي را آنجا سپري كنند و با افتخاري كاذب و اعتباري غيررسمي به كشور خود بازگردند، بلكه فضايي است فرهنگي كه در آن ملل مختلف با زبان هنري با يكديگر ارتباط برقرار مي كنند. بنابراين حضور در چنين فضاي مهم فرهنگيهنري بيشتر از آنكه براي هنرمندان ما يك نياز كاري به حساب آيد، براي مسئولان، مديران و حتي مردم يك فرصت براي نمايش فرهنگ پوياي ايراني است. هنرمندان ايراني در سال 1382 و در پنجاهمين دوره برگزاري بي ينال،  اولين حضور خود را پس از انقلاب تجربه كردند.
بهروز دارش، حسين خسروجردي و  احمد نادعليان از حوزه هنرهاي تجسمي،  چشم هنرمندان، كارشناسان و منتقدان خارجي را به هنر مدرن ايراني معطوف كردند. كساني كه به جريان فرهنگي بعد از انقلاب خرده مي گرفتند كه هنر ايراني در محدوده كشور جا خوش كرده و بازار جهاني ندارد وقتي كه ازدحام علاقه مندان را در غرفه ايران ديدند، ابطال ادعاي خود را به عينه مشاهده كردند. دستاوردهاي مثبت حضور در دو سالانه ونيز باعث شد كه اين بار با برنامه ريزي دقيق تر مديران وقت حضور تازه و بديعي را در پنجاه ويكمين دوره بي ينال ونيز طراحي كنند.
در سال1383 دو هنرمند زن ايراني ماندانا مقدم و بيتا فياضي نشان دادند كه هنر مدرن و تجسمي در ايران حد و مرزي نمي شناسد و در همه قشر و گروه ايراني جايگاه ويژه اي كسب كرده است.
نقدهايي كه در مطبوعات ونيز در دوره برپايي نمايشگاه آثار اين دو هنرمند درج شد، گواه تداوم حضور هنري ايران در ونيز بود البته پيش از اين نيز در چهل ونهمين دوره بي ينال ونيز اثري از عباس كيارستمي شامل يك ويدئو اينستاليشن به نمايش درآمده بود.
اما در كمتر از پنج ماهي كه به برپايي نمايشگاه مانده تنها يك ماه فرصت براي اعلام اسامي آثار و هنرمندان ايراني در ونيز باقي مانده و هنوز هيچ برنامه اي از طرف مديران مسئول اعلام نشده است. دستاورد چهارساله ايران در دو سالانه ونيز حاصل 30سال رايزني و برنامه ريزي مسئولان در همه شئون و نهادهاي فرهنگي كشور است. ونيز، محل تلاقي سياست هاي صلح طلبانه وزارت خارجه، برنامه هاي فرهنگي وزارت ارشاد و محل ارائه كارنامه هنري معاونت هنري و موزه هنرهاي معاصر تهران است.
از طرفي دستاورد هنري امري مقطعي و بدون پشتوانه مردمي نيست. اگر شور و شوق هنرمندان و علاقه مندان نسبت به حضور آثار هنري در ونيز اهميت داده نشود و اين خبر همچون ديگر خبرهاي هنري به دست فراموشي سپرده شود، در كوتاه مدت حساسيت مردمي و رسانه هاي گروهي به امر حضور جهاني هنرهاي تجسمي تقليل يافته و نياز فرهنگي آن از بين مي رود. از اين رو اغراق نيست اگر عنوان شود كه عدم حضور ايران در پنجاه و دومين بي ينال ونيز لطمه جبران ناپذيري به ساختار هنري كشور وارد مي كند به گونه اي كه پيش بيني مي شود حداقل 10سال(پنج دوره)نياز است تا اين انقطاع جبران شود، وقتي كشورهاي همسايه همچون تركيه و امارات عربي در تلاش براي معرفي هرچه گسترده تر كشور خود به عنوان مركز فرهنگيهنري منطقه هستند آيا مي توان بي تفاوت بود و در بعد خبري و جهاني حضور در ونيز دچار ترديد گرديد؟
به روشني مي توان حدس زد كه كشورهاي عربي با صرف هزينه هاي هنگفت آثاري بي ارزش اما پرطمطراق را از حوزه خليج فارس با عنوان اثري از دنياي عرب به نمايش خواهند گذاشت. پرواضح است كه ديگر كشورهاي عربي همچون سوريه و لبنان با نمايش آثار خوشنويسي خود سند گرانبهاي فرهنگ ايراني يعني خط آن را در اذهان جهاني به عنوان خط عربي! جا بزنند. قابل پيش بيني است كه از تحول مينياتور ايراني در آثار چين و پاكستان به عنوان يك سبك جديد نقاشي غيرايراني ياد شود.
به سادگي مي توان تصور كرد كه دانايي گروهي هنرمندان معاصر ما كه با سختكوشي در عرصه هنرهاي مدرن مانند ويدئو آرت، اينستاليشن و كانسپچوال به دست آمده امري اتفاقي و فردي قلمداد شود و ايران كشوري با هنر پويا و متداوم در عرصه حضور جهاني مطرح نشود، بلكه چند نام ايراني كه در اروپا و آمريكا گالري هاي شخصي دارند به عنوان هنرمندي بدون سرزمين مادري اجازه ورود به ونيز پيدا كنند.
بياييد به دور از هرگونه سوء تفاهم و كژانديشي، با همدلي و آينده نگري و براي زدودن چهره غير واقعي كه از ايران و ايرانيان و بخصوص هنر ايراني در جهان ايجاد شده برنامه اي مشخص و مدون براي حضورهاي جهاني هنرمندان ايراني و آثارشان طراحي و اجرا شود تا در آخرين فرصت هاي باقيمانده تصميم هاي عجولانه نگيريم و يا حسرت فرصت هاي از دست رفته را نخوريم. اگر دير شده اما مهلت به پايان نرسيده، به ونيز بگوييد منتظر بماند چرا كه هنر ايراني گوهر يگانه نگين شماست. البته آنها تا وقتي منتظر مي مانند كه ما قصد رفتن داشته باشيم وگرنه در جهان پرشتاب امروزي هيچ كارواني منتظر مسافران خواب مانده نمي شود. از خواب بيدار شده ايم اما خواب آلود تصميم نگيريم. با سرعت و دقت دو سالانه ونيز را هدف قرار دهيم و چشم جهانيان را به هنر مدرن ايرانيان روشن كنيم.]]>
</TEXT>
</DOC>
<DOC>
<DOCID>HAM2-851102-100</DOCID>
<DOCNO>HAM2-851102-100</DOCNO>
<ORIGINALFILE>/1385/851102/world/_asib.htm</ORIGINALFILE>
<ISSUE>دوشنبه 2 بهمن 1385</ISSUE>
<DATE calender="Western">2007-01-22</DATE>
<DATE calender="Persian">1385/11/02</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[به بهانه اعلام برنامه راهبردي دولت براي مهار ايدز
جوانان در كانون خطر ايدز]]>
</TITLE>
<TEXT>
<IMAGE>/1385/851102/world/009291.jpg</IMAGE>
<![CDATA[
عكس : گلناز بهشتي
مريم غفاري
جوانان امروز وارث بيماري مرگباري هستند كه خود، دوستان، برادران و خواهران، والدين، آموزگاران و حتي الگوها شان را به كام مرگ مي كشاند. هر روز، قريب به 6000جوان 15تا 24سال در جهان به عفونت hiv آلوده مي شوند. اين در حالي است كه تنها تعداد اندكي از آنها از آلوده بودن خود به اين ويروس آگاه هستند.
عليرغم گذشت بيش از دو دهه از شيوع اين بيماري، گروهي عظيمي از جوانان درباره مسائل جنسي و عفونت هاي منتقله از طريق تماس جنسي، همچنان بي اطلاع هستند. با اين كه اكثريت آنان درباره بيماري ايدز چيزهايي شنيده اند، بسياري از ايشان نمي دانند اين بيماري چگونه شيوع مي يابد و هرگز باور ندارند كه خودشان هم در معرض خطر هستند. آن عده از جوانان نيز كه درباره اين عفونت چيزهايي مي دانند، به دليل عدم مهارت، نبود حمايت و فقدان امكانات لازم براي اعمال رفتارهاي صحيح، اكثرا از خود در مقابل آن مراقبت نمي كنند، لذا بايد به جوانان آسيب پذير و نيز جواناني كه در معرض سطح بالايي از خطر قرار دارند توجهي خاص مبذول شود و اگر قرار است برنامه هاي مراقبت و پيشگيري از ايدز موثر باشد، جوانان بايد الزاما در طرح و اجراي اين برنامه ها شركت داشته باشند. در همين راستا، دومين برنامه راهبردي دولت براي مهار ايدز پس از 2سال وقفه براي تصويب به هيات دولت رفت تا با قيد فوريت بررسي شود.
يكي از تفاوت هاي برنامه دوم نسبت به برنامه نخست، مشاركت تمامي  سازمان هاي درگير با برنامه ايدز از جمله وزارت بهداشت، وزارت علوم، آموزش وپرورش، بهزيستي، كميته امداد، وزارت راه وترابري، صداوسيما، نمايندگان دفاتر سازمان هاي بين المللي، جمعيت هلال احمر، نيروي انتظامي  و سازمان تبليغات اسلامي است. در اين برنامه، گروه هاي در معرض خطر، با رفتارهاي پرخطر، بيماران و افراد متاثر از آن و جمعيت عمومي  مد نظر هستند كه از مهمترين راهبرد هاي آن آموزش همگاني، اطلاع رساني براي گروه هاي با رفتار هاي پرخطر، گسترش فعاليت هاي كاهش آسيب، مشاوره و آزمايش هاي داوطلبانه و درمان و تقويت زيرساخت هاست. اين برنامه به سازمان مديريت و برنامه ريزي كشور ارسال شده و اميد است پس از تصويب هيات دولت، از حمايت هاي لازم و كافي مجلس شوراي اسلامي  و سازمان مديريت و برنامه ريزي كشور برخوردار شود.
***
ايدز بلاي جامعه معاصر است. در حال حاضر، ايدز تنها بيماري است كه در همه كشورهاي جهان - اعم از غني و فقير- به عنوان يك مشكل حياتي مطرح است.
بيماري ايدز در همه كشورهاي جهان، در گروه هاي سني متفاوت، نژادهاي مختلف و در هر دو جنس مشاهده مي شود. ايدز تنها يك مشكل بهداشتي نيست، بلكه يك مشكل اجتماعي و فرهنگي است.
بيماران مبتلا به ايدز، بي نهايت آسيب پذيرند. به علت پيش داوري و ترس از سرايت بيماري، اين بيماران در مورد انتخاب مسكن، شغل، مراقبت هاي بهداشتي و حمايت عمومي  مورد تبعيض قرار مي گيرند. رفتارهاي نامناسب و تحقيرآميز، موجب انزواي بيمار گشته، فرصت آموزش را از وي مي گيرد. وحشت از مرگ، طرد و تنهايي، انگ اجتماعي، اخراج كارگران مبتلا و بدنامي  از طرف دوستان، آشنايان و خانواده، سبب مي شود آنهايي كه گمان مي كنند ممكن است آلوده باشند، وضعيت خودشان را تا جايي كه مقدور است مخفي نگه دارند كه اين خود، موجب گسترش آلودگي مي شود.
به همين دليل اين بيماران بايد از خدمات حمايتي قانوني و مالي- مشاوره اي و خدمات بهداشتي- درماني برخوردار گردند.
در بعضي جوامع مانند ايران كه آلودگي در سطح خيلي پايين است، اين بيماري هنوز نتايج سوء اقتصادي و اجتماعي خود را نشان نداده است ولي در آينده شايد چنين نباشد. بايد بدانيم اين مشكلات در كنار ماست و ما را تهديد مي كند زيرا كشور ما در منطقه آسيا واقع شده كه پرجمعيت ترين و فقيرترين منطقه جهان است و بر اساس گزارش  سازمان بهداشت جهاني با دارابودن پايين ترين معيارهاي اقتصادي و انساني، امكان همه گيري آلودگي و بيماري ايدز در قرن بيست ويكم در اين منطقه بسيار زياد است. بايد توجه داشت كه تنها سد مطمئن در مقابل گسترش آلودگي، رعايت سخت و قانونمند روابط ايمن جنسي و پاي بندي به اصول مقدس زناشويي و ارزش هاي اخلاقي است.
در 25سال گذشته، 25ميليون نفر بر اثر ابتلا به اين طاعون بزرگ قرن، جان خود را از دست دادند و بيش از 40ميليون نفر به اين ويروس مرگبار مبتلا و در انتظار مرگ و رسيدن به آخر خط قرار دارند.
سازمان جهاني كار اعلام كرده است: ايدز نيروي كار سالم را با مشكل مواجه كرده و 36ميليون نفر در سن اشتغال مبتلا به ايدز شده اند و بر اساس يك گزارش تحقيقي مستند تا سال 2020(13سال ديگر)90ميليون كارگر فعال به دليل ابتلا به ايدز از چرخه اشتغال مولد خارج خواهند شد و....
در كشور ما اما به دليل پايبندي مردم به آيين ها و روابط سالم خانوادگي و مذهبي، هنوز ايدز نتوانسته خود را به عنوان يك بيماري عمومي  يا اپيدمي  به جامعه تحميل كند و مسئولان، ايران را يكي از بهترين كشورها در كنترل ايدز توصيف مي كنند.
دكتر كامران باقري لنكراني وزير بهداشت، درمان و آموزش پزشكي با اشاره به اين كه الگوي ايران در كنترل بيماري ايدز يك الگوي موفق و شناخته شده است و سازمان بهداشت جهاني و نيز سازمان ملل، كشورهاي ديگر را به الگوگيري از وزارت بهداشت، درمان و آموزش پزشكي ايران ترغيب و تشويق كرده اند، مي گويد: فرصت طلايي براي مسئولان نظام سلامت در رابطه با ايدز و بيماري هاي مرتبط با آن به وجود آمده زيرا اين بيماري، خوشبختانه هنوز در كشور ما عمومي  و تبديل به اپيدمي  نشده و در گروه هاي خاصي متمركز است كه در صورت كاربردي كردن فعاليت هاي كنترل ايدز مي توانيم از مشكلات بيماران مبتلا بر اساس برنامه هاي كوتاه مدت و ميان مدت جلوگيري نماييم و اين يك سيگنال مثبت براي ورود به اين حوزه از بيماري هاي عفوني براي كشورمان است.
وزير بهداشت در ادامه تأكيد مي كند: درباره ميزان ابتلا به ايدز در سال84 با وجود شرايط دشواري كه در سراسر كشور وجود دارد، در ايران كاهش چشمگير موارد ابتلا به ايدز را داشتيم و اين به دليل موفقيت آميزبودن فعاليت هاي كشورمان در كنترل بيماران ايدزي و افراد داراي رفتارهاي پرخطر بوده و همكاران من در وزارت بهداشت توانسته اند با ترويج آموزش هاي عمومي  و اختصاصي مرتبط با ايدز، درمان معتادان تزريقي و كنترل آنان، ارائه سرنگ رايگان براي جلوگيري از تزريق هاي مشترك معتادان و آموزش گروه هايي كه رفتار پرخطر جنسي دارند، به نتايج خوبي برسند و اين فعاليت ها همچنان ادامه خواهد داشت.
لنكراني مي افزايد: برنامه هاي دوگانه اي كه در كشورمان با محوريت ستادي وزارت بهداشت در حال انجام است، با هدف ريشه كن شدن ابتلا به اين بيماري و درمان بيماران موجود و اطمينان بخشي به جامعه درباره اين پديده شوم قرن طراحي شده است.
فاز اول اين برنامه با توجه به شرايط موجود و تابو بودن پديده ايدز در جامعه، به صورت ارائه آموزش هاي ويژه عمومي و نيز درمان رايگان بيماران ايدزي و كمك به افرادي كه رفتارهاي پرخطر دارند در كشور طي 5سال گذشته به انجام رسيد و از اول مهرماه سال جاري مرحله دوم اين برنامه كاربردي شده است كه هم اكنون نيز اين برنامه ها ادامه دارد.
دكترعباس صداقت - رئيس اداره ايدز و بيماري هاي آميزشي وزارت بهداشت و درمان - نيز مي گويد: ايدز درمان قطعي ندارد؛ به همين دليل پيشگيري از بروز اين بيماري، راحت تر و ارزان تر از درمان آن است و براي همين منظور بالابردن سطح آگاهي و دانش جامعه به عنوان اولين برنامه راهبردي وزارت بهداشت در نظر گرفته شده است.
در برنامه راهبردي مبارزه با ايدز، سعي شده است تا افراد داراي رفتارهاي پرخطر، مورد شناسايي، كنترل و حمايت قرار گيرند و آنان را با راه هاي پيشگيري و مقابله با ايدز آشنا نماييم و در اين راستا ساخت تيزرهاي تبليغاتي، انتشار مقالات و انجام مصاحبه در زمينه خطرهاي ابتلا به ايدز توسط استادان دانشگاه و متخصصان مبارزه با ايدز از جمله راهكارهاي اجرايي و كاربردي اين برنامه در سراسر كشور است.
صداقت مي افزايد: همچنين روزآمدسازي روش هاي مبارزه با بيماري ايدز با توجه به توسعه شيوه هاي گسترش ايدز در دستور كار قرار گرفته و كارشناسان اداره ايدز و بيماري هاي آميزشي از طريق سايت هاي مشخص دانشگاه علوم پزشكي و كلينيك هاي بيماري هاي رفتاري اقدام به شناسايي اين افراد كرده و پس از شناسايي اين افراد، خطرات شيوع ايدز و راه هاي كاهش ابتلا به اين بيماري و رفتارهاي پرخطر، به آنان آموزش داده مي شود.
محمدمهدي گويا - رئيس مركز مديريت بيماري ها در وزارت بهداشت - در خصوص جزئيات اين برنامه گفت: برنامه جديد با درنظرگرفتن مسائل و مشكلات جديدي كه در سر راه كنترل hiv/ايدز قرار دارد تنظيم شده است و در اين برنامه، اطلاع رساني به همه اقشار مردم در مورد اين بيماري، در اولويت اول قرار گرفته است. در اين برنامه همچنين به خدمات مراقبت و درمان بيماران، بهاي بيشتري نسبت به گذشته داده شده است و به خصوص به آموزش و مراقبت از گروه هاي پرخطر و دسترسي بيشتر به آنها توجه بيشتري شده است.
يكي از هدف هايي كه در اين برنامه براي آن خيلي سرمايه گذاري كرده ايم، اين است كه به طور مداوم با بيماران مبتلا به ايدز كه دچار عفونت شده اند در ارتباط باشيم. اين كار دو فايده دارد؛ اول اين كه بيماران به خدمات درماني و مراقبتي بهتري دسترسي پيدا مي كنند، دوم اين كه پيشگيري از انتقال عفونت ايدز از افراد مبتلا به ديگران به نحو مطلوب تري انجام مي شود.
رئيس مركز مديريت بيماري هاي وزارت بهداشت اضافه كرد:  هدف اصلي در اين برنامه، اين است كه به افراد مبتلا آموزش دهيم تا اين تعهد را در خود احساس كنند و نگذارند عفونت از طريق آنها به ديگران انتقال يابد. اگر اين برنامه به طور كامل اجرا شود و در اجراي آن موفق باشيم، به نحو چشمگيري موارد ابتلا و عفونت hiv در كشور كاهش مي يابد.
وي ادامه داد: برنامه جديد ديگر، گسترش آموزش پرسنل بهداشت و درمان كشور و رعايت حداكثري اصول استاندارد ايمني در برخورد با بيماران آلوده به ويروسhiv در مراكز درماني است كه در اين بخش، ضدعفوني كردن وسايل و تجهيزات پزشكي و دندانپزشكي و آموزش اصول صحيح ايمني به پرسنل، مد نظر است.
گويا گفت: در اين برنامه، همچنين تلاش مي شود تا سازمان انتقال خون با استفاده از جديدترين تكنولوژي هاي دنيا، موارد ابتلا از طريق خون را كماكان در حد صفر نگه دارد.
گسترش ايدز از طريق روابط غيرمتعارف
دكتر گويا در ادامه مي گويد: در برنامه دوم، كاهش آسيب در بين گروه هاي پرخطر، جايگاه ويژه اي دارد. هدف ما گسترش صحيح، دقيق و علمي  برنامه هاي كاهش آسيب در بين معتادان تزريقي و گروهي است كه روابط جنسي غير متعارف دارند.
گسترش هر چه بيشتر اين خدمات به طوري كه مردم احساس كنند اين برنامه ها به نفع آنها و براي آنهاست و بدانند كه همه اطلاعات آنها محرمانه مي ماند، جزو اهداف مهم اين برنامه است. مردم بايد بدانند اگر روزي رفتار پرخطر جنسي يا تزريق با سرنگ مشترك داشتند، حتما بايد خودشان را از نظر داشتن عفونت ايدز در زمان مناسب كنترل كنند.
البته پيش از اين آزمايش، مشاوره با يك فرد مطلع و متخصص بسيار مهم است و به همين علت، گسترش خدمات مشاوره ايدز در همه گروه ها و خانواده ها گنجانده شده است.
مهمترين چالش در زمينه گسترش بيماري ايدز، دسترسي نداشتن به گروه هاي داراي رفتار پرخطر به خصوص زنان خياباني است. به همين علت اگر به موقع نجنبيم و نسبت به اين مسئله، حساس نباشيم عفونت از گروه هاي پرخطر به كل جامعه و مردم عادي گسترش مي يابد.
حمايت از آسيب ديدگان
كوروش فيروزي، مدير حقوقي سازمان انتقال خون گفت: موضوع عفونتهاي ناشي از مصرف فرآورده هاي خوني و داروهاي مشتق از پلاسما، واقعيتي پذيرفته شده است كه تا حدودي لازمه جبران آن وضع قوانين و مقرراتي مانند تشكيل صندوق حمايت از بيماران آسيب ديده از مصرف خون و فرآورده هاي خوني متناسب با نيازهاي اجتماعي و پاسخگويي به مسائل و مشكلات موجود است.
وي افزود: اگرچه ارقام عفونتها و عوارض ناچيز است و نبايد باعث ايجاد نگراني در مصرف كنندگان فرآورده هاي خوني و داروهاي مشتق از پلاسما شود، ولي بايد مد نظر داشت كه وضعيت پيشرفت علم و تكنولوژي در حوزه پزشكي با گذشته تفاوت بسياري كرده است.
فيروزي اظهار داشت: عدم تصويب قوانيني كه رافع مسائل و مشكلات ناشي از مسئوليت اشيا و فرآورده هاي جديد و تكنيكهاي نوين زيست - پزشكي باشد عوارض جبران ناپذيري به دنبال خواهد داشت و احتمال آلودگي در اين فرآورده ها در مصرف كنندگان از جمله مشكلاتي است كه مي تواند باعث طرح  دعاوي مختلفي در مراجع قضايي شود كه يقينا هزينه هاي وارده و سير طولاني رسيدگي به اين دعاوي تبعات و عوارض زيادي به بار خواهد آورد.]]>
</TEXT>
</DOC>
<DOC>
<DOCID>HAM2-851102-101</DOCID>
<DOCNO>HAM2-851102-101</DOCNO>
<ORIGINALFILE>/1385/851102/world/_asib.htm</ORIGINALFILE>
<ISSUE>دوشنبه 2 بهمن 1385</ISSUE>
<DATE calender="Western">2007-01-22</DATE>
<DATE calender="Persian">1385/11/02</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[زندانباني بايد منجر به كاهش آسيب ها شود]]>
</TITLE>
<TEXT>
<![CDATA[گروه اجتماعي- زندانباني ما بايد منجر به كاهش آسيب در سطح جامعه شده و زمينه بازگشت سعادتمندانه مددجويان را فراهم سازد.به گزارش پايگاه اطلاع رساني سازمان زندان ها، سهراب سليماني مديركل زندان هاي استان تهران در شوراي اداري در جمع مديران و رؤساي ادارات و ندامتگاه هاي استان تهران گفت: بحث اصلي كار زندانباني است به گونه اي كه مجموعه فعاليتهاي ما باعث كاهش آسيب در سطح جامعه شده و زمينه سعادتمندانه مددجويان را فراهم نمايد.سليماني افزود: حضور بيشتر مديران و رؤساي ندامتگاه ها در بين زندانيان از اهميت خاصي برخوردار است. اين امر باعث پيامدهاي مثبتي همچون آشنايي با مشكلات مددجويان و پاسخ به سؤالات آنها و پي بردن به شرايط فردي، اجتماعي و قضائي مددجويان و در صورت لزوم پيگيري موارد قضايي مي شود.مديركل زندانهاي استان تهران كاهش جمعيت كيفري، اجراي دستورالعمل حقوق شهروندي، برنامه ريزي و اعلام طرحهاي سال 86، مكانيزه نمودن سيستم هاي اداري اشتغال، نيرو هاي انساني در جايگاه و پست سازماني خود و بهره گيري از تخصص هاي آنها را اولويت هاي نخست كاري دانست و گفت: در حال حاضر با به كارگيري نيروهاي متعدد متخصص تحت عنوان مراقبان تربيتي در داخل زندان ها و اندرزگاه ها خوشبختانه مددجويان مي توانند بدون هيچ محدوديتي به طور شبانه روزي مراقبان را در جريان كار خود قرار دهند.]]>
</TEXT>
</DOC>
<DOC>
<DOCID>HAM2-851102-102</DOCID>
<DOCNO>HAM2-851102-102</DOCNO>
<ORIGINALFILE>/1385/851102/world/_asib.htm</ORIGINALFILE>
<ISSUE>دوشنبه 2 بهمن 1385</ISSUE>
<DATE calender="Western">2007-01-22</DATE>
<DATE calender="Persian">1385/11/02</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[دريچه
ضرورت آموزش مهارت هاي زندگي به نوجوانان]]>
</TITLE>
<TEXT>
<![CDATA[صابر محمدي - كنارآمدن با فشارهاي زندگي و كسب مهارت هاي فردي و اجتماعي، همواره بخشي از واقعيت زندگي انسان بوده كه در ادوار متفاوت زندگي او به اشكال گوناگون تجلي يافته است.
در دوره كودكي، تعارض ها جلوه چنداني ندارند، اما با افزايش سن و هنگام مواجهه با دشواري هاي ويژه سنين نوجواني و جواني، كشمكش هاي دروني و محيطي بيشتر تظاهر پيدا مي كنند. همزمان با رشد جسماني و رواني، انتظار جامعه و خانواده نيز از فرد نوجوان و جوان افزايش مي يابد به طوري كه آنها مي پذيرند به سبب زندگي اجتماعي، بخشي از تمايلات خود را محدود كنند و در چارچوب هنجارهاي اجتماعي و گروهي قرار گيرند. در اين راستا نوجوانان و جواناني كه شيوه هاي صحيح رفتاري را فرا نگرفته باشند و مهارت هاي لازم را در جهت تطبيق خود با خانواده و جامعه نياموخته باشند، با آسيب هاي جدي و متعدي روبه رو خواهند شد و در صورتي كه رفتارهاي ضداجتماعي در آنها شكل گرفته و از خود واكنش هاي منفي بروز دهند، آسيب هاي روان شناختي در شخص و انحرافات و ناهنجاري هايي را در جامعه سبب خواهند شد.
متاسفانه افراد يك جامعه همواره در مسير بهنجار رشد رواني و اجتماعي قرار نمي گيرند و به دلايل گوناگون، تعداد زيادي از نوجوانان و جوانان، توان دريافت محرك هاي بيروني و ايجاد توازن بين محرك ها و انگيزه هاي دروني خود را ندارند و بدين ترتيب رشد موزون و همه جانبه كه هدف اصلي تعالي انسان به طور كامل و نسبي است، تحقق نمي يابد. در اين ميان هر چه جامعه پيچيده تر و ارتباطات بين فردي و اجتماعي وسيع تر گردد، تعارض هاي دروني و محيطي بيشتر شده كه به سرگشتگي و آشفتگي در افراد بي توان مي انجامد.
اعتياد به سيگار، الكل و مواد مخدر، پناه بردن به انواع داروهاي اعصاب و روان، رفتارهاي متنوع و پيچيده جامعه ستيزانه و انواع اختلالات رفتاري، رواني و عاطفي محصولات چنين فرآيندي است.
آموزش مهارت هاي زندگي(life skills)با اهداف تعميق باورها و رفتارهاي ديني شامل اعتقادات، عبادات و احكام اسلامي- تقويت مهارت هاي اجتماعي زندگي و جامعه پذير كردن نوجوانان و جوانان(مسئوليت پذيري، مشاركت جويي، سازگاري و غيره...)تقويت مهارت هاي زندگي فردي(تصميم گيري، خلاقيت و تصميم گيري، پژوهشگري و...)تقويت روحيه علاقمندشدن به جلوه هاي هستي، طبيعت و محيط زيست توام با گسترش شادابي و نشاط در زندگي افراد، امروزه مورد تاكيد صاحبنظران تعليم و تربيت نوجوانان و جوانان است. چنانچه آنها به اين مهارت ها منجر شوند، از بسياري نابساماني ها و انحرافات به دور خواهند بود.
روانشناسان اين مهارت ها را در عمل و براساس برنامه ريزي هاي پژوهشي مدنظر قرار داده و براي اثبات آن تعاليم الهي شواهد عيني ارائه كرده اند. آنان به اين نتيجه رسيده اند كه بسياري از اختلالات و آسيب ها، در ناتواني برخي نوجوانان و جوانان در تحليل خود و موقعيت خود ريشه دارند. حال كه نمي توان مانع تغييرات و پيچيدگي هاي جامعه و گسترش روابط اجتماعي و بين فردي افراد شد، راهي جز آماده كردن نسل نوخواسته براي روبه رو شدن با موقعيت هاي دشوار زندگي جديد باقي نمي ماند و با اين استدلال آموزش مهارت هاي زندگي با حمايت سازمان هاي ملي و بين المللي براي پيشگيري نوجوانان و جوانان از بيماري هاي رواني و كج روي هاي اجتماعي در سراسر جهان در سطح مدارس آغاز شده است.
بروز مشكلات رفتاري و اختلالات رواني، مداخله مستقيم و فوري را ضروري مي سازد كه در اين شرايط مداخله عبارت است از افزايش قدرت سازگاري افراد، بالا بردن ظرفيت هاي اجتماعي و فردي آنان در برنامه هاي اصلاحي، كه هدف آن ارتقاي ظرفيت روان شناختي نوجوانان و جوانان است. اين امر مهم و ضروري از طريق آموزش مهارت هاي زندگي جامه عمل مي پوشد.]]>
</TEXT>
</DOC>
<DOC>
<DOCID>HAM2-851102-103</DOCID>
<DOCNO>HAM2-851102-103</DOCNO>
<ORIGINALFILE>/1385/851102/world/_asib.htm</ORIGINALFILE>
<ISSUE>دوشنبه 2 بهمن 1385</ISSUE>
<DATE calender="Western">2007-01-22</DATE>
<DATE calender="Persian">1385/11/02</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[جدول اعداد(سودوكو)270]]>
</TITLE>
<TEXT>
<IMAGE>/1385/851102/world/009318.jpg</IMAGE>
<![CDATA[
اعداد 1 تا 9 را در هر يك از سطرها و ستون ها و مربع هاي كوچك 3 در 3 طوري قرار دهيد كه فقط يك بار نوشته شود. پاسخ جدول را فردا در روزنامه ملاحظه خواهيد كرد.]]>
</TEXT>
</DOC>
<DOC>
<DOCID>HAM2-851102-104</DOCID>
<DOCNO>HAM2-851102-104</DOCNO>
<ORIGINALFILE>/1385/851102/world/_econw.htm</ORIGINALFILE>
<ISSUE>دوشنبه 2 بهمن 1385</ISSUE>
<DATE calender="Western">2007-01-22</DATE>
<DATE calender="Persian">1385/11/02</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[15 سال از فرآيند جهاني سازي گذشت
جهاني سازي در عزلت]]>
</TITLE>
<TEXT>
<IMAGE>/1385/851102/world/009303.jpg</IMAGE>
<![CDATA[
مترجم: حسين لطفي
زماني كه در اوايل دهه 1990 لغت globalization وارد دايره لغات انگليسي شد، اين گونه پنداشته مي شد كه جهاني سازي موج آينده جهان باشد.
15 سال قبل، متفكران حامي جهاني سازي همچون كنيچي اوهمائي و روبرت ريش در نوشته هاي خود ظهور جهان به اصطلاح بدون مرز را جشن مي گرفتند و در آن زمان، فرآيندي كه به واسطه آن، اقتصادهاي ملي خودمحور به يك اقتصاد منسجم كاري جهاني تبديل مي شد، غيرقابل اجتناب و غيرقابل بازگشت خوانده مي شد و افرادي كه مخالف جهاني سازي بودند، همچون افرادي پنداشته شدند كه در دوران انقلاب صنعتي اقدام به تخريب ماشين ها مي كردند.
15 سال بعد، با وجود گسترش جهاني سازي و برون سپاري، آنچه كه براي اقتصاد بين الملل باقي مانده است مجموعه اي  از اقتصادهاي ملي است.
اين اقتصادها بدون هيچ ترديدي به يكديگر متقابلاً وابسته اند، اما هنوز هم اين عوامل داخلي هستند كه به طور گسترده اي واكنش ها و برنامه هاي اقتصادي را تعيين مي كنند.
جهاني سازي در حقيقت، پس از گذراندن دوران اوج به دوره پس رفت رسيده است.
پيش بيني هاي روشن، نتايج ملالت بار
در دوران اوج جهاني سازي، گفته مي شد كه به زودي سياست هاي دولتي كنار رفته و شركت ها كنترل ممالك را به  عهده خواند گرفت. اما اكنون حقيقت آن است كه دولت هاي اتحاديه اروپا، آمريكا و چين نسبت به يك دهه پيش بازيگران اقتصادي قدرتمندتري هستند. مثلاً در چين، شركت هاي فرامليتي بيشتر تحت اراده و برنامه هاي دولت چين قرار دارند، تا قواعد ساير مناطق جهان. به علاوه، سياست هاي دولتي مداخله كننده در بازار براي ايجاد ساختارهاي صنعتي يا حمايت از اشتغال، همچنان در سراسر كشورها واضح و آشكار است. طي 10 سال اخير سياست هاي حمايت  دولت ها تفاوت ميان توسعه و عدم توسعه و رفاه و فقر را مشخص ساخته است. اعمال كنترل هاي سرمايه اي از سوي مالزي در دوره بحران مالي آسيا در سال هاي 1997 و 1998 اين كشور را برعكس تايلند و اندونزي از زيان  هاي اين بحران محافظت كرد. كنترل هاي سخت گيرانه سرمايه همچنين چين را از فروپاشي اقتصادي كه در همسايگانش رخ داد، مصون نگه داشت.
15 سال قبل، گفته مي شد كه بايد منتظر ظهور نهاد سرمايه داري فرامليتي كه اقتصاد جهان را مديريت كند، بود. از آن پس، جهاني سازي به استراتژي بزرگ دولت بيل كلينتون تبديل شد كه آمريكا را جلودار اقتصاد جهاني و نظم نوين آن مي دانست. اما امروزه، اين پروژه به فراموشي سپرده شده است. در دوره رياست جمهوري بوش، اهداف ملي گرايانه بر اهداف فرامليتي اقتصاد آمريكا سايه افكند. اين دولت هاي تحت تأثير ايده هاي ملي گرايانه، امروزه شديداً با يكديگر در عرصه اقتصاد جهاني رقابت مي كنند و خبري از نهاد سرمايه داري فرامليتي كه اقتصاد جهان را رهبري كند،  نيست.
يك دهه پيش، سازمان جهاني تجارت متولد شد و به صندوق بين المللي پول و بانك جهاني پيوست تا قطب هاي اقتصاد بين الملل در عرصه جهاني سازي را تشكيل دهند. رهبران اين سه نهاد در جوي آكنده از اميد به پيروزي، در دسامبر 1996 نخستين دوره اجلاس مشترك خود را در سنگاپور برگزار كردند و وظيفه حكمراني جهاني را سرلوحه كاري خود قرار دارند، وظيفه اي كه بر پايه سياست هاي نئوليبرال اين سه مؤسسه به منظور ايجاد اقتصاد آسان، تكنوكراتيك و منسجم جهاني مي بايست بنا نهاده مي شد. اما اكنون، سباستين مالابي مفسر پرنفوذ و قوياً حامي جهاني سازي واشنگتن پست، از آن انتقاد مي كند: آزادسازي تجاري متوقف شده است، كمك ها كمتر از آني است كه بايد باشد و بحران بعدي مالي توسط يك آتش نشان تنها و زخمي مديريت خواهد شد. در واقع، شرايط بسيار ناگوارتر از آني است كه مالابي توصيف مي كند و به ويژه صندوق بين المللي پول ديگر از كار افتاده است.با آگاهي از نقش صندوق بين المللي پول در تشديد وخامت بحران مالي آسيا در دهه 1990، اكنون روز به روز بر شمار كشورهاي در حال توسعه اي همچون اندونزي، تايلند، برزيل و آرژانتين كه از استقراض از صندوق خودداري مي كنند يا وام هاي خود را پيش از موعد پرداخت مي كنند تا به بحران بدهي ها مبتلا نشوند، افزوده مي شود. از آنجا كه بخش اعظم بودجه صندوق بين المللي پول به بازپرداخت بدهي ها از سوي وام گيرندگان بزرگ وابسته است، اين اقدام كشورهاي در حال توسعه مطمئناً بودجه بزرگترين صندوق مالي جهان را دچار بحران خواهد ساخت.
به همين دليل، شايد بانك جهاني از شرايط مالي سالم تري نسبت به صندوق بين المللي پول برخوردار باشد. اما برنامه هاي تعديل ساختاري بانك جهاني بسياري از كشورهاي در حال توسعه و اقتصادهاي نوظهور را در معضلاتي از فقر، نابرابري و بيكاري فرو برده است و بانك جهاني را با بحران مشروعيت مواجه ساخته است.
اما شايد حادترين نوع بحران چندجانبه گرايي در سازمان جهاني تجارت رخ داده باشد. جولاي گذشته، پس از آن كه رايزني هاي گروه موسوم به شش به علت خودداري آمريكا از كنار نهادن يارانه هاي بيش از حد كشاورزي اش به بن بست رسيد، مذاكرات جهاني دور دوحه براي آزادسازي بيشتر تجاري در سطح جهان ناگهان به شكست انجاميد.
فرد برگستون اقتصاددان آمريكايي حامي تجارت آزاد زماني آزادسازي تجاري و سازمان جهاني تجارت را به دوچرخه اي تشبيه كرد: زماني كه دو چرخ با هم نچرخند، مطمئناً هر دو از كار خواهند افتاد. به نظر مي رسد فروپاشي سازماني كه يكي از رؤساي آن زماني آن را گوهر تاج پادشاهي چندجانبه گرايي مي ناميد، بسيار زودتر از آنچه كه پيش بيني مي شد، در حال رخ دادن است.
چرا جهاني سازي متوقف شد؟
اول از همه، بر روي جهاني سازي بيش از حد مانور شد. بخش اعظم توليد انبوه و فروش اكثر شركت هاي فرامليتي در يك كشور يا منطقه صورت مي گيرد و فقط تعداد انگشت شماري شركت هاي واقعاً جهاني وجود دارد كه توليدات آنها به طور مساوي در مناطق مختلف جهان توزيع مي شود.دوم اين كه برنامه هاي سرمايه داري ملي گرايانه به جاي آن كه با يكديگر تركيب شوند و به بحران هاي جهاني توليد، تورم و زيست محيطي پاسخ دهند، به رقابت با يكديگر پرداختند تا كفه ترازو را به نفع خود سنگين نمايند. مثلاً دولت بوش سياست تضعيف دلار را به منظور بازگشت رونق و رشد اقتصادي به آمريكا به بهاي كاهش رشد اقتصادي اروپا و ژاپن دنبال مي كند. واشنگتن حتي پيمان كيوتو را امضا نمي كند و بخش اعظم هزينه هاي مبارزه با آلودگي محيط زيست را بر دوش اروپا و ژاپن نهاده است و بدين ترتيب، صنايع آمريكا را در شرايط مطلوب تر رقابتي قرار داده است. اگرچه همكاري يك انتخاب عقلاني راهبردي از ديدگاه نظام سرمايه داري جهاني است، اما منافع سرمايه داري ملي بر عدم باخت به رقبا در كوتاه مدت معطوف شده است. عامل سوم، تأثير مخرب معيارهاي دوگانه اي است كه از سوي آمريكا، قدرت سلطه گر، اعمال مي شود. در حالي كه دولت كلينتون، آمريكا را به سمت تجارت آزاد رهنمون مي ساخت، دولت بوش به طور رياكارانه در حالي كه از تجارت آزاد دم مي زند، سياست هاي حمايتي را توسعه مي دهد. در واقع، سياست تجاري دولت بوش تجارت آزاد براي ساير كشورهاي جهان و سياست حمايتي براي آمريكا است.عامل چهارم، اين است كه ميان وعده هاي جهاني سازي و تجارت آزاد و نتايج سياست هاي نئوليبرال تفاوت فراواني وجود دارد، نتايجي كه عمدتاً فقر، نابرابري و ركود است. يكي از معدود نقاطي كه طي 15 سال اخير فقر در آنها كاهش يافت، چين است، اما اين سياست هاي دولتي و مداخله گرايانه بود كه نيروهاي بازار را در اين كشور به حركت درآورد و 120 ميليون چيني را از مهلكه فقر نجات داد و تجويزات نئوليبرال در اين باره نقشي نداشت.به علاوه، حاميان كنار نهادن كنترل هاي سرمايه با فروپاشي اقتصادهايي مواجه شدند كه كنترل هاي ورود و خروج سرمايه را كنار نهاده  بودند. جهاني شدن جريانات مالي بسيار سريع تر از جهاني شدن توليد حركت كرده است اما اثبات شده كه اين حركت سريع، نقطه عطف رفاه نيست بلكه آغاز هرج و مرج است. بحران مالي آسيا و فروپاشي اقتصادي آرژانتين كه قوياً از سياست آزادسازي حساب هاي سرمايه پيروي مي كردند، دو مصداق واقعي ناكارآمدي تئوري هاي جهاني سازي بودند.ديگر عاملي كه پروژه جهاني سازي را با مشكل روبه رو ساخت،  وسوسه و تمركز دائمي آن بر رشد اقتصادي است. در واقع،  رشد دائمي نقطه كانوني جهاني سازي و مهمترين عامل مشروعيت آن محسوب مي شود. در حالي كه گزارش اخير بانك جهاني نيز همچنان به تمجيد رشد سريع به عنوان كليد توسعه طبقه متوسط جهاني پرداخته است، گرم  شدن جهان، به اوج رسيدن توليد نفت و ديگر وقايع زيست محيطي ثابت كرده اند كه نرخ ها و الگوهاي رشدي كه با جهاني سازي همراهند، با خود فجايع زيست محيطي به بار خواهند آورد.
آخرين عامل كه نبايد آن را كوچك شمرد، مخالفت عمومي با جهاني سازي است. مناقشات سياتل در سال 1999، پراگ در سال 2000،  جنوا در سال 2001، تظاهرات جهاني ضد جنگ در فوريه 2003 كه جنبش ضد جهاني سازي به حركتي ضد جنگ تبديل شد،ناكام ماندن اجلاس وزراي سازمان جهاني تجارت در كانكون در سال 2003 و ناكام ماندن اجلاس هنگ كنگ در سال 2005، و نهايتاً مخالفت مردم فرانسه و آلمان با قانون اساسي ليبرال و حامي جهاني سازي اتحاديه اروپا از جمله مهمترين مخالفت هاي مردمي جهان با روند جهاني سازي بوده اند.
نزول، نه سقوط
هرچند كه جهاني سازي بر مبناي توسعه شركت ها نزول كرده است، اما هنوز به طور كامل فرو نپاشيده است. سياست هاي حامي جهاني سازي و نئوليبرالي اگرچه اعتبار خود را از دست داده اند، اما در بسياري از اقتصادهاي جهان به علت نبود سياست هاي درخور جايگزين، همچنان حكمفرما هستند. با به بن بست رسيدن مذاكرات دور دوحه جهاني سازي، اكثر قدرت هاي بزرگ اقتصادي بر موافقتنامه هاي تجارت آزاد و موافقتنامه هاي مشاركت هاي اقتصادي با كشورهاي در حال توسعه تمركز كرده اند. اين موافقتنامه ها به طرق مختلف، بسيار خطرناك تر از مذاكرات چندجانبه سازمان جهاني  تجارت محسوب مي شوند، چرا كه اكثر آنها شرايطي همچون دسترسي به بازار و اجراي سخت تر حقوق مالكيت فكري را بر كشورهاي در حال توسعه، تحميل مي كنند.
به هر حال، شرايط براي قدرت هاي اقتصادي و شركت ها ديگر به آساني گذشته نيست. طراحان نئوليبرال از جايگاه هاي كليدي كنار مي روند و فضا را براي تكنوكرات هاي عمل گرايي كه اغلب سياست هاي نئوليبرالي را به علت فشارهاي عمومي كنار مي گذارند، باز مي گذارند. زماني كه موافقتنامه هاي تجارت آزاد، شايع تر گردند مطمئناً جهان جنوب نسبت به خطراتي كه با آن مواجه است، آگاه تر خواهد شد. دولت هاي آمريكاي جنوبي شديداً تحت فشار شهروندان خود براي كنار نهادن موافقتنامه هاي تجارت آزاد با آمريكا قرار دارند كه طرح بزرگ بوش براي نيم كره جنوبي در طول كنفرانس ماردل پلاتا در نوامبر 2005 بود.
نويسنده: والدن بلو، استاد جامعه شناسي دانشگاه فيليپين
منبع: آسياتايمز]]>
</TEXT>
</DOC>
<DOC>
<DOCID>HAM2-851102-105</DOCID>
<DOCNO>HAM2-851102-105</DOCNO>
<ORIGINALFILE>/1385/851102/world/_econw.htm</ORIGINALFILE>
<ISSUE>دوشنبه 2 بهمن 1385</ISSUE>
<DATE calender="Western">2007-01-22</DATE>
<DATE calender="Persian">1385/11/02</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[معرفي كتاب
تجربه سرمايه داري دولتي در ايران]]>
</TITLE>
<TEXT>
<IMAGE>/1385/851102/world/009300.jpg</IMAGE>
<![CDATA[
كتاب تجربه سرمايه داري دولتي در ايران به قلم علي فتاحي با تيراژ 5000 نسخه توسط انتشارات مرز فكر منتشر شد.
اين كتاب كه در قطع رقعي به بازار كتاب عرضه شده است، در پي آن است كه ويژگي سرمايه داري دولتي بودن اقتصاد ايران را به عنوان يك نظريه به اثبات رساند.
دكتر محسن رناني؛ عضو هيأت علمي دانشگاه اصفهان در مقدمه اي كه بر اين كتاب نوشته، كتاب تجربه سرمايه داري دولتي در ايران را تحليل ويژگي ها، دشواري ها و مسايل اقتصاد ايران از ديدگاه يك فعال اقتصادي دانسته كه با نظريه هاي اقتصادي نيز آشنا بوده است.
اين مقدمه مي افزايد: اين مجموعه تا حد زيادي توانسته است در عين رعايت چارچوب هاي نظري، بطور ساده و همه فهم و همراه با مثالهايي عيني از زندگي اقتصادي موضوعات روز اقتصاد ايران را تحليل كند.
مؤلف در اولين صفحه كتاب خود از قول شارل بتلهايم آورده است: مفهوم سرمايه داري دولتي مشخص كننده سيستمي از روابط توليد سرمايه داري است كه در چارچوب مالكيت دولتي قرار دارد. لذا سرمايه داري دولتي مي تواند خود را باز توليد كند و ساير روابط توليد را تحت سلطه خود درآورد.
كتاب تجربه سرمايه داري دولتي در ايران مشتمل بر 9 فصل و 408 صفحه است كه در فصل اول خود به موضوع آبادگري همچون يك رسالت پرداخته است.
فصل دوم تا چهارم اين كتاب به ترتيب به موضوعات پول در مقام سرمايه، چك؛ همپوشاني بانكداري بدون ربا و سرمايه در اختيار دولت اختصاص يافته است.
نويسنده در فصول بعدي ذيل عناوين كار در ويترين سياست، حقوق در خدمت سرمايه داري دولتي، بازار؛ معجوني تاريخي؛ وداع جهان با قرن بيستم و روش و شناخت در صدد برآمده است تا مستنداتي را براي تأييد نظريه خود در اقتصاد ايران به خوانندگان ارائه دهد.]]>
</TEXT>
</DOC>
<DOC>
<DOCID>HAM2-851102-106</DOCID>
<DOCNO>HAM2-851102-106</DOCNO>
<ORIGINALFILE>/1385/851102/world/_idea.htm</ORIGINALFILE>
<ISSUE>دوشنبه 2 بهمن 1385</ISSUE>
<DATE calender="Western">2007-01-22</DATE>
<DATE calender="Persian">1385/11/02</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[حسين(ع)، فرزند ابراهيم]]>
</TITLE>
<TEXT>
<IMAGE>/1385/851102/world/009288.jpg</IMAGE>
<![CDATA[
ابوالقاسم جعفري
تمدن بابل در حدود سه هزار و هفتصد سال پيش كه حضرت ابراهيم در آن زندگي مي كرد دو ويژگي عمده داشت؛ نخست اين كه انجام آداب و مراسم و اجراي شعاير جمعي، بيش از عمل صالح، تقوا و فضايل اخلاقي اهميت داشت و كسي كه مي خواست به وظيفه خود در برابر خدايان عمل نمايد مي بايست قرباني هاي شايسته اي به معابد تقديم كند و اوراد مخصوصي بخواند. دوم اين كه، گفته اند: هيچ تمدني از لحاظ پايبندي به اوهام و خرافات، به پاي تمدن بابلي نمي رسيد. كاهنان، هر حادثه را از ولادت غير طبيعي فرزندان گرفته تا اشكال مختلف مرگ، با تعبيرات سحري و فوق طبيعي مورد تفسير و تاويل قرار مي دادند.(1)
تصميم نمرود براي انداختن حضرت ابراهيم در آتش، خود نمونه اي از قرباني انساني و تقديم سنت شكنان به پيشگاه خدايان بود. زماني كه آتش بر ابراهيم سرد و گلستان شد، آن هم در حضور هزاران تماشاگر معتقد به خدايان بابل و به ويژه اين كه اين آتش به احترام بت ها و براي عقوبت دشمن خدايان بابل افروخته شده بود، اين خبر عجيب به سرعت در سرتاسر بابل پيچيد و به مرور زمان به نواحي ديگر نيز رسيد. طبعا با اتفاق چنين معجزه اي و تحقير خدايان بابل، مردم آن زمان منتظر شنيدن خبرهاي بيشتري از اين پيامبر بودند و نمي توانستند نسبت به آن بي تفاوت باشند. از اين رو، هنگامي كه ابراهيم عليه السلام، به دستور خداوند فرزند را به قربانگاه برد ولي خداي سبحان، گوسفندي را به جاي انسان براي قرباني برگزيد، اين اتفاق نقطه عطفي در سنت شعايري آن روزگاران شد. به طوري كه بعدها حتي وقتي امپراطوران تصميم به قرباني كردن انساني مي گرفتند، مورد اعتراض كاهنان دربار قرار مي گرفتند كه تاريخ، نمونه هايي را ثبت كرده است.
اصطلاح قرآني مبارزه با عادات و سنت هاي غلط اجتماعي، اصلاح است و خداوند پيامبران را براي اصلاح عقايد و عادات جامعه مبعوث فرمود. امام حسين عليه السلام هم كه در دعاي عرفه، خود را فرزند ابراهيم مي خواند در ابتداي حركت خود به سوي كربلا مي فرمايد: من فقط به خاطر اصلاح در امت جدم خارج شدم و مي خواهم امر به معروف و نهي از منكر نمايم و به سيره و سنت جدم( رسول خدا)و پدرم(امير المومنين)عمل نمايم.(2)بدين ترتيب، ابراهيم و فرزندش حسين(ع)هر دو الگوي خط شكني بودند و هر دو، با وجود تنهايي و بدون داشتن يك لشكر و مانند آن، شكوه پوشالين و ابهت دروغين حاكمان زمان خود را شكستند و راه را براي مجاهدان بعد از خود هموار نمودند. خداي سبحان، اين ويژگي ابراهيم خليل را به عنوان اسوه و الگو به پيامبر خود معرفي مي كند و مي فرمايد: براي شما در ابراهيم و همراهان او سرمشقي نيكوست، آنگاه كه به قومشان گفتند ما از شما و آنچه به جاي خداوند مي پرستيد، بري و بركناريم و ما منكر شماييم و هميشه ميان ما و شما دشمني و عداوت و كينه خواهد بود تا وقتي كه به خداي يگانه ايمان بياوريد.(ممتحنه:4)عبارت قرآني(بدا بيننا و بينكم العداوة و البغضاء ابدا حتي تومنوا بالله وحده)
ناخود آگاه، فرازهاي معروف زيارت عاشورا را به ياد مي آورد(اني سلم لمن سالمكم و حرب لمن حاربكم)و يا فرازي از زيارت جامع كه مي فرمايد:( مبغض لاعداءكم)اين فرازها به مسلمانان مي آموزد كه كينه و دشمني با دشمنان دين خدا، در واقع متمم و مكمل محبت الهي است و بدون آن عشق به خداوند، كامل نمي شود.
شباهت ديگري كه ميان حضرت ابراهيم و امام حسين(ع)بسيار برجسته است، سر افرازي در آزمون الهي است. قرآن كريم مي فرمايد: و چون ابراهيم را پروردگارش به كلماتي(شعايري)چند آزمود، و او آنها را به انجام رساند، فرمود من تو را پيشواي مردم مي گمارم(بقره:421)هر دوي آن بزرگواران در انجام آزمون الهي، به همراه خانواده و اهل بيت خود بودند. هر دو، فرزند به قربانگاه بردند با اين تفاوت كه ابراهيم خليل فرزند خود را صحيح و سالم پس گرفت اما امام حسين(ع)فرزندان خويش را تقديم كرد، به جز امام سجاد عليه السلام كه به قضاي الهي ميراث نبوت را حفظ كرد. حضرت هاجر در كنار حضرت ابراهيم بود و حضرت زينب سلام الله عليها در كنار حسين ابن علي عليه السلام. هر دو در وادي طلب، سرگرداني و حيرتي را تجربه كردند كه خداوند براي آنها مقرر كرده بود. هر دو راضي به قضاي الهي بودند و همين رضايت و شهامت در اجراي رسالت، از هر دو بانوي نمونه، سرمشقي جاودانه ساخت. اعمال حج ابراهيمي بدون سعي و صفاي حضرت هاجر كامل نيست، همانگونه كه پيام كربلا در كربلا مي ماند اگر زينب نبود. در هر دو نهضت، خانه كعبه محور عمليات است. حضرت ابراهيم، خانه كعبه را بنا نهاد تا مركزيتي براي يكتا پرستي به وجود آيد و حرم امن الهي باشد: و ياد كنيد كه خانه [كعبه] را بازگشتگاه و حرم امن براي مردم قرار داديم و [گفتيم] از مقام ابراهيم نمازگاهي بسازيد و به ابراهيم و اسماعيل سفارش كرديم كه خانه ام را براي غريبان [مسافران] و مقيمان و نمازگزاران پاكيزه گردانيد.(بقره: 521)قرآن كريم داستان راز و نياز حضرت ابراهيم و اسماعيل را نقل مي كند تا فلسفه بنيان كعبه روشن شود: و چون ابراهيم و اسماعيل پايه هاي خانه [كعبه] را بر آوردند [گفتند] پروردگارا از ما بپذير كه تويي شنواي دانا.
پروردگارا ما را فرمانبر خويش بگردان و از ذريه ما امتي فرمانبردار خويش پديد آور و مناسك ما را به ما بنما و از ما در گذر كه تويي توبه پذير مهربان. پروردگارا و از ايشان در ميانشان پيامبري كه آيات تو را بر آنان بخواند و به آنان كتاب آسماني و حكمت بياموزد و پاكدلشان سازد بر انگيز كه تو پيروزمند فرزانه اي.(بقره:128-127)حسين بن علي(ع)نيز به هنگام حركت به سوي كربلا، يك روز مانده به عيد قربان، شهر مكه را به سوي كربلا ترك كرد تا نشان دهد، حرمي را كه خداوند فرمود تا حرم امن الهي براي موحدان باشد، حتي براي فرزندان رسول خدا نيز امن نيست.
در قرآن كريم بر دو ويژگي بردباري و دردمندي حضرت ابراهيم عليه السلام تاكيد مي شود(هود:67)كه هر دو به بُعد اجتماعي و رسالت حضرت ابراهيم بازگشت مي كند. بدين معنا كه حضرت ابراهيم، درد جامعه را داشت و از انحرافات موجود در آن به شدت رنج مي برد؛ همچنان كه حسين بن علي(ع)نيز وقتي به سرزمين شراف رسيد، براي اتمام حجت با كوفيان فرمود: مردم! من بسوي شما حركت ننمودم مگر آنگاه كه دعوتنامه ها و پيك هاي شما به سوي من سرازير گشت كه ما امام و پيشوا نداريم. دعوت ما را بپذير و به سوي ما حركت كن تا خداوند به وسيله تو ما را هدايت و رهبري نمايد.... آيا نمي بينيد كه به حق عمل نمي شود؟ و از باطل نهي نمي گردد؟ پس سزاوار است كه در چنين وضعي انسان با ايمان، مرگ و ملاقات با خداوند را آرزو كند. آري، من مرگ را جز سعادت و خوشبختي نمي بينم، و زندگي با ستمگران را جز خواري و ذلت نمي دانم.(3)
ابراهيم به تنهايي يك امت بود ان ابراهيم كان امة قانتا لله حنيفا(بيگمان ابراهيم پيشوايي فروتن در برابر خداوند و پاكدين بود)(نحل:021)و در عين حال به تنهايي در برابر نمرود و درباريانش ايستاد و ناتواني ها و زبوني هاي او را بر شمرد. حضرت ابا عبدالله(ع)نيز، هنگامي كه معاويه از خلفا و يزيد تمجيد كرد و از امام خواست تا با يزيد بيعت كند، امام خطاب به او فرمودند:... اي معاويه! آنچه دربار? كمالات يزيد و لياقت وي براي امت محمد(ص)برشمردي شنيديم. قصد داري طوري وانمود كني كه گويا فرد ناشناخته اي را توصيف مي كني، يا فرد غايبي را معرفي مي كني... در حالي كه يزيد ماهيت خود را آشكار كرده و موقعيت سياسي و اجتماعي و اخلاقي خود را شناسانده است. از يزيد آن گونه كه هست بگو! از سگ بازيش بگو، وقتي كه سگ هاي درنده را به جان همديگر مي اندازد. از كبوتر بازيش بگو... از بوالهوسي و عياشي او بگو... از خوشگذرانيش بگو كه از ساز و آواز سرمست مي شود. آنچه در پيش گرفتي كنار بگذار، آيا گناهي كه تا كنون درباره اين امت بر دوش خود بار كرده اي تو را كافي نيست؟...(4)
در حديثي آمده است كه رسول مكرم اسلام از خداوند درخواست كرد: الهي ارني الاشياء كما هي.(خدايا حقايق اشيا را آنچنان كه هستند به من نشان ده). خداوند پيش از آن با حضرت ابراهيم چنين عملي انجام داد و باطن و حقايق اشيا را به او نشان داد: و بدينسان ملكوت آسمان ها و زمين را به ابراهيم مي نمايانيم تا از اصحاب يقين گردد.(انعام:57)و در جاي ديگري حضرت ابراهيم از خداوند مي خواهد تا زنده كردن مردگان را به او نشان دهد. امام حسين عليه السلام نيز در دعاي عرفه عرضه مي دارد: فهمتني ما جاءت به رسلك.( خداوندا! تو به من هر آن چه را كه پيامبرانت آورده بودند آموختي)و همچنين عرضه مي دارد: خداوندا تويي كه در همه موجودات، خود را به من نشان دادي تا در هر چيز آشكار تو را ديدم. تويي كه در هر چيز آشكاري. به نظر مي رسد تاكيدي كه امام حسين(ع)بر توحيد داشته و از خداوند، شناخت معرفت خويش را مي طلبد بيش از حضرت ابراهيم( ع)است و حضرت ابراهيم(ع)بيشتر طالب شناخت معاد و جلوه هاي ديگر خداشناسي بوده است.
پانوشت ها:
1 - اديان جهان باستان، يوسف اباذري و جمعي از نويسندگان، ج،2ص236.
2 - بحارالانوار، ج،44 ص328.
3 - تاريخ ابن عساكر، ص214.
4 - تاريخ طبري، ج،3 ص 248]]>
</TEXT>
</DOC>
<DOC>
<DOCID>HAM2-851102-107</DOCID>
<DOCNO>HAM2-851102-107</DOCNO>
<ORIGINALFILE>/1385/851102/world/_idea.htm</ORIGINALFILE>
<ISSUE>دوشنبه 2 بهمن 1385</ISSUE>
<DATE calender="Western">2007-01-22</DATE>
<DATE calender="Persian">1385/11/02</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[نگاهمقدمه اي بر خود يابي در عاشورا
تمرين]]>
</TITLE>
<TEXT>
<![CDATA[گروه انديشه- براي درك موجود زنده بايد دانست مرده هاي او كيستند و نيز بايد دانست كه آرزوهايش چگونه پايان يافته اند؛ آيا به آرامي ناپديد شده اند يا اين كه كشته شده اند؟.هر چند به نظر مي  رسد دنياي مردگان، امري مربوط به گذشته است، اما اين جمله اشپربر كه در كتاب قطره اشكي در اقيانوس وي منتشرشده، حكايت از آن دارد كه گويي مردگان در زندگي امروزين ما نقش بيشتري ايفا مي  كنند تا آنچه اصطلاحا زندگان نام گرفته اند. اما براي درك يك موجود زنده به كدام يك از آدمياني كه در قيد حيات نيستند بايد مراجعه كرد؟ كدام را بايد در معرض بررسي و باز تعريف قرار بدهيم؟ مثلا ما به كدام يك از مقبره ها، امامزاده ها يا آثار تاريخي كه در آن جايي از رد رفتگان يافته مي  شود بايد برويم؟ به عبارت ديگر مراكز تجمع مردم در كنار كدام يك از مقبره ها شكوهمند تر به نظر مي  رسد؟ رمز حاضرشدن بر سر چنين مقبره هايي چيست؟ آنان بر سر اين مقبره ها با رفتگان خود چه مي  گويند؟ چرا براي سوگ عزيزانشان تا اين اندازه به آنان متعهدند؟ اين تعهد آنان را به سوي چه مرزهايي سوق مي  دهد؟
شگفتا كه پاسخ دادن به اين سئوالات، سر پرشور و پر عقلي طلب مي  كند. در مراسم سوگواري امام حسين(ع)در هر عاشورا مردم چرا اين گونه با وي همراه مي  شوند؟ جوانان از هر طبقه و گروهي به چه انگيزه اي در اين مراسم شركت مي  كنند؟ چرا عزاداران حسيني به دنبال زنجير زنان راه مي  افتند؟ كدام اراده آنان را به اين وادي مي  كشاند؟ چرا اين چنين مويه مي  كنند؟ گريه كردن براي چيست؟ براي زنده نگاه داشتن اسطوره هاي شهادت يا براي حيات يافتن دوباره خودمان؟ چرا علمدار اين چنين سنگين حركت مي  كند؟ چرا علمدار بايد زير بار بيرق ها بايد چنين سنگين حركت كند؟ آيا مي  توانيم تصور كنيم كه اگر منافع مان به خطر بيفتد و شرط حفظ آن روي برگردندان از حق باشد ما كدام را انتخاب خواهيم كرد؟ اگر قرار باشد...؟
پاسخ به اين سئوال ها نياز به تامل و تحمل دارد؛ تحمل تنهايي، تحمل دوري، تحمل رنج؛ رنجي كه از دل آن گل سرخ توحيد، شاداب و سرزنده رشد خواهد كرد. درك عزاداران با مراسم آنان براي كمك به مظلوم معنا مي  دهد. مورد ظلم واقع شده هرجا كه باشد، در اين مراسم مورد توجه است. چه كسي كه در فلسطين به گلوله ستم در خون خود مي  غلتد و چه در هر جاي ديگر جان سپرده باشد. اين، جان مايه مراسم عزاداري تاسوعا و عاشورا است.   مردم در اين مراسم در هر كوي و برزن به كنشي اقدام مي  كنند كه گويي هم اكنون زمان تصميم رسيده؛ بمانند يا بروند؟ اين كنش تمريني است براي آزادي يا اسارت. تمريني كه براي درك عظمت حسيني سهم بزرگي در تحولات صد ساله اخير ايران و انقلاب اسلامي دارد.]]>
</TEXT>
</DOC>
<DOC>
<DOCID>HAM2-851102-108</DOCID>
<DOCNO>HAM2-851102-108</DOCNO>
<ORIGINALFILE>/1385/851102/world/_mycity.htm</ORIGINALFILE>
<ISSUE>دوشنبه 2 بهمن 1385</ISSUE>
<DATE calender="Western">2007-01-22</DATE>
<DATE calender="Persian">1385/11/02</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[در ديدار اعضاي منتخب شوراي شهر از مترو تهران عنوان شد؛
مترو؛ راه حل ساماندهي ترافيك]]>
</TITLE>
<TEXT>
<IMAGE>/1385/851102/world/009315.jpg</IMAGE>
<![CDATA[
عكس ها: مسعود خامسي پور
عباس ثابتي راد
طرح جامع براي تهران و ايجاد و گسترش سيستم حمل و نقل عمومي مانند مترو،سابقه طولاني دارد، اما دچار موانع بسياري شده است. تجربه مترو كه از فعاليت هاي بسيار خوب شهرداري تهران است مقدماتش طي شده و تجربه آن نيز بومي شده است و فرهنگ آن نيز به وجود آمده. مسلما اين طرح از اين پس نياز به حمايت دارد كه آنچه اتفاق افتاده با سرعت بيشتري گسترش يابد، چرا كه مسئله جابه جايي مكاني در تهران از ديرباز براي شهروندان امري مشكل بوده و نياز به يك ديدگاه جامع دارد و مي توان ظرفيت هايي را در كنار مترو طراحي كرد، از جمله ظرفيت هاي فرهنگي و جاذبه هاي هنري و همچنين در فضاهاي نزديك به ايستگاه ها براي بهره برداري عمومي ، فضاهايي را ايجاد كرد. اين امر خود به خود به كاهش جابه جايي مكاني در شهر تهران منجر مي شود. مسلما توسعه اين سيستم نيازمند توجه دستگاه هاي اجرايي و قانونگذاري و شهرداري تهران و حتي بخش خصوصي است.
احمد مسجدجامعي در حالي از توجه به مترو تهران و گسترش آن سخن مي گويد كه هم اكنون به دليل عدم توجه بسياري از دستگاه هاي مجري مترو تهران دچار مشكلات بسياري شده است. در واقع مترو تهران هم اكنون با جابه جايي روزانه يك ميليون مسافر در شهر تهران به يكي از سيستم هاي ارزان و سريع حمل و نقل تبديل شده و به عنوان اولين انتخاب بسياري از شهروندان تبديل شده است.
پرسه زدن در دالان هاي تودرتو و تاريك، جايي در دل شهر و زير خروارها خاك مي تواند شگفت انگيز باشد. ديدن كساني كه در روشنايي نور نئون ها كار مي كنند و دل خاك را سوراخ مي كنند و براي ايجاد دالان ها و كريدورهاي جديد در دل تاريك خاك ساعت ها و روزها پيش مي روند تا ديگر همشهريانشان چند سال بعد در آرامش و با آسودگي از آن عبور كنند و رنج توانفرساي ترافيك را به روياي هاي دور بسپارند بسيار جالب است. اين شايد تصويري كوتاه از يك قاب عكسي است كه در روز سه شنبه اعضاي منتخب شوراي شهر تهران ديدند.
مدير عامل شركت قطارهاي شهري تهران و حومه(مترو)از متروي تهران گزارشي به اعضاي جديد داد. محسن  هاشمي  در نشستي با منتخبان مردم براي اداره چهار سال آينده پايتخت گفت: تهران هم اكنون 8 ميليون نفر جمعيت دارد. تا 25 سال آينده جمعيت اين شهر به بيش از 10 ميليون نفر خواهد رسيد و بايد از هم اكنون ظرفيت سازي شود. بر اين اساس مترو تهران با ظرفيت روزانه 45 هزار سفر شهري طراحي شده است كه اين ظرفيت آن را در زمره قطارهاي سنگين شهري قرار داده است. او در ادامه افزود: هر خط مترو به ازاي يك اتوبان 15 بانده كارايي دارد. به عبارتي دو خط مترو شمال و جنوب كه به صورت رفت و برگشتي است، توانايي انتقال مسافر معادل يك اتوبان 30 بانده را دارد. اين در حالي است كه كمترين مصرف انرژي و كاهش در مصرف سوخت و ايجاد آلودگي را دارد و از سويي موجب مي شود تا بسياري از شهروندان در وقتشان صرفه جويي كنند.
در واقع هم اكنون بسياري از كشورهاي جهان به دليل استقبال شهروندان ساكن شهرهاي بزرگ از مترو به عنوان اولين و گسترده ترين سيستم حمل و نقل بهره مي برند و به واقع نمي توان بسياري از شهرهاي بزرگ را بدون مترو تصور كرد.
در دنيا در حدود 120 شهر از سيستم حمل و نقل ريلي استفاده مي كنند و به نسبت هر شهر تقريبا روزانه معادل 150 ميليون سفر شهري در حال انجام است. متوسط روزانه سفر با مترو در جهان در حدود يك ميليون و 250هزار سفر است. آنچه عجيب است اينكه بسياري از شهر هاي جهان با داشتن خطوط چندگانه و گذشت سالها از فعاليت آنها، به طور متوسط رقمي  در حدود 25/1ميليون سفر را انجام مي دهند. اما نكته عجيب اين است كه مترو تهران هم اكنون با راه اندازي تنها سه خط از هشت خط پيش بيني شده روزانه در حدود يك ميليون و 200 هزار سفر شهري را ساماندهي مي كنند.
مترو لندن به عنوان طولاني ترين مترو و مترو نيويورك به عنوان پرايستگاه ترين مترو و مترو مسكو به عنوان پر مسافرترين خطوط مترو در جهان اند. تمامي  اين مترو ها به عنوان مهمترين وسيله حمل و نقل عمومي  در شهرهايي كه جمعيت بسياري دارند مورد استفاده قرار مي گيرد. مترو لندن در حدود 12 خط و به طول 408 كيلومتر و نيويورك با 371 كيلومتر دومين در جهان هستند. مترو توكيو نيز با 292 كيلومتر و مسكو 275كيلومتر و مادريد با 226كيلومتر و پاريس با 212كيلومتر جزو طولاني ترين مترو هاي جهانند.
]]>
<IMAGE>/1385/851102/world/009312.jpg</IMAGE>
<![CDATA[
حمل و نقل پاك
سالها حضور معصومه ابتكار به عنوان رئيس سازمان محيط زيست از او چهره اي زيست محيطي ساخته است. ابتكار نيز در روز سه شنبه به همراه ديگر اعضاي شوراي شهر تهران به بازديد از مترو پرداخت. او مثل ديگر اعضاي شوراي شهر تهران مترو را به عنوان يكي از مهمترين راه هاي برون رفت از مشكل آلودگي هوا و ترافيك تهران مي داند و مي گويد: در دولت قبل راه حل اصلي كاهش آلودگي هواي تهران توسعه شبكه حمل و نقل عمومي  قلمداد شده بود. در محور مترو، اتوبوس، تاكسي و سرانجام رسيدن به اين توانايي كه كيفيت و كميت حمل و نقل را توسعه دهيم.
به عبارتي حمل و نقل چه از نظر اعتماد مردم و زمان و هزينه و به ويژه آلودگي هوا شرايط مطلوبي را بدست آورد. از سويي در دولت قبل به اين نتيجه رسيده بوديم كه مترو همه شاخصه هاي يك سيستم حمل و نقل استاندارد را دارد و مي تواند يك راه حل منطقي و اقتصادي و زيست محيطي براي حل معضل ترافيك باشد. با توجه به گسترش جمعيتي شهر تهران، مساحت آن و افزايش فعاليت ها و تردد ها، مسئولان شهري بايد مترو و توان حمل و جابه جايي آن را افزايش دهند و به طور جدي براي گسترش اين سيستم در شهر تهران اقدام جدي كنند. مسلما هر لحظه از اين برنامه عقب بمانيم تبعات سنگين آن بر دوش تهران و شهروندان اين شهر سنگيني مي كند و موجب مي شود تا همه ما عوارض ناخوشايندي را تحمل كنيم.
ابتكار به فعاليت مديران مترو در طول سالهاي گذشته اشاره كرد و گفت: در طول سالهاي گذشته مترو گسترش خوبي داشته و مديران اين شركت توانستند با تمام كاستي ها اما با تكيه بر تلاش خستگي ناپذير خود راه هاي سخت را هموار كنند و خوشبختانه اين آمار درخشان 2/1 ميليون سفر شهري دستاورد ارزشمند آنان است. در واقع مي توان گفت كه اين رقم معادل چند ميليون تن منواكسيد كربن و ذرات آلاينده كه از هواي تهران حذف شد،يا چند ميليون ساعت كه در وقت شهروندان صرفه جويي شد و يا حتي اين رقم به چند ميليارد ريال صرفه جويي در هزينه هاي بهداشتي و درماني صورت گرفته قابل تبديل است.
ابتكار در ادامه افزود: هيچ شكي نيست كه توسعه مترو و تامين اعتبار و كمك به مديريت اين شركت براي توسعه مترو و افزايش خطوط بسيار منطقي است و هرگونه تعلل و تاخير در توسعه آن هزينه هنگفتي را به شهروندان و دولت تحميل خواهد كرد.
يك اتفاق خوب
هنگامي كه اعضاي منتخب شوراي شهر تهران در يكي از روزهاي هفته گذشته به مترو آمدند تا با مروري بر فعاليت هاي اين شركت راه ها و موانع جدي اين سيستم را ارزيابي كنند، درست مثل سالهاي پيش كارگران همچنان در زير زمين و در دل تاريك تهران خاك ها را مي شكافند و به پيش مي روند. به واقع مترو در اين سالها و با تكيه بر فعاليت هايش ميان شهروندان جا باز كرده است. بي ترديد توجه به آن بسيار ضروري و داراي اهميت است. هم از اين روست كه شوراي منتخب شهر تهران در اقدامي مهم به اين شركت رفته و مسائل آن را مورد توجه قرار دادند. هر چند در اين جلسه مدير عامل مترو از تخصيص تنها 25 ميليارد تومان در سال جاري به مترو خبر داد و تنها سهم مترو را از اعتبار 1000 ميلياردي تبصره13 اين مقدار دانست. در واقع در حالي كه مترو در حدود 10 درصد از حمل و نقل شهر تهران را به دوش مي كشد، اما به دليل عدم توجه بايسته به آن نارضايتي بسياري از شهروندان را برانگيخته است.]]>
</TEXT>
</DOC>
<DOC>
<DOCID>HAM2-851102-109</DOCID>
<DOCNO>HAM2-851102-109</DOCNO>
<ORIGINALFILE>/1385/851102/world/_mycity.htm</ORIGINALFILE>
<ISSUE>دوشنبه 2 بهمن 1385</ISSUE>
<DATE calender="Western">2007-01-22</DATE>
<DATE calender="Persian">1385/11/02</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[نگاه امروز
چالش پيش روي مترو]]>
</TITLE>
<TEXT>
<![CDATA[گروه شهري - براي اولين بار كه قانون مترو در سال 1354 به تصويب مجلس رسيد، تمام هزينه هاي احداث و ساخت و تأمين تجهيزات مترو به عهده دولت گذاشته شد. در واقع دولت مي بايست تمام امكانات و منابع مالي براي ساخت مترو را فراهم مي كرد. پس از پيروزي انقلاب اسلامي نيز بر اساس سياست تأمين عدالت اجتماعي و حمايت از اقشار مستضعف، فعاليت جدي براي احداث مترو آغاز شد. هر چند جنگ تحميلي تا سال ها اين برنامه راهبردي پايتخت را با مشكل روبه رو كرد اما مترو زودتر از آنچه كه تصور مي شد، دوباره آغاز به كار كرد و در اواخر دهه 70 به بار نشست.
در طول اين سال ها بارها قوانين متعددي براي تأمين اعتبار مترو به تصويب رسيده است. يكي از مهمترين اين قوانين كه در دهه شصت به تصويب رسيد، تأمين اعتبار را وظيفه دولت ندانست و آن را به عهده شهرداري گذاشت.
پس از فراز و نشيب هاي مختلف هم اكنون مترو با تصويب قوانين جديد، مي بايست با مشاركت برابر دولت و شهرداري احداث شود. هر چند در طول سال هاي گذشته، شهرداري تهران در تأمين 50 درصد از هزينه هاي مترو اندكي با مشكل روبه رو بود، اما دولت همواره با اختصاص 50 درصد اعتبار موظفي خود، هم در جهت تسريع مترو تهران و هم براي حمايت از مترو، شهرداري را مورد توجه قرار مي داد.
بر اساس قانون جديد، شهرداري موظف بود تا 20 درصد از هزينه  مترو را تأمين نمايد كه شامل حفر تونل و تخصيص زمين هايي در سطح شهر براي احداث ايستگاه بود. از سويي با جلب مشاركت بخش خصوصي زمينه را براي سرمايه گذاري اين بخش در ساخت ايستگاه فراهم آورد. ساخت ايستگاه نيز 30 درصد از كل پروژه ساخت را تشكيل مي داد.
دولت نيز موظف به تأمين تجهيزات و ابزار و تخصيص ارز براي خريد تجهيزات بود. در سال هاي گذشته دولت با هماهنگي بسيار و دوشادوش شهرداري براي احداث مترو و سرعت بخشيدن به رشد آن، اقدام هاي فراواني انجام داده بود. اما در سال جاري با وجود آن كه شهرداري تهران به صورت يك جانبه در حال رفع موانع پيش روي احداث مترو پايتخت است، اما دولت تنها با اختصاص 25 ميليارد سهمي اندك را به دوش كشيده. اين در حالي است كه سال گذشته اعتبار مترو تهران براي احداث خطوط هشت گانه در حدود 175 ميليارد بوده است و بي ترديد اين رقم، بسيار اندك و ناچيز است.
با نگاهي به اقدامات و هماهنگي انجام گرفته، شايد بتوان افق آينده را اندكي آفتابي تر ديد. اما با توجه به سخنان مديرعامل مترو كه خبر از بروز مشكلات در سال هاي آينده براي مترو به دليل كمبود واگن و بالا رفتن سن آنان مي دهد، شايد روزگار نه چندان خوشي در انتظار شهروندان مترو سوار تهراني باشد.]]>
</TEXT>
</DOC>
<DOC>
<DOCID>HAM2-851102-110</DOCID>
<DOCNO>HAM2-851102-110</DOCNO>
<ORIGINALFILE>/1385/851102/world/_mycity.htm</ORIGINALFILE>
<ISSUE>دوشنبه 2 بهمن 1385</ISSUE>
<DATE calender="Western">2007-01-22</DATE>
<DATE calender="Persian">1385/11/02</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[حقوق شهروندي
راه هاي ناصواب مديران]]>
</TITLE>
<TEXT>
<![CDATA[گروه شهري- شايد امروزه استفاده از تجارب ديگر كشور ها براي ساماندهي فعاليت هاي اجتماعي كلان اجتناب ناپذير باشد. در واقع با تكيه بر تجارب كشورهاي مختلف مي توان علاوه بر رفع معايب روش هاي به كار گرفته شده براي انجام فعاليت هاي كلان اجتماعي، سعي و تلاش كشورهاي مبدا مصروف بومي سازي وهماهنگي براي ايجاد فرهنگ عمومي جامعه آنان باشد. با مرور تاريخ كشورمان مي توان به اين باور رسيد كه در دوران هاي گذشته چه بسيار اتفاق افتاده است كه گاه پديده اي جديد كه در كشورهاي غربي رواج فراواني هم يافته بود پس از ورود به كشور سرنوشتي ديگر يافت و باعث بروز مشكلات متعدد شد. شايد يافتن نمونه هايي از اين موارد چندان سخت نباشد. اينكه با تكيه به فناوري  هاي جهان جديد نمي توان بسياري از معضلات كشور را حل كرد، بلكه توان مديريتي افراد است كه اداره يك جامعه را به شيوه اي بايسته موجب مي شود.
هنگامي كه از سه سال پيش و پس از آن كه فعاليت هاي مديران شهري وقت تهران در ساماندهي حمل و نقل عمومي به سرانجامي نرسيد، استفاده از تكنولوژي روز جهان و بهره گيري از امكانات كشور هاي غربي به عنوان يك راه حل مطرح شد و مديران شهري براي ساماندهي اين پاشنه آشيل كه سر به سامان شدن نداشت، خبر از راه اندازي خطوط مونوريل در شهر تهران دادند. اما هنوز از طرح اين ايده زمان زيادي نگذشته بود كه خيلي زود كارشناسان و صاحب نظران به ناهمگوني اين سيستم با شهر تهران پي بردند و اجراي اين طرح را در شهر تهران توجيه پذير ندانستند. با وجود آنكه مونوريل به عنوان يك پديده جدي و قابل توجه براي حمل و نقل عمومي شهري حتي در كشورهاي صنعتي تا به امروز مورد استفاده قرار نگرفته و به دليل مشكلات متعددش چندان توجه جدي به آن نشده است. اما گويا بدون توجه به اين مشكلاتي كه فراروي اين پديده نه چندان جديد بود، راه اندازي اين سيستم در تهران به واقعيت مي پيوست، كه در آن روزگار شوراي شهر تهران با نگاهي كارشناسي از اجراي آن ممانعت كرد تا پس از كار كارشناسي اين سيستم حمل و نقل به كشور وارد شود تا اندكي از مشكلات حمل و نقل شهر تهران بكاهد. چندان عجيب نيست كه نتايج كارشناسي هاي انجام گرفته را بسيار مايوس كننده بدانيم، چرا كه شوراي شهر هيچ گاه از آن و از نتايج بدست آمده سخن به ميان نياورد.
سؤالي كه شايد از روي تأمل برآيد اين است كه آيا ما براي برون رفت از مشكلات جاري جامعه در تمام سطوح حق داريم تا بدون توجه به نصيحت ناصحان و خيرانديشي صاحبان راي به آنچه خود مي انديشيم عمل كنيم، گو اينكه ما را به وادي بيراهه بكشاند؟]]>
</TEXT>
</DOC>
<DOC>
<DOCID>HAM2-851102-111</DOCID>
<DOCNO>HAM2-851102-111</DOCNO>
<ORIGINALFILE>/1385/851102/world/_sciew.htm</ORIGINALFILE>
<ISSUE>دوشنبه 2 بهمن 1385</ISSUE>
<DATE calender="Western">2007-01-22</DATE>
<DATE calender="Persian">1385/11/02</DATE>
<CAT xml:lang="fa">علمی فرهنگی.علمی</CAT>
<CAT xml:lang="en">Science and Culture.Science</CAT>
<TITLE>
<![CDATA[استفاده رايگان از ماشين هاي مجازي ويستا براي پردازشگرهاي 32 و64
مجازي سازي، راهي براي آزمايش بي خطر ويستا]]>
</TITLE>
<TEXT>
<IMAGE>/1385/851102/world/009297.jpg</IMAGE>
<![CDATA[
ترجمه: عميد نمازي خواه
آيا فكر مي كنيد براي كاربران مدرن كامپيوتر راهي براي آزمايش ويندوز ويستا مايكروسافت قبل از خريد و نصب آن بر روي كامپيوتر وجود داشته باشد؟ پاسخ اين پرسش مثبت است: استفاده از نرم افزار مجازي سازي.
امروزه مجازي سازي يكي از داغ ترين گرايشات طرف سرور است.
تكنولوژي به مديران it اجازه مي دهد چند برنامه را كه هركدام در ماشين مجازي خود encapsulate شده اند، اجرا كنند. اين نوع تنظيم آنها را از برخورد با يكديگر محافظت كرده و خطرات امنيتي را به حداقل مي رساند. مديران it با امكان به وجود آوردن اجراي چند workload به صورت امن براي سرورها مي توانند در خريد سخت افزار صرفه جويي كنند.
به حداكثر رساندن استفاده از سي پي يو از اهميت كمتري براي كاربران دسك تاپ برخوردار است. اما مجازي سازي با امكان فراهم ساختن استفاده از برنامه ها و حتي سيستم هاي عامل براي كاربران بدون نياز به نصب آنها مي تواند مفيد واقع شود. سه گزينه مجازي سازي اصلي وجود دارد كه هر سه در درجات متفاوت ويستا را پشتيباني مي كنند. هر سه نسخه هاي آزمايشي رايگان دارند. در اين نوشته هر سه را ارزيابي كرده ايم و مشكلات احتمالي را كه آزمايش كنندگان ويستا در حال حاضر كه اين سيستم عامل كامل شده اما هنوز در دسترس عموم قرار نگرفته با آن مواجه خواهند شد توضيح داده ايم.
سرشار از قابليت و رايگان شركت پيشگام در محصولات مجازي سازي يعني vmware دو محصول vmware server و vmware player را به طور رايگان در اختيار كاربران مي گذارد. كريشنا مورتي مدير بخش مديريت محصول vmware مي گويد: استفاده از هر دو محصول لازم است زيرا vmware server واقعاً ويستا گست(كه ماشين مجازي نيز ناميده مي شود)را در فرآيندي مشابه نصب سيستم عامل بر روي يك كامپيوتر ايجاد مي كند. كاربران سپس vmware player را بر روي لينوكس يا هركدام از نسخه هاي ويندوز تا ويندوز ايكس پي براي اجراي ماشين مجازي ويستا نصب مي كنند.
استفاده از vmware چندين مزايا دارد. كاربران مي توانند ماشين هاي مجازي ويستا را براي پردازشگرهاي 32 يا 64 بيت ايجاد كنند، در ضمن كساني كه داراي كامپيوترهاي چند هسته هستند مي توانند تا دو پردازشگر را به يك ماشين مجازي اختصاص دهند. vmware به كاربران امكان مي دهد يك ماشين مجازي ويستا را يك بار ايجاد كرده و بدون تغيير بر روي كامپيوترهاي مختلف اجرا كنند. سرانجام vmware درايورهاي دستگاه را خيلي خوب مديريت مي كند. كريشنا مورتي مي گويد: ما آن را به صورت جامع مورد ارزيابي قرار داده ايم اما اگر بعضي دستگاه هاي usb را اتفاقي به آن متصل كرده اند و كار نكرده است به ما اطلاع دهيد. او مي پذيرد كه جديدترين نسخه هاي رسمي محصولات سرور و پلير فقط usb 1/1 را پشتيباني مي كنند و نسخه هاي بتا پشتيباني usb 2/0 را نيز ارائه مي كنند. نسخه هاي به روز شده تا اوايل نيمه سال جديد عرضه خواهند شد، البته به احتمال زياد بعد از عرضه ويستا در 30 ژانويه.
يك محصول سريع
راهكار ديگر parallels workstation براي ويندوز و لينوكس از شركت parallels است. اين شركت كه در واشنگتن قرار دارد، اوايل سال وقتي محصول همتاي ورك استيشن براي mac به عنوان اولين محصولي ارائه شد كه براي مالكان mac اينتل امكان اجراي همزمان ويندوز با osx را فراهم مي ساخت اقدام قابل توجهي انجام داد.(vmware متعاقباً محصول مشابهي عرضه كرد، boot camp اپل به كاربران اجازه مي دهد ويندوز يا osx را، البته نه به طور همزمان، اجرا كنند). parallels هفته گذشته اعلام كرد كه جديدترين نسخه به روز شده workstation، نسخه 2/2، ماشين هاي مجازي ويستا را اجرا خواهد كرد. workstation 2/2 كه از تكنولوژي مجازي سازي داخلي پردازشگرهاي اينتل و amd براي كارآيي سريع تر استفاده مي كند قادر به اجراي vista ultimate و vista business كه به ترتيب 399 و 299 دلار قيمت دارند، خواهد بود.
parallels workstation به قيمت 49/99 دلار عرضه مي شود البته شما مي توانيد نسخه آزمايش رايگان 15 روزه آن را دريافت كنيد. وقتي محصول vmware رايگان است چرا بايد هزينه اي صرف خريد parallels كرد؟ رادولف مدير بخش بازاريابي parallels مي گويد: به يك دليل و آن اين است كه محصول ما توسعه يافته تر است. رادولف ادعا مي كند كه نرم افزار آنها سريع تر اجرا مي شود. ما معمولاً تمام آيتم هاي مورد نياز مصرف كننده را ارائه مي كنيم.
محصول parallels نيز از همان كاستي هاي محصول vmware برخوردار است. در حال حاضر پشتيباني usb 2/0 موجود نمي باشد. احتمالاً مشكلات مربوط به درايورها وجود دارد و نيز parallels برخلاف vmware فعلاً ميزبان ها يا مهمان هاي 64 بيت را پشتيباني نمي كند. در ضمن نمي تواند بيش از يك پردازشگر را به يك ماشين مجازي يا guest محول نمايد. به گفته رادولف تمامي اين قابليت ها در نسخه به روز شده اصلي بعدي parallels كه در نيمه اول سال آينده عرضه مي شود، گنجانده خواهد شد.
تلفيق دوگانه
مايكروسافت در زماني كه virtual pc را در سال 2003 خريداري كرد، وارد عرضه مجازي سازي شد. بعد از اين كه vmware در اوايل سال محصولات متوسط خود را رايگان عرضه كرد، مايكروسافت نيز شروع به ارائه رايگان virtual pc 2004 كرد. virtual pc 2004 بر روي ويستا اجرا نمي شود و ماشين هاي مجازي ويستا را پشتيباني نمي كند اما virtual pc 2007 كه فعلاً در نسخه بتا موجود است اين دو قابليت را دارد. دستور العمل هاي مشروح درباره دانلود كردن vpc 2007 و راه اندازي ويستا در يك ماشين مجازي در بلاگ ويستا مايكروسافت آورده شده است.
v pc 2007 قابليت هاي محصولاتي را كه در بالا شرح داده شد، تركيب مي كند.
vpc 2007 همانند vmware player مي تواند بر روي كامپيوترهاي 32 و 64 بيت اجرا شود، اما در حال حاضر تنها ماشين هاي مجازي
32 بيت ايجاد مي كند. در ضمن همانند parallels، از مجازي سازي چيپ amd و اينتل براي كارآيي سريع تر استفاده مي كند. در حالي كه virtual pc
مي تواند مجموعه گسترده اي از سيستم هاي عامل مهمان را پشتيباني كند، مي تواند تنها بر روي كامپيوترهاي اجرا كننده ويندوز به عنوان يك سيستم عامل پايه و نه لينوكس، نصب شود. يك نقطه تشابه بين هر 3 محصول عدم توانايي آنها در پشتيباني از گرافيك شتابدار سه بعدي مي باشد. اين به آن معناست كه نمي توانيد اينترفيس كاربر گرافيكي aero ويستا را آزمايش كنيد يا جديدترين بازي هاي ويدئويي first-person shooter را اجرا نماييد. به طور كل اينترفيس هاي مجازي تمايل دارند تا هموارتر به نظر آيند و كندتر از اينترفيس هاي غيرمجازي عمل كنند.
يك نسخه آزمايشي از ويستا تهيه كنيد
حال شما متقاعد شده ايد كه يك نسخه آزمايشي از ويستا تهيه كنيد. حال كه مايكروسافت برنامه هاي بتا را بسته است، براي اين  كار دير نيست؟ انتشار نسخه بتا ويندوز ويستا تا ژوئن 2007 ادامه دارد اما اين نسخه آزمايشي از طرف مايكروسافت در دسترس نمي باشد. مايكروسافت اعلام نموده كه ميليون ها نفر ويستا را دانلود و آزمايش كرده اند. اين احتمال وجود دارد كه تعدادي از دوستان يا همكاران شما كسي برنامه را داشته باشند. craigslist و ebay مطمئناً كپي هايي از آن دارند.
در غير اين صورت مي توانيد تا پايان ژانويه كه نسخه هاي مصرف كننده ويستا در فروشگاه ها عرضه خواهند شد، صبر كنيد. طبق گفته اسكات فيلي، متخصص ويستا، كاربران مي توانند ويستا را به عنوان يك ماشين مجازي در بالاي ويندوز ايكس پي و به مدت 30 روز بدون فعال كردن ويستا نصب و اجرا كنند. اما اطمينان حاصل كنيد كه از تمام اطلاعات مربوط به سياست هاي برگرداندن محصول فروشگاه آگاهي داريد؛ اطلاعاتي مثل زمان تعيين شده براي بازگرداندن يا پرداخت جريمه.
مايكروسافت به كاربران علاقه مند به آزمايش ويستا توصيه مي كند كه windows vista enterprise edition را خريداري نمايند كه حق نصب يك كپي از ويستا را بر روي يك ماشين و تا 4 بار در يك ماشين مجازي بر روي همان كامپيوتر و همان كاربر اعطا مي كند. اما enterprise edition فقط براي مشتريان مجوز شركت هاي بزرگ در دسترس بوده و مالكان شركت هاي تجاري كوچك به آن دسترسي ندارند. ارسال اعلاميه در گروه خبري v pc 2007 نشان مي دهد كه هيچ چيز نمي تواند از خريد و آزمايش ديگر نسخه هاي ويستا كه از virtual pc استفاده مي كنند، جلوگيري كند.
راهكار ديگر
اگر تنها به آزمايش ويستا علاقه داريد و نمي خواهيد از يك برنامه مجازي سازي براي آزمايش نرم افزار ديگري استفاده كنيد يك راهكار آسان تر وجود دارد. شما مي توانيد ويستا - شامل اينترفيس aero - كه بر روي كامپيوتر فعلي خود، بدون uninstall كردن نسخه فعلي ويندوز خود و با ايجاد يك پارتيشن جداگانه 20 گيگابايتي بر روي هاردديسك و نصب ويستا در آنجا با دقت آزمايش كنيد.
اين كار يك موقعيت دو بوت ايجاد مي كند بنابراين بعد از login مي توانيد اجراي ويستا يا نسخه قديمي ويندوز خود را انتخاب نماييد. بعد از منقضي شدن ويستا(30 روز)مي توانيد آن را بدون هيچ گونه تأثيري بر سيستم عامل اصلي uninstall كنيد.]]>
</TEXT>
</DOC>
<DOC>
<DOCID>HAM2-851102-112</DOCID>
<DOCNO>HAM2-851102-112</DOCNO>
<ORIGINALFILE>/1385/851102/world/_sciew.htm</ORIGINALFILE>
<ISSUE>دوشنبه 2 بهمن 1385</ISSUE>
<DATE calender="Western">2007-01-22</DATE>
<DATE calender="Persian">1385/11/02</DATE>
<CAT xml:lang="fa">علمی فرهنگی.علمی</CAT>
<CAT xml:lang="en">Science and Culture.Science</CAT>
<TITLE>
<![CDATA[فوق سري
موشكي با 35 سال سابقه]]>
</TITLE>
<TEXT>
<IMAGE>/1385/851102/world/009294.jpg</IMAGE>
<![CDATA[
گروه علمي فرهنگيتاريخچه ساخت موشك فينيكس به سال 1957 و شركت بنديكس باز مي گردد.در سال 1957 شركت بنديكس موفق به ساخت موشك بزرگ و دور برد aam-n-10 eagle شد كه داراي سرعت بيشينه 4 ماخ و برد مفيد 110مايل دريايي يا 204كيلومتر بود.اين شركت رادار پالس -داپلر قدرتمند apn-122 را براي اين موشك در نظر گرفته بود كه قادر به رديابي 18 هدف بطورهمزمان و شليك و هدايت 4 موشك بطور همزمان بود.اين موشك براي هواپيماي f-6d در نظر گرفته شده بود ولي با لغو برنامه مذكور شركت بنديكس هم برنامه موشك عقاب(eagle )را كنار گذاشت و تمام اين برنامه ها به شركت هيوز منتقل شد.
شركت هيوز با ادامه پژوهش ها و آزمايشهاي شركت بنديكس، موشك آشنا و معروف ومحبوب aim-54 فينيكس و رادار قدرتمند awg-9 را در سال 1969 به نيروي دريايي آمريكا عرضه كرد تا بر روي هواپيماي برنده مناقصه vfx(كه سرانجام تامكت شد)نصب شود. شكل ظاهري موشك فينيكس مانند موشكهاي هوا به هواي پيشين اين شركت داراي بدنه اي سيلندرشكل و بالهاي صليبي با وتر طولاني بود ولي سطوح كنترلي لبه فرار بالچه ها جاي خود را به سطوح كنترلي دم با شكل صليبي داده بود.سوخت موتور راكت موشك فينيكس كه از نوع سوختهاي جامد وmk 47 modo بود از شركت rocketdyne تهيه مي شود.
بدعتهايي در طراحي اين موشك سبب افزايش برد، بار تحملي، سرعت و دقت موشك شد و همچنين اين پيشرفتها در رادار awg-9 نيز تسري يافت و سبب كم شدن وزن اين رادار تا نصف وزن اوليه آن شد.اين موشك طوري اسمبل شده كه مي توان براي آساني حمل و نقل و اشغال جاي كمتر بصورت قطعات مجزا حمل شود.براي تسهيل در كارهاي تعمير و نگهداري يك آزمايشگر داخلي در موشك كارگذاشته شده كه موشك را بازرسي و اشكالات را برطرف مي كند. در 8 سپتامبر 1966 يك فروند موشك فينيكس با سيستم هدايت كننده جزئي داخلي از هواپيماي a-3a پرتاب شد و از مسافت خطاي(miss-distance)يك هدف جت مشقي نيروي دريايي عبور كرد كه به عنوان يك رهگيري تكنيكي ثبت گرديد. نخستين پرتاب هدايت شده اين موشك در 17 مارچ 1967 از يك فروند هواپيماي f-111b هم موفقيت آميز بود.نخستين آزمايش موشك فينيكس با سر جنگي واقعي در آگوست 1970 انجام گرفت. اين موشك به سمت يك فروند هواپيماي جت جنگنده f9f r شليك شد و بوسيله فيوز مجاورتي خود منفجر گرديد و هدف را نابود كرد. موشك فينيكس در آزمايشهاي خود از بردهاي بسيار زياد و همچنين ارتفاعات بسيار بالاتر از آنچه كه سيستم كنترل آتش awg-9 نياز به عملكرد نگاه به پايين look down و يا رديابي هنگام جستجو داشته باشد پرتاب شد. در 20 دسامبر 1972 براي ارزيابي توانايي awg-9 در زمينه هدايت و پرتاب چندين موشك بطور همزمان چهار فروند موشك فينيكس پرتاب شدند.اين چهار فروند موشك به فاصله شش ثانيه از يكديگر شليك شدند و رادار awg-9 اين موشكها را براي رهگيري هدفهاي جت مشقي بطور همزمان هدايت مي كرد.نام ايران هم در ليست خريداران موشك فونيكس ديده مي شود.]]>
</TEXT>
</DOC>
<DOC>
<DOCID>HAM2-851102-113</DOCID>
<DOCNO>HAM2-851102-113</DOCNO>
<ORIGINALFILE>/1385/851102/world/_siasatw.htm</ORIGINALFILE>
<ISSUE>دوشنبه 2 بهمن 1385</ISSUE>
<DATE calender="Western">2007-01-22</DATE>
<DATE calender="Persian">1385/11/02</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[كارتر عليه آپارتايد]]>
</TITLE>
<TEXT>
<IMAGE>/1385/851102/world/009285.jpg</IMAGE>
<![CDATA[
نيلوفر قديري
جيمي كارتر رئيس جمهور پيشين آمريكا از سال 1981 و بعد از ترك كاخ سفيد تاكنون 23 عنوان كتاب نوشته است. اما آخرين كتاب او كه ماه گذشته منتشر شد جنجال زيادي به راه انداخته و بازتاب هاي دور از انتظاري داشته است. اين كتاب با عنوان فلسطين، صلح نه آپارتايد كه روز 23 آذر در وين توسط انتشارات معروف سايمون شوستر منتشر شد، مروري بر روند صلح ميان اسرائيل و فلسطيني ها از زمان دوران رياست جمهوري كارتر در سالهاي 1977 تا 1980 و بعد از آن تا امروز است. در اين كتاب اگرچه آمريكا، اسرائيل و فلسطيني ها به خاطر به نتيجه نرسيدن اين مذاكرات صلح مورد انتقاد قرار گرفته اند اما بيشترين انتقاد و سرزنش متوجه سياستهاي اسرائيل است. در اين كتاب كه بلافاصله بعد از انتشار در فهرست پرفروش ترين كتابها در فهرست روزنامه نيويورك تايمز قرار گرفته است، كارتر مي گويد، ادامه استعمار اسرائيل در فلسطين بزرگترين مانع براي تحقق توافقنامه جامع صلح در سرزمين مقدس است. خود كارتر در مقدمه اين كتاب مي نويسد، هدف نهايي كتاب من ارائه حقايقي درباره خاورميانه است كه اكنون در آمريكا ناشناخته و مغفول مانده است و همچنين كمك به ازسرگيري مذاكراتي است كه اكنون شش سال است متوقف شده و در صورت ازسرگيري مي تواند براي اسرائيل و همسايگانش صلح به دنبال بياورد.
كارتر در اين كتاب دو مانع بزرگ بر سر راه تحقق صلح در خاورميانه را اين گونه برمي شمارد و مي نويسد، بعضي اسرائيلي ها بر اين باور هستند كه حق تصرف و استعمار سرزمين فلسطيني ها را دارند و تلاش مي كنند تا اين اشغال را به گونه هاي مختلف توجيه كنند. از سوي ديگر بعضي فلسطيني ها هم عاملان انفجارهاي انتحاري را شهيد مي دانند و كشتن اسرائيلي ها را پيروزي مي شمارند كه البته اين واكنش به اقدامات اسرائيل است. اين دو دليلي است كه كارتر آن ها را مانع دستيابي به صلح در خاورميانه مي داند. كارتر در ادامه كتابش پايان دادن به اين تراژدي را مستلزم تحقق شرايطي مي داند كه آنها را اين گونه توصيف مي كند: امنيت اسرائيل بايد تضمين شود. اعراب بايد آشكارا و به صراحت اذعان كنند كه اسرائيل يك واقعيت است و حق حيات دارد. بحثهاي دروني اسرائيل بايد حل شود تا محدوده حقوقي اسرائيل تعريف شود.
كارتر كشتارها از سوي هر دو طرف را در كتابش محكوم كرده و نوشته است، اسرائيل 39 سال است كه سرزمين فلسطين را اشغال كرده و صدها مركز و منطقه را بومي كرده است. فلسطيني هاي معترض به اين وضعيت تحت ستم و آزار و اذيت قرار مي گيرند. از سوي ديگر ديواري همچون مار در حال چنبره زدن اطراف سرزمين هاي فلسطيني و غيرنظامياني است كه در اين سرزمين ها زندگي مي كنند. همزمان با احداث اين ديوار كنترل اسرائيل بر دره رود اردن به طور كامل فلسطيني ها را در زنداني محبوس كرده است. غزه هم در حصاري مشابه با تنها دو راه فرار گير افتاده و همچنان در كنترل اسرائيل است. شهروندان در مكانهاي بسيار متراكم هيچ دسترسي به دنياي خارج ندارند و از زمين و هوا و دريا محصور شده اند. محدوديتهاي اقتصادي كه اسرائيل و آمريكا بعد از پيروزي حماس در انتخابات بر مردم فلسطين تحميل كرده اند آنها را در شرايط بسيار ناگواري قرار داده  است. معلمان، پرستاران، نيروهاي پليس و آتش نشانان مدتهاست كه حقوقي دريافت نكرده اند. سازمان ملل هم مانند كمكهاي مالي و غذايي اش به مردم و خانواده هاي فقير آفريقايي به غزه هم كمك مي كند. اين در حالي است كه خانواده هاي فلسطيني با يك وعده غذا در روز زندگي مي كنند.
كارتر در بخش پاياني كتابش نوشته است قطعنامه هاي سازمان ملل، پيمانهاي كمپ ديويد، توافقنامه صلح اسلو در سال 1993، سياست رسمي آمريكا و نقشه راه همگي بر اساس وعده اسرائيل به عقب نشيني از سرزمين هاي اشغالي استوار است. فلسطيني ها هم بايد همان تعهدي كه 23 كشور عرب در سال 2002 سپرده اند را بپذيرند و حق حيات اسرائيل در چارچوب مرزهاي حقوقي خود را به رسميت بشناسند. اينها از نظر كارتر دو كليد اصلي صلح در خاورميانه است.
يكي از روزنامه نگاران و صاحب نظران حقوق بين الملل در آمريكا مي گويد كه مطالب كتاب جيمي كارتر واقعيتي براي مردم فلسطين است و ما اگر مي خواهيم ثبات را به منطقه خاورميانه بازگردانيم بايد درگيري فلسطين و اسرائيل حل شود.
در فضاي رسانه اي آمريكا كه به شدت تحت نفوذ لابي صهيونيستي است، اين كتاب حتي پيش از انتشار به خاطر عنوان آن مورد انتقاد شديد قرار گرفت. به همين دليل بعضي تحليلگران آمريكايي در وبلاگ هاي خود كارتر را به خاطر شجاعت در نوشتن اين كتاب و بعد دفاع از آن ستايش كردند. اين تحليلگران در نوشته هاي خود با تاييد سخنان كارتر نوشتند كه تداوم بي توجهي به تحقير، بي حرمتي و نژادپرستي عليه مردم فلسطين هرگز در جهت منافع ملي ما(آمريكا)و حتي اسرائيل نبوده است.
اما مخالفان كتاب كارتر از جمله بسياري از نمايندگان كنگره مانند نماينده ميشيگان و از دوستان جامعه اعراب آمريكايي استفاده از عنوان آپارتايد را به نفع صلح ندانستند و ادعا مي كنند كه مردم يهودي خود قرباني تبعيض و نژادپرستي هستند. بعضي مانند اين نماينده كنگره از كارتر خواسته اند تا عنوان كتابش را تغيير دهد.
اين در حالي است كه نلسون ماندلا رئيس جمهور سابق آفريقاي جنوبي در سال 1999 به مجلس فلسطين گفت: تاريخهاي مردم هر دو كشور با هم منطبق است و زجر و ناراحتي مردم را نشان مي دهد و در اينجا نيز خود را همراه با هموطنانم مي بينم.
خود كارتر نيز در مراسم رونمايي كتابش در وين گفت، در مناطق فلسطيني نشين اشغال  شده توسط اسرائيل، نقض حقوق بشر به  شكل كاملاً وحشتناكي روي مي دهد. وي با دفاع از اين كتاب و تاكيد بر صحت آن گفت: در اين كتاب انتقادهاي من از سياست هاي اسرائيل، به شرايط حاكم بر اين سرزمين پيش از جنگ 1967 مربوط نيست، بلكه به مناطقي مربوط است كه بعد از جنگ اشغال شده اند.
پس از انتشار كتاب كارتر، سازمان ها و نهادهاي حامي رژيم  صهيونيستي موج شديدي از انتقادات را عليه اين كتاب به راه  انداختند و به گفته  كارتر، لابي گرهاي حامي اسرائيل جلسات مباحثه  آزاد درباره  وضعيت اسرائيل و فلسطين برگزار مي كنند. محافل صهيونيستي اين كتاب را بمبي قوي تر از بمب اتم عليه اسرائيل قلمداد كردند و كارتر را به جانبداري از فلسطيني ها در اين كتاب متهم نمودند.
كارتر اين حملات را كار كميته  اقدام سياسي اسرائيلي هاي آمريكا مي داند و گفته است كه هدف اين كميته، ترويج صلح در خاورميانه نيست، بلكه تشريح سياست دولت اسرائيل و تلاش براي جلب حمايت از آن در آمريكاست.
كارتر در پاسخ به برخي انتقادات درباره  اين كه چرا در عنوان كتاب از واژه  آپارتايد استفاده كرده است، گفت كه اين واژه كاملاً با شرايط حاكم بر فلسطين متناسب است و تاكيد كرد كه منظور او از تبعيض نژادي، وضعيت بين يهوديان و مسلمانان در مرزهاي پيش از 1967 اسرائيل نيست.
اما دفاع كارتر از شدت موج حملات در آمريكا عليه او كم نكرد. روزنامه نيويورك تايمز در مقاله اي به قلم يكي از نويسندگان اصلي اين روزنامه، كارتر را سرباز فلسطيني ها خواند و نوشت، او براي يهوديان گناه تراشيده است و تنها اسرائيل را مسئول جنگ صد ساله ميان اعراب و يهوديان مي داند.
در مقابل اين اعتراضات، برژينسكي مشاور سابق امنيت ملي كارتر كه اكنون استاد سياست خارجي آمريكا در دانشگاه جان هاپكينز است با محكوم كردن موج انتقادات از كارتر و كتابش مي گويد، به قضاوت من پرزيدنت كارتر در وحشت داشتن از نبود يك راه حل قابل قبول در مناقشه فلسطين حق دارد و اين بيم بسيار به جاست. شرايط كنوني منطقه هم به درستي يادآور آپارتايد است، اكنون دو گروه در كنار هم زندگي مي كنند اما از هم جدا هستند. يكي از اين گروهها از سعادت و كاميابي برخوردار است و سرزمين ديگري را اشغال كرده است. گروه ديگر در فقر و نداري به سر مي برد.
اما انتقادات و حملات عليه كارتر به آنجا رسيد كه او مجبور شد در نامه اي از طريق بنياد خودش يعني بنياد كارتر به يهوديان آمريكا درباره عبارت تبعيض نژادي و آپارتايد توضيح دهد. اما اين كار هم نتيجه نداد. دو هفته پيش چهارده تن از اعضاي هيات مشاوران سازمان حقوق بشري كارتر يا همان بنياد كارتر كه نهادي غيردولتي است در اعتراض به اين كتاب استعفا دادند. اعضاي مستعفي در بيانيه اي گفتند كه كارتر از جايگاه بي طرفي خود خارج شده و با نوشتن اين كتاب به يك طرف مناقشه نزديك شده است. بعضي رهبران قدرتمند جامعه يهودي آتلانتا در ميان اين اعضاي مستعفي هستند.]]>
</TEXT>
</DOC>
<DOC>
<DOCID>HAM2-851102-114</DOCID>
<DOCNO>HAM2-851102-114</DOCNO>
<ORIGINALFILE>/1385/851102/world/_siasatw.htm</ORIGINALFILE>
<ISSUE>دوشنبه 2 بهمن 1385</ISSUE>
<DATE calender="Western">2007-01-22</DATE>
<DATE calender="Persian">1385/11/02</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[نگاه
مي خواستم افكار عمومي را تحريك كنم]]>
</TITLE>
<TEXT>
<![CDATA[گروه بين الملل- كارتر چندي پيش و در پي انتقادات شديدي كه به كتاب جديد او وارد شده با شبكه پي بي اس آمريكا گفت وگويي انجام داده و به پرسش هاي آن درباره كتابش پاسخ داده است. خلاصه اين گفت وگو را مي خوانيد:
* عنوان اين كتاب انتقاد آمريكايي هاي حامي اسرائيل را همراه داشته است. فكر نمي كنيد كه اين عنوان تحريك آميز باشد چرا كه سركوب سياهپوستان آفريقاي جنوبي را توسط سفيدپوستان يادآوري مي كند؟
- بله. ولي واژه تحريك آميز حتماً نبايد بد باشد، من قصد داشتم افكار را تحريك كنم.
* با كلمه آپارتايد؟
- اين عنوان را براي تحريك بحث، مجادله و تحليلهاي كنجكاوانه از قضيه فلسطين و شرايط فلسطيني ها انتخاب كردم كه كاملاً در سراسر آمريكا وجود ندارد ولي هر روز در اسرائيل و اروپا مطرح است. به نظرم لازم است كه در كشور ما، مردم متوجه شوند در نوار غزه چه مي گذرد. اين عنوان را خيلي با دقت انتخاب كردم. در عنوان اين كتاب فلسطين اول از همه است چرا كه اين سرزمين فلسطيني ها است و نه اسرائيل. دوم تأكيد روي صلح است، سوم هم آپارتايد نيست و من مفهوم آن را نمي خواهم آپارتايد ببينم. در حال حاضر كه روند صلح كاملاً خاموش است و حتي يك روز هم ظرف شش سال گذشته مذاكرات صادقانه اي جهت صلح در اسرائيل وجود نداشته است، مي خواستم روند صلح را دوباره زنده كنم.
اما واژه آپارتايد نيز ربطي به نژادپرستي ندارد و ربطي به اسرائيل به عنوان يك ملت ندارد. اين آپارتايد كه در سراسر سرزمينهاي اشغالي شايع است آزار شديد فلسطيني هاست كه توسط اقليتي از اسرائيلي ها انجام مي شود. صحبت از نژادپرستي نيست بلكه ميل آنها به اشغال و ضبط و استعمار سرزمين فلسطين است.
براي اين كه صلح ايجاد شود اسرائيل بايد از سرزمينهاي اشغالي بيرون برود نه اين كه تنها از چند جايي كه مايلند بيرون بروند و 150 قسمت ديگر از سرزمين فلسطين را رها كنند.
* مردم با شنيدن صحبتها و خواندن كتاب شما مي گويند كه شما اسرائيلي ها را سرزنش مي كنيد و بسياري مي گويند كه اين فلسطيني ها هستند كه با كاتيوشا به اسرائيل حمله مي كنند و اين فلسطيني ها هستند كه سرباز اسرائيلي را ربوده و آنها هستند كه دست به  اقدامات تروريستي عليه اسرائيلي ها مي زنند.
- البته اين چيزي است كه شما مي گوييد و عموم مردم آمريكا فكر مي كنند كه چنين چيزي وجود دارد. واقعيت اين است كه فلسطيني ها زير ديوار اسرائيل را از غزه حفر مي كنند و يك سرباز را مي گيرند. اسرائيل 9 هزار و 200فلسطيني را در زندان دارد كه شامل تقريباً 300 كودك و به عبارتي دقيق تر 294 كودك كه برخي از آنان زير 12سال هستند. دست كم 100 زن فلسطيني نيز در زندان هاي اسرائيلي اسير هستند. از طرف ديگر به محض اين كه فلسطيني ها سرباز را گرفتند اعلام كردند كه آماده مبادله او با برخي از زنان و كودكان هستند ولي اسرائيل رد كرد.]]>
</TEXT>
</DOC>
</HAMSHAHRI2>
