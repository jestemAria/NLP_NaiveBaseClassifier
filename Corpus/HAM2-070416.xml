<?xml version="1.0" encoding="UTF-8" standalone="no"?>
<!DOCTYPE HAMSHAHRI2 SYSTEM "hamshahri.dtd">

<HAMSHAHRI2>
<COPYRIGHT>
<![CDATA[Hamshahri2 Corpus, Beta Release!
Copyright 2004-2008, Database Research Group (DBRG), Faculty of Engineering, University of Tehran
All the news content in the corpus is copyrighted by Hamshahri Newspaper (www.hamshahri.net)

Homepage:
http://ece.ut.ac.ir/dbrg/hamshahri/ham2

Contact:
darrudi@insf.org 

Please view the enclosed `Help.txt` file in the package for more information (tag description, etc).

IT IS A BETA RELEASE, PLEASE DON NOT REDISTRIBUTE IT!]]>
</COPYRIGHT>
<DOC>
<DOCID>HAM2-860127-001</DOCID>
<DOCNO>HAM2-860127-001</DOCNO>
<ORIGINALFILE>/1386/860127/news/_adabh.htm</ORIGINALFILE>
<ISSUE>دوشنبه 27 فروردين 1386 - سال پانزدهم - شماره4243 - Apr 16, 2007</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
<![CDATA[كوتاه]]>
</TITLE>
<TEXT>
<IMAGE>/1386/860127/news/019527.jpg</IMAGE>
<![CDATA[
كتاب موسي خان معروفي:  هوشنگ ظريف رديف هاي موسي خان معروفي را در قالب كتابي با عنوان كتاب چهارم از رديف هاي موسي خان معروفي به زودي منتشر مي كند. اين نوازنده تار به فارس گفت: در بخشي از اين كتاب توضيحات و آموزش هايي در خصوص دستگاهها و آوازهاي اصفهان آورده ام و سپس رديف هاي موسي خان معروفي را در قالب نت تنظيم و در بخش ديگري از اين كتاب جمع آوري كرده ام.
]]>
<IMAGE>/1386/860127/news/019524.jpg</IMAGE>
<![CDATA[
به دنبال كارگردان:  محسن علي اكبري تهيه كننده سريال شهر  آشوب با انصراف يدالله صمدي از كارگرداني اين كار، به دنبال جايگزيني براي اوست. وي درباره علت انصراف صمدي به فارس گفت: تغييراتي در فيلمنامه اين مجموعه صورت گرفت كه يدالله صمدي به عنوان كارگردان خيلي با آنها موافق نبود و به همين دليل از ادامه كار انصراف داد.
]]>
<IMAGE>/1386/860127/news/019533.jpg</IMAGE>
<![CDATA[
جادوي رنگ ها:كتابي با عنوان جادوي رنگ ها درباره  محمدرضا سرشار از زنده ياد حسين حداد به مناسبت برگزاري بزرگداشت سرشار زير چاپ است. اين كتاب دربرگيرنده  نظرات نويسندگان و منتقدان، مطالبي از خود سرشار و همچنين ديدگاه هاي حسين حداد است، كه از سوي حوزه  هنري منتشر خواهد شد. اين كتاب به منظور بزرگداشتي كه قرار است از سوي حوزه  هنري براي سرشار برگزار شود، تدوين شده است.
]]>
<IMAGE>/1386/860127/news/019530.jpg</IMAGE>
<![CDATA[
بهترين كاريكاتور تركيه: جواد عليزاده كاريكاتوريست ايراني جايزه  بزرگ سيزدهمين مسابقه بين المللي كارتون آنكارا؛ 7 تا 77 ساله را به دست آورد. عليزاده 55 ساله  از ميان 843 كاريكاتوريست شركت كننده  از سراسر دنيا توانست جايزه  2 هزار دلاري را كه تنها جايزه  اين مسابقه به شمار مي رود، از آن خود كند. طرح كاريكاتور جواد عليزاده از كودكاني است كه با جدايي پدر و مادرشان مواجه هستند.]]>
</TEXT>
</DOC>
<DOC>
<DOCID>HAM2-860127-002</DOCID>
<DOCNO>HAM2-860127-002</DOCNO>
<ORIGINALFILE>/1386/860127/news/_adabh.htm</ORIGINALFILE>
<ISSUE>دوشنبه 27 فروردين 1386 - سال پانزدهم - شماره4243 - Apr 16, 2007</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
<![CDATA[پايان تدوين باد در علفزار مي پيچد]]>
</TITLE>
<TEXT>
<IMAGE>/1386/860127/news/019521.jpg</IMAGE>
<![CDATA[
گروه ادب و هنرتدوين تازه ترين ساخته خسرو معصومي، باد در علفزار مي پيچد توسط حسن حسن دوست به پايان رسيد و هم اكنون اين فيلم در انتظار آغاز ساير مراحل فني است.فيلم برداري باد در علفزار مي پيچد كه قسمت سوم تريلوژي معصومي درباره قاچاق چوب است،از 11 دي ماه مصادف با عيد غدير در مناطق اطراف جنگل هاي نور واقع در شمال كشور آغاز شد، و اواسط اسفندماه سال گذشته به پايان رسيد.دو فيلم قبلي او رسم عاشق كشي و جايي در دوردست كه دو قسمت نخست اين تريلوژي محسوب مي شود، با استقبال نسبي منتقدان روبه رو به رو شده بود. داستان باد در علفزار مي پيچد درباره شوكا دختر جواني است كه به علت فقر خانواده مجبور شده به ازدواج با پسري عقب افتاده تن دردهد تا كمي از بار مالي خانواده كم شود. اما جليل، شاگرد خياط، دل در گرو شوكا دارد. الناز شاكردوست، حسين عابديني، رضا ناجي، جمال اجلالي، مائده طهماسبي و مهران رجبي بازيگران اين فيلم هستند.]]>
</TEXT>
</DOC>
<DOC>
<DOCID>HAM2-860127-003</DOCID>
<DOCNO>HAM2-860127-003</DOCNO>
<ORIGINALFILE>/1386/860127/news/_adabh.htm</ORIGINALFILE>
<ISSUE>دوشنبه 27 فروردين 1386 - سال پانزدهم - شماره4243 - Apr 16, 2007</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
<![CDATA[تئاتر شهر هنوز بازسازي نشده،چشم ها به انبار نفت راه آهن دوخته شده است
نيمه ارديبهشت، اولين حضور جدي هنرمندان در تئاتر شهر]]>
</TITLE>
<TEXT>
<![CDATA[گروه ادب و هنر 5 روز ديگر، يعني اول ارديبهشت، مجموعه تئاتر شهر تهران پس از 5 هفته تعطيلي كامل، بازگشايي مي شود، اما هنوز و همچنان، از اجراي هيچ نمايشي در 5 سالن اصلي قلب نيمه جان تئاتر كشور،  خبري نيست.
مجموعه تئاتر شهر 25 اسفند سال گذشته تعطيل شد. در حالي كه مطابق با اعلام بهروز قريب پور، مدير بازسازي تئاتر شهر، همه اهالي تئاتر خود را براي يك تعطيلي دست كم سه ماهه آماده مي كردند. بهروز قريب پور كه شايعه انتصاب وي به مديريت كل مجموعه نيز مدتي بر سر زبان ها بود، خود را براي انجام تعميرات و تغييراتي تا حد دو ميليارد و 600 ميليون تومان آماده كرده بود. هزينه اي كه مي توانست استوانه فرسوده اما زيبا و محكم را دست كم براي چند سال ديگر سر پا نگهدارد و به مسئولان شهرداري و وزارت فرهنگ فرصت بيشتري براي ناديده گرفتن انبار نفت راه آهن دهد.
انبار نفت شركت راه آهن در حوالي ميدان راه آهن تهران، همان جايي است كه قرار است تبديل به ساختمان تئاتر شهر 2 شود. تئاتر شهر 2، البته تنها توصيفي است براي نشان دادن عظمت پروژه اي كه هيچ اقدام اجرايي روشني برايش انجام نگرفته است، وگرنه نام اين مجموعه تئاتري جديد نينوا است. شهرداري تهران، انبار نفت شركت راه آهن را خريده است تا مجموعه اي فرهنگي شامل چند سالن نمايش در آنجا بسازد.
اما هنوز، آن چه همه اميدهاي تئاتر كشور را به خود معطوف كرده، تئاتر شهر اصلي است كه برخلاف سال هاي گذشته، پس از تعطيلات طولاني نوروز از خواب زمستاني برنخاست. در واقع بازسازي تئاتر شهر با بودجه پيشنهادي قريب پور، عملا تنها فايده اي كه براي تئاتر كشور داشت، طولاني كردن بي علت تعطيلات بود. گروه هاي نمايشي كه گمان مي كردند مجموعه تئاتر شهر دست كم تا اواخر خرداد ماه تعطيل خواهد بود، كار را رها كرده و رفتند تا به كارهاي اصلي خودشان، نظير معلمي، روزنامه نگاري، دانشجويي و... در بهترين حالت، بازيگري سينما و تلويزيون برسند. اما اواسط تعطيلات نوروز، ناگهان معلوم شد كه مساله منتفي است؛ بازسازي به تعويق افتاده يا به تدريج و به موازات اجراها انجام مي  گيرد. ظاهرا بودجه پيشنهادي قريب پور كه به نظر مي رسد با سيستم هاي اداري و كاغذبازي هاي مرسوم براي يك ريال جابه جايي چندان آشنا نيست و آمده بود تا كار تئاتر شهر را از بيخ يكسره كند، مشكل اول بوده است. اما اين تمام مشكل هم نيست. اين ساختمان زيبا و قديمي، حالا ديگر در زمره ابنيه اي است كه حرف زدن درباره اش، براي سازمان ميراث فرهنگي، حيثيتي قلمداد مي شود. بنابراين، از بيخ كه سهل است، جابه جايي يك ميخ هم در آن، مكافات دارد.
به هر روي، آن طور كه مسئولان اعلام كرده اند، تعطيلات نوروزي بخش اداري تئاتر شهر، پنج روز ديگر به پايان مي رسد و از اول ارديبهشت، رفت و آمدهاي هنرمندان در دالان هاي دايره وار و پيچ پيچ اين ساختمان پيچاپيچ، آغاز مي شود.
اما از گروه هاي تئاتري خبري نيست. تقريبا هيچ خبري جز اجراي پنجره فولاد سيدجواد هاشمي كه نويسنده اش 9 ارديبهشت را روز آغاز اجراهاي اين نمايش مذهبي اعلام كرده است. با فرض صحت اين خبر چهار سالن اصلي و قابل استفاده ديگر باقي مي مانند و... هيچ خبري نيست جز تكرار مدام يك واژه تازه در اخبار: رپرتوآر؛ تكرار نمايش هاي منتخب سال 85 به انتخاب گروه انتخاب تا براي سومين بار به روي صحنه بروند: اجراي عمومي در سال 85، اجرا در جشنواره، اجراي رپرتوآر!
آن طور كه ايوب آقاخاني، دبير پاسخگوي شوراي انتخاب مجموعه تئاتر شهر اعلام كرده است اين نمايش ها از هفته اول ارديبهشت تالارهاي مختلف تئاتر شهر را پر مي كنند. خوب، البته شايد از خالي بودن بهتر باشد، چرا كه شوراي انتخاب هم مي داند كه تا خرداد بعيد است نمايشي براي انتخاب وجود داشته باشد:
تعداد اجراي كارها و زمان تقريبي اين برنامه، بستگي به تعداد گروه هاي متقاضي دارد، ولي پيش بيني ما زماني بين سه روز تا يك هفته براي هر نمايش است كه زماني 45 روزه را مي برد و احتمالا تا خرداد ماه ادامه خواهد داشت.]]>
</TEXT>
</DOC>
<DOC>
<DOCID>HAM2-860127-004</DOCID>
<DOCNO>HAM2-860127-004</DOCNO>
<ORIGINALFILE>/1386/860127/news/_adabh.htm</ORIGINALFILE>
<ISSUE>دوشنبه 27 فروردين 1386 - سال پانزدهم - شماره4243 - Apr 16, 2007</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
<![CDATA[نقد و محكوميت؛ واكنش ايرانيان به 300]]>
</TITLE>
<TEXT>
<![CDATA[گروه ادب و هنر 5 هفته از اكران فيلم سينمايي ضد ايراني 300 مي گذرد و اين فيلم توانسته نزديك به 200 ميليون دلار در قلمرو داخلي هاليوود فروش داشته باشد اما ايرانيان در سراسر جهان هنوز مي كوشند تا عليه اين فيلم واكنش هاي درخور نشان دهند.
همزمان با آمريكا، امارات از هفته گذشته اكران 300 را آغاز كرده است. سفير جمهوري اسلامي ايران در امارات متحده عربي و ايرانيان مقيم به نمايش فيلم ضد ايراني 300 در سينماهاي امارات اعتراض كردند.
دكتر حميد رضا آصفي، سفير جمهوري اسلامي ايران در امارات با ارسال نامه اي به شيخ عبدالله بن زايد آل نهيان، وزير امورخارجه امارات مراتب اعتراض دولت ايران را نسبت به نمايش فيلم ضد ايراني 300 در اين كشور ابراز داشت. آصفي در اين نامه نمايش اين فيلم را عاملي منفي در روابط فرهنگي بين دو كشور خواند و خواستار توقف فوري نمايش فيلم ضد ايراني 300 در امارات شد.
اما در داخل ايران، اين واكنش به شكل نشست هاي نقد و بررسي فيلم 300 دنبال مي شود. ديشب در برنامه اي تلويزيوني دكتر اكبر عالمي و نادر طالب زاده در خلال پخش دقايقي از آن، فيلم را به نقد كشيدند. همچنين در نشستي در خبرگزاري فارس، مهدي كلهر و مجيد شاه حسيني درباره اين فيلم صحبت كردند. مهدي كلهر كارشناس امور فرهنگي و مشاور رئيس جمهوري 300 را اوج نفرت تفكر مشركانه غرب، نسبت به شرق الهي و مشخصا انقلاب اسلامي دانست. وي با بيان اين مطلب كه اين فيلم نشانگر نفرت تفكر تحقير شده آمريكا در برابر يك تمدن برتر و فرهنگي است كه غرب با تمام تلاشش به قوزك پاي آن نرسيده است، اظهار تأسف كرد: مسئولان فرهنگي هنري ما در اين سالها مانند كبك، سر خود را در برف فرو كرده اند و طوري وانمود مي كنند كه دنيا كاري به ما ندارد. درحالي كه چون اين فيلم ها در ايران گسترش پيدا نمي كرد، مردم از ساخت آنها بي خبر بودند، اما اميدوارم ساخت فيلم 300 وظايف مسئولان فرهنگي ما را به آنها گوشزد كند كه ما در مركز يك نبرد فرهنگي هنري، قرار گرفته ايم. در اين نشست، مجيد شاه حسيني، از مديران شبكه يك سيما هم با اشاره به عدم پيشينه تاريخي آمريكا، گفت: آمريكا به دليل نداشتن همين پيشينه هميشه دچار نوعي عقده حقارت تاريخي بوده است و هميشه پشت فرهنگ يونان قرار گرفته است و در فيلم 300، اسپارت ها سمبل آمريكا هستند.
به گفته وي در فيلم 300 نوعي كربلاي يوناني مي بينيم، چرا كه جاي خالي يك كربلا در سينماي غرب به شدت خالي است. شاه حسيني تصريح كرد: در فيلم 300 مهم تا آخرين قطره خون جنگيدن است  و ديگر پيروز شدن يا نشدن، مطرح نيست به گونه اي كه مفهوم شهادت در فرهنگ غربي، دراماتيزه شده است ضمن اينكه المان هاي آنها بسيار تكراري شده است.
آنچه از شواهد برمي آيد در طول اين 5 هفته بجز محكوم كردن و عليه 300 حرف زدن اتفاق ديگري نيفتاده است، تنها كارگرداني ايراني، انيميشن خود را پاسخي محكم به 300 اعلام كرده و گروه انيميشني گمنام دست به دامان رسانه ها شده تا با حمايت سازمان هاي مربوط، فيلم انيميشني بسازد كه نشانه مبارزه عليه جنگ سرد بيگانگان باشد، آيا اين حركت ها واقعاً پاسخي درخور به 300 است؟]]>
</TEXT>
</DOC>
<DOC>
<DOCID>HAM2-860127-005</DOCID>
<DOCNO>HAM2-860127-005</DOCNO>
<ORIGINALFILE>/1386/860127/news/_adabh.htm</ORIGINALFILE>
<ISSUE>دوشنبه 27 فروردين 1386 - سال پانزدهم - شماره4243 - Apr 16, 2007</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
<![CDATA[محل نصب 7 مجسمه شهري در تهران مشخص شد]]>
</TITLE>
<TEXT>
<![CDATA[گروه ادب و هنر مكان يابي نصب 7 اثر از مجموعه مجسمه هاي نخستين سمپوزيوم مجسمه سازي تهران به پايان رسيد.
به دنبال برگزاري نشستي با حضور دبير و مدير برنامه ريزي و امور اجرايي سمپوزيوم، مهدي حجت به عنوان نماينده هيأت داوران و نماينده سازمان زيباسازي شهر تهران تصميمات لازم براي انتخاب محل مناسب نصب مجسمه هاي تهران اتخاذ و مقرر شد مجسمه هاي خورشيد تمدن اثر وارول توباچ در فضاي باز سر در ورودي دانشگاه تهران(ميدان انقلاب)، معما ساخته لوكا مارووينو در پارك دانشجو گردونه مهر اثر ذبيح الله زاده و رويش گل ها در باد اثر ثابتي مطلق در پارك ملت، خاطره پرواز از لي دونگ ليانگ در خروجي ايستگاه مترو بهشت زهرا، مجسمه بدون عنوان انياس ويلدر و انسان، پرنده اثر لاتيشيا دي بازلر در باغ موزه هنرهاي ايراني نصب شوند.اندازه و ابعاد فونداسيون مجسمه ها به شهرداري اعلام شده است و با پايان يافتن مراحل ساخت فونداسيون توسط پيمانكار مجسمه ها در فضاهاي شهري تهران نصب خواهند شد.]]>
</TEXT>
</DOC>
<DOC>
<DOCID>HAM2-860127-006</DOCID>
<DOCNO>HAM2-860127-006</DOCNO>
<ORIGINALFILE>/1386/860127/news/_adabh.htm</ORIGINALFILE>
<ISSUE>دوشنبه 27 فروردين 1386 - سال پانزدهم - شماره4243 - Apr 16, 2007</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
<![CDATA[يادبهروز بقايي
يك سال از سفر بي بازگشت پوپك گلدره گذشتنامه اي از طرف بچه هاي دنياي شيرين دريا]]>
</TITLE>
<TEXT>
<![CDATA[پوپك! پوپكي!
ما دوشنبه، من و بچه هاي مهل1(سهر،2 رزوانه،3 اتيه4 با مينا5 با فريده6)مي يايم همونجايي كه رفتي. فريده به فين گيل7 غول8 داده كه با خودش باورتش9.
فين گيل كيه، چيه؟ اروسك كان واش10 ديگه... راستي بهاره هي دوروقكي11 به همه ميگه تو رفتي بهشت. فرهاد كپول12 و منوچ چابكي13 ميگن با فريده و با مينا هم مي گن راس14 ميگه؛ اما من كه مي گم تو رفتي خارنج15. امه16 ليلا جونم هم ميگه من راس مي گم. شما اونجام مهل دارين؟ مدرسه هم بايد برين؟ تو اونجا كلاس چندمي؟ راستي خانم نوروزي17 غول داده بود اسك18 همونو كه دخترش گرفته بود از ما، يكي يه نخسه19 بده به ما. اون هم دوشنبه مياد. فغت20 توغسم21 بوخور22 كه بياي. وايسه23 خودمون مي گم كه دل درد گرفتيم از بس كه تو رفتي. بيا ديگه دوشنبه...
يه چيزي هم بگم، دلت بسوزه از لج تو رفتم موها موچرتي24 زدم كه تو چشمام نريزه. راستي وقتي تو رفتي پرويز فوش25 بد داد به تو. گفت تن ها26 رفت. اومدي حسابش برس. منم دلم خونك27 مي شه. ديگر ارزي28 نيست به جزو29 سلامتي شما.
اي نامه كه مي رويد سويش از جانب من ببوس رويش را
از ترف30 دوستت.
امزان31: به تاريخ دوشنبه
پي نوشت:1 مهل: محل / 2 سهر: سحر(سحر زكريا)/ 3 رزوانه: رضوانه(رضوانه در چابكسر)/ 4 اتيه: عطيه(عطيه غبيشاوي)/ 5 مينا: مينا نوروزي / 6 فريده: فريده دريامهر / 7 فين گيل: فينگيل / 8 غول: قول / 9 باورتش: ببرتش / 10 اروسك كان واش: عروس كامواش / 11 دوروقلي: دروغكي / 12 فرهاد كپول: فرهاد كپل(فرهاد بشارتي)/ 13 منوچ چابكي: منوچهر شمسايي / 14 راس: راست / 15 خارنج: خارج / 16 امه: عمه / 17 خانم نوروزي: مينا نوروزي / 18 اسك: عكس / 19 نخسه: نسخه / 20 فغت: فقط / 21 غم: قم / 22 بوخور: بخور / 23 وايسه: واسه 24 چرتي: چتري / 25 فوش: فحش / 26 تن ها: تنها / 27 خونك: خنك / 28 ارزي: عرضي / 29 جزو: جزء / 30 ترف: طرف / 31 امزان: امضا]]>
</TEXT>
</DOC>
<DOC>
<DOCID>HAM2-860127-007</DOCID>
<DOCNO>HAM2-860127-007</DOCNO>
<ORIGINALFILE>/1386/860127/news/_adabh.htm</ORIGINALFILE>
<ISSUE>دوشنبه 27 فروردين 1386 - سال پانزدهم - شماره4243 - Apr 16, 2007</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
<![CDATA[جايزه اي ديگر براي كودك هنرمند ايراني]]>
</TITLE>
<TEXT>
<![CDATA[گروه ادب وهنر- از بين 45 هزار و 978 اثر نقاشي از 68 كشور جهان مليكا ربيعي موفق شد ديپلم افتخار چهاردهمين مسابقه بين المللي نقاشي اينوهيكاري را از آن خود كند.به گزارش روابط عمومي كانون پرورش فكري كودكان و نوجوانان اين هنرمند 8 ساله تهراني در 2 سال گذشته علاوه بر اين جايزه، 7 جايزه و نشان بين المللي در عرصه رقابت هاي نقاشي در سراسر جهان به دست آورده است.مسابقه اينوهيكاري ژاپن وابسته به انجمني به همين نام، نهادي غيرانتفاعي وابسته به سازمان تعاون ملي كشاورزي ژاپن است كه همه ساله برگزار مي شود و از معتبرترين رقابت هاي نقاشي ويژه كودكان در سراسر جهان است.]]>
</TEXT>
</DOC>
<DOC>
<DOCID>HAM2-860127-008</DOCID>
<DOCNO>HAM2-860127-008</DOCNO>
<ORIGINALFILE>/1386/860127/news/_adabh.htm</ORIGINALFILE>
<ISSUE>دوشنبه 27 فروردين 1386 - سال پانزدهم - شماره4243 - Apr 16, 2007</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
<![CDATA[فيلم جديد اكران نمي كنيم]]>
</TITLE>
<TEXT>
<![CDATA[گروه ادب و هنر با برگشتن اندكي رمق به كالبد بي جان سينما با فروش چشمگير گيشه  در ابتداي سال 86 موضوع قاچاق فيلم هاي در حال اكران جدي شده است به گونه اي كه سخنگوي اتحاديه  تهيه كنندگان و توزيع فيلم ايران تهديد كرد: عدم اكران فيلمهاي سينمايي تا روشن شدن وضعيت سرقت فيلمهاي ايراني روي پرده در دستور كار شوراي مركزي اتحاديه قرار گرفته است.
غلامرضا موسوي گفت: از آنجا كه سرقت و كپي فيلم هاي ايراني باعث لطمه هاي غير قابل جبراني به تهيه كنندگان مي شود و سالن هاي سينما را با خطر تعطيلي روبه رو مي كند، شوراي مركزي تصميم گرفت، اگر امنيت اكران تأمين نشود به عنوان اعتراض به شرايط موجود، از اكران فيلمهاي بعدي خودداري كند.
موسوي افزود: فعلاً اين تصميم در حال بررسي است و درعين حال موضوع به مسؤلان سينمايي اعلام شده و اعلام خطر كرديم كه اگر فكر عاجل صورت نگيرد، قطعاً بخش خصوصي از توليد فيلم خودداري خواهد كرد و توليد سينمايي ايران صرفاً منوط به توليدات سرمايه گذاري شده توسط بخش دولتي خواهد شد.]]>
</TEXT>
</DOC>
<DOC>
<DOCID>HAM2-860127-009</DOCID>
<DOCNO>HAM2-860127-009</DOCNO>
<ORIGINALFILE>/1386/860127/news/_adabh.htm</ORIGINALFILE>
<ISSUE>دوشنبه 27 فروردين 1386 - سال پانزدهم - شماره4243 - Apr 16, 2007</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
<![CDATA[همدان، آماده پذيرايي از مهيمانان جشنواره]]>
</TITLE>
<TEXT>
<![CDATA[گروه ادب و هنر 2 هفته ديگر بيست ويكمين جشنواره بين المللي فيلم هاي كودكان و نوجوانان آغاز خواهد شد.6 فيلم كه براساس داستان هاي اريش كستنر ساخته شده است در بخش بررسي سينما و ادبيات كودك و نوجوان آلمان به نمايش درمي آيد. امسال براي اولين بار جشنواره در شهر همدان برگزار مي شود كه نظرات مثبتي را به دنبال داشت.پوران درخشنده كارگران سينما در اين باره گفت: توجه مخاطبين به سينما، فرهنگ سازي جشنواره و كشف استعدادهاي سينمايي استان و در كنار توجه ويژه مخاطبان جهاني به اين شهر ازجمله نتايج جشنواره فيلم كودك است كه اميدوارم اين حركت تداوم داشته باشد و نهادينه شود.بيست ويكمين جشنواره بين المللي فيلم هاي كودكان و نوجوانان از 10 تا 14 ارديبهشت ماه سال جاري در همدان برگزار مي شود.]]>
</TEXT>
</DOC>
<DOC>
<DOCID>HAM2-860127-010</DOCID>
<DOCNO>HAM2-860127-010</DOCNO>
<ORIGINALFILE>/1386/860127/news/_adabh.htm</ORIGINALFILE>
<ISSUE>دوشنبه 27 فروردين 1386 - سال پانزدهم - شماره4243 - Apr 16, 2007</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
<![CDATA[برگزاري نخستين جشنواره استاني طريق جاويد]]>
</TITLE>
<TEXT>
<![CDATA[ايسنا: نخستين جشنواره استاني فرهنگي - هنري - پژوهشي طريق جاويد يادواره حضرت امام خميني(ره)ارديبهشت ماه امسال در استان قزوين برگزار مي شود.
اين جشنواره در بخش هاي كتاب، پايان نامه، مقاله، خوش نويسي، شعر و عكس، با محوريت شخصيت، آرا و انديشه حضرت امام خميني  و آرمان ها و اهداف انقلاب اسلامي و موضوعاتي همچون: امام و وحدت، امام و پيامبر اعظم، امام و خودباوري، امام و هويت اسلامي - ايراني، امام و ولايت فقيه، مستضعفين، عاشورا، ظهور مصلح موعود، مقاومت و پايداري، زن مسلمان، نيايش و... در 3 بخش دانش آموزي، دانشجويي و آزاد برگزار مي شود. تا كنون تعداد 222 اثر به دبيرخانه اين جشنواره رسيده، كه در پايان، به صاحبان آثار برتر جوايزي اهدا مي شود. همچنين هم زمان با برگزاري مراسم اختتاميه اين جشنواره، نمايشگاهي از آثار برتر هنرمندان اين استان داير خواهد شد..نخستين جشنواره استاني فرهنگي - هنري - پژوهشي طريق جاويد يادواره حضرت امام خميني با همكاري جهاد دانشگاهي واحد قزوين، مركز فرهنگي دانشجويي امام و انقلاب اسلامي جهاد دانشگاهي و مؤسسه تنظيم و نشر آثار حضرت امام خميني برگزار مي شود. تا كنون 5 دوره از جشنواره دوسالانه طريق جاويد به صورت سراسري در سطح كشور برگزار شده است.]]>
</TEXT>
</DOC>
<DOC>
<DOCID>HAM2-860127-011</DOCID>
<DOCNO>HAM2-860127-011</DOCNO>
<ORIGINALFILE>/1386/860127/news/_akhar.htm</ORIGINALFILE>
<ISSUE>دوشنبه 27 فروردين 1386 - سال پانزدهم - شماره4243 - Apr 16, 2007</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[بازديد رايگان ازموزه]]>
</TITLE>
<TEXT>
<![CDATA[در حاليكه بسياري از موزه هاي كشور براي مردم ناشناخته مانده اند و اطلاع رساني هاي وسايل ارتباط جمعي بيشتر شامل حال چيپس و پفك مي شود، برنامه هاي رايگان اين مكان هاي فرهنگي فرصت مناسبي براي بازشناسي آن ها محسوب مي شود. در همين رابطه، تبريزي ها تا چند روز آينده يكصدمين سال تأسيس نخستين شورا وشهرداري كشوررا در اين شهر زيبا، جشن مي گيرند و به همين مناسبت بازديد از موزه ها و عمارت تاريخي شهرداري تبريز از اول تا دهم ارديبهشت ماه جاري براي عموم مردم رايگان است. در ايام ياد شده بازديد مهمانان داخلي و خارجي از موزه هاي تبريز رايگان خواهد بود.]]>
</TEXT>
</DOC>
<DOC>
<DOCID>HAM2-860127-012</DOCID>
<DOCNO>HAM2-860127-012</DOCNO>
<ORIGINALFILE>/1386/860127/news/_akhar.htm</ORIGINALFILE>
<ISSUE>دوشنبه 27 فروردين 1386 - سال پانزدهم - شماره4243 - Apr 16, 2007</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[برف بهاري]]>
</TITLE>
<TEXT>
<![CDATA[در روز هاي پاياني فروردين، برف بهاري شهر نورآباد لرستان و كوههاي اطراف آن را سفيد پوش كرد. بارش برف در اين شهر ازشنبه شب آغاز شده و تاديشب همچنان ادامه داشت. كارشناس اداره هواشناسي شهرستان دلفان گفت: هم اكنون ارتفاع برف در سطح شهر نورآباد به?? سانتي متر و در ارتفاعات به حدود?? سانتيمتر مي رسد. گرچه بارش برف موجب كندي تردد وسايط نقليه در سطح شهر نورآباد شده اما تمامي راه هاي ارتباطي اين شهر باز بوده و تردد در آن ها جريان دارد.]]>
</TEXT>
</DOC>
<DOC>
<DOCID>HAM2-860127-013</DOCID>
<DOCNO>HAM2-860127-013</DOCNO>
<ORIGINALFILE>/1386/860127/news/_akhar.htm</ORIGINALFILE>
<ISSUE>دوشنبه 27 فروردين 1386 - سال پانزدهم - شماره4243 - Apr 16, 2007</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[بازار]]>
</TITLE>
<TEXT>
<IMAGE>/1386/860127/news/019596.jpg</IMAGE>
<![CDATA[
نوبرانه ها مي آيند
به گفته آگاهان بازار ميوه، نوبرانه هايي چون زردآلوي كاشان، گوجه درختي و گيلاس شهريار تا 25 روز ديگر به فهرست ميوه هاي سطح شهر اضافه خواهد شد.
علاوه بر اين مسئولان اتحاديه فروشندگان ميوه و سبزي به خريداران توصيه مي كنند كه مراقب باشند فروشنده ها وزن كارتن ميوه ها را از وزن ميوه كم كنند. از سوي ديگر برخي اقلام نيز در چند روز گذشته بر خلاف جريان افزايشي قيمت ميوه با كاهش قيمت روبرو شدند. براي نمونه خيارهايي كه تا چند روز پيش كيلويي 600 تومان قيمت داشت در حال حاضر كيلويي300 تومان در ميادين به فروش مي رسد و قيمت گوجه فرنگي هم به كيلويي 400 تومان رسيده است، ضمن اين كه سيب زميني دزفولي 300 تومان قيمت دارد، كه با ورود سيب زميني گرگاني بازار تا 30 روز ديگر از اين محصول اشباع خواهد شد.]]>
</TEXT>
</DOC>
<DOC>
<DOCID>HAM2-860127-014</DOCID>
<DOCNO>HAM2-860127-014</DOCNO>
<ORIGINALFILE>/1386/860127/news/_akhar.htm</ORIGINALFILE>
<ISSUE>دوشنبه 27 فروردين 1386 - سال پانزدهم - شماره4243 - Apr 16, 2007</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[عكس: نيويورك تايمز / اريك جاكوبز]]>
</TITLE>
<TEXT>
<IMAGE>/1386/860127/news/019563.jpg</IMAGE>
<![CDATA[
ديروز مردم در سراسر آمريكا براي نشان دادن اعتراض خود نسبت به گرم شدن زمين تجمع كردند. آنها معتقدند دولت اين كشور اقدامات مناسب براي جلوگيري ازگسترش اين پديده انجام نمي دهد.]]>
</TEXT>
</DOC>
<DOC>
<DOCID>HAM2-860127-015</DOCID>
<DOCNO>HAM2-860127-015</DOCNO>
<ORIGINALFILE>/1386/860127/news/_akhar.htm</ORIGINALFILE>
<ISSUE>دوشنبه 27 فروردين 1386 - سال پانزدهم - شماره4243 - Apr 16, 2007</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[مسابقه با جايزه]]>
</TITLE>
<TEXT>
<![CDATA[كدام تيم؟
بازي بعدي تيم استقلال در چارچوب رقابتهاي ليگ برتر، با كدام تيم است؟
a)سايپاb)استقلال اهواز
c)پاسd)سپاهان
نحوه شركت در مسابقه:شركت كنندگان بايد يكي از گزينه هاي a ,b ,c ,d را حداكثر تا ساعت 19 امروز به شماره 3000251(بدون پيش شماره)و دارندگان تلفن هاي تاليا و ايرانسل به شماره 09122029165 اس ام اس كنند. به حساب 12 نفر از افرادي كه پاسخ صحيح داده باشند(5 نفر از تهران، 5 نفر از شهرستان ها و 2 نفر از مشتركان سرويس sms خبري)جايزه نقدي واريز مي شود. شماره تلفن همراه برندگان در شماره بعدي روزنامه چاپ مي شود و همكاران ما به منظور دريافت شماره حساب بانكي با آنها تماس مي گيرند.
2 جايزه ويژه براي مشتركان sms خبري: اين مشتركان بايد در صورت شركت در مسابقه پس از تايپ گزينه صحيح، عبارت sms را درج و سپس ارسال كنند. گفتني است شانس مشتركان sms خبري، 10 برابر بيش از ساير شركت كنندگان است.
شماره تلفن برندگان مسابقه 60
]]>
<IMAGE>/1386/860127/news/019602.jpg</IMAGE>
</TEXT>
</DOC>
<DOC>
<DOCID>HAM2-860127-016</DOCID>
<DOCNO>HAM2-860127-016</DOCNO>
<ORIGINALFILE>/1386/860127/news/_akhar.htm</ORIGINALFILE>
<ISSUE>دوشنبه 27 فروردين 1386 - سال پانزدهم - شماره4243 - Apr 16, 2007</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[همشهري الكترونيك
امكانات جديد و كاهش هزينه براي مشتركان sms  خبري]]>
</TITLE>
<TEXT>
<IMAGE>/1386/860127/news/019566.jpg</IMAGE>
<![CDATA[
تسهيلات جديد براي ارسال اخبار از طريق پيام كوتاه همشهري به زودي اعلام مي شود. مدير مركز اطلاع رساني الكترونيك همشهري با بيان اين خبر گفت: به دليل برخوردار شدن از امكانات فني گسترده تر و نيز استقبال شهروندان از sms هاي خبري، از ابتداي ارديبهشت ماه، ارسال خبر با هزينه هاي جديد كه تقريبا 50 درصد تعرفه هاي قبلي است صورت خواهد گرفت.
محمد مهاجري افزود: در نظرسنجي هاي تلفني كه از مشتركان sms  هاي خبري صورت گرفته، آنها از كيفيت اخبار ارسالي رضايت 85 درصدي دارند و مشتركان بعضي  گروهها از كم بودن تعداد اخبار گلا يه مند هستند. از سوي ديگر برخي از شهروندان خواستار افزوده شدن اخبار حوادث هستند كه اين گروه نيز در مرحله جديد عرضه مي شود. به گفته مهاجري آگهي جديد پذيرش مشتركان sms هاي خبري كه با كاهش حدود 50 درصدي حق اشتراك همراه است، در اين هفته در روزنامه همشهري منتشر مي شود.
مهاجري همچنين درباره نمايشگرهاي شهري كه در 10 نقطه تهران به پخش اخبار مي پردازند گفت: به درخواست بعضي از صاحبان حرف و مشاغل، پخش آگهي روي نمايشگرها به زودي آغاز مي شود اما ترتيبي اتخاذ گرديده كه انتشار آگهي در كار اطلاع رساني خبري مشكلي به وجود نياورد.
مهاجري در پايان گفت: بررسي ها نشان مي دهد كه روزانه بيش از 300 هزار نفر، اخبار نمايشگرها را مي خوانند.]]>
</TEXT>
</DOC>
<DOC>
<DOCID>HAM2-860127-017</DOCID>
<DOCNO>HAM2-860127-017</DOCNO>
<ORIGINALFILE>/1386/860127/news/_akhar.htm</ORIGINALFILE>
<ISSUE>دوشنبه 27 فروردين 1386 - سال پانزدهم - شماره4243 - Apr 16, 2007</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[در شهر چه خبر]]>
</TITLE>
<TEXT>
<![CDATA[شستشوي اطلاعات
گويا قرار است هر بار كه آسمان دلش گرفت و ابر بهار بارش رگباري خود را آغاز كرد تهراني ها(كه اين روز ها بيشتر وبيشتر به جريان برق وابسته اند)به يكباره با خاموشي روبرو شوند. در چند روز گذشته باران هاي سيل آسا سطح شهر را فراگرفت و علاوه بر مشكلات تكراري در سطح شهر، برق برخي مناطق نيز قطع شد. اين در حالي است كه با پيش بيني هاي سازمان هواشناسي مبني بر بروز پديده هاي جوي، اطلاع رساني در مورد احتمال قطعي برق امكان پذير است. نبود اطلاع رساني به موقع طي آخرين رگبار بهاري بسياري از مطالب وعملكرد هاي رايانه اي را كه ذخيره نشده بودند، مانند ديگر اشيا با خود برد. قطع برق براي كاربران رايانه يكي از غيرقابل برگشت ترين زيان هايي است كه در اغلب مواقع قابل جبران نخواهد بود.
آغاز برداشت گل
به علت شرايط مناسب آب و هوايي و بارش هاي اواخر سال گذشته و ابتداي بهار امسال، گلاب گيري از وضعيت مناسبي برخوردار خواهد بود و افزايش 25درصدي محصول پيش بيني شده است. در حال حاضر برداشت گل محمدي از?? هكتار باغ و گلستان هاي شهرستان مهريز استان يزد آغاز شده است. كار برداشت گل محمدي همه ساله از نيمه دوم فروردين ماه آغاز مي شود و به مدت?? روز ادامه دارد.?? كارگاه توليدي با اشتغالزايي?? نفر، ساليانه افزون بر?? تن گلاب و انواع عرقيات را به شيوه سنتي توليد مي كنند كه?? درصد محصولات براي فروش به مركز استان يزد و استان هاي همجوار ارسال مي شود. مهريز در?? كيلومتري جنوب شهر يزد قراردارد.
وضعيت راه ها
محور بروجن - لردگان در استان چهارمحال و بختياري به علت ريزش كوه مسدود شده است. ناجا همچنين در اطلاعيه اي از رانندگاني كه قصد تردد در تمامي محورهاي كشور را دارند خواسته است با سرعت مطمئن حركت كرده و به توصيه هاي ايمني ماموران پليس راه و سازمان راهداري توجه كنند. شماره تلفن???????? مركز فرماندهي و كنترل پليس راه ناجا به طور شبانه روزي آماده پاسخ گويي و امدادرساني به رانندگاني است كه در حال تردد در جاده هاي كشور هستند.
روكش چيني
روكش هاي چيني صندلي خودرو و نو شدن بافت خودرو هاي سطح شهر، صنف تشك دوزان خودرو را با كسادي بازار روبرو كرده است. به گفته نايب رئيس اتحاديه سراجان و تشك دوزان اتومبيل كرج، موضوع اصلي شكايت ها از سوي مصرف كنندگان در زمينه كالا هاي چيني، بي كيفيت بودن آنهاست.
بازگشايي ايستگاه مترو
ايستگاه گلشهر متروي كرج - تهران كه از شنبه شب به دليل آبگرفتگي مسدود شده بود، ديروز ظهر بازگشايي شد. به گفته مسولان، تمام مشكلات ايستگاه برطرف شده و حركتهاي قطارها از اين ايستگاه طبق روال عادي انجام مي شود. ايستگاه گلشهر براثر آبگرفتگي دچار مشكلات زيادي شده بود، اما با توجه به مسافران زياد اين ايستگاه، ماموران تلاش كردند در اسرع وقت آن را بازگشايي كنند. قبلا اعلام شده بود كه به دليل انباشت آب در سكوهاي ايستگاه گلشهر تخليه و پاكسازي اين محل حداقل به دو روز زمان نياز دارد.
وام ارزان شد
با وجود اينكه بارها اعلام شده خريد و فروش وام مسكن غير قانوني است، اما آغاز شمارش معكوس براي فرارسيدن زمان 33روزه پرداخت وام 18 ميليون توماني، قيمت بازار آزاد اين وام را كاهش داد. وام 18 ميليون توماني مسكن پيش از اتمام سال 85 حدود 3 ميليون تومان در بازار خريد و فروش مي شد اما به يكباره پس از ابلاغ تغيير شرايط جديد وام 18 ميليون توماني مسكن قيمت اين وام در بازار آزاد تاكنون حدود 500 هزار تومان كاهش يافته است. به نظر مي رسد گران شدن واحد هاي مسكوني از يك سو و تغيير شرايط پرداخت وام مسكن از سوي ديگر موجب شده تا قيمت وام 18 ميليوني مسكن نيز دستخوش تغيير همراه با كاهش قيمت شود. متوسط قيمت وام 18 ميليوني مسكن ديروز در بازار 2 ميليون و 450 هزار تومان تا 2 ميليون و 500 هزار تومان بود.البته قيمت وام 18 ميليون توماني مسكن در كرج 2 ميليون و 700 هزار تومان است.
بازار، سكه است
بازار برخي طلا فروشان كه از هر ترفندي براي دستيابي به سود بيشتر استفاده مي كنند اين روز ها سكه است. البته اين سكه بودن ارتباط مستقيمي نيز به سكه هاي ضرب قديم پيدا مي كند زيرا فروشنده هاي فرصت طلب، سكه هاي ضرب شده سال هاي پيش را به بهانه هاي گوناگون كمتر خريداري مي كنند در عوض آن ها را به قيمت روز بازار مي فروشند. دراين بين اتحاديه طلا و جواهر به موضوع خريد پايين سكه هاي ضرب سال هاي پيش واكنش عملي نشان نداده و تنها به اطلاع رساني در رابطه با غير قانوني بودن اين عملكرد طلا فروشان بسنده كرده است.
نقشه خيابان ها
به احتمال فراوان از اين پس كارو كاسبي افرادي كه به رهگذران آدرس هاي نه چندان واقعي مي دهند حسابي كساد خواهد شد. زيرابراي نخستين بار نقشه هاي تك برگي جانمايي در سطح مناطق 22 گانه تهران توزيع مي شود. نقشه هايي با ابعاد كاغذ 70 در 100 سانت همراه با مكان دقيق خيابان ها، كوچه ها و... كه توسط عكس هاي ماهواره اي به روز شده با قيمت مناسب در حال تهيه است. در مرحله اول اين پروژه در مناطق 1، 2، 4، 5 و 13 با مقياس 12500/1 انجام مي شود.
تجهيز بوستان ها
طرح تجهيز?? بوستان و فضاي سبز شهري از ديروز در بندرعباس آغاز شد. در اين طرح كه با اعتبار بالغ بر يك ميليارد ريال انجام مي شود نيمكتهاي سايبان دار و معمولي و سطل هاي نو زباله در حال نصب است. به گفته سرپرست سازمان بوستانها و فضاي سبز شهرداري بندرعباس مبلمان جديد از جنس پشم شيشه و فلزي است و در طرح هاي زيبا و بادوام ساخته شده است. همچنين?? حمام سيار در آينده نزديك در شهر بندرعباس راه اندازي مي شود و براي اين طرح??? ميليون ريال از محل درآمدهاي شهرداري بندرعباس هزينه شده و اين حمام ها به زودي براي استفاده شهروندان و مسافران در ساحل دريا نصب مي شود.]]>
</TEXT>
</DOC>
<DOC>
<DOCID>HAM2-860127-018</DOCID>
<DOCNO>HAM2-860127-018</DOCNO>
<ORIGINALFILE>/1386/860127/news/_bourse.htm</ORIGINALFILE>
<ISSUE>دوشنبه 27 فروردين 1386 - سال پانزدهم - شماره4243 - Apr 16, 2007</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
<![CDATA[موج دستور خريدها براي سهام خودرو
از ابتداي فروردين تا كنون 72 ميليون سهم شركت هاي خودروسازي در بورس مبادله شده است]]>
</TITLE>
<TEXT>
<IMAGE>/1386/860127/news/019446.jpg</IMAGE>
<IMAGE>/1386/860127/news/019482.jpg</IMAGE>
<![CDATA[
گروه بورس- موج دستور خريدها در نخستين ماه سال86 به سوي سهام خودروسازان روانه شده است.
آخرين آمار دريافتي نشان مي دهد، در 25 روز سپري شده از فروردين ماه جاري، يك سوم كل متقاضيان سرمايه گذاري، خريد سهام شركت هاي خودروسازي و قطعه سازي فعال در بورس را به ساير مجموعه  هاي فعال در بازار سرمايه ترجيح داده اند.
در طول دوره ياد شده 8 هزار و800 نفر در صف خريد سهام 21 شركت اين گروه ايستاده اند. به اين ترتيب 72ميليون سهم شركت هاي خودروسازي به ارزش 176ميليارد ريال در تالارهاي بورس مبادله شده است.
در اين مدت در حالي كه نماد مبادلاتي ايران خودرو متوقف بوده، تعداد خريداران سهام سايپا از مرز 5 هزار نفر فراتر رفته است. طبق اين آمار، 5هزار و 400 نفر با پرداخت رقمي معادل 93ميليارد ريال، 30 ميليون سهم سايپا را به سبد دارايي هايشان افزوده اند. پس از سايپا، پارس خودرو دومين سهم پرطرفدار در اين گروه به حساب مي آيد. تعداد خريداران سهام اين شركت 700 نفر برآورد مي شود.
بانك ها
رتبه دوم در جمع گروه هاي پرطرفدار بازار طي فروردين امسال به بانك ها اختصاص يافته است. در طول اين ماه 3 هزار و 700 نفر 447 ميليون سهم از سهام 3 بانك خصوصي پذيرفته شده در بورس را خريده اند.
در مدت ياد شده، 93 ميليارد ريال از نقدينگي بازار به سوي سهام بانك ها روانه شده است.
گروه معادن هم با فاصله اي اندك سومين مجموعه پرطرفدار بازار، در آغاز سال به حساب آمده، تعداد خريداران سهام 5 شركت فعال در اين گروه به 3 هزار و600 نفر رسيده، ارزش داد و ستدهاي انجام شده در گروه معادن طي فروردين ماه جاري معادل 175 ميليارد ريال بوده است. در اين ميان سهام دو شركت چادرملو و معادن و فلزات از ساير شركت هاي معدني پرطرفدارتر بوده است.
تازه واردها
توجه بازار به سهام دو شركت تازه وارد فولاد مباركه و مس موجب شد گروه فلزات با جذب 3 هزار خريدار در پله چهارم بورس بايستد.
در مجموع طي يك ماه اخير، 90 ميليارد ريال براي خريداري 38 ميليون سهم فلزي پرداخت شده است. نيمي از كل خريداران سهام فلزات، سرمايه گذاري در سهام فولاد مباركه را برگزيده اند.
پتروشيمي ها
هر چند گروه پتروشيمي ديگر شتاب پاييز و زمستان گذشته را ندارد، اما همچنان در جمع سهام پرطرفدار بورس ديده مي شود. در مدت ياد شده، يكهزار و800 نفر 74 ميليارد ريال از نقدينگي شان را براي خريد 14ميليون سهم پتروشيمي پرداختند.]]>
</TEXT>
</DOC>
<DOC>
<DOCID>HAM2-860127-019</DOCID>
<DOCNO>HAM2-860127-019</DOCNO>
<ORIGINALFILE>/1386/860127/news/_bourse.htm</ORIGINALFILE>
<ISSUE>دوشنبه 27 فروردين 1386 - سال پانزدهم - شماره4243 - Apr 16, 2007</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
<![CDATA[نحوه واگذاري سهام نيروگاه ها]]>
</TITLE>
<TEXT>
<IMAGE>/1386/860127/news/019449.jpg</IMAGE>
<![CDATA[
فارس: معاون وزير نيرو گفت: بر اساس سياست هاي كلي اصلي 44 بايد20 درصد سهام نيروگاه ها براي كنترل مديريتي در اختيار دولت باقي بماند و 80 درصد آن واگذار شود.
محمد احمديان اظهار داشت: در اجراي اصل 44 قانون اساسي، اينكه چه ميزان از نيروگاه و با چه نوعي واگذار شود تا امنيت تأمين برق كشور حفظ شود، بر عهده دولت قرار داده شده است. به گفته وي، بر اساس سياست هاي اصل 44 قانون اساسي 20 هزار مگاوات نيروگاه قابليت واگذاري دارند. وي تاكيد كرد: پس از اينكه سياست هاي اصل 44 قانون اساسي از سوي مقام معظم رهبري ابلاغ شد، وزارت نيرو بر اساس اين ابلاغيه بر خود تكليف دانست كه احداث هيچ نيروگاه جديدي را با منابع دولتي آغاز نكند. وي با اشاره به سياست هاي اصل 44 قانون اساسي در حوزه وزارت نيرو گفت: مجموعه برق وزارت نيرو به سه بخش انتقال، توليد و توزيع تقسيم شده است كه بر اساس همان سياست ها بخش انتقال انرژي به دلايل فني قابل واگذاري نيست.
وي ادامه داد: نكته اي كه بايد در نظر گرفت اين است كه لازمه حضور بخش خصوصي در بخش توزيع اين است كه فعاليت در بخش توزيع بايد يك فعاليت اقتصادي و سودآور باشد يعني نرخ ها و تعرفه ها بايد اصلاح و يا دولت مابه التفاوت بين قيمت اقتصادي و قيمت قانوني را كه براي فروش ابلاغ مي كند به مشتركين پرداخت كند.]]>
</TEXT>
</DOC>
<DOC>
<DOCID>HAM2-860127-020</DOCID>
<DOCNO>HAM2-860127-020</DOCNO>
<ORIGINALFILE>/1386/860127/news/_bourse.htm</ORIGINALFILE>
<ISSUE>دوشنبه 27 فروردين 1386 - سال پانزدهم - شماره4243 - Apr 16, 2007</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
<![CDATA[معاون حقوقي بورس:
متهمان دستكاري در بازار سهام، به 6 ماه حبس محكوم شدند]]>
</TITLE>
<TEXT>
<![CDATA[ايسنا: فروردين ماه امسال كميته انضباطي بورس 9 رأي در مورد تخلفات انضباطي كارگزاران صادر كرده است.
حسين فهيمي، معاون حقوقي سازمان بورس، از تشكيل شعبه بازپرسي براي رسيدگي به پرونده هاي بورسي خبر داد و افزود: پرونده هايي كه سازمان بورس به مراجع قضايي ارسال مي كرد، داراي ابعاد تخصصي مشخصي بود كه توزيع آنها بين دادسرا و شعب بازپرسي مختلف مشكلاتي را به وجود مي آورد، بنابراين مقرر شد بازپرسي خاصي در ناحيه 11 دادسراي تهران به اين پرونده ها رسيدگي و از اين پس پيگيري خاصي نسبت به پرونده هاي مطروحه سازمان بورس نزد دادسراها به عمل آيد تا اين پرونده ها در شعب تخصصي به وسيله قضات مجربي كه در زمينه بورس و بازار سرمايه آشنايي دارند، رسيدگي شود.
او به اولين پرونده هايي كه از بورس در مرجع قضايي مطرح شده بود، اشاره كرد و گفت: اين پرونده  مربوط به دستكاري در بازار بود، متهمان در شعبه بازپرسي با قرار مجرميت مواجه و شعبه بدوي دادگاه هم حكم محكوميت آنها را صادر و آن ها را به شش ماه زندان محكوم كرده است؛ اين پرونده در حال حاضر در مرحله تجديد نظر قرار دارد كه پيش بيني مي شود با توجه به دلايل و مستندات پرونده اين رأي در شعبه تجديد نظر هم قطعيت پيدا كند، اما پس از صدور حكم قطعي اسامي آن ها اعلام خواهد شد.
سه پرونده
فهيمي درباره پرونده هاي موجود نزد مراجع دادگستري توضيح داد: در حال حاضر در خصوص جرائم بازار سه پرونده در مراجع دادگستري داريم كه يكي از پرونده ها در حال صدور قرار مجرميت بوده و پرونده ديگر نيز در حال رسيدگي در شعبه بازپرسي قرار دارد. البته چند پرونده در مورد جعل گواهي سپرده سهام نيز وجود دارد كه در تهران و شهرستان هاي اصفهان و زنجان مطرح است. اين ها غالباً خارج از بازار و در بيرون از محوطه بورس اتفاق مي ا فتد و اثر آن در بورس ظاهر خواهد شد.
وي پرونده هاي فعاليت هاي مربوط به بازار و شركت ها را در قالب دست كاري در بازار، استفاده از اطلاعات نهاني و يا سوءاستفاده از آن در شركت ها اعلام كرد و افزود: اين موارد در سازمان بورس مستند و به مراجع قضايي ارجاع داده شده كه اولين پرونده منتهي به صدور حكم اوليه شده است.
صدور رأي
نايب رئيس هيأت مديره سازمان بورس گفت: با توجه به اين كه از قبل يك سري پرونده ها در كميته انضباطي شركت ها و هيأت رسيدگي به تخلفات انضباطي كارگزاران مطرح بوده در فروردين ماه امسال اين كميته و هيأت رسيدگي حدود 9 رأي در مورد كارگزاري ها صادر كرده كه يك سري اقدامات تنبيهي از قبيل محروميت از انجام معامله، تذكر و يا اخطار را شامل مي شود.
وي در ادامه از صدور سه رأي براي نخستين بار در حوزه شركت ها خبر داد و افزود: عمدتاً تخلفات در قالب ارائه نشدن اطلاعات صحيح به سازمان بوده كه در كميته انضباطي شركت ها رسيدگي و در مورد سه فقره از پرونده ها رأي صادر شده كه پس از قطعيت رأي نسبت به اطلاع رساني در مورد اسامي شركت ها هم اقدام خواهد شد.]]>
</TEXT>
</DOC>
<DOC>
<DOCID>HAM2-860127-021</DOCID>
<DOCNO>HAM2-860127-021</DOCNO>
<ORIGINALFILE>/1386/860127/news/_bourse.htm</ORIGINALFILE>
<ISSUE>دوشنبه 27 فروردين 1386 - سال پانزدهم - شماره4243 - Apr 16, 2007</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
<![CDATA[نرخ كارمزدها 2 هفته آينده نهايي مي شود]]>
</TITLE>
<TEXT>
<![CDATA[فارس: عضو هيأت مديره شركت بورس از نهايي شدن نرخ كارمزدهاي بورس و كارگزاران تا دو هفته آينده خبر داد.
مصطفي اميدقائمي گفت: نرخ كارمزدهاي سازمان بورس و اوراق بهادار در شوراي بورس و كارمزد شركت بورس در سازمان بورس تعيين مي شود. وي افزود: بر همين اساس يك تيم كارشناس مشترك در حال بررسي و نهايي كردن نرخ كارمزدهاي شركت و هزينه هاي كارگزاران است. وي افزود: باتوجه به برگزاري اين جلسات تا دو هفته آينده رقم نهايي كارمزدها مشخص و اعلام مي شود.
براساس بند 16 ماده 7 قانون بازار اوراق بهادار تصويب سقف نرخ هاي خدمات و كارمزدهاي بورس و ساير نهادهاي مالي موضوع قانون توسط هيأت مديره سازمان بورس و اوراق بهادار تعيين مي شود.]]>
</TEXT>
</DOC>
<DOC>
<DOCID>HAM2-860127-022</DOCID>
<DOCNO>HAM2-860127-022</DOCNO>
<ORIGINALFILE>/1386/860127/news/_bourse.htm</ORIGINALFILE>
<ISSUE>دوشنبه 27 فروردين 1386 - سال پانزدهم - شماره4243 - Apr 16, 2007</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
<![CDATA[نبض بازار با سهام بانك ها  تپيد]]>
</TITLE>
<TEXT>
<IMAGE>/1386/860127/news/019443.jpg</IMAGE>
<![CDATA[
گروه بورس- سهامداران بورس تهران در معاملات ديروز 9 ميليون سهام بانكي خريدند.
داد و ستدهاي روز گذشته در حالي پي گيري شد كه بار ديگر سهام دو بانك پارسيان و اقتصاد نوين با اقبال بازار مواجه شد. در معاملات ديروز 163 سهامدار تعداد 6 ميليون و 200 هزار سهم بانك پارسيان را خريداري كردند.
به اين ترتيب اين بانك در صدر جدول معاملات ديروز قرار گرفت. پس از بانك پارسيان، اقتصاد نوين در رده دوم جدول معاملات به لحاظ بيشترين تعداد سهام معامله شده قرار گرفت. در معاملات ديروز 3 ميليون سهم بانك  كارآفرين توسط 96 سهامدار خريداري شد.
پس از اين دو بانك فولاد مباركه با 2 ميليون و 800 هزار سهم معامله شده در جايگاه سوم قرار گرفت. اين تعداد سهام توسط 83 سهامدار خريداري شد.
ديروز همچنين دو شركت خودرويي زامياد و سايپا از جمله سهام پرطرفدار بازار بودند. تعداد خريداران سهام زامياد ديروز به 144 نفر و سايپا به 108 نفر رسيد. اين سهامداران ديروز در مجموع 3 ميليون سهم اين دو شركت را خريدند.
در معاملات ديروز در مجموع 7/29 ميليون سهم به ارزش 5/75 هزار ميليون ريال توسط سهامداران داد و ستد شد.
صف ها
در معاملات روز گذشته بيشتر سهامداران بورس تهران در صف هاي خريد سهام شركت ملي صنايع مس ايران ايستادند به طوري كه در نهايت صف هاي خريد سهام اين شركت با هزار و 700 تقاضا به 5/17 ميليون سهم رسيد. ديروز در مجموع 75 هزار ميليون ريال از نقدينگي بازار براي خريد مس واريز شد. صف هاي خريد كابل البرز نيز ديروز با 284 تقاضا به 2 ميليون و 600 هزار سهم رسيد. سايپا آذين و ايران خودرو ديزل نيز با صف هاي خريد سهامداران مواجه شدند و سهامداران براي خريد سهام اين دو شركت در مجموع 160 تقاضا پر كردند.]]>
</TEXT>
</DOC>
<DOC>
<DOCID>HAM2-860127-023</DOCID>
<DOCNO>HAM2-860127-023</DOCNO>
<ORIGINALFILE>/1386/860127/news/_bourse.htm</ORIGINALFILE>
<ISSUE>دوشنبه 27 فروردين 1386 - سال پانزدهم - شماره4243 - Apr 16, 2007</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
<![CDATA[كاهش 1.5 واحدي شاخص]]>
</TITLE>
<TEXT>
<![CDATA[گروه بورس- شاخص كل بورس تهران در معاملات ديروز كاهش يافت.
ديروز شاخص كل بورس تهران با 5/1 واحد كاهش به 9 هزار و 774 واحد رسيد. شاخص هاي بازده بازار و صنعت نيز هركدام به ترتيب با 4 و 5/4 واحد كاهش به كار خود پايان دادند. اما شاخص واسطه گري هاي مالي 108 پله صعود كرد.
در معاملات ديروز شركت فولاد مباركه اصفهان بيشترين سهم را در كاهش شاخص داشت به طوري كه عملكرد اين شركت در نهايت منجر به نزول شاخص تا سقف 5/3 واحد شد. چادرملو و شركت سرمايه گذاري توسعه معادن و فلزات نيز از ديگر شركت هايي بودند كه شاخص را پايين كشيدند. عملكرد اين دو شركت در مجموع شاخص بورس را 3 واحد كاهش داد.
اما در معاملات ديروز سهام دو بانك پارسيان و كارآفرين با اقبال بازار مواجه شدند و توانستند زمينه هاي رشد شاخص را فراهم كنند.
بانك پارسيان ديروز با 3 واحد تأثير مثبت بر شاخص بيشترين نقش را در رشد شاخص داشت. اقتصاد نوين نيز با 5/1 واحد تأثير مثبت پس از بانك پارسيان در جايگاه دوم جاي گرفت. داروسازي زهراوي و ايران خودرو ديزل نيز از جمله سهام مؤثر در رشد شاخص بودند.]]>
</TEXT>
</DOC>
<DOC>
<DOCID>HAM2-860127-024</DOCID>
<DOCNO>HAM2-860127-024</DOCNO>
<ORIGINALFILE>/1386/860127/news/_bourse.htm</ORIGINALFILE>
<ISSUE>دوشنبه 27 فروردين 1386 - سال پانزدهم - شماره4243 - Apr 16, 2007</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
<![CDATA[عرضه سهام پارس خودرو غير عادي نبود]]>
</TITLE>
<TEXT>
<![CDATA[مهر: رسيدن به محصولات جديد و افزايش توليد محصولات از مهمترين برنامه ها در شركت
پارس خودرو خواهد بود.
مهرداد بذرپاش در حاشيه مراسم معارفه خود به عنوان مدير عامل جديد شركت پارس خودرو در پاسخ به اين پرسش كه آيا عرضه 700 هزار سهام پارس خودرو در بورس تهران همزمان با انتصاب شما به عنوان مديرعامل اين شركت حاوي پيام خاصي بود؟ گفت: ممكن است در قيمت سهام نوساناتي پيش آيد كه تعديل كردن اين نوسانات به تدبير مديران بستگي دارد، اما در مجموع عرضه اين ميزان سهام غيرعادي نبوده است.]]>
</TEXT>
</DOC>
<DOC>
<DOCID>HAM2-860127-025</DOCID>
<DOCNO>HAM2-860127-025</DOCNO>
<ORIGINALFILE>/1386/860127/news/_bourse.htm</ORIGINALFILE>
<ISSUE>دوشنبه 27 فروردين 1386 - سال پانزدهم - شماره4243 - Apr 16, 2007</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
<![CDATA[مپنا، شايد اوايل ارديبهشت عرضه شود]]>
</TITLE>
<TEXT>
<![CDATA[فارس: معاون سازمان خصوصي سازي گفت: اوايل ارديبهشت سهام شركت مپنا در بورس عرضه مي شود.
اسماعيل غلامي، ضمن بيان اين مطلب كه روز گذشته جلسه اي در اين باره برگزار شده گفت: هفته آينده مسئولين سازمان خصوصي سازي و سهامداران عمده مپنا جلسه اي را به منظور تعيين وضعيت تقسيم سود شركت و قيمت هاي احتمالي برگزار خواهند كرد. بر همين اساس بعد از تشكيل اين جلسه سهام شركت مپنا در بورس عرضه خواهد شد.
معاون سازمان خصوصي سازي گفت: شرايط به گونه اي است كه بايد سهام مپنا حتماً در ارديبهشت ماه عرضه شود و طولاني شدن اين عرضه به صلاح نيست.
غلامي در برابر اين مطلب كه تكليف عرضه سهام ايرالكو و فولاد خوزستان چه خواهد بود تصريح كرد: واقعيت اين است كه تا مشخص شدن نتيجه عرضه سهام مپنا نمي توان در خصوص زمان عرضه سهام اين دو شركت اظهار نظر كرد و بايد منتظر بود تا وضعيت عرضه سهام مپنا مشخص و نهايي شود.]]>
</TEXT>
</DOC>
<DOC>
<DOCID>HAM2-860127-026</DOCID>
<DOCNO>HAM2-860127-026</DOCNO>
<ORIGINALFILE>/1386/860127/news/_bourse.htm</ORIGINALFILE>
<ISSUE>دوشنبه 27 فروردين 1386 - سال پانزدهم - شماره4243 - Apr 16, 2007</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
<![CDATA[راه اندازي بورس برق]]>
</TITLE>
<TEXT>
<![CDATA[ايلنا: با تمهيدات اتخاذ شده، در تلاش براي راه ژاندازي بورس برق در امسال هستيم.
مسعود حجت، مدير شبكه توزيع برق كشور، اظهارداشت: اقدامات لازم به منظور ايجاد بورس برق همچنان ادامه داشته و اميدوار به راه ژاندازي آن هستيم. در سال جاري درصدد هستيم با راه ژاندازي بورس برق خريد و فروش دو جانبه برق تحقق يابد.
مدير شبكه توزيع برق، علت طولاني شدن زمان راه ژاندازي بورس برق را ضرورت انجام امور كارشناسي دقيق خواند.
حجت بالا بردن امنيت، قابليت اطمينان شبكه برق و همكاري با تمامي كشورهاي همسايه در زمينه تبادل برق را از اولويت ژهاي اساسي مديريت شبكه توزيع برق خواند و اعلام كرد: در شرايط كنوني با تمام كشورهاي همسايه در حال مذاكره هستيم و تعاملات مناسبي وجود دارد. بازار برق را بايد به سمت بازار واقعي سوق دهيم.]]>
</TEXT>
</DOC>
<DOC>
<DOCID>HAM2-860127-027</DOCID>
<DOCNO>HAM2-860127-027</DOCNO>
<ORIGINALFILE>/1386/860127/news/_bourse.htm</ORIGINALFILE>
<ISSUE>دوشنبه 27 فروردين 1386 - سال پانزدهم - شماره4243 - Apr 16, 2007</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
<![CDATA[روندها
روز ابهام]]>
</TITLE>
<TEXT>
<![CDATA[در دومين روز هفته بازار با روندي مبهم و خنثي حركت خود را آغاز كرد كه البته اين شرايط تا پايان معاملات ادامه داشت. در اين روز شاهد دودلي سرمايه گذاران براي خريد يا فروش برخي از سهام شركتها بوديم. سرمايه گذاران با دو چشم انداز مبهم از آينده روبه رو بودند. گروهي مردد در انتظار بهبود شرايط بازار و بازگشت ايران و اروپا به ميز مذاكرات و گروهي نگران از نزديك شدن به پايان مهلت تعيين شده توسط شوراي امنيت و بدتر شدن شرايط.
در اين روز سهام نيرومحركه مورد حمايت سهامدار عمده خود يعني سرمايه گذاري صبا تأمين قرار گرفت و توانست حجم معامله 442 هزار سهمي را در روند مثبت شاهد باشد. بانك كارآفرين كه مدتها با كمبود عرضه مواجه بود ديروز با عرضه 9/2 ميليون سهمي توسط سرمايه گذاري ايرانيان و تعدادي سهامدار حقيقي و حقوقي مواجه شد. برخي كارشناسان بر اين عقيده اند كه رسيدن به سطح رواني 4000 ريال باعث شده سهامداران اقدام به عرضه هايي بر روي قيمتهاي كنوني كنند. سهام بانك پارسيان نيز در اين روز حجم بالاي معاملات 2/6 ميليون سهمي را پشت سر گذاشت.گروه خودرو در اين روز همچنان تحت تأثير نزديكي به برگزاري مجامع عادي سالانه و تقسيم سود نقدي با اقبال خريد همراه بود.
در گروه فلزات اساسي شركتهاي ملي صنايع مس با تقاضاي 17.6 ميليون سهمي و عرضه محدود 150 هزار سهمي مواجه شد. فولاد مباركه در اين گروه با عرضه بيش از 8/2 ميليون سهم در روند منفي همراه شد. آخرين خبرها حاكي از واگذاري 40 درصد از سهام اين شركت به عنوان سهام عدالت است و خبر ديگر اين كه شركت قصد تقسيم مبلغ 200 ريال سود نقدي بين سهامداران در مجمع عادي سالانه خود را دارد. گروه تجهيزات در اين روز با عرضه هاي ملايمي روبه رو بود و روزي متعادل را پشت سر گذاشت. در گروه ساختمان با خبرهايي مبني بر تعديل مثبت عايدي بانك اقتصاد نوين تا حدود 500 ريال كه باعث رشد سودآوري شركتهاي ساختمان به عنوان مالك بخشي از سهام اين بانك خواهد شد، انتظارات رشد گروه افزايش يافته است.در گروه ليزينگ شركت رايان سايپا به دليل احتمال ريزش قيمتي سهم پس از بازگشايي نماد و تقسيم سود نقدي عرضه هايي توسط سهامداران را باعث شده است. همچنين ديروز نماد سهام پتروشيمي اراك براي تعديل عايدي متوقف شد. ديروز 7000 نفر از سرمايه گذاران بيش از 75 ميليارد ريال سهام را در بورس اوراق بهادار دادوستد كردند.
iratahlil.com]]>
</TEXT>
</DOC>
<DOC>
<DOCID>HAM2-860127-028</DOCID>
<DOCNO>HAM2-860127-028</DOCNO>
<ORIGINALFILE>/1386/860127/news/_diet.htm</ORIGINALFILE>
<ISSUE>دوشنبه 27 فروردين 1386 - سال پانزدهم - شماره4243 - Apr 16, 2007</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
<![CDATA[تجمع بيماران ام اس و خانواده هايشان در مقابل داروخانه هلال احمر
اعتراض با گام هاي لرزان
سميه شرافتي]]>
</TITLE>
<TEXT>
<IMAGE>/1386/860127/news/019458.jpg</IMAGE>
<![CDATA[
به دنبال گراني و كمبود داروي آونكس كه مهمترين داروي مصرفي بيماران ام اس است، جمعي از بيماران به همراه خانواده هاي مبتلا به ام اس ظهر ديروز در مقابل داروخانه هلال احمر تجمع كرده و خواستار پاسخگويي مسئولان شدند، اگرچه هيچ  يك از مسئولان وزارت بهداشت و هلال احمر در بين تجمع كنندگان حاضر نشدند.
تجمع كنندگان علت اعتراض خود را، كمبود داروي مورد نياز بيماران ام اس عنوان كردند و تاكيد كردند كه اين وضعيت در دو ماه گذشته تشديد شده و هم اكنون بيماران با مشكلات درماني مواجه هستند. به گفته آنان، فقط طي دو روز گذشته 400 تقاضا براي دريافت داروي بتافرون در اين داروخانه وجود داشت كه تنها 65 نفر موفق به دريافت دارو شدند.محمد خسرو يار،  مدير انجمن ام اس ايران در گفتگو با همشهري، مي گويد: چند روز پيش وزارت بهداشت خبر توزيع اين دارو را اعلام كرد و گفت اين دارو در سراسر داروخانه ها در تهران توزيع شده، ولي عملاً به علت كم بودن اين دارو، داروخانه ها با سيل عظيمي از بيماران كه نتوانستند آونكس را تهيه كنند روبه رو شدند.
خسرويار به مسئوليت معاونت غذا و داروي وزارت بهداشت نسبت به اين تجمع ها اشاره مي كند و مي گويد: اين داروها تحت نظر اين بخش از وزارت بهداشت توزيع مي شوند و اين اولين بار نيست كه اين ناهماهنگي در توزيع داروهاي اساسي بيماران بوجود مي آيد و معاونت غذا و داروي وزارت بهداشت بايد جوابگو باشد كه چرا داروها به اندازه كافي در اختيار داروخانه هاي دولتي قرار نمي گيرد.
هم اكنون تعداد بيماران ام اس ثابت شده در كشور حدود 35 هزار نفر است كه يك سوم آنها نياز به داروهاي اينترفرون دارند، در حالي كه همه آنها نيز از خدمات بيمه برخوردار نيستند. آونكس هم يكي از سه داروي مصرفي بيماران ام اس و از خانواده اينترفرون هاست. در حالي كه بيماران مبتلا به ام اس مدت هاست از كمبود و گراني داروي آونكس گله مي كنند، با وجود توليد داخلي و ورود اين دارو به بازار، قيمت نمونه خارجي اين دارو بيش از 3 برابر شده است.
در شهر تهران اين دارو فقط در چند داروخانه محدود توزيع مي شود، اما در بازار آزاد ناصر خسرو اين دارو را به آساني مي توان به قيمت 280 هزار تومان تهيه كرد.
دكتر عبدالله شاه رضايي، مدير كل دارو و تجهيزات معاونت درمان و توانبخشي هلال احمر در اين باره مي گويد: به زودي سهميه دارويي بيماران ام اس از طريق وزارت بهداشت در ميان داروخانه هاي سراسر كشور از جمله هلال احمر توزيع مي شود اما بايد گفت هلال احمر تأمين  كننده داروهاي كلان نيست و نمي تواند در اين امر پاسخگو باشد. محمد رضا فاضلي، مدير كل داروي وزارت بهداشت چندي پيش گفته بود كه به علت تقاضاي بالاي داروي بتافرون با كمبود مقطعي اين دارو براي بيماران ام اس مواجه شده ايم.
آونكس داخلي كه نام ديگر آن سينوكس است در واقع توليد ايران نيست بلكه كپي شده نوع خارجي آن است و با اين وصف، اكثر پزشكان نيز به بيماران مبتلا به ام اس مصرف نوع خارجي آن را توصيه مي كنند. دكتر فاضلي در اين باره مي گويد: داروي آونكس ايراني به ميزان كافي اكنون در داروخانه هاي كشور وجود دارد. اما جو رواني كه پزشكان عليه اين داروي تاييد شده به وجود آورده اند، موجب گرايش بيماران به مصرف بيش از حد انتظار داروي خارجي شده است.
اين درحالي است كه يك روز پيش از تجمع بيماران ام اس در مقابل ساختمان هلال احمر، كامران باقري لنكراني معاونت غذا و داروي وزارت بهداشت در مورد مشكل گراني داروي آونكس خارجي بيماران ام اس اين گونه توضيح داده بود: با توليد نوع ايراني اين دارو در كشور(سينوكس)برخي سازمانهاي بيمه نمونه خارجي اين دارو را با قيمت داروي ايراني تحت پوشش قرار داده اند و به همين علت فرانشيز و هزينه اي كه بيماران براي خريد اين دارو بايد بپردازند افزايش يافته است. قيمت داروي خارجي كه حدود يك ميليون تومان است پس از اعمال يارانه دولتي از سوي وزارت بهداشت با قيمت 150 هزار تومان وارد چرخه توزيع مي شود كه قاعدتاً بيمه ها بايد با 10 درصد فرانشيز يعني به قيمت 15 هزار تومان دارو را در اختيار بيماران قرار دهند اما برخي بيمه ها، قيمت 50 هزار توماني داروي ايراني را ملاك قرار داده اند و 45 هزار تومان آن را مي پردازند بنابراين بيماران اين دارو را بايد به قيمت 105 هزار تومان خريداري كنند. وزير بهداشت البته افزوده بود: توصيه ما به بيماران اين است كه از داروي ايراني استفاده كنند زيرا عوارض اين دارو به هيچ وجه بيشتر از داروي خارجي نيست و تجربه نشان داده كه اين دارو به سرعت جاي خود را در بازار باز مي كند و حتي صادرات اين دارو به خارج نيز آغاز شده است.
آخرين خبري كه ديروز روي تلكس خبرگزاري ها رفت، از قول محمد رضا فاضلي، مديركل داروي وزارت بهداشت بود: داروي بتافرون در حال ارسال به داروخانه هاي سطح تهران است و تا دقايقي ديگر در اختيار بيماران قرار مي گيرد!]]>
</TEXT>
</DOC>
<DOC>
<DOCID>HAM2-860127-029</DOCID>
<DOCNO>HAM2-860127-029</DOCNO>
<ORIGINALFILE>/1386/860127/news/_diet.htm</ORIGINALFILE>
<ISSUE>دوشنبه 27 فروردين 1386 - سال پانزدهم - شماره4243 - Apr 16, 2007</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
<![CDATA[راست دست ها، بدن خود را نمي شناسند]]>
</TITLE>
<TEXT>
<![CDATA[گروه سلامت- تا به حال موارد زيادي درباره تفاوت هاي دنياي چپ دست ها و راست دست ها شنيده و خوانده بوديم. اين كه برخي مهارت ها، مانند مهارت هاي زباني، در چپ دست ها قوي تر است يا اين كه ضريب هوشي اين دو گروه از آدم ها با هم فرق دارد.
اما اين بار محققان به يك موضوع جالب در مورد اين تفاوت ها رسيده اند. آنها پي برده اند راست دست ها، بيشتر از چپ دست ها احتمال دارد دچار توهم از ريخت افتادن بدن خود شوند و مثلا بي خودي فكر كنند چاقند يا لاغرند و به اين ترتيب بيشتر در معرض اختلالات تغذيه اي، مثل بي اشتهايي عصبي(آنوركسيا نورزا)هستند.
اين مطالعه جديد را محققان روانپزشكي در دانشگاه تولدو در اوهايوي آمريكا انجام داده  اند. آنها مي گويند مركز پردازش و قضاوت درباره اطلاعات مربوط به تصور ذهني از بدن در نيمكره راست مغز قرار دارد و از آنجا كه در افراد راست دست، نيمكره چپ غالب است، آنها به خوبي نمي توانند قضاوت مناسبي درباره وضعيت بدن خود و اين كه تناسب اندام دارند يا نه، داشته باشند.
در مقابل، كساني كه از دست غير غالب خود هم براي انجام برخي كارها مي توانند استفاده كنند، چنين مشكلي ندارند، چرا كه در مغز آنها، ناحيه موسوم به كورپوس كالئوزوم يا جسم پينه اي، گسترده تر و تكامل يافته تر است. اين ناحيه ارتباط بين دو نيمكره راست و چپ مخ را برقرار مي كند.
خبرگزاري رويترز اين مطالعه را چنين گزارش كرده است كه محققان دو گروه از دانشجويان را به دو طريق بررسي كردند. از يك گروه خواستند به سوال هايي درباره تصور ذهني خود از تناسب يا عدم تناسب اندامشان، به طور مشروح پاسخ دهند. ارزيابي ها نشان داد افرادي كه قويا راست دست هستند، يعني تمام كارهايشان را بايد با دست راستشان انجام دهند، بيشتر از بقيه از وضعيت تناسب اندامشان ناراضي اند.
در گروه دوم، تعدادي دانشجو به آزموني پاسخ دادند كه عوامل خطر اختلالات تغذيه اي را امتيازبندي مي كرد. در اين آزمون ها هم راست دست ها امتياز بيشتري آوردند و اين نشان مي داد كه اين افراد بيشتر از بقيه احتمال دارد كه دچار اين گونه اختلالات شوند.
تمام اين يافته ها، فقط نوعي هشدار به حساب مي آيد تا اگر زمينه چنين مشكلاتي داريم، خيلي زودتر از علائم بتوانيم تشخيص دهيم و براي درمان و جلوگيري از پيشرفت آنها اقدام كنيم. اين مطالعه در شماره آوريل نشريه بين المللي اختلالات تغذيه اي چاپ شده است.]]>
</TEXT>
</DOC>
<DOC>
<DOCID>HAM2-860127-030</DOCID>
<DOCNO>HAM2-860127-030</DOCNO>
<ORIGINALFILE>/1386/860127/news/_diet.htm</ORIGINALFILE>
<ISSUE>دوشنبه 27 فروردين 1386 - سال پانزدهم - شماره4243 - Apr 16, 2007</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
<![CDATA[سلامت در ايران
آخرين آمار مبتلايان به hiv در ايران]]>
</TITLE>
<TEXT>
<![CDATA[آمار مبتلايان به ويروس hiv كه تا اول فروردين 86 در ايران شناسايي و ثبت شده اند به رقم 14 هزار و 544 نفر رسيد. عباس صداقت، رئيس اداره ايدز وزارت بهداشت، افزود: بر اساس آخرين اطلاعات ثبت شده از مبتلايان به ويروس ايدز در كشور تاكنون 14 هزار و 544 نفر در كشور به ويروس hiv مبتلا شده اند كه از اين تعداد 928 نفر اكنون در فاز بيماري هستند و 1827 نفر جان خود را از دست داده اند.
وي اضافه كرد: بر اساس همين اطلاعات كه از مراكز ديده وري ايدز در سراسر كشور جمع آوري شده است، 4/94 درصد مبتلايان مرد و 6/4 درصد ديگر زن هستند و همچنان اعتياد تزريقي با 5/65 درصد راه اول انتقال اين ويروس است.
افتتاح كارخانه توليد شيرخشك
با افتتاح پروژه ملي توليد شير خشك داخلي در مشهد، واردات شير خشك هاي خارجي به خط پايان رسيد. پيش از اين سالانه 18 تا 20 ميليون قوطي شير خشك براي نوزاداني كه به علل مختلف از نعمت شير مادر محروم هستند وارد كشورمان مي شد كه موجب خروج سالانه حدود 40 ميليون دلار ارز از كشور مي گرديد كه با توليد 30 ميليون قوطي شيرخشك نوزادان در اين پروژه واردات شير خشك هاي خارجي محدود مي شود.
افزايش تعداد بيماران
دچار عوارض جراحي بيني
يك متخصص گوش و حلق و بيني با اشاره به اينكه تعداد جراحاني كه توانايي ترميم بيني آسيب ديده ناشي از جراحي نادرست را داشته باشند، در كشور اندك است، گفت: تعداد بيماران دچار اين آسيب ها به علت ازدياد افرادي كه ممكن است تخصص كافي در جراحي نداشته باشند، افزايش يافته است.
دكتر محسن نراقي در گفت وگو با مهر افزود: متأسفانه اصلاح بيني كه به طور صحيح مورد جراحي قرار گرفته بسيار سخت تر از جراحي پلاستيك براي بار اول است چون در جراحي نخست پزشك با اسكلت نرمال و دست نخورده روبه رو است.]]>
</TEXT>
</DOC>
<DOC>
<DOCID>HAM2-860127-031</DOCID>
<DOCNO>HAM2-860127-031</DOCNO>
<ORIGINALFILE>/1386/860127/news/_diet.htm</ORIGINALFILE>
<ISSUE>دوشنبه 27 فروردين 1386 - سال پانزدهم - شماره4243 - Apr 16, 2007</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
<![CDATA[محققان مي گويند]]>
</TITLE>
<TEXT>
<![CDATA[زردچوبه از سرطان پيشگيري مي كند
طبق يك مطالعه آمريكايي، يك عصاره ريشه زردچوبه كه كوركومين نام دارد، مي تواند به جلوگيري از بروز سرطان كمك كند. پيش از اين محققان دريافته بودند اين عصاره در پيشگيري از آلزايمر مفيد است.
به گزارش يونايتدپرس، اين مطالعه كه در شماره اول مارس نشريه تحقيقات سرطان منتشر شده است، نشان داد كه كوركومين مانع رشد تومورها در موش شد و تاثيرات شيمي درماني و پرتو درماني را افزايش داد.
پودر كاري نيز از مخلوط اين عصاره با ساير ادويه ها و سبزي ها مانند گشنيز و شنبليله درست شده است و احتمالاً مي تواند همين خاصيت ها را داشته باشد.
سالي دو بار فشار چشمتان را بگيريد
فشارهاي عصبي يكي از عوامل بروز بالا رفتن فشار داخل كره چشم يا همان آب سياه(گلوكوم)است.
ايرنا گزارش داده، دكتر حسن رزمجو رئيس انجمن چشم پزشكان، اين جمله ها را روز شنبه در همايش يك روزه بيماري هاي چشم در تالار زيتون دانشگاه علوم پزشكي اصفهان گفته است. ايشان مي گويند اين بيماري به عنوان عامل كوري پنهان چشم شهرت دارد و علاوه بر مسائل ارثي، در اثر عوامل بيروني چون فشار كار و ناراحتي هاي عصبي نيز ميزان بروز آن بالا مي رود.
به خصوص افراد عينكي اعم از نزديك بين و دوربين بيشتر از سايرين در معرض ابتلا به اين بيماري هستند. علاوه بر آن، افرادي كه در مشاغل صنعتي و ساختمان سازي هستند و بخصوص كساني كه جوشكاري مي كنند، در صورت عدم رعايت نكات ايمني و درماني بيشتر دچار اين بيماري مي شوند.
نارسايي قلبي از راه دور درمان مي شود
محققان مي گويند كنترل سلامت بيماران با تلفن براي افراد مبتلا به نارسايي مزمن قلب بسيار موثر است.
به گزارش خبرگزاري يونايتدپرس، يك بررسي كه در مجله پزشكي انگلستان منتشر شده، نشان مي دهد كه برنامه هاي كنترل از راه دور، مثل حمايت بيمار با تماس هاي تلفني و نيز نظارت تلفني متخصص بر وضعيت پزشكي بيمار، باعث مي شود تعداد پذيرش بيماران در بيمارستان ها كم شود و مرگ و مير ناشي از اين عوامل را تقريبا به يك پنجم برساند.
به گفته اين محققان در دانشگاه استرالياي جنوبي، كنترل سلامت بيماران از طريق تلفن همچنين كيفيت زندگي آنها را بهبود مي بخشد.
فشار خون را مغز بالا مي برد، نه قلب
علي رغم اين تصور رايج كارشناسان درباره اين كه عامل فشار خون بالا قلب يا كليه است، محققان به تازگي پروتئيني را در مغز يافته اند كه باعث التهاب ديواره عروق مي شود. التهاب عروق باعث كاهش اكسيژن رساني به مغز مي شود و در نتيجه بالا رفتن فشار خون را به دنبال دارد. بنابراين، از يافته هاي مطالعه اين محققان در دانشگاه پريستول مي توان نتيجه گرفت كه عامل اصلي بيماري پرفشاري خون در مغز است و نه در قلب.
بي .بي .سي گزارش مي دهد هنوز چگونگي كار اين پروتئين، كه jam-1 نام دارد، مشخص نيست، اما احتمالاً مي توان در آينده از آن به عنوان سرنخي براي درمان ريشه اي تر بيماري فشار خون استفاده كرد.]]>
</TEXT>
</DOC>
<DOC>
<DOCID>HAM2-860127-032</DOCID>
<DOCNO>HAM2-860127-032</DOCNO>
<ORIGINALFILE>/1386/860127/news/_ejtem.htm</ORIGINALFILE>
<ISSUE>دوشنبه 27 فروردين 1386 - سال پانزدهم - شماره4243 - Apr 16, 2007</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[سلامت]]>
</TITLE>
<TEXT>
<![CDATA[آغاز برنامه تكميلي واكسيناسيون
عليه فلج اطفال از امروز
گروه سلامت- يك ميليون كودك ايراني از امروز با دريافت قطره فلج اطفال تحت واكسيناسيون اين بيماري قرار مي گيرند.
به گفته دكتر محمد مهدي گويا، رئيس مركز مديريت بيماري هاي وزارت بهداشت عمليات واكسيناسيون تكميلي فلج اطفال براي حدود يك ميليون كودك زير 5 سال در جنوب شرق كشور طي روزهاي 27 تا 30 فروردين و 29 ارديبهشت تا 2 خرداد با خوراندن قطره اين بيماري انجام مي شود.
اگرچه بيش از 7 سال است كه هيچ مورد جديدي از بيماري فلج اطفال در كشور ديده نشده است، اما متأسفانه دو كشور همسايه شرقي ايران يعني پاكستان و افغانستان جزء 4 كشور باقي مانده در جهان هستند كه هنوز موارد اين بيماري در آنها وجود دارد و به نوعي اين بيماري در اين دو كشور بومي شده است به طوري كه طي يك سال اخير موارد بيماري فلج اطفال در اين كشورها افزايش يافته است.
دكتر گويا  گفت: ما مي خواهيم وضعيت پاك بودن ايران از بيماري فلج اطفال را همچنان حفظ كنيم بنابراين مجبوريم براي جلوگيري از ورود مجدد بيماري فلج اطفال به كشور اقدامات پيشگيرانه و كنترلي را در زمان هاي مناسب تشديد كنيم.
رئيس مركز مديريت بيماري هاي وزارت بهداشت اضافه كرد: واكسن خوراكي فلج اطفال طي دو نوبت طي روزهاي آينده و روزهاي آخر ارديبهشت به يك ميليون كودك ايراني و حتي كودكان تبعه كشورهاي ديگر كه در مناطق جنوب شرقي كشور هستند، داده مي شود.
اين برنامه در محدوده 4 دانشگاه علوم پزشكي زاهدان، بيرجند، زابل، كرمان و بندرعباس اجرا مي شود.
در مراسم گشايش مركز الكترونيك اطلاع رساني معاونت غذا و داروي وزارت بهداشت اعلام شد:
دارو؛ واردات ده برابر صادرات
گروه سلامت- سالانه معادل?? ميليون دلار دارو از ايران به كشورها همسايه و حت اروپا صادر م شود و در مقابل حدود??? ميليون دلار دارو از خارج وارد م شود. به اين ترتيب در زمان حاضر ميزان صادرات دارو از ايران معادل يك دهم ميزان واردات داروست، در حال كه بر اساس برنامه? ساله چهارم توسعه درآمد حاصل از صادرات دارو بايد?? درصد هزينه واردات دارو را تأمين كند.
اين آماري است كه ديروز وزير بهداشت در مراسم گشايش مركز الكترونيك اطلاع رساني معاونت غذا و داروي وزارت بهداشت اعلام كرد.
دكتر لنكراني به كاهش يارانه دارويي در قانون بودجه سال جاري اشاره كرد و گفت: اين كاهش اعتبار از دو منبع قابل جبران است؛ يكي ذخيره استراتژيك دارويي با 62 ميليارد تومان اعتبار و ديگري از محل يارانه ها كه در تبصره 15 در اختيار وزارت بهداشت قرار گرفت و بخشي از آن براي تأمين داروي بيماران خاص و صعب العلاج مورد استفاده قرار مي گيرد.
او با بيان اين كه پيش بيني مي شود در سال 86 مشكلات اعتباري كمتري براي پاسخگويي به نياز مردم وجود داشته باشد تصريح كرد: وزارت بهداشت تلاش دارد امسال كمبودهاي مقطعي در زمينه داروهاي مورد نياز را با اعتباراتي كه براي اين منظور پيش بيني شده رفع كند.
لنكراني در ادامه به  وضعيت داروهاي ناياب در كشور اشاره كرد و با بيان اينكه كشورهاي با درآمد بالا نيز در برخي موارد همه داروهاي مورد نياز را در دسترس ندارند، گفت: مطابق با ضوابط علمي و اثرگذاري بالاي دارو بر درمان، داروها در كشور ثبت مي  شوند و شوراي عالي بيمه كميته  اي را براي اين منظور تشكيل داده است.
دكتر رسول ديناروند، معاون غذا و داروي وزارت بهداشت نيز با تاكيد به اين كه عليرغم واگذاري كليه مراحل مربوط به صدور پروانه ساخت و تأسيس به دانشگاه هاي علوم پزشكي، هنوز در برخي از امور مراجعات به ما صورت مي گيرد، از تمركز ثبت فرآورده ها و پروانه ساخت در حوزه دارو خبر داد و گفت: در خصوص غذا اما به علت تعدد كارخانه اين امر بدون واگذاري قابل انجام نيست.
ديناروند با اشاره به ورود شربت متادون به بازار دارويي كشور در سال گذشته در ادامه از جمع آوري اين دارو طي دو ماه گذشته از بازار به علت وجود اشكال در كيفيت دارو خبر داد و گفت:  پس از رفع مشكل، اين دارو مجدداً وارد چرخه دارويي كشور مي شود.]]>
</TEXT>
</DOC>
<DOC>
<DOCID>HAM2-860127-033</DOCID>
<DOCNO>HAM2-860127-033</DOCNO>
<ORIGINALFILE>/1386/860127/news/_ejtem.htm</ORIGINALFILE>
<ISSUE>دوشنبه 27 فروردين 1386 - سال پانزدهم - شماره4243 - Apr 16, 2007</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[طرح حذف كنكور به حالت تعليق درآمد]]>
</TITLE>
<TEXT>
<IMAGE>/1386/860127/news/019452.jpg</IMAGE>
<IMAGE>/1386/860127/news/019455.jpg</IMAGE>
<![CDATA[
وزارت علوم و سازمان سنجش با اينكه پذيرفته اند برگزاري كنكور به شكل فعلي داراي اشكالات متعددي است، ولي به هيچ وجه با حذف كنكور به طور كامل موافق نيستند و با استناد به دلايل متعدد سوابق تحصيلي دانش آموزان را واقعي و استاندارد نمي دانند.به گفته موافقان كنكور امتحانات نهايي در آموزش و پرورش به صورت استاندارد برگزار نمي شود و به دليل ناهماهنگي در تصحيح اوراق، معدل ها واقعي نيست و اگر امتحانات نهايي سراسري باشد، بايد تصحيح اوراق آن نيز سراسري باشد كه در حال حاضر چنين نيست.استاندارد ضريب امنيت برگزاري امتحانات سراسري موضوع ديگري است كه مخالفان مطرح مي كنند و اعتقاد دارند كه اين موضوع اكنون رعايت نمي شود.همچنين هر سال بيش از 50 درصد داوطلبان، داوطلبان سال هاي گذشته اند كه در طرح پذيرش و سنجش، وضعيت آنها مشخص نشده است.
علي اصغر محمدي- طرح مجلس براي حذف كنكور كه فوريت آن تير ماه سال گذشته به تصويب رسيده بود اكنون در حالي در دستور كار جلسه علني مجلس قرار گرفته كه با ترديد و ابهام بسيار از سوي كارشناسان و نمايندگان مواجه شده است.
در حالي كه برخي مسئولان از مسكوت ماندن اين طرح سخن مي گويند، برخي ديگر بر تصويب آن تاكيد مي ورزند.
مجلسيان درصدد دفاع از طرح خود هستند و در مقابل رؤساي دانشگاه ها و وزارت علوم نظراتي متفاوت در مورد اين طرح دارند و به دليل اشكالات متعدد آن را غيرقابل اجرا مي دانند. همچنين با اينكه اغلب سازمان ها و نهادهاي آموزشي مخالف برگزاري كنكور به شكل فعلي هستند، ولي در چگونگي ساماندهي آن اختلاف نظر و سليقه وجود دارد.
قانون مصوب سال 77 مجلس، دولت را مكلف مي كند كه از طريق آزمون يك مرحله اي دانشجو بپذيرد و چنانچه طرح جديد كنكور تصويب شود، كنكور طي 4 سال خود به خود حذف و مراكز آموزشي مجاز مي شوند در مقاطع كارداني ناپيوسته و كارشناسي آزمون نداشته باشند و در مابقي مقاطع نيز سوابق تحصيلي مبناي پذيرش دانشجو در مراكز آموزش عالي خواهد بود.
كميسيون آموزش و تحقيقات مجلس شوراي اسلامي از جمله رئيس اين كميسيون، معتقد به حذف كنكور حداكثر تا سال 90 است و دلايلي نيز براي ناكارآمدي برگزاري كنكور عنوان مي كند.
براساس طرح مجلس، سوابق تحصيلي و پرورشي و مهارتي دانش آموزان در دوره متوسطه و پيش دانشگاهي جايگزين كنكور مي شود.
مخالفان كنكور معتقدند با يك آزمون چند ساعته نمي توان به استعداد و علايق واقعي دانش آموزان پي برد و از طرفي كنكور با تاكيد بر سؤالات تستي، دانش آموزان را به سمت حافظه محوري به جاي يادگيري هدايت مي كند و قدرت تفكر و خلاقيت را از آنان سلب مي كند. همچنين گرايش دانش آموزان به سوي آموزشگاه ها و مؤسسات كنكور كه هزينه هاي مضاعفي را بر خانواده ها تحميل مي كند.
بنابر اين مخالفان كنكور، طرحي را پيشنهاد كردند كه بر اساس آن معدل امتحانات نهايي در سال هاي دوم و سوم متوسطه و دوره پيش  دانشگاهي مبناي اصلي انتخاب دانشجو خواهد بود و آموزش و پرورش موظف خواهد شد از سال تحصيلي87-86 امتحانات نهايي را به صورت استاندارد براي دوره هاي تحصيلي مورد نظر برگزار كند.
نظر مخالفان حذف كنكور
وزارت علوم و سازمان سنجش تنها موافق احتساب درصدي از معدل در پذيرش دانشجو هستند و حذف كامل كنكور را نمي پذيرند.
محمد مهدي زاهدي، وزير علوم در اين باره گفت: سيستم پذيرش دانشجو يكي از مسائلي است كه در استقلال دانشگاه ها مؤثر است، در اين راستا مصوبات اخير مجلس شوراي اسلامي درباره طرح ساماندهي نظام پذيرش دانشجو باعث شده تا مديريت و اشراف وزارت علوم به عنوان متولي كل آموزش عالي كشور بسيار كمرنگ ديده شود.
وي با بيان اينكه در بخشي از مصوبات مجلس برگزاري امتحانات نهايي در پايه هاي مختلف دوره متوسطه براي لحاظ سوابق تحصيلي دانش آموزان در كنكور به وزارت آموزش و پرورش واگذار شده است، گفت: با توجه به حجم بالاي كاري براي اجراي اين طرح يعني برگزاري امتحانات نهايي در پايه هاي مختلف دوره هاي متوسطه ممكن است وزارت آموزش و پرورش نتواند اين آزمون ها را به صورت استاندارد در اين حجم بالا برگزار كند. بنابراين پيشنهاد ما اين است كه حداقل 70 درصد سوابق تحصيلي و 30 درصد آزمون براي پذيرش دانشجو در دانشگاه ها ملاك باشد تا در صورت عدم توانايي آموزش و پرورش براي اعلام دقيق سوابق تحصيلي بتوان عامل ديگري را براي پذيرش دانشجو جايگزين كرد.
حسين  پوركاظمي معاون سابق سازمان سنجش نيز به عنوان مخالف جدي حذف كنكور معتقد است كه نبايد كنكور 3 ساعته را در طول 3سال برگزار كرد، زيرا 40هزار ظرفيت براي رشته هاي مهم و معتبر دانشگاهي وجود دارد كه بايد با برگزاري كنكور، بهترين ها را انتخاب كرد.
رؤساي 31 دانشگاه نيز طي نامه اي خطاب به رئيس مجلس از طرح كميسيون آموزش و تحقيقات در باره نظام سنجش و پذيرش دانشجو با هدف حذف كنكور، انتقاد كردند.
كميسيون بهداشت مجلس شوراي اسلامي طي جلسه اي طرح حذف كنكور را رد كرده و معتقد است اولاً هنوز آموزش و پرورش كشور نتوانسته است به حداقل استانداردهاي آموزشي برسد و بين مناطق برخوردار از امكانات و مناطق محروم تفاوت زيادي وجود دارد.
از اين رو طرح سنجش و پذيرش، تبعيض آشكاري بين اين دسته از مناطق است، ثانياً تأمين امنيت امتحانات نهايي 3 تا 4 ساله مشكل است.
معاون سابق سازمان سنجش نيز معتقد است در حال حاضر كنكور با مسايل سياسي گره خورده است.
دكتر حسين پوركاظمي درباره طرح كنكور مجلس گفت: جالب است همان هايي كه كنكور 4 ساعته را در سال هاي قبل تصويب كردند امروز از اين كنكور ايراد مي گيرند.
همچنين دكتر جعفر توفيقي وزير سابق علوم گفت: با اجراي طرح مجلس فقط كنكور جابه جا مي شود و با اين جابه جايي مشكل كنكور حل نمي شود، تا مادامي كه امتحان برگزار مي شود، ازدحام و اضطراب هم وجود دارد.
وي افزود: امتحان نهايي به شكل تشريحي يكي از مشكلات اساسي طرح كنكور مجلس است.
وزير سابق علوم اظهار كرد: با اجراي طرح كنكور مجلس فقط جاي مجري آن عوض شده است، يعني از آموزش عالي به آموزش و پرورش منتقل مي شود.
به گفته توفيقي اين قبيل طرح ها تنها مشكل از پشت درهاي وزارت علوم به پشت درهاي آموزش و پرورش مي رود، يعني يك دفعه چيزي كه آموزش و پرورش از آن مي ترسيد با ضريب 5 برابر گرفتارش مي  شود. در همين حال مدير كل دفتر آزمون سازي و روان سنجي سازمان سنجش آموزش كشور با انتقاد از حذف كامل كنكور گفت: حذف كنكور در شرايط فعلي امكان پذير نيست، چرا كه در اين طرح پذيرش دانشجو بر اساس معدل و سوابق تحصيلي انجام مي شود و نمي توان داوطلبان را تنها با در نظر گرفتن نمره معدل براي يك رشته گزينش كرده و ارجحيت آنان را تشخيص داد.
اسدالله آسرايي افزود: سازمان سنجش همان گونه كه با اعمال 100 درصد نمره كنكور و صفر درصد سوابق تحصيلي دوره دبيرستان براي پذيرش دانشجو مخالف است، هم اكنون نيز با تأثير صفر درصد كنكور و 100 درصد سوابق تحصيلي دوره دبيرستان مخالف است.
وي گفت: در اغلب كشورها نمره آزمون پس از دوره دبيرستان به همراه سوابق تحصيلي داوطلب و توصيه نامه از محل تحصيل به عنوان شاخص هاي پذيرش دانشجو در نظر گرفته مي شود، بنابراين كليه اين معيارها بايد براي پذيرش دانشجو در نظر گرفته شود.
آسرايي  گفت: اغلب كشورهاي پيشرفته روز به روز به سمت استاندارد كردن آزمونهاي پذيرش دانشجو حركت مي كنند، تا آزمون مربوطه 100 درصد سواد داوطلبان را بسنجد.
موافقان طرح حذف كنكور
اما از سوي ديگر رئيس كميسيون آموزش و تحقيقات مجلس كه طرح حذف كنكور را ارائه كرده مي گويد اين طرح براي حل مشكل دانشگاه ها ارائه شده است.
علي عباسپور تهراني فرد با انتقاد از پذيرش بي برنامه دانشجو در برخي دانشگاه ها گفت: سياست گسترش بدون كيفيت آموزشي مؤثر نيست و بايد كيفيت آموزشي مورد توجه قرار گيرد.
وي درباره نامه رؤساي دانشگاه ها به رئيس مجلس در انتقاد از طرح كنكور كميسيون آموزش گفت: مطمئناً موضوع و هدف اين طرح براي رؤساي دانشگاه ها تشريح نشده است، چرا كه در اين صورت آنان نيز جزو موافقان طرح مي شدند.
عباسپور افزود: چنانچه موضوع براي رؤساي دانشگاه ها تشريح شود آنها
خاطر جمع مي شوند كه كل حركت ما در طول مجلس هفتم ارتقاي سطح علمي و كيفي دانشگاه هاست.
همچنين معاون سازمان سنجش از امكان حذف كنكور در بيش از 90 درصد از ظرفيت هاي دانشگاهي خبر داد.
محمد محمدي اقدم با اشاره به اينكه با اصلاح3-2 مورد از طرح فعلي كنكور مي توان مشكلات اين طرح را كاهش داد، افزود: برگزاري آزمون تشريحي و تعيين زمان براي حذف كنكور از مشكلاتي است كه در طرح فعلي مجلس وجود دارد.
وي با اشاره به اين كه در طرح كنكور مجلس تأكيد بر برگزاري آزمون تشريحي دارد، گفت: آزمون تشريحي با امنيت بالا و استاندارد مطلوب را نه تنها وزارت آموزش و پرورش بلكه سازمان سنجش نيز نمي تواند برگزار كند.
معاون سازمان سنجش افزود: نمي توان تاريخ دقيقي براي حذف كنكور با توجه به شرايط فعلي بيان كرد، بايد در كميته اي موضوع حذف كنكور در رشته هاي مختلف بررسي شود و در صورت بررسي اگر كنكور در رشته اي قابل حذف بود آن را حذف كنند.
وي تصريح كرد: برگزاري آزموني ملي امكان پذير است اما تصحيح اوراق چنين آزموني امكان پذير نيست.
همچنين نماينده مردم شوشتر در مجلس شوراي اسلامي در باره طرح كنكور مجلس گفت: در طرح حذف كنكور به اين مسئله توجه شده است كه به جاي يك بررسي در پايان دوران تحصيل داوطلبان، در سه مقطع متوالي، ميزان دانش داوطلب از طريق آزمون هاي جامع دبيرستان مورد سنجش قرار مي گيرد.
محمدعلي شيخ يادآور شد: همچنين بر اساس اين طرح كميته اي براي بررسي سوابق تحصيلي افرادي كه پيش از تصويب اين طرح ديپلم خود را گرفته اند تشكيل مي شود تا اين افراد نيز براي ورود به دانشگاه مشكلي نداشته باشند.
وي خاطرنشان كرد: تأثير سوابق تحصيلي عمده ترين موضوع طرح كنكور مجلس است. در اين طرح همچنين اين فرصت فراهم شده است كه دانش آموزان در مقاطع مختلف فرصت جبران داشته باشند.
شيخ با اشاره به نظرات مخالفان اين طرح گفت: سازمان سنجش، وزارت علوم و برخي نمايندگان با حذف كامل كنكور مخالف هستند و پس از ورود طرح به صحن علني و بررسي نظريات مخالف و موافق، سرنوشت اين طرح مشخص مي شود.
نيروهاي مسلح مخالف حذف كنكور نيست
از سوي ديگر رئيس سازمان وظيفه عمومي نيروي انتظامي درباره حذف كنكور و سربازي داوطلبان گفت:  قرار شده موضوع حذف كنكور در نيروهاي مسلح مطرح و فرمولي براي تأمين سرباز كشور مشخص شود.
سردار بهمن كارگر با تاكيد بر اين كه نيروهاي مسلح مخالف حذف كنكور نيست، اظهار داشت: با حذف كنكور شمار سربازهاي كشور كم نمي شود.
وضعيت فعلي طرح
در حالي كه قرار بود طرح حذف كنكور در اولين روزهاي كاري امسال مجلس مطرح شود اما به يك باره از دستور كار مجلس خارج شد.
اما رئيس كميسيون آموزش و تحقيقات مجلس با تأكيد بر اين كه طرح كنكور از دستور كار صحن خارج نشده است، مي گويد: به درخواست كميسيون آموزش و تحقيقات طرح كنكور به حالت تعليق درآمده است.
علي عباسپور تهراني فرد با اشاره به اين كه طرح كنكور هر زمان كه كميسيون آموزش درخواست كند در صحن مطرح مي شود، افزود: طرح كنكور مجددا با حضور مسئولان وزارتخانه هاي علوم، تحقيقات و فناوري و وزارت آموزش و پرورش مورد بررسي قرار مي گيرد.
وي با تأكيد بر اين كه مجريان طرح كنكور وزارتخانه هاي آموزش و پرورش و وزارت علوم هستند و بايد اين دو وزارتخانه با طرح موافق باشند، گفت: وزارت علوم با بندهايي از طرح كنكور مشكلاتي داشت كه به همين دليل طرح مجدد بررسي مي شود.
رئيس كميسيون آموزش و تحقيقات مجلس اظهار كرد: كميسيون آموزش خواستار ارائه طرحي است كه دستگاه هاي اجرايي به بهترين نحو تمايل به اجراي آن داشته باشند.
از سوي ديگر معاون پارلماني وزارت علوم، تحقيقات و فناوري گفت: در حال حاضر اصلاحات جزيي با هماهنگي وزارت علوم و مجلس در طرح مذكور ايجاد شده كه اين اصلاحات مورد تاييد وزارت علوم است.
محمد حسيني افزود: براساس اصلاحات انجام شده سؤالات مي ژتواند تشريحي يا تستي باشد، در حالي كه قبل از اصلاحات، بر تشريحي بودن سؤالات تاكيد شده بود.
وي در باره اجرايي شدن طرح ساماندهي و حذف كنكور گفت: اين طرح در پايان سال اول برنامه پنجم توسعه يعني سال 89 اجرايي خواهد شد.
محمد علي حياتي مخبر كميسيون آموزش نيز در مورد ايجاد برخي اصلاحات طرح كنكور گفت: پس از بررسي هاي صورت گرفته در كميسيون آموزش مقرر شد دست برگزاركنندگان امتحانات دبيرستان باز باشد و كميته سياستگذاري كنكور بر اساس شرايط تصميم بگيرد، سؤالات آزمون ها تشريحي، تستي يا كوتاه پاسخ باشد.
وي مي افزايد: همچنين آزمون رشته هايي مانند تربيت بدني و هنر كه بيشتر مهارتي هستند با هماهنگي وزارت علوم انجام خواهد شد.
حياتي با تأكيد بر اينكه كميسيون آموزش و تحقيقات تقريباً بيشتر نظرات وزارت علوم را در طرح گنجانده است، مي گويد: اصلاحات انجام شده و تغيير ديگري در طرح انجام نمي شود.]]>
</TEXT>
</DOC>
<DOC>
<DOCID>HAM2-860127-034</DOCID>
<DOCNO>HAM2-860127-034</DOCNO>
<ORIGINALFILE>/1386/860127/news/_ejtem.htm</ORIGINALFILE>
<ISSUE>دوشنبه 27 فروردين 1386 - سال پانزدهم - شماره4243 - Apr 16, 2007</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[هشدار پليس در مورد افزايش تقاضا براي الكل سفيد]]>
</TITLE>
<TEXT>
<![CDATA[گروه اجتماعي- مديركل مطالعات اجتماعي ناجا گفت: شبكه وسيعي از كانال هاي توزيع الكل سفيد در كشور به صورت علني مشغول فعاليت است. اين در حالي است كه رشد تقاضا براي خريد الكل سفيد از داروخانه ها نيز قابل تأمل است.
به گزارش پايگاه اطلاع رساني پليس، سرهنگ بيات در رابطه با استفاده از مشروبات الكلي در بين جوانان گفت: بررسي تغيير و تحولاتي كه در عرصه ناهنجاري هاي اجتماعي در كشور روي مي دهد، بيانگر شيوع صورت هاي جديدي از آسيب ها در بين نسل جوان است كه مي توان آنها را در زمره رفتارهاي پرخطر دسته بندي و ارزيابي كرد.
بيات گفت: تحقيقات جهاني نشان مي دهد مصرف الكل در ميان جوانان به عنوان يكي از پرخطر ترين رفتارها، سالانه موجب مرگ ميليون ها نفر و تحميل ميلياردها دلار هزينه بر جوامع بشري مي شود.
وي افزود: به عنوان مثال طي سال هاي اخير به نظر مي رسد داروخانه هاي شهر تهران با تقاضاي بي شماري از سوي افراد جوان براي خريد الكل سفيد مواجه شده اند، تقاضايي كه شايد غيرطبيعي و فراتر از نيازهاي دارويي و بهداشتي بوده و نگران كننده به نظر مي رسد. بنا به گزارشات دريافتي در طول ايام هفته و به ويژه روزهاي منتهي به پايان هفته، فروش الكل سفيد به يكي از مهم ترين منابع درآمدي داروخانه ها تبديل مي شود.
وي گفت: نتيجه يك بررسي محدود و مصاحبه با برخي داروخانه داران سطح تهران نشان مي دهد كه اخيراً توليد الكل سفيد در كشور به دليل تقاضاي بي شمار افراد، افزايش يافته و در مقياس وسيع نيز توزيع مي گردد.
سرهنگ بيات در ادامه گفت: افزايش تقاضا براي دريافت اين ماده موجب گرديده است كه حتي برخي داروخانه داران نيز قادر به تأمين نيازهاي متقاضيان نباشند، در نتيجه شبكه وسيعي از كانال هاي توزيع الكل سفيد در كشور به صورت علني و رسمي مشغول فعاليت هستند. به عنوان مثال در فروشگاه هاي بزرگ به ويژه نقــاط شمـالي شهر تهران، الكل سفيد در زمره پرفروش ترين كالا قرار دارد. حتي برخي فروشگاه ها الكل سفيد را همراه با كالاهاي ديگر و در بسته بندي ويژه عرضه مي كنند.
وي گفت: يك بررسي ساده  در مورد فروش اين ماده توسط داروخانه ها نشان مي دهد به طور متوسط ماهانه هر داروخانه بيش از 360 بطري حاوي الكل سفيد در اختيار متقاضيان كه غالباً در رده سني زير 25 سال هستند، قرار مي دهد.
مديركل مطالعات معاونت اجتماعي ناجا افزود: به رغم آن كه وزارت بهداشت، درمان و آموزش پزشكي به منظور نظارت بر توليد و كنترل مصرف غيرمجاز الكل  سفيد،  كارخانه داران را ملزم به افزودن ماده تلخ كننده(دتاتونيوم بنزوات)كرده است اما اين نظارت مختص توليدكنندگان دولتي بوده و نظارت كمتري بر شركت هاي خصوصي در اين زمينه اعمال مي شود. لذا اقدام موردنظر تأثير چنداني بر كاهش تقاضا نداشته است.
بيات افزود: شركت هاي خصوصي همچنان به توليد الكل هايي اقدام مي كنند كه حاوي اسانس هاي خوراكي و با طعم هاي مختلف ذرت، خرما، گندم، نشاسته و... مي باشد.
بيات ادامه داد: از طرفي پايين بودن قيمت عرضه اين محصول يعني 700 تومان براي 220 سي سي و فقدان آموزش در خصوص صدمات و عوارض ناشي از مصرف آن و ناآگاهي در خصوص عواقب بعدي موجب شده است روند مصرف همچنان بالا باشد. اين در حالي است كه برابر نظر متخصصان مصرف بلندمدت اين ماده موجب اختلال در بينايي، كوري، اختلال در قوه اراده، بيماري هاي خوني، قلبي، ريوي، پوستي و كبدي مي شود.
سرهنگ بيات اضافه كرد: بالا بودن قيمت مشروبات الكلي خارجي از طرفي و همچنين مشكل دستيابي به آنها، موجب شده است افراد سودجو در سطح كشور نسبت به تهيه و ساخت و توزيع مشروبات دست ساز اقدام نمايند.]]>
</TEXT>
</DOC>
<DOC>
<DOCID>HAM2-860127-035</DOCID>
<DOCNO>HAM2-860127-035</DOCNO>
<ORIGINALFILE>/1386/860127/news/_ejtem.htm</ORIGINALFILE>
<ISSUE>دوشنبه 27 فروردين 1386 - سال پانزدهم - شماره4243 - Apr 16, 2007</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[فرزندان فرهنگيان در اولويت استخدام آموزش و پرورش قرار گرفتند]]>
</TITLE>
<TEXT>
<IMAGE>/1386/860127/news/019473.jpg</IMAGE>
<![CDATA[
گروه اجتماعي- وزير آموزش و پرورش گفت: از اين پس در رديف هاي استخدامي آموزش و پرورش، فرزندان فرهنگيان در اولويت استخدام خواهند بود.
محمود فرشيدي در گفت وگو با فارس افزود: به منظور تحقق اهداف پيش بيني شده در برنامه هاي دولت نهم در راستاي خدمت به فرهنگيان و ارج  نهادن به تلاش هاي ارزنده آنان، پس از تخصيص رديف هاي استخدامي آزاد سال جاري توسط سازمان مديريت و برنامه ريزي كشور، براي فرزندان فرهنگيان اولويت قائل مي شويم.
وي ادامه داد: تمام واحدهاي تابعه آموزش و پرورش موظفند در انتشار آگهي استخدام خود، اولويت لازم را در شرايط مساوي براي جذب يكي از فرزندان فرهنگيان پيش بيني كنند.
فرشيدي اظهار داشت: همچنين واحدهاي تابعه آموزش و پرورش در صورت داشتن هر گونه مجوز به  كارگيري نيروي انساني اعم از حق التدريس، شركتي و در كليه حوزه هاي آموزش و پرورش اعم از تعاوني هاي مصرف، مسكن، چند منظوره، صندوق ذخيره فرهنگيان و شركت هاي وابسته به آن، بانك سرمايه كلينيك هاي درماني، مراكز آموزشي و رفاهي، امور خدماتي و پشتيباني و ساير امور، اولويت مطلق را به فرهنگيان اختصاص دهند.
حذف بخاريهاي چكه اي مدارس
وزير آموزش و پرورش در پاسخ به ارائه آمار بررسي ها، در خصوص وضعيت سيستم هاي گرمايشي مدارس، كه بر اساس اعلام مديركل دفتر پاسخگويي به شكايات اين وزارتخانه، بازرسي ها در اين زمينه از نيمه دوم سال گذشته آغاز شده بود، گفت: هنوز آمار دقيق مدارس فاقد سيستم گرمايشي مناسب جمع آوري نشده است.
محمود فرشيدي در گفت وگو با ايسنا با بيان اين كه فضاي ساختماني بسياري از مدارس آمادگي تجهيز به سيستم گرمايشي را ندارد، گفت: تجهيز مدارس كشور به سيستم هاي گرمايشي رادياتوري بويژه در مدارس روستايي در كوتاه مدت ممكن نيست؛ چرا كه هنوز فضاي ساختماني بسيار از مدارس آمادگي لازم را ندارد. وي افزود: البته مدارسي كه طبق لايحه جديد مجلس در خصوص حذف عوارض شهرداري در نوسازي مدارس، مقاوم سازي مي شوند، متناسب با شرايط روز به سيستم گرمايشي پيشرفته مجهز خواهند شد.
وزير آموزش و پرورش با تأكيد بر اين كه بخاري هاي چكه اي منشا بسياري از حوادث در مدارس كشور هستند، حذف اين بخاري ها را از ملزومات ايمن سازي مدارس خواند و اظهار اميدواري كرد: در سال جاري وعده تحقق اين امر با كمك مسئولان مربوطه در ساير استان هاي كشور محقق شود.
وي تصريح كرد: حداقل اقدام وزارت آموزش و پرورش براي بهبود وضعيت سيستم گرمايشي مدارس، نصب بخاري هاي گازي استاندارد است؛ زيرا بخاري هاي چكه اي به هيچ وجه استانداردهاي ايمني را نداشته و ريشه همه خطرات تهديد كننده دانش آموزان به شمار مي روند. فرشيدي اظهار كرد: اكثر مدارس فاقد سيستم گرمايشي در روستاها هستند و اين امر لزوم توجه بيشتر مسئولان به مناطق محروم را نشان مي دهد.]]>
</TEXT>
</DOC>
<DOC>
<DOCID>HAM2-860127-036</DOCID>
<DOCNO>HAM2-860127-036</DOCNO>
<ORIGINALFILE>/1386/860127/news/_ejtem.htm</ORIGINALFILE>
<ISSUE>دوشنبه 27 فروردين 1386 - سال پانزدهم - شماره4243 - Apr 16, 2007</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[با مردم
9 تا 12 به استثناءروزهاي تعطيل23023337]]>
</TITLE>
<TEXT>
<![CDATA[سراب زمين هاي هزارمتري
سه سال پيش در گرماگرم وعده هاي شركت ساختماني ش كه به اميد ساخت آپارتمان در زمين هاي 1000متري در جاده ساوه، به جذب مشتري مي پرداخت، من نيز به جمع متقاضيان پيوستم و تاكنون كه 6 ميليون تومان پرداخته ام، از ساخت آپارتمان ها خبري نيست. من و كساني كه در همين دام افتاده اند مانده ايم كه از چه راهي، دست كم پولمان را پس بگيريم؟
احمد جعفري- تهران
تبريز بعد از تهران
ترافيك سنگين خيابان هاي تبريز مردم را به ستوه آورده است. اين شهر زيبا و قديمي كه خلوتي خيابان هايش زبانزد بود، اكنون با مسئله مشترك كلانشهرها، يعني ترافيك  سنگين و آلودگي هوا، روبه روست. اين يك بيماري است كه روستاها و شهرهاي كوچك خالي شوند و سيل جمعيت به طرف شهرهاي بزرگ روانه گردد. اين بيماري بايد درمان شود.
الف- هـ. باغميشه- تبريز
تونل بدون شرح!
تونل جاده تويسركان- همدان 11ساله شد، اما كمبودهاي فني- مهندسي اين تونل پابرجاست و ضرورت احداث آن نيز به درستي تعريف نشده است.
محمدرضا نجمي- همدان
تراكم ساخت و ساز در پايانه
پارك سوار بيهقي كه پيش از اين فضاي بسيار گسترده اي داشت، در معرض ساخت و سازهاي پي درپي قرار گرفته است. اميدوارم اين پايانه مهم و زيبا، بر اثر ساخت و سازهاي متعدد به تنگي نفس دچار نشود!
رضا عبداللهي- تهران
اندكي دقت
@ ما ملتي اديب و اغلب خوشنويس هستيم، اما برخي نوشته ها و عبارات با پيام هاي مضري روي شيشه و بدنه اتوبوس هاي شهري، گوياي چنين ذوق و سليقه اي نيست. اميدوارم دست اندركاران شبكه خصوصي اتوبوس هاي شركت واحد به اين نكته عنايت داشته باشند.
رضا اميني
قرعه كشي بي جايزه!
وقتي خواندم كه فروش قسطي خودرو بر اساس قرعه كشي نوعي تخلف و كلاهبرداري بوده است، يادم آمد كه سال پيش هنگام برگزاري جام جهاني فوتبال، در چند مورد با وعده قرعه كشي و دادن جايزه به مردم c.d و بليت فروخته شد و خريداران، هنوز منتظر قرعه كشي هستند. آيا وعده هاي پوشالي از اين دست مصداق كلاهبرداري و قابل تعقيب نيستند؟!
مظاهر- م- آبيك قزوين
عيد آمد و رفت و...
عيد آمد و رفت، اما بن هاي عيدي و پاداش و عيدي سال85 كاركنان چاپخانه سپهر هنوز پرداخت نشده است. اميدواريم به عيد آينده موكول نشود.
جمعي از كاركنان چاپخانه- تهران
هزينه ها و حقوق ها
عدالت آن است كه افزايش هزينه خدمات دولتي مثل آب، برق، تلفن و... با افزايش حقوق كارمندان و كارگران به ويژه بازنشستگان همخواني داشته باشد. اما آيا در عمل چنين است؟
گشتاسب پورمندي- كرمانشاه
تاكسي هاي گردشي
ديدن انبوه تاكسي هايي كه خالي مي روند و مي آيند و فقط دنبال مسافر دربستي مي گردند، براي ما شهروندان به صورت يك عادت درآمده است. به اين ترتيب تاكسي گردشي، مفهوم خودش را پيدا كرده است. البته به شيوه شهرهاي اروپايي كه فقط يك نفر سوار مي كنند!
رضا موسوي- تهران
مايه مباهات است
صعود ايران به رتبه بيست و يكمين اقتصاد بزرگ دنيا مايه مباهات است. در سايه اين توفيق، اميدواريم به رفاه كم درآمدها هم عنايت كافي بشود.
عماد اشرفي زاد- قزوين
مرا به خير تو اميد نيست
@ قرار بود تهاجم نظامي آمريكا براي مردم استبدادزده عراق دموكراسي بياورد، اما تا حالا كه انفجار و ناامني و يتيم شدن 5 ميليون كودك عراقي، ارمغان اين تهاجم بوده است، به قول معروف مرا به خير تو اميد نيست، شر  مرسان!
رخساره مهري نيا- كرج
كاربران هوشمند اينترنت
@ شبكه اينترنت هنوز در ايران جا نيفتاده است. طبيعي است كه بعضي كاربران، به ويژه جوان ها، بيشتر با شبكه، رفتاري از سر تفنن داشته باشند، اما، صدها جوان هوشمند كاربران دقيقي هستند كه حتي اينترنت را در ايران ارتقاء داده اند. روانيست، چنان كه يكي از مسئولان شبكه  هاي خصوصي اينترنت در ايران تعبير كرده، كاربري شبكه اينترنت در ايران را سرگرمي بدانيم.
لغوي- شيراز
مجوز داشتيم
با مجوز شهرداري در فضايي كه داراي كاربري تجهيزات شهري منطقه 4 تهران است، دفتر امور مشتركين تلفن همراه و خدمات پست را داير كرديم، اما بدون اعلام دليل، اين دفتر پلمب شده است. تقاضا داريم علت قانوني اين عمل اعلام گردد.
خانواده شهيد- تهران - نام پيام دهنده در همشهري محفوظ است
خواهش دوستداران محيط زيست
طبيعت ايران و طبيعت شهرمان كرمانشاه را دوست داريم. علاقه منديم كوه ها و رودخانه ها از آلودگي محفوظ بمانند و دوست داريم براي ما دوستداران حفظ محيط زيست در كرمانشاه، امكانات بيشتري فراهم شود تا فعاليت موثري داشته باشيم.
جمعي از جوانان حافظ محيط زيست- كرمانشاه
فارغ التحصيلان بيكار
@ با شوق فراوان در رشته زبان انگليسي دانشگاه آزاد اسلامي اراك تحصيل كرديم و حالا كه فارغ التحصيل شده ايم، كار پيدا نمي كنيم و بيشتر از همه، هزينه هاي سنگيني كه بابت تحصيل ما، بر دوش خانواده بود، آزارمان مي دهد. به هر حال اين رشته و كاربردهاي آن در مشاغل گوناگون بايد تعريف شود.
دو فارغ التحصيل رشته زبان- اراك
هديه زيانبار!
از خانواده ها تقاضا دارم، هيچ وقت به عنوان هديه براي فرزندشان تفنگ بادي نخرند. چشم فرزندم، با شليك تفنگ بادي پسر همسايه آسيب ديد. پيش از آن هم، بارها شاهد شليك ساچمه به پرندگان بوده ايم.
عاطفه- ش- تهران
نقش 50 درصدي
اين واقعيت بر كسي پوشيده نيست كه بيشتر از 50 درصد جابه جايي مسافران درون شهري تهران را خودروهاي شخصي انجام مي دهند. در تعيين بهاي جديد بنزين و سهميه بندي آن بايد براي جبران اين كمبود هم چاره انديشي شود تا مسافران سرگردان نشوند.
سليماني آزاد- تهران
مسئله غذا براي دانشجويان شهرستاني
@ دانشجويان كارشناسي ارشد دانشگاه پيام نور(مركز شهيد فلاحپور)، تنها روزهاي پنجشنبه و جمعه غذاي گرم دارند و باقي روزها، بايد به قول معروف براي تهيه غذا شال و كلاه كنند و هزينه هايي را هم متحمل شوند، كه براي دانشجويان شهرستاني، پرزحمت است.
صبوحي- تهران
يك پيشنهاد مفيد
بهترين راه براي توسعه مناطق محروم كشور، حمايت از جواناني است كه آماده اند، در اين مناطق به ايجاد كارگاه هاي كوچك و فعاليت اقتصادي بپردازند. متأسفانه، در حال حاضر، اين حمايت ها، آن طور كه بايد وجود ندارد.
مهرصادقي- بروجرد
انتظار دو ساله
از شهروندان مشتاقي هستم كه دوست دارم بدانم، جدول ميدان قيطريه كه دو سال آزگار در دست بازسازي است، سرانجام چه سيمايي پيدا خواهد كرد.
بهروز صفرقلي- تهران
كاهش تقاضا- گام اول براي مبارزه با اعتياد
7سال اسير اعتياد بودم و سرانجام، فداكاري و محبت هاي بي پايان زني كه حالا همسر من است، باعث شد، داوطلبانه، عادت مضر اعتياد را كنار بگذارم. به همين دليل مي گويم بهتر است با كارهاي فرهنگي و كاهش تقاضا، معتادان تشويق به ترك اعتياد بشوند.
م- ن- ورامين]]>
</TEXT>
</DOC>
<DOC>
<DOCID>HAM2-860127-037</DOCID>
<DOCNO>HAM2-860127-037</DOCNO>
<ORIGINALFILE>/1386/860127/news/_ejtem.htm</ORIGINALFILE>
<ISSUE>دوشنبه 27 فروردين 1386 - سال پانزدهم - شماره4243 - Apr 16, 2007</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[اجراي لايحه مديريت خدمات كشوري مهم ترين مطالبه فرهنگيان است]]>
</TITLE>
<TEXT>
<![CDATA[ايلنا: رئيس سازمان معلمان ايران گفت: اجراي لايجه مديريت خدمات كشوري مهم ترين مطالبه فرهنگيان است.
هاشمي، رئيس سازمان معلمان ايران با اشاره به خواسته ژهاي سازمان معلمان در آستانه هفته معلم، گفت: مهم ژترين خواسته ما، آزادي همكاران بازداشت شده فرهنگي و مشخص شدن وضعيت اجرايي لايحه مديريت خدمات كشوري است. وي افزود: استيضاح وزير فعلي آموزش و پرورش و تعيين مديريت جديد اين وزارتخانه و ايجاد پست مشاور وزير در امور تشكل ژهاي فرهنگيان، از ديگر خواسته ژهاي ما خواهد بود. هاشمي  با تاكيد بر لزوم پيگيري مطالبات دقيق معلمان خاطرنشان كرد: شورايي تحت عنوان شوراي برگزيدگان نمايندگان معلمان بايد تشكيل شود تا مطالبات فرهنگيان به صورت منطقي دنبال شود.
رئيس سازمان معلمان ايران يادآور شد: در مدت باقي ژمانده تا هفته معلم به مسئولان آموزش و پرورش فرصت داده مي شود تا نسبت به برگزاري جلسات با تشكل ژهاي معلمان و پيگيري خواسته ژهاي آنان اقدام كنند. وي گفت: در صورتي كه پاسخ
قانع ژ كننده اي به خواسته ژهاي به حق معلمان داده نشود، قطعاً در هفته معلم امسال شرايط مناسبي نخواهيم داشت.]]>
</TEXT>
</DOC>
<DOC>
<DOCID>HAM2-860127-038</DOCID>
<DOCNO>HAM2-860127-038</DOCNO>
<ORIGINALFILE>/1386/860127/news/_ejtem.htm</ORIGINALFILE>
<ISSUE>دوشنبه 27 فروردين 1386 - سال پانزدهم - شماره4243 - Apr 16, 2007</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[رئيس مجمع بانوان عضو شوراهاي اسلامي كشور خبر داد:
تلويزيون اينترنتي و روزنامه زنان ايجاد مي شود]]>
</TITLE>
<TEXT>
<![CDATA[گروه اجتماعي - رئيس مجمع بانوان عضو شوراهاي اسلامي كشورگفت: جمع بانوان عضو شوراهاي اسلامي كشور بدنبال تأسيس اولين تلويزيون اينترنتي و روزنامه زنان در آينده نزديك هستند.
صديقه قنادي بدون اشاره به جزئيات اين خبر گفت: بانوان عضو دومين دوره شوراهاي اسلامي كلان شهرها و مراكز استان هاي كشور تاكنون در 12 اجلاس به هم انديشي در خصوص مسائل ويژه بانوان در شهرهاي مختلف كشور پرداخته اند.
وي از جمله مهمترين مصوبات اين مجمع را حمايت قانوني از فرزندان حاصل از ازدواج زنان ايراني با اتباع بيگانه و رفع مشكلات بي هويتي آنها، تدوين قوانين مسكوت مانده زنان در ايران، پيگيري در بازگردانده شدن بودجه حذف شده اعتبارات استاني بانوان، صيانت از منزلت شغلي بانوان عنوان كرد و اظهار داشت: همچنين اسكان دانشجويان دختر تا پايان تحصيلات در خوابگاه هاي دانشجويي، ممانعت از ايجاد مواليد در زندان هاي نسوان توسط زنان محكوم به حبس، اختصاص بودجه ملي براي ايجاد پارك هاي بانوان، دكترين حضور زنان در جامعه، مشاوره قبل از ازدواج و طلاق، ايجاد مجامع استاني بانوان، راهكارهاي اجرايي شدن فرهنگ عفاف و حجاب، حمايت از زنان كارآفرين از ديگر مصوبات اين مجمع بوده است.
قنادي با اعلام ديدار اعضاي اين مجمع با وزير كشور در چهارشنبه اين هفته، گفت: در اين جلسه گزارش عملكرد مجمع در 12 اجلاس برگزار شده به اطلاع وزير كشور مي رسد.
گزارش ديگري حاكي است، انتشارات روابط عمومي شوراي فرهنگي اجتماعي زنان با هدف
اطلاع رساني به محققان و پژوهشگران و تاكيد بر ضرورت شناخت علمي مسايل زنان نتايج برخي تحقيقات و پژوهش هاي انجام يافته در موضوعات زنان را به صورت كتاب منتشر مي كند.]]>
</TEXT>
</DOC>
<DOC>
<DOCID>HAM2-860127-039</DOCID>
<DOCNO>HAM2-860127-039</DOCNO>
<ORIGINALFILE>/1386/860127/news/_ejtem.htm</ORIGINALFILE>
<ISSUE>دوشنبه 27 فروردين 1386 - سال پانزدهم - شماره4243 - Apr 16, 2007</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[مهدهاي كودك امسال درجه بندي مي شوند]]>
</TITLE>
<TEXT>
<![CDATA[مينا شهني- مهدهاي  كودك امسال از نظر كيفي درجه بندي مي شوند.
محمد حسن جوادي، مديركل امور كودك و نوجوان سازمان بهزيستي، با اعلام اين خبر گفت: در طرح درجه بندي مهدهاي كودك سعي شده نگاه نرم افزاري رعايت شود.
جوادي با اشاره به اين كه در طرح درجه بندي قبلي بيشتر نگاه سخت افزاري بوده  است افزود: پيش از اين يكي از معيارهاي اساسي براي درجه بندي مهدهاي  كودك بررسي شرايط ساختماني محل مورد نظر بود.
به گفته مديركل امور كودك و نوجوان سازمان بهزيستي در برنامه جديد سعي شده  است كه به نوع آموزش هاي ارائه شده و توانمندي  مربيان مهد كودك توجه شود و تاكيد برنامه پيش بيني شده بر منابع انساني متمركز است. بر اين اساس، نتايج اين درجه بندي راهنماي مناسبي براي پدر و مادرها خواهد بود. معاون امور اجتماعي سازمان بهزيستي نيز از تهيه منابع جديد براي آموزش در مهد هاي كودك خبر داده است.
سيد مهدي محمدي با اشاره به اين كه يكپارچه سازي محتواي آموزشي در اين مراكز از اهميت ويژه اي برخوردار است گفت: پس از بحث ها ي كارشناسي منابع مورد نياز براي آموزش در اين مقطع تدوين و در نيمه اول سال به مهدهاي كودك فرستاده مي شود.
وي با اشاره به 11 هزار مهدكودك و نيز 500 هزار نوآموز تحت پوشش اين سازمان افزود: تنوع واحدهاي آموزشي و ايجاد زمينه هاي لازم براي آمادگي نوآموزان در مقطع پيش دبستاني و ابتدايي از دلايل نياز به يكپارچه سازي متون اين مقطع و اجراي اين طرح در مهدها است.
به گفته جوادي علاوه بر تغيير در معيارهاي درجه بندي مهدهاي كودك، سرانه تغذيه رايگان كودكان روستا مهدها در سال جاري 95 هزار تومان تعيين شده  است. وي در اين باره گفت: بر اساس اعتبار تعيين شده از سوي دفتر فقرزدايي وزارت رفاه و تامين اجتماعي 860 ميليون تومان اعتبار براي 9 هزار روستا مهد در نظر گرفته شده  است.
جوادي افزود: با اين بودجه در طول سال كودكان روزانه از يك وعده غذاي گرم بهره مند مي شوند و علاوه بر اين سعي خواهد شد كه كودكان، والدين و مربيان در زمينه تغذيه سالم آموزش هاي لازم را ببينند.]]>
</TEXT>
</DOC>
<DOC>
<DOCID>HAM2-860127-040</DOCID>
<DOCNO>HAM2-860127-040</DOCNO>
<ORIGINALFILE>/1386/860127/news/_ejtem.htm</ORIGINALFILE>
<ISSUE>دوشنبه 27 فروردين 1386 - سال پانزدهم - شماره4243 - Apr 16, 2007</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[محروميت مشمولان غايب از خدمات اجتماعي]]>
</TITLE>
<TEXT>
<![CDATA[گروه اجتماعي - معاونت عمليات نيروي انتظامي  طي اطلاعيه اي اعلام كرد: مشمولان غايب از خدمات اجتماعي محروم مي شوند. در اين اطلاعيه آمده است: مشمولان غايب از خدمت وظيفه عمومي  داراي مجازات هايي مانند: محروميت از ادامه تحصيل در دانشگاه ها، عدم اعطاء معافيت كفالت، محروميت از خدمات اجتماعي، ممنوعيت استخدام در مؤسسات و نهادهاي دولتي و شخصي خواهند بود. بر اساس اين اطلاعيه براي مشمولان غايب به مدت 3 الي 6 ماه اضافه خدمت منظور خواهد شد. از سوي ديگر فرمانده نيروي انتظامي با اشاره به اينكه مشمولان زير ديپلم بيشترين تعداد غايبان را تشكيل مي دهند، اظهار داشت: كنترل كارت پايان خدمت در اماكن مختلف به  دليل شناسايي غايبان است.]]>
</TEXT>
</DOC>
<DOC>
<DOCID>HAM2-860127-041</DOCID>
<DOCNO>HAM2-860127-041</DOCNO>
<ORIGINALFILE>/1386/860127/news/_ejtem.htm</ORIGINALFILE>
<ISSUE>دوشنبه 27 فروردين 1386 - سال پانزدهم - شماره4243 - Apr 16, 2007</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[امكانات جديد و كاهش هزينه براي مشتركان sms هاي خبري همشهري]]>
</TITLE>
<TEXT>
<![CDATA[تسهيلات جديد براي ارسال اخبار از طريق پيام كوتاه همشهري به زودي اعلام مي شود. مدير مركز اطلاع رساني الكترونيك همشهري با بيان اين خبر گفت: به دليل برخوردار شدن از امكانات فني گسترده تر و نيز استقبال شهروندان از sms هاي خبري، از ابتداي ارديبهشت ماه، ارسال خبر با هزينه هاي جديد كه تقريبا 50 درصد تعرفه هاي قبلي است صورت خواهد گرفت.
محمد مهاجري افزود: در نظرسنجي هاي تلفني كه از مشتركان sms  هاي خبري صورت گرفته، آنها از كيفيت اخبار ارسالي رضايت 85 درصدي دارند.به گفته مهاجري آگهي جديد پذيرش مشتركان sms هاي خبري كه با كاهش حدود 50 درصدي حق اشتراك همراه است، در اين هفته در روزنامه همشهري منتشر مي شود.
مهاجري همچنين درباره نمايشگرهاي شهري كه در 10 نقطه تهران به پخش اخبار مي پردازند گفت: به درخواست بعضي از صاحبان حرف و مشاغل، پخش آگهي روي نمايشگرها به زودي آغاز مي شود اما ترتيبي اتخاذ گرديده كه انتشار آگهي در كار اطلاع رساني خبري مشكلي به وجود نياورد. مهاجري در پايان گفت: بررسي ها نشان مي دهد كه روزانه بيش از 300 هزار نفر، اخبار نمايشگرها را مي خوانند.]]>
</TEXT>
</DOC>
<DOC>
<DOCID>HAM2-860127-042</DOCID>
<DOCNO>HAM2-860127-042</DOCNO>
<ORIGINALFILE>/1386/860127/news/_ejtem.htm</ORIGINALFILE>
<ISSUE>دوشنبه 27 فروردين 1386 - سال پانزدهم - شماره4243 - Apr 16, 2007</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[جزئيات روش برخورد پليس با بدحجابان اعلام شد]]>
</TITLE>
<TEXT>
<IMAGE>/1386/860127/news/019470.jpg</IMAGE>
<![CDATA[
گروه اجتماعي- معاون حقوقي و امور مجلس ناجا در خصوص طرح پليس براي برخورد با بدحجابان گفت: در يك نظرسنجي از مردم مشخص شد 86 درصد آنان خواهان مقابله با پديده بدحجابي هستند.
سردار مهدي محمدي فرد خاطرنشان كرد: همچنين 83 درصد مردم معتقدند بدحجابي امنيت اخلاقي جامعه را به خطر انداخته است و 78 درصد نيز بدحجابي را پديده اي ضد فرهنگي مي دانند.
محمدي فرد در خصوص مصاديق بدحجابي گفت: شلوار كوتاه به طوري كه تا بالاي مچ باشد و مانتوهاي كوتاه و تنگ، آستين كوتاه، لباس هاي چسبان تنگ و شال هاي باريك كه مو در جلو و عقب سر مشخص باشد از جمله مصاديق بدحجابي هستند.
وي در خصوص چگونگي برخورد با بدحجابان اظهار داشت: در مرحله نخست برخورد به صورت ارشادي است و در محل با تذكر از فرد بدحجاب درخواست مي شود، نسبت به اصلاح حجاب اقدام كند و در مرحله بعد برخورد به صورت انتظامي خواهد بود؛ به نحوي كه در صورت عدم رفع اشكال فرد خاطي دستگير و به مراكز ويژه دلالت داده مي شود و ضمن تماس با والدين فرد از آنان تقاضا مي شود با آوردن لباس مناسب براي رفع اشكال اقدام كنند. در مرحله سوم برخورد قضايي صورت مي گيرد، كه البته پيش بيني مي كنيم اين موارد بسيار اندك باشد.
حمايت رئيس مجلس از برخورد با بدحجابان
از سوي ديگر غلامعلي حداد عادل رئيس مجلس شوراي اسلامي با تأييد اقدام نيروي انتظامي در برخورد با بدحجابان در خصوص جوسازي عليه اين طرح گفت: رسانه ها تحت تأثير هياهو قرار نگيرند.
به گزارش پايگاه اطلاع رساني پليس، غلامعلي حداد عادل با تأييد اقدام نيروي انتظامي در برخورد با بدحجابان در خصوص جوسازي عليه اين طرح گفت: ممكن است اشخاصي باشند كه در حريم شكني و رعايت نكردن احكام تعمد داشته باشند. با آنها چه بايد كرد؟ در حالي كه پس از اعلام نيروي انتظامي براي برخورد با بدحجابان برخي مطبوعات با انتخاب عناوين خاص موضوع اقدامات آينده پليس را منعكس كرده بودند كه شايد القاي نگراني مي كرد، اما اگر آن مطبوعات اين روش ها را نمي پسندند، بايد توضيح دهند كه اگر خانمي نخواست قانون را رعايت كند چه بايد كرد؟
حداد عادل با بيان اين كه 99 درصد مردم ايران مسلمان هستند گفت: اين كه از خانمي خواسته شود در حد چند سانتي متر روسري خود را عقب نبرد يا آستين  مانتوي او كوتاه نباشد آيا خيلي وحشتناك است و به مردم فشار وارد مي كند؟
ناجا به وظيفه خود عمل مي كند
ستار هدايت خواه عضو كميسيون فرهنگي مجلس شوراي اسلامي نيز در همين زمينه گفت: ما در خصوص رعايت حجاب و حفظ شئونات اسلامي قانون مصوب داريم. بنابراين نيروي انتظامي مي بايست به وظيفه خود عمل كند و در مقابل جوسازي ها تسليم نشود.
عضو شوراي مركزي فراكسيون اصولگرايان يادآور شد: جوسازي عليه نيروي انتظامي از طرف كساني به راه مي افتد كه مايل به حفظ اخلاق و عفت عمومي در كشور نيستند. بنابراين پليس بايد طبق قانون و ضوابط به انجام وظيفه بپردازد.
اخلاق رعايت شود
از سويي عباس رجايي نماينده اراك در مجلس نيز گفت: در برخورد با مسائل فرهنگي و ارشادي بايد اخلاق رعايت شود و نبايد به صورت سليقه اي برخورد كرد چرا كه مردم ما با فرهنگ هستند و اگر در فضاي مناسب اخلاقي با مسائل غيراخلاقي و بدحجابي برخورد شود، از اين روند استقبال خواهند كرد.
وي خاطرنشان كرد: اگر در رابطه با بدحجابي اقدامي صورت مي گيرد، اين اقدام بايد تداوم داشته باشد، چون در غير اين صورت وضع به حالت قبلي بر گشته و حتي بدتر خواهد شد.]]>
</TEXT>
</DOC>
<DOC>
<DOCID>HAM2-860127-043</DOCID>
<DOCNO>HAM2-860127-043</DOCNO>
<ORIGINALFILE>/1386/860127/news/_eqtes.htm</ORIGINALFILE>
<ISSUE>دوشنبه 27 فروردين 1386 - سال پانزدهم - شماره4243 - Apr 16, 2007</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[اقتصاد جهانخشايار اميني
تأثير اجلاس گروه هفت بر واحد پول ژاپن]]>
</TITLE>
<TEXT>
<![CDATA[روز جمعه گذشته(سيزدهم آوريل)در حدود ساعت 17 به وقت اروپاي مركزي، ارزش ين، واحد پول ژاپن، به صورت ناگهاني در برابر ارزهاي اصلي از جمله دلار، پوند و يورو به شدت تضعيف شد.
علت اصلي اين موج به گوش رسيدن شايعاتي در رابطه با اجلاس گروه هفت كشور صنعتي(g7)بود. در اين اجلاس كه اين بار در واشنگتن برگزار شد مقامات اقتصادي 7 كشور پيشرفته جهان گرد هم مي آيند و به بحث و تبادل نظر در رابطه با اقتصاد جهاني مي نشينند. صحبت هاي مقامات اين گروه بر تمامي اركان اقتصادي جامعه جهاني از جمله بورس هاي منطقه اي تأثير خاص خود را دارد اما اگر از زاويه بازار ارز به آن نگاه كنيم بايد پذيرفت كه عمده تأثير آن بر ارزش ين مي باشد.
كشورهاي غربي(آمريكا و اتحاديه اروپا)از پايين بودن ارزش ين و يوان به واسطه لطمه اي كه به اقتصاد آنها مي زند چندان خشنود نيستند و همواره تلاش بر قوي كردن اين دو ارز دارند. اجلاس گروه هفت معمولاً محل مناسبي براي گله كردن كشورهاي غربي از نژاد زرد بوده كه اين اگر گلايه ها از طرف بازار جدي تلقي شود معمولاً افزايش ارزش ين را به همراه داشته است.
بازارهاي مالي جهان، براي اين دوره اجلاس گروه هفت نيز تقريبا تمام هفته گذشته را در انتظار اخبار مربوط به اين اجلاس نشسته بودند به طوري كه روز جمعه اخبار بسيار مهمي از اقتصاد ايالات متحده منتشر شد اما كاملاً از طرف بازار ناديده گرفته شد.
عصر روز جمعه شايعاتي در بازارهاي مالي جهان مبني بر اينكه وزراي اقتصادي شركت كننده در اين اجلاس در رابطه با ين سخني نخواهند گفت پيچيد؛ كه كاهش سريع ارزش ين طبيعي ترين عكس العمل بازار بود.
بسياري از كارشناسان اعتقاد دارند كه افزايش اخير نرخ بهره ژاپن از 25/0 به 5/0 درصد، كاهش تورم در اين كشور و مجدداً به مرز نگران كننده نزديك شدن اين اعداد و همين طور دخالت نكردن بانك مركزي ژاپن در بازار براي تضعيف ين چه به صورت عملي و شفاهي موجب شده تا مقامات اقتصادي ديگر كشورها با مقامات ژاپني هم نوا شوند و انتظار زيادي از بانك مركزي ژاپن براي افزايش سريع نرخ بهره(تنها درمان ضعف شديد ين)نداشته باشند.
اين در شرايطي است كه فوكوئي رئيس بانك مركزي ژاپن اعلام كرد كه اين بانك قصد دارد تا نرخ بهره را به آرامي در جهت واقعيات اقتصاد ژاپن تعديل كنند. اين جمله بارها و بارها از زبان او شنيده شده و اگرچه دفعات اول اميدوارانه تلقي مي شد اما بعد از گذشت چندي همه مي دانستند كه اين جمله الزاماً به معناي افزايش نرخ بهره نيست و شايد تنها براي كم كردن فشار اروپايي ها گفته مي شود.
بنابراين با توجه به تورم پايين ژاپن و ديده نشدن نشانه هاي قابل قبول دال بر افزايش آن و همينطور پذيرفتن واقعيات اقتصادي ژاپن از طرف ديگر كشورها و كم كردن فشار براي بالا بردن ارزش ين احتمال آغاز موج جديدي از سقوط ين بسيار محتمل است. اگر به تاريخچه اجلاس گروه 7 نيز نظري دوباره بيندازيم خواهيم ديد كه تأثير اين جلسات معمولاً چند ماهه است.]]>
</TEXT>
</DOC>
<DOC>
<DOCID>HAM2-860127-044</DOCID>
<DOCNO>HAM2-860127-044</DOCNO>
<ORIGINALFILE>/1386/860127/news/_eqtes.htm</ORIGINALFILE>
<ISSUE>دوشنبه 27 فروردين 1386 - سال پانزدهم - شماره4243 - Apr 16, 2007</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[طرح حذف قيمت زمين
ثبات به بازارمسكن باز مي گردد؟
افروز پورهاشمي]]>
</TITLE>
<TEXT>
<IMAGE>/1386/860127/news/019440.jpg</IMAGE>
<![CDATA[
وزارت مسكن و شهرسازي بر اساس قانون بودجه سال 86 با هدف كاهش قيمت واحدهاي مسكوني، زمين مناسب را به صورت اجاره بلندمدت تامدت 99ساله در چارچوب حق بهره برداري از زمين به اعضاي واجد شرايط تعاوني ها و افراد واجد شرايط واگذار نمايد. به نحوي كه شرايط اجاره زمين در شهرهاي يك ميليون نفر جمعيت كسري از قيمت منطقه اي و بالاي يك ميليون نفر صرفاً در شركت هاي اقماري مضربي از قيمت هاي منطقه اي خواهد بود.
بر اساس قانون بودجه سال جاري كه به تصويب مجلس شوراي اسلامي نيز رسيده است، مسئولان وزارت مسكن مي توانند به منظور تأمين بخشي از هزينه هاي آماده سازي اراضي اجاره اي براي احداث واحد مسكوني، از طريق انعقاد قرارداد با بانك هاي عامل به صورت تسهيلات ارزان قيمت تا 30درصد از سود تسهيلات به صورت كمك سود اقدام كنند.كارشناسان علت اصلي گنجانده شدن موارد مهمي در خصوص مسكن در لايحه بودجه سال جاري را افزايش ناگهاني قيمت مسكن به ويژه در سال گذشته مي دانند.
در سال گذشته به دنبال ركود 3 ساله حاكم بر بازار مسكن شاهد افزايش 30 تا 40درصدي بهاي مسكن در تهران بوديم كه شوك وارد شده بر بازار مسكن آنقدر ناگهاني و غير قابل انتظار بود كه حتي متقاضيان اخذ وام 18ميليون توماني خريد مسكن نيز كه موعد دريافت وامشان فرا رسيده بود، عملاً ديگر قادر به خريد يك واحد كوچك مسكوني در حد قابل انتظار هم نبودند.
به گفته محمد سعيدي كيا، يكي از علل اساسي افزايش بهاي مسكن مربوط به بهاي زمين است كه در همين راستا دولت با ارائه طرح جامع مسكن از يك سو و اجراي طرح واگذاري 99ساله زمين به سازندگان با حذف اين بخش از بهاي مسكن نقش مثبتي را در ثبات بازار مسكن ايفا خواهد كرد.
وي بر اين باور است كه در راستاي اجراي اين طرح وزارت مسكن پس از شناسايي زمين و با همكاري اعضاي تعاوني ها زمين را به صورت اجاره 99 ساله به تعاوني ها براي احداث ارائه خواهد داد.
وي با تاكيد بر اينكه تاثير رواني اعلام برنامه دولت براي حذف زمين از قيمت تمام شده مسكن در نخستين ماه جاري در ثبات قيمت مسكن موثر بوده است، مي گويد: سكونت در محل،   نداشتن خانه و عدم استفاده از امكانات دولتي از شرايط اصلي دريافت واحدهاي مسكوني مزبور از تعاوني هاي سازنده خواهد بود. اين در حاليست كه درست بر خلاف نظر وزير مسكن، وزير سابق وزارت مسكن اعلام مي كند: ارائه زمين به صورت رايگان و ارزان قيمت به دليل كمبود زمين در كلانشهرها به نتيجه نخواهد رسيد.
علي عبدالعلي زاده، عدم حمايت و توجه دولت به انبوه سازي را از علل حادتر شدن وضعيت مسكن مي داند و معتقد است: با توجه به تغيير نكردن شرايط اقتصادي كشور، افزايش قيمت مسكن در سال جاري هم روي خواهد داد كه ادامه اين روند آسيب هاي جدي به دهك هاي پايين جامعه وارد خواهد آورد.
احتمال كاهش قيمت
با وجود افزايش لجام گسيخته بهاي مسكن طي سال گذشته برخي از دست اندركاران اين بازار بر اين باورند كه اين رويداد تنها مختص به ايران نيست و در بسياري از نقاط جهان بهاي مسكن تحت عوامل مختلف دچار نوسان مي شود.
اين افراد بر اين باورند كه با اجراي تبصره 6 قانون بودجه سال جاري و واگذاري زمين هاي اجاره اي از سوي دولت به تعاوني ها، قيمت مسكن در سال جاري رشد نخواهد داشت.
در همين زمينه رئيس اتحاديه مشاوران املاك تهران، خبر كاهش قيمت مسكن در سال جاري را اعلام مي كند و مي گويد: با توجه به سياست هاي اتخاذ شده از سوي دولت، امسال بهاي مسكن 15 تا 20 درصد كاهش خواهد يافت.به گفته مصطفي قلي خسروي، با توجه به افزايش بهاي مسكن در سال گذشته و ركود خريد و فروش در بازار مسكن در سال جاري زمينه كاهش قيمت ها مهيا خواهد شد. وي مي  افزايد: دولت با ساخت مسكن اجاره اي قطعا مي تواند در كاهش قيمت ها موثر باشد.
بسته قانوني دولت
به نظر مي رسد دولت با ارائه بسته قانوني براي حل مشكل مسكن درقانون بودجه سال جاري به شكل جدي تري رفع اين معضل را مد نظر قرار داده است.
اين در حالي است كه در اواخر سال گذشته اظهارات متناقض درباره وضعيت بازار مسكن و پيش بيني آن در سال،86 به نوعي خود نشان دهنده نبود ثبات سياست گذاري هاي موجود در اين بخش بوده است، به طوري كه برخي مدعي بودند با سيل وام هاي مسكن، خريد و فروش رونق پيدا مي كند و بازار از حالت ركود خارج مي شود كه نتيجه اين امر گراني خواهد بود و عده اي مدعي مي شدند، مالكان با تفكر گران شدن بيشتر و خريداران به علت نبود نقدينگي به ركود بازار كمك خواهند كرد.
يك عضو كميسيون عمران مجلس در اين زمينه مي گويد: همانطور كه در بودجه 86 پيش بيني شده است، اگر چنانچه دولت زمين هاي تحت اختيار خود را به بخش هاي تعاوني به صورت 99 ساله واگذار كند، قيمت مسكن در سال جاري رشد صعودي نخواهد داشت.
حسين نوش آبادي، اعتقاد دارد: با اجراي تبصره 6 بودجه 86 بايد به تعديل قيمت مسكن در سال جاري خوشبين باشيم چرا كه اين امر به نوعي شفافيت در برنامه ريزي و سياست گذاري در بخش مسكن را به دنبال خواهد داشت. به گفته وي، اگر دولت زمين هاي در اختيار خود را به مدت 99 سال مندرج در بودجه به بخش خصوصي و تعاوني هاي مسكن واگذار كند، قطعا قيمت مسكن امسال افزايش نمي يابد.
ساز و كاردقيق
سياست دولت مبني بر حذف قيمت زمين از بهاي ساختمان، اقدامي است كه اگر ساز و كارهاي دقيقي براي آن تبيين نشود، به نفع سودجويان تمام مي شود.
يك كارشناس اقتصادي و مدرس دانشگاه با بيان اين نكته مي گويد: از آنجايي كه قيمت زمين تقريبا بين 40 تا 60 درصد بهاي يك ساختمان را تشكيل مي دهد، لذا حذف قيمت زمين و واگذاري ساختمان به منظور خانه دار كردن مردم اقدامي پسنديده است، اما اگر اين ساختمان ها وارد بازار خريد و فروش شوند، با يك خريد و فروش، قيمت آن ساختمان به قيمت روز خواهد رسيد و در اين صورت اين پروژه با شكست روبه رو خواهد شد. به گفته غلامرضا رستگاري دولت بايد سعي كند با ايجاد شرايطي از امكان فروش اين ساختمان ها جلوگيري كند و اجازه ندهد كه اين ساختمان هاي ارزان قيمت وارد شبكه خريد و فروش شوند. وي معتقد است: واگذاري زمين به تعاوني ها از سوي وزارت مسكن در جهت حل مسئله مسكن در كشور شايد بتواند مشكل گروه خاصي از مردم را حل كند، ولي در مجموع نمي تواند شرايط بازار را تغيير دهد.
شاه كليدي وجود دارد؟
در عين حال يك كارشناس ديگر بازار مسكن نيز اظهار مي كند: واگذاري رايگان زمين به تعاوني ها و كاهش قيمت تمام شده مسكن، اقدامي است كه تنها قسمت كوچكي از نياز مسكن كشور را حل مي كند و اين راهكار نمي تواند به عنوان شاه كليد حل بحران مسكن تلقي شود.به گفته فردين يزداني، مشكلات بخش مسكن ريشه در جريانات اقتصادي كلان كشور دارد و بازار مسكن با تزريق آرامش و سكون به بخش سرمايه گذاري كشور و ثبات فضاي اقتصادي با تصميم گيري هاي مناسب دولت وضعيت بهتري خواهد داشت.
در انتظار حل مشكل
هر چند بسياري از دست اندركاران بازار مسكن برنامه هاي دولت در لايحه بودجه سال جاري را كمكي براي ثبات بازار مسكن مي دانند، اما در عين حال به اعتقاد آنان ناهماهنگي ميان دستگاه ها و وزارتخانه هاي مرتبط با بخش مسكن در لجام گسيختگي اين بازار مسكن مي تواند بسيار تاثيرگذار باشد. هر چند كه اين كارشناسان مدعي هستند، تورم 40درصدي كه به يك باره در اين بازار پديدار شد، ناشي از ركود عرضه و تقاضا و تورم پنهان سال هاي قبل بوده است.]]>
</TEXT>
</DOC>
<DOC>
<DOCID>HAM2-860127-045</DOCID>
<DOCNO>HAM2-860127-045</DOCNO>
<ORIGINALFILE>/1386/860127/news/_eqtes.htm</ORIGINALFILE>
<ISSUE>دوشنبه 27 فروردين 1386 - سال پانزدهم - شماره4243 - Apr 16, 2007</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[آئين نامه مسكنهفته آينده در دولت]]>
</TITLE>
<TEXT>
<![CDATA[گروه اقتصادي- آئين نامه اجرايي تبصره 6 قانون بودجه اين هفته پس از نهايي شدن براي تصويب در هفته آينده به هيات دولت ارائه خواهد شد.
وزير مسكن و شهرسازي با بيان اين مطلب به همشهري گفت: بر اساس اين آئين نامه بهاي زمين از بهاي مسكن كسر خواهد شد و بهاي زمين هاي واگذار شده به تعاوني ها به صورت اجاره 99 ساله دريافت خواهد گرديد.
محمد سعيدي كيا، افزود: در اين آئين نامه، ساخت 50 هزار واحد مسكوني اجاره اي در سال جاري در نظر گرفته شده است كه براي احداث اين واحدها به ازاي هر واحد مسكوني 14 ميليون تومان وام با 4 درصد يارانه به سازندگان داراي صلاحيت پرداخت خواهد شد.
به گفته وي، يارانه وام فوق در شهرهايي با جمعيت زير 50 هزار نفر 5 يا6 درصد خواهد بود.]]>
</TEXT>
</DOC>
<DOC>
<DOCID>HAM2-860127-046</DOCID>
<DOCNO>HAM2-860127-046</DOCNO>
<ORIGINALFILE>/1386/860127/news/_eqtes.htm</ORIGINALFILE>
<ISSUE>دوشنبه 27 فروردين 1386 - سال پانزدهم - شماره4243 - Apr 16, 2007</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[تسهيل امكان پيگيري غيرحضوري كارت سوخت خودرو]]>
</TITLE>
<TEXT>
<![CDATA[گروه اقتصادي- با توجه به افزايش حجم تلفن هاي مردمي و براي تسهيل امكان تماس مردم با شماره تلفن88675150 ظرفيت اين شماره به 30خط افزايش يافت.
به گزارش ستاد اطلاع رساني كارت هوشمند سوخت، اكنون 20اپراتور پاسخگويي به تمام تماس هاي مردم با شماره تلفن ارتباط مردمي كارت هوشمند سوخت را بر عهده دارند و از ساعت 8 تا 24آماده پاسخگويي به سوال هاي هموطنان هستند.
ستاد اطلاع رساني كارت هوشمند سوخت از تمام صاحبان خودرو كه تاكنون كارت هوشمند سوخت دريافت نكرده اند، خواست براي پيگيري آخرين وضعيت كارت هوشمند سوخت خودرو خود يا از طريق تلفن 88675150 ويا مراجعه به نشاني اينترنتي www.epolice.ir و يا ارسال شماره پلاك خودرو به صورت پيام كوتاه تلفن سيار به شماره تلفن 30005150 اقدام كنند.]]>
</TEXT>
</DOC>
<DOC>
<DOCID>HAM2-860127-047</DOCID>
<DOCNO>HAM2-860127-047</DOCNO>
<ORIGINALFILE>/1386/860127/news/_eqtes.htm</ORIGINALFILE>
<ISSUE>دوشنبه 27 فروردين 1386 - سال پانزدهم - شماره4243 - Apr 16, 2007</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[قيمت ميوه هاي تازه 21درصد افزايش يافت]]>
</TITLE>
<TEXT>
<IMAGE>/1386/860127/news/019581.jpg</IMAGE>
<![CDATA[
گروه اقتصادي- با وجود ادامه اجراي طرح خريد و ذخيره سازي ميوه و مركبات و در شرايطي كه وزارت بازرگاني با تاكيد بر عرضه مستقيم ميوه و مركبات سعي در كنترل بازار دارد، روند افزايش قيمت ميوه و برخي ديگر از اقلام خوراكي همچنان ادامه دارد.
به گزارش بانك مركزي در هفته منتهي به 24 فروردين ماه جاري متوسط قيمت خرده فروشي برخي از مواد خوراكي افزايش داشته كه در اين راستا، قيمت ميوه هاي تازه 21.6 درصد افزايش يافته است. اين در حالي است كه پيش از اين مسئولين وزارت بازرگاني در زمينه علل افزايش قيمت مركبات در بازار هاي سطح شهر، پايان دوره توليد اين محصولات و تغيير الگوي مصرف مردم با ورود ميوه هاي بهاره به بازار را عامل كاهش مجدد قيمت ها قلمداد مي كردند، اما تازه ترين گزارش بانك مركزي از افزايش 5/73 درصدي قيمت ليموشيرين و افزايش 2/3 الي 7/30 درصدي ساير اقلام حكايت دارد، همچنين اين محصولات در ميادين ميوه و تره بار نيز توزيع نمي شود و در گروه سبزي هاي تازه نيز قيمت خيار 9/3 درصد و گوجه فرنگي 9/45 درصد افزايش يافته است.
همچنين در تداوم روند افزايش قيمت ها، قيمت مرغ و تخم مرغ نيز در شرايطي افزايش يافته كه وزارت بازرگاني در روزهاي گذشته با عرضه مستقيم مرغ و تخم مرغ، سعي در جلوگيري از تداوم روند افزايش قيمت اين محصولات داشته است. اما قيمت هر شانه تخم مرغ با افزايش1‎/5 درصدي به 24000 الي 28000 ريال رسيده و قيمت گوشت مرغ نيز افزايش 3/1 درصدي را شاهد بوده است.]]>
</TEXT>
</DOC>
<DOC>
<DOCID>HAM2-860127-048</DOCID>
<DOCNO>HAM2-860127-048</DOCNO>
<ORIGINALFILE>/1386/860127/news/_eqtes.htm</ORIGINALFILE>
<ISSUE>دوشنبه 27 فروردين 1386 - سال پانزدهم - شماره4243 - Apr 16, 2007</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[بنزين؛ بحث دولت و مجلس همچنان ادامه دارد
داستاني به نام بنزين]]>
</TITLE>
<TEXT>
<![CDATA[در صورت ارائه لايحه دولت به مجلس احتمال ارائه پيشنهادهايي براي تك نرخي كردن بنزين يا عرضه بنزين با حذف سهميه بندي ازسوي نمايندگان مجلس بيشتر است اما در ميان نمايندگان مجلس شوراي اسلامي تاكنون هيچ طرحي مطرح نشده و هر طرح يا لايحه اي بايد در زمان مشخصي ارائه شود كه مانع و مشكلي براي ارائه خدمات به مردم ايجاد نشود و مجريان زمان كافي براي برنامه ريزي داشته باشند.
گروه اقتصادي- در حالي كه با مصوبه مجلس در قانون بودجه به نظر مي رسيد تكليف بنزين در سال جاري روشن شده باشد،  اظهارات رئيس جمهور در نخستين كنفرانس خبري با رسانه ها مبني بر ارائه لايحه جديد بنزين به مجلس و سياست دولت مبني بر عرضه سهميه اي و به قيمت 80 تومان ترديدهايي را در مورد بنزين و چگونگي عرضه آن ايجاد كرد. اين در حالي بود كه مردم و دست اندركاران عرضه بنزين و كارت سوخت خود را براي اجراي مصوبه دولت آماده مي كردند. همزمان از سوي برخي نمايندگان مجلس كه با مصوبه بنزين در قانون بودجه مخالف بودند زمزمه هايي مبني بر احتمال تغيير اين مصوبه و ارائه طرح جديدي با طرح جدي شنيده شد.
اظهارات هفته گذشته حداد عادل، رئيس مجلس و درخواست وي از دولت براي اجراي مصوبه مجلس وضعيت جديدي را گشود. اما ظاهراً دولت علي رغم اين درخواست بر نظر خود مبني بر ارائه لايحه جديد اصرار دارد چنان كه برقعي رئيس سازمان مديريت اين مساله را عنوان كرد.
اين شرايط نشان مي دهد كه علي رغم مدت كوتاه يك ماهه براي اجراي مصوبه بنزين، اختلاف دولت و مجلس در اين زمينه ادامه دارد. اما همه مساله بنزين به اينجا ختم نمي شود. در شرايطي كه بازار اظهار نظر مسئولان گرم است، مردم و به ويژه دارند گان وسايل نقليه در تب وتاب دريافت كارت سوخت و آمادگي براي مواجهه با آثار اقتصادي و اجتماعي افزايش قيمت و شيوه جديد عرضه بنزين هستند و بعضاً با نگراني اين شرايط را سپري مي كنند.
حميدرضا حاجي بابايي عضو هيأت رئيسه مجلس شوراي اسلامي در گفت وگو با خبرنگار ما با تأكيد بر اين كه هر تصميمي در زمينه بنزين مبني بر تغيير مصوبه مجلس در لايحه بودجه بايد زودتر و با ايجاد امكان برنامه ريزي اجرايي براي ارائه خدمات به مردم انجام شود تاكيد كرد: با اعلام اين مطلب از سوي رئيس جمهور كه لايحه اي براي كاهش قيمت به 80 تومان، مجلس در انتظار ارائه اين لايحه است و تاكنون هيچ لايحه اي ارائه نشده و نشانه اي كه حاكي از ارائه لايحه در آينده نزديك نيست، وي افزود: در صورت ارائه لايحه نمايندگان با ديدگاه هاي متفاوت و مختلف اين لايحه را بررسي خواهند كرد و مشخص نيست كه در نهايت چه پيش خواهد آمد.
اين عضو هيأت رئيسه مجلس تأكيد كرد: در صورت ارائه لايحه دولت به مجلس احتمال ارائه پيشنهادهايي براي تك نرخي كردن بنزين و يا عرضه بنزين با حذف سهميه بندي بيشتر است. وي در عين حال خاطرنشان كرد كه در ميان نمايندگان مجلس شوراي اسلامي نيز تاكنون هيچ طرحي مطرح نشده و هر طرح يا لايحه اي بايد در زمان مشخصي ارائه شود كه مانع و مشكلي براي ارائه خدمات به مردم ايجاد نشود و مجريان زمان كافي براي برنامه ريزي داشته باشند.
دولت مصوبه را كامل و دقيق اجرا كند
ديروز همچنين رئيس كميسيون تلفيق بودجه 138سال جاري نيز به دولت توصيه كرد مصوبه مجلس شوراي اسلامي درباره بنزين را به طور كامل و دقيق اجرا كند.
رضا عبداللهي در پايان جلسه علني ديروز مجلس درباره احتمال ارائه لايحه براي تغيير مصوبه نمايندگان ملت در خصوص بنزين گفت: مادامي كه دولت لايحه اي تدوين و ارائه نكرده مصوبه قوه مقننه بايد اجرا شود.وي همچنين تاكيد كرد اجراي قانون مصوب درباره بنزين بهتر از ارائه لايحه است و مجلس در حد بضاعت خود بهترين مصوبه را داشته است.
سهميه بنزين خودروها
ديروز همچنين كمال دانشيار رئيس كميسيون انرژي پيش بيني كرد كه ميزان سهميه بنزين هر خودرو در حال حاضر در حال گذراندن كارهاي كارشناسي در دولت است. وي پيش بيني كرد از ابتداي خرداد 86، سهميه بنزين هر خودروي شخصي 90 ليتر در ماه و تاكسي     ها 750 تا 900 ليتر تعيين شود.
وي با اشاره به تمايل دولت مبني بر بازگرداندن مصوبه مجلس در مورد قيمت بنزين از 100 به 80 تومان، گفت: با توجه به آمادگي مجلس براي اخذ رأي به لايحه دولت در مورد بنزين، چنانچه اين لايحه از سوي دولت به مجلس ارائه شود، رأي خواهد آورد.
وي همچنين پيش بيني كرد كه قيمت بنزين آزاد هر ليتر 350 تومان عرضه شود.]]>
</TEXT>
</DOC>
<DOC>
<DOCID>HAM2-860127-049</DOCID>
<DOCNO>HAM2-860127-049</DOCNO>
<ORIGINALFILE>/1386/860127/news/_eqtes.htm</ORIGINALFILE>
<ISSUE>دوشنبه 27 فروردين 1386 - سال پانزدهم - شماره4243 - Apr 16, 2007</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[گفت وگوي روزعليرضا ضيغمي 
برنامه 2 ساله انتقال شركت نفت مناطق مركزي از تهران]]>
</TITLE>
<TEXT>
<IMAGE>/1386/860127/news/019584.jpg</IMAGE>
<![CDATA[
 انتقال شركت هاي دولتي از تهران به مناطق محل خدمت از سياست هاي وعده داده شده دولت نهم بود كه در ابتدا با تحرك و جديت دنبال شد. به نظر مي رسد اين سياست در حال به صورت كجدار و مريز در حال اجراست اما از يك روند يكسان در مورد همه شركت ها برخوردار نيست.از جمله شركت هايي كه بايد دفتر مركزي خود را در تهران تعطيل و به محل خدمت انتقال دهد، شركت نفت مناطق مركزي ايران است. با مديرعامل شركت نفت مناطق مركزي ايران گفتگو كرده ايم.
انتقال شركت نفت مناطق مركزي ايران از تهران آيا توجيه اقتصادي و فني دارد؟
اين شركت براساس تصميم دولت بايد دفتر مركزي خود را به شيراز منتقل كند و اين اقدام با توجه به كار توليدي شركت نياز به يك برنامه ريزي دارد تا كار انتقال بر برنامه توليد شركت تاثير نگذارد. هدف اصلي شركت تامين حداكثر توليد نفت و گاز از مناطق نفتي است كه بايد اين برنامه با توجه به ارزش اقتصادي طرح ها طبق برنامه هاي فني تنظيمي ادامه يابد تا در روند توليد وقفه ايجاد نشود. علاوه براين نيروهاي اين شركت براساس وظايف محوله در مناطق مختلف و گوناگون مشغول به كار هستند و در يك شهر و يا منطقه خاص فعاليت شركت متمركز نيست. در حال حاضر در 9 استان كار اجرايي توليد و ساخت پالايشگاه انجام مي دهيم و رفت و آمد نيروها به يك شهر يا نقطه خاص متمركز نمي باشد.
برنامه انتقال شركت مناطق نفت مركزي ايران در چه مرحله اي است؟
برنامه اي به مسئولان مربوطه ارائه داده ايم و براي انجام آن 2سال زمان بندي در نظر گرفته ايم تا علاوه بر ايجاد هماهنگي ميان امور جاري توليد نفت و گاز امكان هماهنگي نيروهاي فني و تخصصي شركت نيز فراهم شود. اين برنامه ارائه شده و با توجه به اينكه هرگونه تغيير مكان تاثير قابل توجهي در زندگي كاركنان دارد و به طور طبيعي اين امر در كار آنان موثر است، بنابراين برنامه ريزي دقيقي براي كاهش آثار اين امر بر توليد نفت و گاز كه اولويت نخست شركت مي باشد شده است.
ميزان توليد نفت و گاز شركت نفت مناطق مركزي چقدر است و چند طرح در دست اجرا داريد؟
اين شركت با حدود دو برابر افزايش درتوليد گاز در مقايسه با سال 1378، امروز 335 ميليون متر مكعب گاز در روز توليد مي كند و توليد نفت نيز با 5/5 برابر افزايش به 320 هزار بشكه در روز رسيده است. اين ميزان توليد با توجه به اينكه مديريت 23 ميدان نفتي و گازي به اين شركت واگذار شده انجام مي شود. اين ميدان ها در 9 استان كشور پراكنده هستند. براساس برنامه جامع شركت ميدان هاي نفتي و گازي شركت تا سال 1390 به 32 ميدان، سال 1395 به 66 ميدان و تا پايان چشم انداز 20 ساله، دست كم به 83 ميدان افزايش مي يابد و تعداد استان هاي عملياتي نيز در سال 1395 به 11 استان مي رسد. براساس اين برنامه ها سرمايه گذاري شركت نيز تا پايان برنامه چهارم به 1هزار و225ميليارد تومان در بخش نفت، 2هزارو230 ميليارد تومان در بخش گاز و 261 ميليارد تومان سرمايه گذاري در طرح هاي پشتيباني خواهد رسيد.]]>
</TEXT>
</DOC>
<DOC>
<DOCID>HAM2-860127-050</DOCID>
<DOCNO>HAM2-860127-050</DOCNO>
<ORIGINALFILE>/1386/860127/news/_eqtes.htm</ORIGINALFILE>
<ISSUE>دوشنبه 27 فروردين 1386 - سال پانزدهم - شماره4243 - Apr 16, 2007</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[تخلف شركت ارتباطات سيار و مخابرات]]>
</TITLE>
<TEXT>
<![CDATA[ايرنا: شركت ارتباطات سيار نخستين اپراتور تلفن همراه و شركت مخابرات متولي تلفن ثابت در كشور پيش از اين در اعمال نرخ تعرفه  مشتركان شركت ايرانسل تخلف كرده اند. محمود خسروي رئيس سازمان تنظيم مقررات وزارت ارتباطات و فناوري اطلاعات با اعلام اين خبر افزود: اين دو شركت مدت ها براي مكالمه مشتركين خود با اپراتور دوم تلفن همراه(ايرانسل)بيش از نرخ مصوب هزينه دريافت كرده اند.
نرخ مصوب هزينه ارتباط از اپراتور اول براي هر دقيقه???ريال اعلام شده است.
خسروي افزود: شركت دولتي ارتباطات سيار تاكنون نرخ تعرفه مكالمه از تلفن همراه اين شركت با اپراتور دوم تلفن همراه - ايرانسل - را???ريال به ازاي هر دقيقه محاسبه كرده است. وي گفت: شركت ارتباطات سيار و مخابرات وعده داده اند از اين پس تعرفه مكالمه را براي هر دقيقه???ريال محاسبه نكنند. رئيس سازمان تنظيم مقررات، افزود: تخلف اين دو شركت به آنها ابلاغ شده و اين دو شركت نيز اخيراً اعلام كردند محاسبات خود را با رقم مصوب???ريال انجام مي دهند. لطف الله صبوحي معاون سازمان تنظيم مقررات نيز درباره چگونگي جبران خسارت مشتركين اين دو شركت، گفت: اطلاعات هزينه مكالمه مشتركان تلفن هاي ثابت و همراه به مدت شش ماه ذخيره مي شود و از نظر قانوني بايد مازاد هزينه مشتركان برگردانده شود.]]>
</TEXT>
</DOC>
<DOC>
<DOCID>HAM2-860127-051</DOCID>
<DOCNO>HAM2-860127-051</DOCNO>
<ORIGINALFILE>/1386/860127/news/_eqtes.htm</ORIGINALFILE>
<ISSUE>دوشنبه 27 فروردين 1386 - سال پانزدهم - شماره4243 - Apr 16, 2007</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[پيشنهاد تازهبراي سهميه بندي و قيمت بنزين]]>
</TITLE>
<TEXT>
<![CDATA[گروه اقتصادي - قيمت و چگونگي عرضه بنزين همچنان از موضوعات مورد بحث كارشناسان، نمايندگان مجلس و دولت است. بر سر اين موضوع كه روند كنوني براي اقتصاد ملي و توسعه كشور مخرب است توافق دارند اما راه حل هاي پيشنهادي براي برون رفت از اين وضعيت مختلف است.
در حالي كه بحث بين دولت و مجلس در اين زمينه ادامه دارد، خبرگزار ي فارس ديروز خبر داد در يك گزارش كارشناسي ارائه شده به دولت، با اعلام اين كه سهميه بندي صرفاً با كارت هوشمند امكان پذير نيست، سه گزينه براي ميزان سهميه خودروهاي شخصي و سه قيمت آزاد 381، 418 و 467 توماني پيشنهاد شده است.
در اين گزارش با اشاره به ميزان مصرف و توليد بنزين در كشور و بودجه اختصاص يافته براي واردات اين فرآورده، پيشنهادهايي براي قيمت و نحوه توزيع مطرح گرديده است.
در اين گزارش كه فارس آن را به نقل از وزارت نفت منتشر كرده با اشاره به مشكلات كارت هوشمند سوخت و اجراي آن در سراسر كشور، به عدم مراجعه حدود 5 ميليون مالك موتور سيكلت براي صدور و دريافت كارت هوشمند استناد شده و اعلام گرديده كه در مجموع تنها حدود 2 ميليون مالك موتور سيكلت براي ثبت نام و دريافت كارت سوخت خود مراجعه كرده اند.
در اين گزارش با تصريح بر اين كه سهميه بندي بنزين در سال جاري به صورت تك نرخي يا 2نرخي صرفا با كارت هوشمند طبق زمان بندي در نظر گرفته شده براي همه مصرف كنندگان بنزين امكان پذير نخواهد بود، پيشنهاد شده دارندگان كارت هوشمند سوخت، با استفاده از كارت خود و بر اساس سهميه  در نظر گرفته شده اقدام به سوخت گيري كنند و آن دسته از مالكين خودرو هائي كه كارت سوخت خود را تا موعد مقرر دريافت نكرده اند نيز با نرخ آزاد بنزين مورد نياز خود را تا زمان دريافت كارت هوشمند بدون سهميه بندي دريافت كنند و پس از دريافت كارت هوشمند سوخت نيز سهميه آنها يكجا در اختيار آنها قرار مي گيرد. در اين گزارش كه هنوز نهايي نشده است، اعلام شده با توجه به پيش بيني قيمت 650 دلار در هر تن براي بنزين موتور و با درنظرگرفتن متوسط مصرف روزانه 76 ميليون ليتر براي 2 ماه فروردين و ارديبهشت سال جاري كه بنزين بصورت آزاد و بدون سهميه بندي عرضه مي شود، در 10 ماهه باقيمانده سال سهميه بندي اعمال مي شود.
گزارش تفصيلي اين مباحث را در صفحه 4 بخوانيد.]]>
</TEXT>
</DOC>
<DOC>
<DOCID>HAM2-860127-052</DOCID>
<DOCNO>HAM2-860127-052</DOCNO>
<ORIGINALFILE>/1386/860127/news/_eqtes.htm</ORIGINALFILE>
<ISSUE>دوشنبه 27 فروردين 1386 - سال پانزدهم - شماره4243 - Apr 16, 2007</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[شوراي عالي بيمه براي سال 86 پيشنهاد كرد
افزايش 42 درصدينرخ بيمه شخص ثالث]]>
</TITLE>
<TEXT>
<![CDATA[گروه اقتصادي- هر سال با تغيير نرخ ديه از سوي قوه قضايه حق بيمه پرداختي براي پوشش كامل بيمه شخص ثالث افزايش مي يابد و دارندگان خودرو بايد براي خريد بيمه نامه هايي كه متقاضي آن هستند مبلغ پول بيشتري بپردازند. پيش از اعلام رسمي نرخ جديد در سال جاري از سوي رئيس كل بيمه مركزي شركت هاي بيمه از ابتداي سال، حق بيمه بيشتري از متقاضيان دريافت كردند و گزارش هايي نيز در مورد آن از سوي رسانه هاي گروهي منتشر شده بود.
در سال جاري با توجه به افزايش متوسط 25 درصدي ميزان ديه و تصويب پرداخت 10 درصد از حق بيمه هاي پرداختي به نيروي انتظامي براي صرف در راه كاهش تصادف هاي رانندگي، ميزان افزايش حق بيمه ها 42درصد پيشنهاد شده است.
ديروز نوروز كهزادي رئيس كل بيمه مركزي ايران در مصاحبه اي كه تنها در حضور نمايندگان خبرگزاري هاي داخلي و در غياب نمايندگان روزنامه هاي كشور انجام شد تاكيد كرد: نرخ بيمه در كشور تغيير نكرده است و دليل اينكه صاحبان خودرو بايد پول بيشتري در هنگام خريد
پوشش هاي بيمه در كشور بپردازند افزايش هزينه هايي است كه براي پرداخت ديه در نظر گرفته شده است.
علاوه براين 10 درصد نيز براي پرداخت به نيروي انتظامي درنظر گرفته شده كه در مجموع به افزايش هزينه اي كه مردم براي تهيه بيمه نامه مي پردازند منجر گرديده است.
بر اساس مصوبه قوه قضائيه، از ابتداي امسال حداقل ديه كامل در ماه هاي عادي، از???به???ميليون ريال و در ماه هاي حرام از???به حدود???ميليون ريال افزايش يافته است. وي تاكيد كرد: شركت هاي بيمه، بيمه نامه شخص ثالث را با تعهدي حداقل معادل ديه كامل در ماه هاي حرام به بيمه    گذاران ارائه مي كنند.
كهزادي همچنين اضافه كرد: كه بيمه مركزي پيشنهادي به هيات دولت ارايه داده است تا رانندگاني كه در طول سال هاي متوالي هيچگونه تصادفي نداشته باشند، هنگام پرداخت حق بيمه به جاي??درصد، تا سقف??درصد تخفيف دريافت كنند همچنين رانندگاني نيز كه تصادفات مكرر دارند، به جاي??درصد، حداكثر??درصد بايد بيشتر از نرخ معمول، حق بيمه بپردازند.
به گزارش خبرنگار ما اين پيشنهاد قرار است امروز دركميسيون اقتصادي دولت بررسي و در مورد آن تصميم گيري شود. كهزادي به رانندگان وسايل نقليه توصيه كرد با مراجعه به شركت هاي بيمه يا نمايندگي ها و كارگزاري هاي بيمه، پوشش بيمه نامه شخص ثالث وسيله نقليه خود را با پرداخت مابه التفاوت به مبلغ جديد افزايش دهند تا درصورت بروز خسارت از پوشش كامل برخوردار باشند.]]>
</TEXT>
</DOC>
<DOC>
<DOCID>HAM2-860127-053</DOCID>
<DOCNO>HAM2-860127-053</DOCNO>
<ORIGINALFILE>/1386/860127/news/_havad.htm</ORIGINALFILE>
<ISSUE>دوشنبه 27 فروردين 1386 - سال پانزدهم - شماره4243 - Apr 16, 2007</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
<![CDATA[پزشك فداكار اعضاي بدن دخترش را اهدا كرد]]>
</TITLE>
<TEXT>
<![CDATA[گروه حوادث - پزشك ياسوجي با اهداي اعضاي بدن دختر 10 ساله اش كه بر اثر تومور مغزي درگذشته بود، به 4بيمار زندگي دوباره داد.
دختر 10ساله اين پزشك كه مهشيد محمدي نام داشت پس از مدتها جدال با بيماري تومور مغزي درگذشت و با مرگ او پدرش كليه ها، كبد و پانكراس او را به بيماران نيازمند اهدا كرد.
4 عضو دختر 10 ساله پس از يك عمل جراحي براي پيوند به افراد نيازمند به ساير شهرها و استان هاي كشور فرستاده شد.]]>
</TEXT>
</DOC>
<DOC>
<DOCID>HAM2-860127-054</DOCID>
<DOCNO>HAM2-860127-054</DOCNO>
<ORIGINALFILE>/1386/860127/news/_havad.htm</ORIGINALFILE>
<ISSUE>دوشنبه 27 فروردين 1386 - سال پانزدهم - شماره4243 - Apr 16, 2007</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
<![CDATA[سرقت واقعي هنگام ساخت فيلم سينمايي
با آنكه سرقت در فيلمنامه نبود، اما دو عضو گروه فيلمسازي دست به سرقتي عجيب از خانه اشرافي زدند]]>
</TITLE>
<TEXT>
<![CDATA[گروه حوادث - 2 عضو گروه فيلمسازي كه هنگام ضبط يك فيلم سينمايي در خانه اي در شمال تهران دست به سرقت اشياء عتيقه صاحبخانه زده بودند دستگير شدند.
مدتي پيش زن ميانسالي به شعبه اول بازپرسي در دادسراي شميران رفت و از اعضاي يك گروه فيلمسازي كه با اجاره خانه اش سرگرم ضبط يك فيلم سينمايي بودند به اتهام سرقت شكايت كرد.
اين زن به بازپرس روح الله رئيسي گفت: 2 ماه پيش خانه ام را براي ساخت فيلم سينمايي به يك تهيه كننده اجاره دادم و پس از بستن قرار داد، ساخت اين فيلم در خانه ام آغاز شد.
وي ادامه داد: از آنجا كه من تعدادي خنجر و لوازم عتيقه باارزش در خانه  داشتم، به درخواست گروه فيلم سازي آنها را در اختيار اين گروه قرار دادم اما پس از پايان قرار داد و هنگام تسويه حساب متوجه شدم دو عدد خنجر گرانقيمت به سرقت رفته و ناپديد شده اند. بنابراين از آنجا كه جز اعضاي اين گروه، فرد ديگري به خانه ام رفت  و آمد نداشت تصميم گرفتم از آنها شكايت كنم.
پس از اظهارات زن ميانسال به دستور بازپرس شعبه اول دادسراي ناحيه يك، تحقيقات پليسي براي شناسايي سارقان آغاز شد و ماموران در بررسي هاي انجام شده متوجه شدند 2 عضو گروه آخرين كساني بودند كه قبل از ناپديد شدن خنجرهاي عتيقه،خانه زن ميانسال را ترك كرده بودند.
به اين ترتيب اين 2 مرد بازداشت شدند و در بازجويي ها به سرقت اشياء عتيقه اعتراف كرده و گفتند به خاطر وسوسه زياد دست به اين سرقت زده اند.
به اين ترتيب در حالي كه شاكي پرونده از آنها اعلام گذشت كرده بود، بازپرس پرونده براي آنها قرار قانوني صادر كرد.
بازپرس رئيسي روز گذشته با بيان اين خبر از افرادي كه خانه خود را براي برگزاري مراسم مختلف اجاره مي دهند خواست هنگام اجاره دادن خانه خود براي برگزاري جشن هاي عروسي يا ساخت فيلم هاي سينمايي و تبليغاتي لوازم باارزش خود را در محل امني نگهداري كنند تا شاهد به وجود آمدن چنين حوادثي نباشند.]]>
</TEXT>
</DOC>
<DOC>
<DOCID>HAM2-860127-055</DOCID>
<DOCNO>HAM2-860127-055</DOCNO>
<ORIGINALFILE>/1386/860127/news/_havad.htm</ORIGINALFILE>
<ISSUE>دوشنبه 27 فروردين 1386 - سال پانزدهم - شماره4243 - Apr 16, 2007</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
<![CDATA[آن سوي آب
جنايت فجيع به خاطر جنين مرده]]>
</TITLE>
<TEXT>
<IMAGE>/1386/860127/news/019515.jpg</IMAGE>
<![CDATA[
گروه حوادث در جلسه مقدماتي بررسي جنايت  وحشتناك يك پرستار كودك در دادگاهي در ايلينويز، قضات دادگاه جزئيات اين جنايت را فاش كردند، اين پرستار به انگيزه اي نامشخص بعد از قتل يك زن جوان، جنين 7 ماهه او را از شكمش بيرون كشيده و قصد داشت آن را براي خودش نگه دارد.
قضات دادگاه اس تي لوييس روز گذشته در يك جلسه مطبوعاتي كه براي نخستين بار به بررسي جنايتهاي زن پرستار مي پرداخت به تشريح جزئيات اين جنايت  وحشيانه پرداختند. در اين جلسه اعضاي هيات منصفه اعلام كردند كه پرستار جنايتكار به قتل از نوع درجه يك متهم شده است و احتمالا براي او مجازات مرگ در نظر گرفته مي شود.ماجراي اين جنايت فجيع سپتامبر گذشته و هنگامي فاش شد كه مرد جواني به كارآگاهان پليس ايلينويز مراجعه كرد و به آنها گفت نامزدش به وي گفته است يكي از دوستانش به نام جميلا تونستال را به قتل رسانده و جنين او را براي خودش برداشته است.
با گزارش اين موضوع كارآگاهان به سرعت اين زن را دستگير كرده و به بازجويي از وي پرداختند، اما وي منكر ادعاهاي نامزدش بود و سرانجام هم با بيان اينكه جنين متعلق به خودش است جنين كودكي را كه جان باخته بود به پليس نشان داد.
هنگامي كه ماموران پليس از وي خواستند همراه آنها به بيمارستان بيايد تا تحت معاينه قرار بگيرد خودداري كرد و اين مسئله باعث شد تا كارآگاهان پليس به وي مشكوك شده و او را تحت بازجويي قرار دهند.
در اين بازجويي ها بود كه سرانجام پرستار كودك لب به اعتراف گشود و از ماجراي يكي از وحشتناكترين جنايتهاي ايلينويز پرده برداشت وي به كارآگاهان گفت كه زمان جنايت جميلا را كه باردار بوده است به خانه مادري اش كشانده است و سپس در آنجا وي را با ضربات يك صندلي به قتل رسانده و سپس در يك حالت غير عادي جنين 7 ماهه  او را از شكمش بيرون كشيده است.
با اين اعترافات كارآگاهان جنايي به بررسي خانه پرداختند اما نتوانستند ردي از جسد مقتول پيدا كنند، اما چند روز بعد جسد زن مقتول در ميان زباله ها پيدا شد.
انكار تمام اعترافات
با گذشت چندين ماه از ارتكاب جنايت قضات دادگاهي در ايلينويز به زودي بررسي هاي خود درباره اتهام اين زن را آغاز مي كنند، اين در حالي است كه زن جوان تمامي اتهامات قبلي خود را انكار كرده و مي گويد كه او از ماجراي قتل زن جوان خبر ندارد.
ربرت هايدا كارآگاه پليس كه اين پرونده را بررسي كرده است در مراسم انتخاب اعضاي هيات منصفه براي اين پرونده به خبرنگاران گفت: با وجود انكار پرستار جنايتكار، قضات دادگاه به اتهام قتل زن جوان و جنينش رسيدگي
مي كنند. وي درباره انگيزه اين زن از جنايت مرگبار مي گويد او تا كنون هيچ انگيزه اي را براي ا ين كار خود بيان نكرده است و نگفته است چرا دست به اين جنايت زده است.]]>
</TEXT>
</DOC>
<DOC>
<DOCID>HAM2-860127-056</DOCID>
<DOCNO>HAM2-860127-056</DOCNO>
<ORIGINALFILE>/1386/860127/news/_havad.htm</ORIGINALFILE>
<ISSUE>دوشنبه 27 فروردين 1386 - سال پانزدهم - شماره4243 - Apr 16, 2007</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
<![CDATA[در شيراز رخ داد
قارچ كوهي، زندگي پسر 9 ساله را گرفت]]>
</TITLE>
<TEXT>
<![CDATA[ايسنا: مسموميت اعضاي 2 خانواده بر اثر مصرف قارچ كوهي سمي، به مرگ يك نفر از آنها منجر شد. اين در حالي است كه پزشكان حال ديگر اعضاي اين خانواده را وخيم اعلام كرده اند.
بنابر اين گزارش، نخستين خانواده كه پسربچه 9 ساله آنها بر اثر شدت مسموميت جان خود را از دست داده است زماني با قارچ هاي سمي مواجه شدند كه براي تفريح به جاده كفترك شيراز رفته بودند.
آنها پس از جمع آوري مقداري قارچ كوهي كه به گفته مردم منطقه خوراكي بود به خانه برگشتند و آنها را همراه شام مصرف كردند، اما صبح روز بعد اعضاي اين خانواده دچار مسموميت شديد شده و به بيمارستان انتقال يافتند.
در حالي كه پسربچه 9 ساله خانواده بر اثر شدت مسموميت جان خود را از دست داده بود، پزشكان معده ديگر اعضاي خانواده را شست وشو دادند و به اين ترتيب آنها از خطر مرگ گريختند. اما به گفته رزيدنت بيمارستان شهيد نمازي شيراز آنزيم كبد يكي از آنها بسيار افزايش يافته است.
اين گزارش حاكي است اعضاي دومين خانواده نيز زماني دچار مسموميت شدند كه پدر خانواده پس از خريد 3 بسته قارچ كوهي از مغازه اي در شيراز به خانه رفت و قرار شد آن شب قارچ ها را به عنوان شام مصرف كنند. اعضاي اين خانواده پس از مصرف قارچ ها به شدت مسموم شدند و پس از انتقال به بيمارستان در بخش مراقبت هاي ويژه بستري شدند. هم اكنون 3 عضو اين خانواده 4 نفره دچار افزايش زياد آنزيم كبدي بوده و تحت نظر پزشكان هستند.]]>
</TEXT>
</DOC>
<DOC>
<DOCID>HAM2-860127-057</DOCID>
<DOCNO>HAM2-860127-057</DOCNO>
<ORIGINALFILE>/1386/860127/news/_havad.htm</ORIGINALFILE>
<ISSUE>دوشنبه 27 فروردين 1386 - سال پانزدهم - شماره4243 - Apr 16, 2007</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
<![CDATA[باندپنچريدر كمين مشتريان بانك]]>
</TITLE>
<TEXT>
<![CDATA[گروه حوادث- كارآگاهان پليس تهران بررسي هاي گسترده اي را براي شناسايي اعضاي يك باند سرقت از مشتريان بانكها كه قبل از سرقت، خودروي طعمه هاي خود را پنچر مي كردند آغاز كرده اند.جستجو براي يافتن اعضاي اين باند14، آبان ماه و هنگامي آغاز شد كه وقوع يك سرقت از مقابل شعبه بانكي در مركز شهر به پليس گزارش شد، شاكي كه يك زن جوان بود درباره چگونگي ماجرا گفت: امروز ظهر پس از آنكه 500 هزارتومان از حسابم برداشت كردم، از بانك خارج شده و سوار بر خودروام به راه افتادم، اما هنوز مسافتي را طي نكرده بودم كه متوجه شدم لاستيك خودرو ام پنچر شده است و بنابراين براي تعويض آن كنار خيابان توقف كردم.
اين زن جوان در ادامه گفت: به محض پياده شدن از خودرو، سارقان در حالي كه در خودرو را براي لحظه كوتاهي بازگذاشته بودم، كيف دستي ام را كه
پول هايم داخل آن بود ربوده ومتواري شدند.با اعلام اين سرقت به پليس آگاهي پايتخت،كارآگاهان پايگاه سوم تحقيقات تخصصي براي دستگيري سارقان را آغاز كردند، اما در حالي كه بررسي ها ادامه داشت وقوع سرقت ديگري به همين روش گزارش شد. با افزايش سرقتهاي مشابه، كارآگاهان پليس دريافتند با اعضاي يك باند حرفه اي سرقت روبرو هستند كه طعمه هاي خود را كه اغلب زنان و افراد مسن هستند، در داخل بانك شناسايي كرده و در يك فرصت مناسب اقدام به پنچركردن خودروي آنها با ميخ كرده و بدين ترتيب نقشه سرقت خود را به اجرا مي گذارند.
فيلمي براي افشاي سرقت ها
در حالي كه آمار سرقتهاي زنجيره اي به اين شيوه به 4 فقره رسيده بود، كارآگاهان در بررسي هاي خود متوجه شدند يك زن جوان نيز با اعضاي باند همكاري مي كند احتمالا وظيفه نقد كردن چك هاي مسافرتي سرقتي را دارد. با اين سرنخ كارآگاهان به بازبيني فيلم دوربين هاي مداربسته بانكهايي كه چك هاي مسافرتي در آنجا نقد شده بود پرداختند و موفق شدند در ميان تصاوير ثبت شده يكي از شعبات،چهره زن جوان را كه بعد ازنقد كردن چك مسافرتي در حال خروج از بانك بود شناسايي كنند.
روزگذشته بازپرس محمد حسين شاملو با صدور دستورچاپ عكس اين متهم از كساني كه از اين زن و يا اعضاي باند سرقت اطلاعي دارند درخواست كرد به شعبه يكم بازپرسي دادسراي جنايي پايتخت مراجعه كنند.]]>
</TEXT>
</DOC>
<DOC>
<DOCID>HAM2-860127-058</DOCID>
<DOCNO>HAM2-860127-058</DOCNO>
<ORIGINALFILE>/1386/860127/news/_havad.htm</ORIGINALFILE>
<ISSUE>دوشنبه 27 فروردين 1386 - سال پانزدهم - شماره4243 - Apr 16, 2007</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
<![CDATA[2سارق 30، كارگر را سركيسه كردند]]>
</TITLE>
<TEXT>
<IMAGE>/1386/860127/news/019512.jpg</IMAGE>
<![CDATA[
گروه حوادث- دو مرد مسلح كه با جعل عنوان مامور پليس اقدام به سرقت از نگهبانان ساختمان هاي نيمه كاره مي كردند، صبح ديروز در حالي محاكمه شدند كه 30 نفر تا كنون از آنها شكايت كرده اند.
شامگاه 12 ديماه 85 ماموران پليس يكي از كلانتري هاي جنوب تهران در جريان تيراندازي در يك ساختمان نيمه كاره قرار گرفتند، ماموران با حضور در محل حادثه متوجه شدند 2نفر از كارگران افغاني كه نگهبان ساختمان بودند در اثر شليك گلوله از سوي 2 سارق مجروح شده اند، اين در حالي بود كه ساكنان محل توانسته بودند يكي از سارقان را در حال فرار دستگير كنند.
با انتقال مجروحان حادثه به بيمارستان، تحقيق از سارق مسلح دستگير شده آغاز شد، اين مرد افغان در بازجويي هاي اوليه مدعي شد با همدستي يك ايراني با شناسايي ساختمان هاي نيمه كاره به عنوان مامور وارد آنجا شده و با تهديد اسلحه اقدام به سرقت از كارگران افغاني مي كرديم.
با دستگيري اين متهم، سارقان جوان در بازجويي ها به 30فقره سرقت مسلحانه تحت عنوان مامور اعتراف كردند و به اين ترتيب پرونده براي رسيدگي به شعبه 1147 مجتمع قضايي بعثت ارسال شد.
صبح ديروز متهمان اين پرونده با حضور شاكيان خود كه اكثرا كارگر بودند به دفاع از خود پرداختند.
در اين جلسه بعد از آنكه 15 نفر از شاكيان به جزئيات سرقت هاي 2 سارق مسلح پرداختند، يك نفر از شاكيان كه در آخرين سرقت مسلحانه مجروح شده بود در توضيح ماجرا گفت: نيمه هاي شب بود كه اين2 نفر تحت عنوان مامور وارد ساختمان نيمه كاره شدند، آنها گفتند كه اين ساختمان محل تجمع خلافكاران است و بايد آنجا را بازرسي كنند، چون آنها با خودشان اسلحه داشتند به آنها اعتماد كرديم اما آنها به محض ورود به خانه چهره واقعي خودشان را نشان دادند و تهديد كردند كه اگر به دستورات آنها گوش نكنيم ما را به قتل مي رسانند.
ما كه به حرفهاي آنها مشكوك شده بوديم از آنها خواستيم كارت شناسايي خودشان را به ما نشان دهند اما وقتي كه آنها خودداري كردند فهميديم كه سارق هستند اما قبل از آنكه بتوانيم كاري انجام دهيم به ما شليك كردند.
در ادامه جلسه دادگاه 2 متهم به دفاع از خود پرداختند و با قبول اتهام سرقت مسلحانه و جعل عنوان دولتي از دادگاه درخواست بخشش كردند.]]>
</TEXT>
</DOC>
<DOC>
<DOCID>HAM2-860127-059</DOCID>
<DOCNO>HAM2-860127-059</DOCNO>
<ORIGINALFILE>/1386/860127/news/_havad.htm</ORIGINALFILE>
<ISSUE>دوشنبه 27 فروردين 1386 - سال پانزدهم - شماره4243 - Apr 16, 2007</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
<![CDATA[زن سابقه دار، اولين بازداشتي باند زورگير]]>
</TITLE>
<TEXT>
<![CDATA[گروه حوادث- با دستگيري زن سابقه دار، پليس به شناسايي يك باند زورگيري كه از زنان و دختران تهراني سرقت مي كرد نزديك شد.
روز گذشته اكرم، زن 26 ساله كه متهم است با همدستي 3 مرد جوان اقدام به فريب زنان مسافر و سرقت طلاجات آنها مي كرد در شعبه دوم دادياري دادسراي جنايي پايتخت بازجويي شد.بر اساس اطلاعات پرونده اين زن براي جلب اعتماد زنان مسافر، در خودرويي كه اعضاي باند، ديگر سرنشينان آن بودند مي نشست و پس از سوار شدن زنان و دختراني كه طلاجات همراهشان بود همراه ديگر اعضاي باند با تهديد چاقو اقدام به سرقت طلاجات و پول هاي آنها مي كرد. اولين شاكي اين پرونده كه روز 16 فروردين ماه توسط اين باند مورد سرقت قرار  گرفته بود در خصوص روز حادثه به داديار سليماني گفت: آن روز وقتي منتظر تاكسي بودم، با ديدن زني كه همراه 2 مرد در يك خودرو نشسته بود فريب راننده را خوردم و وقتي پيش پايم توقف كرد سوار آن شدم. در ميانه راه بود كه ناگهان راننده تغيير مسير داد و زن جوان و 2 مردي كه سوار خودرو بودند با تهديد چاقو، موبايل، كيف، طلا و ساعت مرا سرقت كردند.
طبق محتويات پرونده اكرم كه به تازگي از زندان آزاد شده، پيش از اين به اتهام زورگيري به يك سال حبس و سيزده ضربه شلاق محكوم شده بود.
رسيدگي به اين پرونده در شعبه دوم دادياري ادامه دارد.]]>
</TEXT>
</DOC>
<DOC>
<DOCID>HAM2-860127-060</DOCID>
<DOCNO>HAM2-860127-060</DOCNO>
<ORIGINALFILE>/1386/860127/news/_havad.htm</ORIGINALFILE>
<ISSUE>دوشنبه 27 فروردين 1386 - سال پانزدهم - شماره4243 - Apr 16, 2007</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
<![CDATA[حادثه ها]]>
</TITLE>
<TEXT>
<![CDATA[شكايت از 3بيمارستان به خاطر مرگ يك كودك
گروه حوادث - با مرگ يك كودك، رسيدگي به شكايت از 3بيمارستان تهران در دادسراي جنايي آغاز شد.
جانشين سرپرست دادسراي امور جنايي تهران، روز گذشته با بيان اين خبر گفت: مدتي پيش 2 كودك مشغول شنا در استخر بودند كه ناگهان غرق شده و هر 2 به بيمارستاني در تهران منتقل مي شوند.
قاضي رضا جعفري ادامه داد: اين بيمارستان با امتناع از انجام خدمات درماني آنها را به بيمارستان ديگري منتقل مي كند كه بيمارستان دوم نيز از پذيرش امتناع كرده و به خانواده كودكان اعلام مي شود كه آنها بايد به بيمارستان ديگري منتقل شوند. اما در اثناي اين نقل و انتقالات سعيد 5 ساله فوت مي كند. جانشين دادسراي امور جنايي تهران، افزود: وكيل خانواده  اين كودك با حضور در دادسراي امور جنايي تهران از هر 3 بيمارستان شكايت كرده و پرونده در اين دادسرا در حال رسيدگي است.]]>
</TEXT>
</DOC>
<DOC>
<DOCID>HAM2-860127-061</DOCID>
<DOCNO>HAM2-860127-061</DOCNO>
<ORIGINALFILE>/1386/860127/news/_havad.htm</ORIGINALFILE>
<ISSUE>دوشنبه 27 فروردين 1386 - سال پانزدهم - شماره4243 - Apr 16, 2007</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
<![CDATA[تاييد 3 بار اعدام براي قاتل سه گانه]]>
</TITLE>
<TEXT>
<IMAGE>/1386/860127/news/019518.jpg</IMAGE>
<![CDATA[
 گروه حوادث- قاچاقچي جنايتكار كه يك زوج جوان را در شهريار و همدست خود را در جاده چالوس با شليك گلوله به قتل رسانده بود، با تاييد حكم 3 بار قصاص در آستانه مرگ قرار گرفت.
ماجراي اين پرونده با قتل يك زوج جوان در بهمن 82 در دستور كار قرار گرفت. كارآگاهان پليس زماني در جريان اين جنايت قرار گرفتند كه زن ميانسالي در شهريار با فريادهايش از همسايه ها كمك مي خواست و هنگامي كه همسايه ها به كمك او شتافتند با جسد غرق خون پسر و عروسش روبرو شدند. لحظاتي بعد با حضور بازپرس جنايي و كارآگاهان ويژه قتل در قتلگاه، آنها با جسد زن و شوهر جواني روبه رو شدند كه با شليك گلوله به قتل رسيده بودند. ماموران در جريان بازجويي از اين پيرزن دريافتند قاتلان مسلح با پسرش رابطه داشته و چندين بار به خانه وي آمده بودند و روز حادثه نيز احتمالا با انگيزه سرقت با شليك هاي مرگبار جنايت را رقم زده و سپس سوار بر موتور سبز رنگي از محل متواري شده اند.
با اين سرنخ، مرد جواني به نام غلامرضا و برادرش شناسايي شده و در بازجويي ها به قتل زوج جوان با همدستي مردي به نام صابر اعتراف كردند.
اين در حالي بود كه غلامرضا در ادامه بازجويي ها به قتل صابر به انگيزه انتقامجويي نيز اعتراف كرد.
او در اين اعترافات با بيان اينكه صاحبخانه جوان را صابر به قتل رسانده است گفت: آن روز من و صابر به خانه زوج جوان رفته بوديم كه در يك لحظه با انگيزه سرقت صابر مرد جوان را به قتل رساند، در همان لحظه همسر اووارد اتاق شد و صابر با دادن اسلحه از من خواست او را بكشم كه من هم اين كار را كردم.
بعد از قتل هر 2 به جاده چالوس رفتيم، در آنجا بود كه من صابر را وقتي خوابيده بود به قتل رساندم و سپس جسدش را با همدستي برادرم داخل گودالي دفن كرديم.
با اين اعترافات پرونده براي صدور راي نهايي به شعبه 71 دادگاه كيفري استان ارسال شد و3 قاضي دادگاه عليرضا را به اتهام 3 فقره قتل عمد به 3 بار قصاص و برادرش را به اتهام معاونت در قتل به 15 سال زندان محكوم كردند. اين حكم صبح ديروز از سوي قضات شعبه 37 ديوان عالي كشور مورد تاييد قرار گرفت.]]>
</TEXT>
</DOC>
<DOC>
<DOCID>HAM2-860127-062</DOCID>
<DOCNO>HAM2-860127-062</DOCNO>
<ORIGINALFILE>/1386/860127/news/_havad.htm</ORIGINALFILE>
<ISSUE>دوشنبه 27 فروردين 1386 - سال پانزدهم - شماره4243 - Apr 16, 2007</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
<![CDATA[نقشه شيطاني براي انتقام اينترنتي]]>
</TITLE>
<TEXT>
<![CDATA[گروه حوادث- پسر جوان وقتي ديد دختر مدرسه اي حاضر نيست به دوستي با او تن دهد نقشه سياهي را طرح ريزي كرد. او با مونتاژ تصوير صورت اين دختر بر روي عكس هاي مستهجن اين عكس ها را در اينترنت منتشر كرد تا از دختر نوجوان انتقام بگيرد.
21 فروردين دختر 15 ساله اي همراه والدين خود به شعبه دوم دادياري در دادسراي جنايي تهران رفت تا از پسر جواني كه با آبروي وي بازي كرده بود شكايت كند. وي درباره حادثه اي كه برايش اتفاق افتاده بود به داديار سليماني گفت: چندي پيش در مسير مدرسه پسر جواني سد راهم شد و با اصرار از من خواست تا با وي دوست شوم ولي من كه فقط به درس و مدرسه فكر مي كردم، پيشنهادش را رد كرده و از او خواستم ديگر مزاحمم نشود.
وي ادامه داد: پسر جوان بدون توجه به خواسته من هر روز در مسير بازگشت از مدرسه به خانه دنبالم راه مي افتاد اما وقتي ديد حاضر به دوستي با او نيستم و به درخواستش توجه نمي كنم، يك روز با استفاده از دوربين تلفن همراهش از چهره ام عكس گرفت.
آن روز نمي دانستم هدف او از اين كار چه بود، ولي چند روز بعد از طريق دوستانم فهميدم كه اين پسر شيطان صفت با مونتاژ عكس چهره ام برروي عكس هاي مستهجن خارجي اقدام به تكثير اين عكس ها در اينترنت كرده و قصد بردن آبروي مرا دارد. در حالي كه ابتدا حرف هاي دوستانم را باور نمي كردم به سراغ سايت مورد نظر رفتم و آنجا بود كه با ديدن اين عكس ها دنيا بر روي سرم خراب شد. به همين خاطر ماجرا را با والدينم در ميان گذاشتم و تصميم گرفتيم از اين پسر شكايت كنيم.
پس از اظهارات دختر نوجوان به دستور داديار سليماني، كارآگاهان اداره مبارزه با جرايم رايانه اي آگاهي تهران وارد عمل شدند و در حالي كه بررسي ها نشان مي داد ادعاهاي دخترنوجوان حقيقت دارد، جست و جو براي دستگيري متهم آغاز شد. ماموران پس از گذشت 72 ساعت توانستند در رديابي هاي تخصصي از طريق اينترنت با پسر جوان رابطه برقرار كنند و به اين ترتيب موفق شدند او را در يك قرار صوري دستگير كنند.
با صدور قرار قانوني در خصوص اين پرونده، متهم در اختيار پليس قرار گرفت و تحقيقات تكميلي در اين زمينه ادامه دارد.]]>
</TEXT>
</DOC>
<DOC>
<DOCID>HAM2-860127-063</DOCID>
<DOCNO>HAM2-860127-063</DOCNO>
<ORIGINALFILE>/1386/860127/news/_informatic.htm</ORIGINALFILE>
<ISSUE>دوشنبه 27 فروردين 1386 - سال پانزدهم - شماره4243 - Apr 16, 2007</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
<![CDATA[گفت وگو با عضو كميته علمي مسابقه ملي طراحي خودروهاي الكتريكي
مسابقه ملي طراحي خودروهاي الكتريكي
مهدي صارمي فرmsaremif@hamshahri.org]]>
</TITLE>
<TEXT>
<IMAGE>/1386/860127/news/019467.jpg</IMAGE>
<IMAGE>/1386/860127/news/019464.jpg</IMAGE>
<![CDATA[
مدتهاست همگان به اين نتيجه رسيده اند كه كاربرد  سوخت هاي فسيلي، به خصوص در صنايع پتروشيمي، آن قدر زياد است كه بدترين كار ممكن آتش زدن نفت است! ضمن آن كه نفت به عنوان مهم ترين عامل تهيه انرژي در دنيا، تبديل به ابزار فشار سياسي دولت ها بر يكديگر شده است و متوسط قيمت آن در دو، سه ساله اخير نشان مي دهد كه وقت آن رسيده كه صنايع براي تامين انرژي خود آرام آرام به سمت ديگر منابع حركت كنند. نفت، هنوز مهم ترين ماده خامي است كه براي توليد الكتريسيته و گرما و سوخت استفاده مي شود. اما هر آغازي را پاياني است و نفت را جاي گزيني بايد! كدام سوخت و كدام فناوري خواهد توانست جايگزين نفت باشد؟ و از آن مهم تر، تا چه زمان نفت سوخت اول دنيا خواهد بود؟ يكي از بزرگ ترين مصرف كنندگان نفت، موتور خودروها هستند. پس خودروها هم به عنوان يكي از بزرگ ترين مصرف كنندگان انرژي بايد به سمت استفاده از اين راه بروند.
در كشورمان هم پژوهشكده شهيد رضايي وابسته به دانشگاه صنعتي شريف با همكاري استادان دانشكده مهندسي مكانيك، براي اولين بار مسابقه اي را براي طراحي خودروهاي الكتريكي برگزار مي كند. مرحله اول اين مسابقه طراحي مفهومي است و سپس مرحله دوم يا طراحي اجزا و در انتها مرحله سوم يا ساخت و آزمايش خودرو است. اين مسابقه براي كشف و ايجاد امكان بروز استعدادهاي دانشجويان در زمينه مهارت هاي مربوط به طراحي اجزاي ماشين و تقويت همكاري ميان صنعت و دانشگاه براي طراحي خودروهاي پاك در كشور برگزار مي شود. ارزيابي در دو مرحله طراحي مفهومي و طراحي اجزا شامل بررسي طرح هاي پيشنهادي و اجزاي سيستم هاي انتقال قدرت، فرمان پذيري، كنترل و تعليق، مشخصات ظاهري، اجزاي بدنه و جانمايي خودرو است. در مرحله سوم يعني ساخت و آزمايش خودرو امتياز دهي در دو قسمت اصول ساخت و آزمون هاي عملي انجام مي پذيرد. همچنين در هر مرحله شركت كنندگان از نظر قدرت پياده سازي و به كارگيري سيستم هاي شناخته شده يا ابداعات و طرح هاي جديد، مورد ارزيابي قرار مي گيرند. مشخصات خودروي طراحي شده در اين مسابقه عرض كمتر از??سانتيمتر، وزن كمتر از???كيلوگرم، داشتن صندلي و اتاقكي براي راننده، دنده جلو و عقب، قابليت شيب روي و رانندگي در شب است. تنها منبع تغذيه خودرو نيز حداكثر??باتري الكتروشيميايي??ولت است. گفتگوي ما با مهندس آرام، عضو كميته علمي اين مسابقات را بخوانيد.
***
*ايده راه اندازي مسابقه ملي طراحي ماشين از كجا آمد؟
- قسمت اصلي اين مسابقه، طراحي اجزاست. كساني كه مهندسي مكانيك مي خوانند، مي دانند كه در طراحي اجزا، چيزهايي كه در درس هاي مختلف مي خوانند، را به كار مي گيرند تا يك ماشين يا يك دستگاه را طراحي كنند. اين ماشين ممكن است كه ساده باشد و چند جزء كوچك داشته باشد و يا اين كه ممكن است يك هواپيماي بزرگ باشد. همه اين ها از دانش طراحي اجزا استفاده مي كنند. در اين درس، معمولاً استادان پروژه هاي بزرگي براي رقابت دانشجويان در طراحي مي دهند اما چون اين پروژه ها در حد درس هستند، تنها شامل طراحي مي شوند و ديگر شامل ساخت نمي شود. اين ايده اوليه طراحي مسابقه طراحي ماشين بود. اين مسابقه طوري برنامه ريزي شده كه بر كارگروهي تاكيد داشته باشد و توان طراحي و ساخت دانش جويان را افزايش دهد و چيزهايي را كه در درس ها يادمي گيرند را به كار بگيرند. دانش جويان ما اين سال ها از ساخت دور افتاده اند. چون متاسفانه مدت زمان بين فارغ التحصيلي تا تبديل شدن به يك مهندس خوب، طولاني  شده است. دانشي انباشته شده و تا به مرحله عمل برسد، بي مصرف مي ماند. همه اين ها جزو ايده هاي ما براي اين مسابقه ملي شد.
* چرا رفتيد سراغ خودروهاي الكتريكي؟
- طرح مان اين است كه هر سال سراغ يك ايده جديد برويم. با خودروهاي الكتريكي شروع كرديم، به چند دليل. يكي اين كه موضوع خودرو و صنعت حمل ونقل در كشور ما و به خصوص در تهران يك موضوع جدي است. هم مشكل حركت داريم، هم جاي پارك و هم آلودگي هوا. اين ها كار روي خودروهاي الكتريكي را موجه مي كند. از طرف ديگر آينده صنعت خودروسازي هم به اين سمت گرايش دارد. كشور ما چه درست و چه غلط، به هرحال وارد صنعت خودروسازي شده و قصد دارد كه خودروساز هم بماند. اگر اين را در نظر بگيريم، بايد در داخل كشور، چشم اندازهاي جهاني اين صنعت را هم در نظر داشته باشيم؛ مثل خودروهاي هيبريدي، خودروهاي پيل سوختي و خودروهاي الكتريكي و... در اين بين، خودروهاي الكتريكي خيلي مطرح هستند.
* خودروهاي پيل سوختي هم با برق كار مي كنند. پس منظور شما در اين مسابقه تنها خودروهايي هست كه با باتري كار مي كنند؟
- بله. خودرو الكتريكي الان در دنيا براي مصارف شهري استفاده نمي شود و تنها كاربردهاي معدودي دارد، مثلا در انبارهاي سرپوشيده يا در مسابقات ورزشي و.... به خاطر محدوديت هايي كه اين خودرو دارد مثل وزن و باتري ها و ساير مشكلاتش، هنوز استفاده عام پيدا نكرده است و قابل توليد انبوه نيست. اصولا در اين نوع مسابقات، چشم انداز جلوتري را در نظر مي گيرند. اگر بخواهيم در كشور در آينده سراغ خودروهاي هيبريدي، خودروهاي پيل سوختي يا خودروهاي خورشيدي برويم، توان علمي نياز داريم كه در خودرو الكتريكي هست. يعني اگر كسي بتواند خودرو الكتريكي را خوب بشناسد و اجزا آن را خوب با هم هماهنگ كند، قابليت اين را پيدا مي كند كه در زمينه هايي كه شايد 10سال ديگر نياز كشور باشد مثل خودروهاي هيبريدي، قدرت تحليل خواهد داشت.
* خب حالا راجع به اين مسابقه ملي بگوييد. تا كي وقت هست و چه كارهايي بايد انجام شود؟
- با توجه به اين كه دانشجويان هدف ما هستند و دوست داريم كه سطح علمي آنها بالا برود، تاكيد داريم كه دانشجويان در آن شركت كنند و نه مهندسي كه 10 سال است وارد صنعت شده و با اين دانش آشنا هست. قصد ما اين است كه ورودي به صنعت را قوي كنيم و نه خود صنعت را. براي همين تعداد غير دانشجويان را محدود به 20درصد تعداد اعضا كرده ايم. براي اين كه دوباره كاري ها انجام نشود يا به عبارت بهتر، چرخ دوباره اختراع نشود، پيشنهاد داديم كه تيم ها مي توانند از استادان مشاور استفاده كنند. تاكيد ما بر روي دانشجويان كارشناسي است. براي همين حداكثر 2 دانشجوي ارشد و يك دانشجوي دكترا مي تواند با هر تيم باشد. تا پايان فروردين ماه براي ورود به مسابقه وقت هست. البته مرحله طراحي مفهومي تمام شده و اگر تيمي بخواهد وارد مسابقه شود بايد از مرحله دوم وارد شود. در همه مراحل طراحي مفهومي و طراحي اجزا و ساخت، داوري انجام مي شود و در پايان مسابقه كه در اوايل پاييز هست، بين اين خودروها يك مسابقه هم برگزار مي شود.
* تا حالا چند تا تيم وارد مسابقه شده اند؟
- تا امروز 17 تيم وارد فاز اول شده اند و چند تا تيم هم از مرحله دوم وارد مسابقه خواهند شد. تعداد تيم هايي كه همه اعضايشان از يك دانشگاه باشد، خيلي كم است و اكثر تيم ها تركيبي هستند. حتي يك تيم هم دانشجويي دارد كه در خارج از كشور در اين مسابقات حاضر شده. از سراسر كشور و از اكثر دانشگاه ها در اين مسابقه شركت كننده هست.]]>
</TEXT>
</DOC>
<DOC>
<DOCID>HAM2-860127-064</DOCID>
<DOCNO>HAM2-860127-064</DOCNO>
<ORIGINALFILE>/1386/860127/news/_informatic.htm</ORIGINALFILE>
<ISSUE>دوشنبه 27 فروردين 1386 - سال پانزدهم - شماره4243 - Apr 16, 2007</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
<![CDATA[پيشواز خودروهاي قرن بيست ويك]]>
</TITLE>
<TEXT>
<IMAGE>/1386/860127/news/019461.jpg</IMAGE>
<![CDATA[
گروه دانش- تقريبا از 10 سال پيش حركت هاي جدي براي تعويض منبع انرژي خودروها از سوخت هاي فسيلي به ساير منابع آغاز شده است. بيومس(biomass)يا سوخت هاي هيدروكربني كه از منابع زنده مثل اجزاي بي مصرف گياهان و محصولات كشاورزي يكي از مهم ترين كارها در اين زمينه است. در حال حاضر، برخي از كارشناسان و متخصصان به فكر استفاده از سوخت سبز هستند؛ سوختي كه از گياهاني به دست مي آيد كه مي توان آنها را تا روز رستاخيز كاشت و برداشت كرد. عده ديگري از آنها، هيدروژن را منجي جامعه بشري مي دانند. هيدروژن به صورت تئوريك در واقع در همه جا قابل دسترسي است و محيط زيست را آلوده نمي كند. اما بايد ابتدا استفاده از آن را عملي كرد و اولين قدم براي اين كار بايد استفاده گسترده از آن در خودروها باشد. خودروها در دنياي امروز مثل خوره، سوخت مصرف مي كنند و به نظر مي رسد با رشد سريع صنعت خودروسازي، اگر سوخت هاي جايگزين معرفي نشوند، تمام نفتي كه استخراج مي شود در خودروها استفاده خواهد شد.اين ميزان الآن هم چندان پايين نيست. براي نمونه، در سال 2004، نيمي از 114 ميليون تن محصولات بنزيني كه در پالايشگاه هاي آلمان توليد شد، درون باك خودروها ريخته شد. اوضاع وقتي وخيم تر مي شود كه بر كمبود و خطر اتمام منابع سوخت فسيلي، اثرات مخرب آنها بر محيط زيست را هم اضافه كنيم. سوخت هاي فسيلي عامل اصلي گرم شدن زمين هستند. مي توان آنها را مسئول اصلي وقوع توفان هاي استوايي، بالاآمدن سطح درياها و جاري شدن سيلاب ها در دنيا دانست. پس به ناچار بايد فكري براي جايگزين كردن آنها كرد.گزينه ديگر، آب است. ژول ورن، از روزگار ما هم جلوتر بود. او در اوج عصر ذغال سنگ، بنيادي ترين جمله تاريخ انرژي را در كتاب جزيره اسرارآميز، اين گونه بيان كرد: آب ذغال سنگ آينده خواهدشد! امروز، در آغاز قرن بيست ويكم، ذغال سنگ و سوخت هاي فسيلي ديگر مثل نفت و گاز طبيعي، چهار پنجم انرژي جهان را تامين مي كنند، اما 132سال پس از روزي كه ژول ورن آب را ذغال سنگ يا انرژي عصر آينده ناميد، افرادي پيدا شده اند كه مي خواهند آب را به انرژي آينده تبديل كنند. جالب اين جاست كه اين افراد در  جايي زندگي مي كنند كه البته چندان هم اسرارآميز نيست: ايسلند. دولت ايسلند تصميم گرفته است تا سي سال آينده وابستگي خود به انرژي هاي فسيلي را كاملا قطع كند به جاي آن قرار است هيدروژن، ماده اصلي تشكيل دهنده آب، ماشين ها و دستگاه ها را در سرزمين هميشه يخ زده ايسلند به حركت درآورد؛ درست همان طور كه روزگاري ژول ورن پيش بيني كرده بود: آب، منبع تهي ناپذيري از نور و گرما خواهد شد. تا زماني كه زمين ساكناني دارد؛ نيازهاي ساكنانش را برآورده خواهد كرد. دايملر كرايسلر، شل، شركت انرژي و صنعت نروژ و دانشگاه ايسلند، موسساتي هستند كه اين پروژه بلندپروازانه را به پيش مي برند. اگر آن ها اين پروژه را به سرانجام برسانند، نه تنها بشر را از وابستگي خانمان براندازش به سوخت هاي فسيلي كه در حال اتمام اند، رها خواهند كرد، كه به زمين فرصت دوباره اي براي زنده بودن خواهند بخشيد. چون ديگر تهديد گازهاي گلخانه اي براي هميشه رفع خواهدشد.استفاده از پرتوهاي خورشيد براي توليد انرژي را مي توان مطمئن ترين راه براي جايگزيني نفت دانست. خورشيد هميشه در دسترس است. حداقل مي دانيم كه تا چند ميليارد سال آينده، خورشيد وجود خواهد داشت! اما مساله مهم فناوري  اي است كه با استفاده از آن، پرتوهاي خورشيدي به انرژي الكتريكي يا گرمايي تبديل مي شوند. متداول ترين فن آوري براي تبديل انرژي خورشيدي، سلول هاي خورشيدي سيليكوني هستند. به هرحال همه اين راه ها و چندين راه ديگر به انرژي الكتريكي ختم مي شود. علت اصلي آن هم انتقال ساده انرژي الكتريكي است.
تحقيقات در اين مورد سال هاست كه در حال انجام است و درحال حاضر هم انواع مختلفي از اين نوع خودروها در جاهاي مختلف متناسب با كاربردشان مثل فرودگاه ها به كار گرفته مي شوند. اما خودروهاي الكتريكي هنوز كاربرد شهري پيدا نكرده اند و انواعي از اين خودروها كه براي استفاده در شهر پيشنهاد شده اند با مشكلات جدي مواجه اند و در حد مفهومي باقي مانده اند. در عوض، خودروهاي هيبريدي به شدت در حال رواج اند. اين خودروها هم با انرژي هيدروكربني(بنزين)كار مي كنند و هم با انرژي الكتريكي. خودروهاي هيبريدي پلي هستند بين خودروهاي بنزيني و خودروهاي الكتريكي كامل. خودروهاي هيبريدي تركيبي از موتورهاي الكتريكي با موتورهاي بنزيني است و در توليد اين خودروها سعي شده است تا اقتصاد سوخت بهبود يابد. دولت آمريكا پيش بيني كرده كه تقاضا براي بنزين در اين كشور تا سال 2012 با 17 درصد افزايش به 10/64 ميليون بشكه در روز برسد، اما خودروهاي هيبريدي همچنان سهم بسيار كمي از خودروهاي امريكا را تشكيل خواهند داد و در سال جاري سهم خودروهاي هيبريدي از بازار خودروي امريكا 3/1 درصد خواهد بود.هيبريد كردن خودروها در جهان به سه روش موازي، رديفي و تركيبي انجام مي شود كه در روش سري، موتور احتراق داخلي فقط كار توليد برق را انجام مي دهد و موتور برقي، خودرو را حركت مي دهد. در روش موازي موتور احتراق داخلي به صورت مستقل كار مي كند و موتور برقي نيز به صورت مستقل كار مي كند و اين عملكرد از طريق يك ecu(مغز هوشمند)كنترل مي شود. در روش تركيبي نيز دو گونه موازي و رديفي باهم به صورت تركيب شده استفاده مي شوند كه اين روش بيشترين قابليت را دارد و تنها مشكل اين طرح، پيچيدگي فوق العاده آن است.به هرحال تا زمان رفع موانع براي الكتريكي شدن كامل خودرو، موتورهاي هيبريدي، بهترين گزينه هستند. اما زماني مي رسد كه بايد به طور كامل از سوخت هاي فسيلي، حداقل در صنايع خودروسازي، صرف نظر كرد. شايد آن زمان خيلي دور نباشد. براي همين، خيلي از مراكز pd و r&d خودروسازي هاي دنيا با همكاري دانشگاه ها و مراكز پژوهشي صنعت خودرو، از الان به فكر طراحي و ساخت خودروهاي الكتريكي شهري هستند تا ضمن آشنا شدن با مشكلات عملي اين خودروها، خود را براي آينده آماده كنند.]]>
</TEXT>
</DOC>
<DOC>
<DOCID>HAM2-860127-065</DOCID>
<DOCNO>HAM2-860127-065</DOCNO>
<ORIGINALFILE>/1386/860127/news/_informatic.htm</ORIGINALFILE>
<ISSUE>دوشنبه 27 فروردين 1386 - سال پانزدهم - شماره4243 - Apr 16, 2007</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
<![CDATA[دنياي علم]]>
</TITLE>
<TEXT>
<![CDATA[فروش ويندوز اكس پي
متوقف مي شود
مايكروسافت اعلام كرده است از ژانويه سال????به فروش ويندوز اكس پي پايان مي دهد. اين كار در حالي صورت مي گيرد كه آمار جديد شركت تحقيقات رايانه اي هريس اينتراكتيو نشان مي دهد اكنون تنها حدود??درصد از كاربران دوست دارند كه در آينده نزديك از ويندوز ويستا استفاده كنند.??درصد از كاربران آمريكايي هم اكنون در رايانه هاي خود از ويندوز اكس پي استفاده مي كنند. مايكروسافت اعلام كرده كه هر چند فروش ويندوز اكس پي از سال آينده متوقف مي شود، اما انتشار وصله هاي اصلاحي جديد براي آن همچنان ادامه خواهد داشت و رفع مشكلات كاربران اين سيستم عامل متوقف نخواهد شد.
ساخت بالن مولد برق
از نيروي باد
يك شركت كانادايي توانسته به كمك ماشيني شبيه به بالن، باد را در ارتفاع 1000 فوتي در هوا به دام انداخته و از آن برق توليد كند. اين توربين مهار شده، بسيار كم هزينه تر از پروانه هاي نصب شده روي برج ها است و مي تواند از بادهاي پرفشارتر كه در ارتفاعات بيشتر در جريان است استفاده كند. به اين ترتيب امكان استفاده از نيروي باد در توليد برق حتي در مناطقي كه وزش هاي باد قوي در نزديكي زمين وجود ندارد، فراهم مي شود.
كسوف در سياهچاله
تلسكوپ فضايي چاندار در كهكشان gc 1365 يك كسوف ديدني از ابر سياهچاله مركزي اين كهكشان را شكار كرد. يك ابر غليظ گاز با عبور از جلوي سياهچاله، تابش پرتوهاي پرانرژي ايكس مواد نزديك به سياهچاله را مسدود كرد. اين واقعه به اختر شناسان اجازه داد تا حدود قرص مواد گرداگرد سياهچاله را اندازه گيري كنند.
ليوپارد ديرتر مي آيد
اپل اعلام كرد كه به دليل تمركز متخصصان و مهندسين اين شركت بر روي پروژه آيفون، پروژه آماده سازي سيستم عامل جديد mac os x به نام ليوپارد با تاخير مواجه شده است. پيش از اين قرار بود ليوپارد در ماه ژوئن وارد بازار شود ولي با اين تاخير، فروش آن از ماه اكتبر آغاز خواهد شد. با اعلام اين خبر در سايت شركت اپل، سهام اين شركت با 1.75 دلار كاهش به 90.44 دلار رسيده است كه كاهشي حدود 2 درصد را نشان مي دهد.
فناوري نوين براي بررسي
دقيق مغز
گروهي از محققان دانشگاه mit با يك فناوري نوين امكان بررسي دقيق لايه غيرمسطح و حياتي مغز و چگونگي رشد و فساد بافت ها در قشر مخ را ممكن كرده اند. محققان اين پروژه از تكنيك هاي گرافيك رايانه اي براي تصويربرداري رزونانس مغناطيسي مغز استفاده كردند. در اين پروژه ابزارهايي براي بررسي لحظه به لحظه لايه غيرمسطح خارجي مغز ساخته شده است.
تكنيك ليزري جديد براي شناسايي عوامل بيوتروريستي
استفاده از تكنيك جديد ليزري براي شناسايي فوري عوامل بيوتروريستي به كارشناسان اجازه مي دهد آزمايش هايي را انجام دهند كه تا پيش از اين غيرممكن بوده است. مارلان اسكولي محقق پيشرو در اين پروژه و از اساتيد برجسته فيزيك در دانشگاه تگزاس گفت: با استفاده از چنين تكنيكي مي توانيم به سرعت عوامل مختلف بيوتروريستي را شناسايي كنيم.بر اساس آنچه كه در نشريه معتبر ساينس در خصوص اين فناوري نوين آمده است، استفاده از اين تكنيك ليزري مي تواند عامل سياه زخم را تنها در كمتر از يك دهم ثانيه نشان دهد.
مدل هاي مجازي انساني براي تصادفات رايانه اي ساخته مي شوند
كنسرسيوم بين المللي متشكل از 9 خودروساز سرشناس جهان از محققان و متخصصان رايانه اي خواسته اند تا پيشنهاداتي براي طراحي و ساخت انسان هاي مجازي در قالب برنامه هاي رايانه اي ارايه كنند كه به آنها براي طراحي و ساخت خودروها و كاميون هاي بي خطرتر كمك هاي شاياني كند.
كنسرسيوم مدل هاي انساني the global huma body models cosortium اعلام كرد كه اين برنامه رايانه اي، شبيه سازي بهتري در خصوص تلفات و خسارات برجاي مانده از تصادفات در مقايسه با مدل هاي ساختگي فعلي ارايه مي كند.]]>
</TEXT>
</DOC>
<DOC>
<DOCID>HAM2-860127-066</DOCID>
<DOCNO>HAM2-860127-066</DOCNO>
<ORIGINALFILE>/1386/860127/news/_informatic.htm</ORIGINALFILE>
<ISSUE>دوشنبه 27 فروردين 1386 - سال پانزدهم - شماره4243 - Apr 16, 2007</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
<![CDATA[سوژه روزنسرين خسروشاهي
زمين، از ارغواني تا سبز]]>
</TITLE>
<TEXT>
<![CDATA[تصور اين كه زمين ما، زماني رنگي به جز سبز داشته براي اغلب ما سخت است، اما دانشمندان ادعا مي كنند كره زمين در ابتداي حيات، به طور كامل، بنفش بوده است. دليل آنها نيز ميكروب هاي قديمي هستند كه اغلب به جاي كلروفيل از ملكولي به نام رتينال براي به دام انداختن اشعه خورشيد استفاده   مي كردند.
كلروفيل - رنگدانه اصلي فتوسنتز گياهان- طول موج قرمز و آبي را از خورشيد جذب مي كند و نور سبز را بازتابش مي كند و همين بازتاب نور است كه به برگ هاي گياهان رنگ سبز مي دهد. اين حقيقت البته زيست شناسان را سردرگم كرده است زيرا خورشيد بيشتر انرژيش را در طيف مرئي نور سبز انتقال مي دهد.شيل داسارما، متخصص ژنتيك ميكروبي دانشگاه مريلند مي گويد: سؤال اينجاست كه چرا كلروفيل بيشترين انرژي را در اين نواحي پر انرژي دارد. همان طور كه مي دانيم چشم انسان نيز در طي تكامل طوري تربيت شده كه به نور سبز حساس است. به همين دليل است كه عينك هاي ايمني شب به رنگ سبز است. پس چرا فتوسنتز با همان روش وفق نيافته است؟
داسارما فكر مي كند پاسخ اين پرسش به همان ملكول حساس به نور رتينال مربوط است كه قبل از كلروفيل در زمين وجود داشته است. رتينال را امروزه در ديواره ميكروبي به نام هالوباكتر مي توان يافت. اين ميكروب نور سبز را جذب مي كند و نور قرمز و بنفش را كه تركيبشان نور ارغواني ايجاد مي كند، باز مي تاباند. هالو باكتر- ميكروبي كه امروزه از رتينال استفاده مي كند- يك باكتري نيست بلكه متعلق به گروهي از ارگانيسم هاست كه جلبك خوانده مي شوند و نسلشان به زماني كه زمين اكسيژن نداشت، برمي گردد.
داسارما مي گويد: ميكروب هاي قديمي كه از رتينال براي به دام انداختن انرژي خورشيد استفاده مي كردند بسيار زياد بودند، به همين دليل برخي چشمه هاي آب گرم روي اين سياره به طور مشخص رنگ ارغواني داشته اند.
البته ميكروب هايي كه از كلروفيل استفاده مي كردند نمي توانستند مستقيماً با آنهايي كه از رتينال استفاده مي كردند رقابت كنند، اما آنها با رشد توانايي جذب همان طول موج هاي رتينال كه استفاده نمي شد، زنده ماندند.
ويليام اسپارك ستاره شناس انستيتو stsc در مريلند كه به داسارما در پيشبرد عقايدش كمك مي كند، مي گويد: كلروفيل مجبور به استفاده از نور قرمز و آبي شده است تا همه نور سبز به وسيله ارگانيسم هاي حاوي غشاي ارغواني جذب شود.محققان بر اين باورند كه كلروفيل و رتينال مستقر در ارگانيسم ها، هم زمان با هم زندگي مي كردند؛ به همين دليل داسارما معتقد است كه فتوسنتز در لايه تحتاني ارگانيسم هاي حاوي غشاي ارغواني اتفاق مي افتد. اما حالا اين تعادل بيشتر به سمت كلروفيل است زيرا بيش از رتينال مؤثر است.
اسپارك هم مي گويد: ممكن است كلروفيل نتواند نقطه اوج طيف خورشيد را نشان دهد اما با استفاده بهتر از نور آن را جذب مي كند.
يكي از دلايلي كه اين نظريه را تاييد مي كند اين است كه رتينال ساختاري ساده تر از كلروفيل دارد كه به راحتي در محيط كم اكسيژن در سال هاي ابتدايي عمر زمين توليد مي شده است.برخي دانشمندان فرضيه زمين ارغواني را جالب مي خوانند اما هشدارهايي عليه پرداختن بيش از حد به يك مشاهده وجود دارد.دانشمندان مي گويند صحت فرضيه زمين ارغواني در آينده، خود دليلي است براي اينكه دانشمندان حيات را در دنياهاي دور جستجو كنند. جزئيات اين طرح در مجله امريكن ساينتيست نيز چاپ شده است.
منبع: رويترزآوريل 2007]]>
</TEXT>
</DOC>
<DOC>
<DOCID>HAM2-860127-067</DOCID>
<DOCNO>HAM2-860127-067</DOCNO>
<ORIGINALFILE>/1386/860127/news/_kharj.htm</ORIGINALFILE>
<ISSUE>دوشنبه 27 فروردين 1386 - سال پانزدهم - شماره4243 - Apr 16, 2007</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
<![CDATA[همزمان با دور تازه گفت وگوها
آلمان از پيوستن تركيه به اتحاديه اروپا پشتيباني كرد]]>
</TITLE>
<TEXT>
<![CDATA[گروه بين الملل - وزير امور خارجه  آلمان از پيوستن تركيه به اتحاديه  اروپا پشتيباني كرد و آن را نشانه همگوني بين اسلام و دموكراسي دانست.
فرانك والتر اشتاين ماير، وزير خارجه  آلمان در گفت وگو با روزنامه  هانوفر آلگمانيه سايتونگ آلمان با اشاره به گفتگوهاي كنوني با تركيه براي پيوستن اين كشور به اتحاديه  اروپا تاكيد كرد كه تحقق اين امر بر امنيت و ثبات اروپا تاثير مثبت مي گذارد.
اشتاين ماير همچنين نسبت به پيامد هاي نامناسب عدم برخورد درست با تركيه در خصوص پيوستن اين كشور به اتحاديه  اروپا هشدار داد. وي همچنين پيامد پيوستن تركيه به اتحاديه اروپا را در جهان اسلام مثبت ارزيابي كرده و خاطرنشان كرد: اين امر نشانه  عدم وجود تناقض بين  اسلام و دموكراسي است.
رجب طيب اردوغان، نخست وزير تركيه نيز در گفت وگو با مجله اشپيگل از اتحاديه  اروپا خواست تا موضع گيري آشكاري را در خصوص پيوستن تركيه به اين اتحاديه بگيرد.
اردوغان گفت كه اتحاديه  اروپا بايد دربرابر اين موضوع صادقانه و با صراحت سخن بگويد و چنانچه خواهان عضويت ما نيست با اعلام صريح اين امر از هدر دادن وقت جلوگيري كند.
اردوغان ادامه داد: ما يك برنامه  زماني مشخصي براي گفتگو مي خواهيم و با توجه به اين كه آلمان رياست دوره اي اتحاديه  اروپا را بر عهده گرفته انتظارات ما از اين كشور در راستاي تحقق عضويت تركيه در اتحاديه  اروپا زياد است. وي در عين حال از اقدام آلمان مبني بر عدم دعوت از نمايندگان تركيه جهت حضور در جشن تأسيس اتحاديه اروپا انتقاد كرد و آن را اشتباه بزرگ دانست.
در همين حال كارلو مارسيلي، سفير ايتاليا در آنكارا نيز ضمن دفاع از عضويت تركيه در اتحاديه  اروپا گفت: تركيه يك كشور اروپايي شده و چنانچه كسي تحمل ديدن اين موضوع را ندارد مي تواند چشم هايش را ببندد!
وي به پيشرفت محسوس تركيه به ويژه در زمينه  اقتصادي اشاره كرد و گفت كه ايتاليا از مذاكرات تركيه با اتحاديه  اروپا به شدت حمايت مي كند و معتقد است كه در نهايت آنكارا در هدف خود جهت پيوستن به اتحاديه اروپا پيروز خواهد شد.
سفير ايتاليا در تركيه بار ديگر بر حمايت كشورش جهت تحقق اين امر تاكيد كرد.]]>
</TEXT>
</DOC>
<DOC>
<DOCID>HAM2-860127-068</DOCID>
<DOCNO>HAM2-860127-068</DOCNO>
<ORIGINALFILE>/1386/860127/news/_kharj.htm</ORIGINALFILE>
<ISSUE>دوشنبه 27 فروردين 1386 - سال پانزدهم - شماره4243 - Apr 16, 2007</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
<![CDATA[مخالفت با بازگشت آوارگان فلسطيني
اولمرت پيش ازديدارديروز در جمع خبرنگاران تصريح كرد: تل آويوبراي مذاكره با اتحاديه عرب و پيگيري طرح صلح خاورميانه اي اعراب آماده است]]>
</TITLE>
<TEXT>
<IMAGE>/1386/860127/news/019623.jpg</IMAGE>
<![CDATA[
گروه بين الملل ايهود اولمرت، نخست وزير رژيم صهيونيستي روز گذشته در آستانه ديدار با محمود عباس، رئيس تشكيلات خودگردان فلسطيني در مصاحبه با راديو اسرائيل اعلام كرد تل آويو آماده مذاكره با كشورهاي عرب در چارچوب طرح صلح اعراب است.
به گزارش روزنامه جروزالم پست ديدار روز گذشته اولمرت و عباس در اقامتگاه شخصي اولمرت در بيت المقدس برگزار شد دستاورد چنداني نداشته اما دو طرف با برگزاري دور بعدي نشست شان در اريحا در كرانه باختري رود اردن موافقت كردند كه اين نشست اولين مورد ديدار دوجانبه مقامات ارشد فلسطيني با اسرائيلي ها در سرزمين هاي فلسطيني خواهد بود.
صائب عريقات، مذاكره كننده ارشد فلسطينيان كه در نشست روز گذشته اولمرت و عباس حضور داشت بي آن كه به محتواي مذاكرات اشاره كند از فراهم آمدن شرايط براي خروج از بن بست جاري در مذاكرات صلح اسرائيل و فلسطينيان خبر داد و مذاكرات را مثبت ارزيابي كرد.
ديدار روز گذشته ادامه گفت وگوها رودرروي دو هفته يكبار اولمرت و عباس است كه دو طرف با وساطت كاندوليزا رايس، وزير امور خارجه ايالات متحده و به اميد گشايش در بن بست جاري با برگزاري آن ها موافقت كردند. علاوه بر عريقات در ديدار ديروز عمير پرتز، وزير دفاع اسرائيل و زيپي ليوني، وزير امور خارجه اين رژيم نيز حضور داشتند كه به گفته آن ها مسايل امنيتي، امور بشر دوستانه، وضعيت سرباز به اسارت گرفته شده اسرائيلي و بررسي دورنماي سياسي براي حل مناقشه فلسطينيان و اسرائيل محورهاي اصلي مذاكرات را تشكيل مي دادند.
طرح سعودي ها
اولمرت كه از سوي كاخ سفيد براي مصالحه با اعراب تحت فشار قرار گرفته است پيش از اين ديدار در جمع خبرنگاران تصريح كرد تل آويو براي مذاكره با اتحاديه عرب و پيگيري طرح صلح خاورميانه اي اعراب آماده است. او در اين رابطه گفت: آماده هستيم با هر تركيبي از كشورهاي عرب پيرامون ايده هاي آنان مذاكره كنيم و از شنيدن ديدگاه هاي آنان درمورد طرح صلح عربستان سعودي استقبال خواهيم كرد.
نخست وزير اسرائيل به رغم مخالفت هاي پنج ساله خود با طرح عربستان سعودي ماه گذشته اعلام كرد تل آويو آماده مصالحه اي دردناك و بزرگ بر سر اين طرح و حركت در راستاي اجرايي شدن آن است اما هيچگاه به بازگشت آوارگان فلسطيني به سرزمين هاي اشغالي به دليل برهم خوردن موازنه جمعيتي بين اسرائيلي ها و فلسطينيان تن نخواهد داد.
كابينه رژيم صهيونيستي كه صبح ديروز به رياست اولمرت تشكيل جلسه داده بود در پايان اين جلسه اعلام كرد تل آويو مصمم است تمام توان خود را براي يافتن راه حلي پايدار براي مناقشه ديرينه اعراب و اسرائيل به كار بندد.
اين طرح صلح اولين بار در سال 2002 ميلادي از سوي اتحاديه عرب پيشنهاد شد كه رياض مدتي بعد با ايجاد اصلاحاتي در آن خواستار به جريان افتادن آن شد.
در اين طرح عقب نشيني كامل اسرائيل از سرزمين هايي كه پس از ژوئن 1967 ميلادي اشغال شده اند، به رسميت شناخته شدن كشور مستقل فلسطيني به پايتختي بيت المقدس شرقي و يافتن راه حلي عادلانه براي آوارگان فلسطيني در برابر عادي سازي روابط اسرائيل با كشورهاي عربي و برقراري صلح ميان تل آويو و اين كشورها پيش بيني شده است.]]>
</TEXT>
</DOC>
<DOC>
<DOCID>HAM2-860127-069</DOCID>
<DOCNO>HAM2-860127-069</DOCNO>
<ORIGINALFILE>/1386/860127/news/_kharj.htm</ORIGINALFILE>
<ISSUE>دوشنبه 27 فروردين 1386 - سال پانزدهم - شماره4243 - Apr 16, 2007</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
<![CDATA[كوتاه از جهان]]>
</TITLE>
<TEXT>
<![CDATA[موافقت لهستان با استقرار سامانه موشكي آمريكا
گروه بين الملل- لهستان حمايت خود را از استقرار سامانه دفاع موشكي آمريكا در شرق اتحاديه اروپا اعلام كرد.
به گزارش خبرگزاري آسوشيتدپرس روز گذشته ياروسلاو كاژينسكي، نخست وزير لهستان بار ديگر ضمن اعلام حمايت كشور خود از استقرار سامانه دفاع ضد موشكي در شرق اروپا تاكيد كرد چنين اقدامي مي تواند به تقويت امنيت در اروپا و تعميق روابط اين اتحاديه با واشنگتن منتهي شود.
آمريكا در ماه ژانويه سال جاري(2007)به دو كشور لهستان و جمهوري چك كه پيشتر از اقمار شوروي بودند و در حال حاضر از اعضاي اتحاديه اروپا و ناتو هستند، پيشنهاد داد تا سامانه دفاع ضد موشكي شامل 10 موشك رهگير در لهستان و يك سيستم راداري در جمهوري چك مستقر كند.واشنگتن هدف از استقرار اين سيستم دفاع ضد موشكي را مقابله با تهديدهاي موشكي كشورهايي همچون كره شمالي اعلام كرده اما به باور روسيه هدف از استقرار اين سامانه در شرق اروپا نظارت بر توان موشكي روسيه است.
همه پرسي در اكوادور
گروه بين الملل- مردم اكوادور در آمريكاي جنوبي روز گذشته براي تصميم گيري درباره تأسيس مجلس قانون اساسي به پاي صندوق هاي راي رفتند. به گزارش روزنامه ال پائيس اين همه پرسي يه ابتكار رافائل كورئا، رئيس جمهور اكوادور و براي تشكيل مجلس قانون اساسي سازمان دهي شده است. رئيس جمهور اكوادور با اعتقاد به اينكه مردم اين كشور از سياست هاي سنتي خسته شده اند قصد دارد با ايجاد اين نهاد تغييراتي در قانون اساسي بوجود آورد. مبارزه با فقر و اتخاذ تصميماتي در حمايت از اقتصاد اكوادور از جمله اهداف رافائل كورئا در تغيير قانون اساسي اين كشور به شمار مي روند.
بيش از9ميليون تن ازشهروندان اكوادور واجد شرايط شركت در اين همه پرسي بودند. از سال 1830 تاكنون، قانون اساسي اكوادور نوزده بار دستخوش تغيير شده است.
ادامه پيشتازي ساركوزي
گروه بين الملل- بر اساس آخرين نظرسنجي در فرانسه پيرامون وضعيت نامزدهاي انتخابات رياست جمهوري نيكلا ساركوزي، نامزد حزب حاكم فرانسه كماكان در صدر نامزدهاي انتخابات رياست جمهوري اين كشور قرار دارد.
به گزارش خبرگزاري فرانسه بر اساس نتايج نظرسنجي مؤسسه ايفوپ در دور اول انتخابات ساركوزي، نامزد حزب حاكم اكثريت 29.5درصد، سگولن رويال نامزد حزب سوسياليست 25 درصد، فرانسوا بايرو نامزد حزب يو. دي. اف 17.5 درصد و ژان ماري لوپن، نامزد حزب جبهه ملي 13.5 درصد آراء را به خود اختصاص خواهند داد. همين نظرسنجي حاكيست، اگر رقابت به دور دوم، ميان ساركوزي و رويال بكشد، باز اين نيكلاساركوزي است كه با 53 درصد بر خانم سگولن رويال با 47 درصدپيروز خواهد شد. اين نظرسنجي همچنين حالت دومي را نيز پيش بيني  كرده بدين صورت كه اگر رقابت در دور دوم ميان ساركوزي و فرانسوا بايرو باشد اين بايرو خواهد بود كه با 53.5 درصد بر ساركوزي با 46.5 درصد پيروز خواهد شد.
تجمع مخالفان پوتين در سنت پترزبورگ
گروه بين الملل- مخالفان ولاديمير پوتين، رئيس جمهوري روسيه در حالي روز گذشته براي تظاهرات ضد دولتي در سنت پترزبورگ تجمع كردند كه نيروهاي پليس پيش از آغاز تظاهرات براي مقابله با آن آماده شده بودند.
به گزارش خبرگزاري فرانسه اين تجمع يك روز پس از تظاهرات مشابه در مسكو صورت  گرفت كه به دستگيري گري كاسپارف، قهرمان شهير شطرنج روسيه و از رهبران مخالفان انجاميد. ائتلاف روسيه ديگر كه ائتلافي از گروه هايي است كه پوتين را متهم به ايجاد كشوري استبدادي كرده اند تظاهرات در مركز دومين شهر بزرگ روسيه را ترتيب داده بود. مقامات روسي عنوان كرده بودند تظاهركنندگان تنها مجاز هستند در مكاني ثابت تجمع كرده و پليس از هر گونه تلاش براي تبديل اين تجمع به راهپيمايي جلوگيري خواهد كرد. با برگزاري اين تظاهرات و تلاش حاضران براي رسيدن به مركز شهر افسران نيروهاي ويژه با استفاده از باطوم تظاهركنندگان را كتك زدند. اين اقدام خشونت بار پليس در پايان تظاهراتي رخ داد كه تظاهركنندگان مجبور بودند تحت محاصره پليس به اعتراض خود ادامه دهند.
تحريم ها بر توليد لوله هاي مورد نياز
صنعت نفت ايران تأثيري ندارد
گروه اقتصادي- تحريم ها بر توليد لوله هاي مورد نياز صنعت نفت ايران تأثيري ندارد و كشور در حال حاضر در توليد انواع لوله هاي قطور و با ضخامت بالا خود كفا است.
محمد سردارنيا مديرعامل شركت لوله ماهشهر ديروز با تاكيد براينكه در حال حاضر چهار شركت لوله سازي توان توليد نياز صنعت نفت و گاز كشور را دارندافزود: توليد آنها همه نياز كشور را براي اجراي طرح هاي نفت و گاز پاسخ مي دهد. وي تاكيد كرد كه توليد لوله هاي با قطر بالا و ضخامت هاي متفاوت در كشور تنها به واردات ورق هاي فولادي وابسته است و ضرورت دارد تا دولت براي سرمايه گذاري براي توليد اين گونه ورق ها برنامه ريزي كند تا نياز كارخانه هاي داخلي براي توليد لوله از اين طريق تأمين شود. وي خاطرنشان كرد، روش اقتصادي انتقال انرژي، خط لوله است، و ايران به عنوان دارنده منابع بزرگ نفت و گاز به توليد لوله نيازمند است بنابراين امروز كه توان بالايي در توليد لوله در كشور ايجاد شده سرمايه گذاري در توليد فولاد مورد نياز اين صنعت در كشور سودآور و ضروري است.]]>
</TEXT>
</DOC>
<DOC>
<DOCID>HAM2-860127-070</DOCID>
<DOCNO>HAM2-860127-070</DOCNO>
<ORIGINALFILE>/1386/860127/news/_kharj.htm</ORIGINALFILE>
<ISSUE>دوشنبه 27 فروردين 1386 - سال پانزدهم - شماره4243 - Apr 16, 2007</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
<![CDATA[كوتاه]]>
</TITLE>
<TEXT>
<IMAGE>/1386/860127/news/019554.jpg</IMAGE>
<![CDATA[
درخواست امير كويت از خانواده سلطنتي
خبرگزاري فرانسه: شيخ صباح الاحمد الصباح، امير كويت از اعضاي خانواده  حاكم الصباح خواست تا درگيري هاي داخلي را متوقف كنند.
امير كويت در نشستي خطاب به اعضاي برجسته  خانواده حاكم كويت گفت: اين مشاجرات غير منطقي است. تمام شما مي خواهيد وزير شويد، شما مشاجرات تان را به رسانه ها كشانيده ايد.
رسانه هاي رسمي در كويت هيچ اشاره اي به اين نشست كه در آن حدود 200 تن از اعضاي خانواده  حاكم كويت حضور داشتند، نكردند. خانواده حاكم كويت سال گذشته درگير مشاجره قدرت داخلي شد كه در نتيجه  آن براساس رأي بي سابقه پارلمان شيخ سعد عبدالله الصباح، امير سابق كويت به دليل مشكلات جسماني از قدرت كناره گيري كرد.شيخ صباح الاحمد الصباح گزارش هايي كه از قصد وي براي تعليق پارلمان يا قانون اساسي سال 1962 كشور حكايت دارد را رد كرده است.
]]>
<IMAGE>/1386/860127/news/019551.jpg</IMAGE>
<![CDATA[
تكذيب مذاكرات سري سوريه با اسرائيل
خبرگزاري سوريه: وزارت امورخارجه سوريه روز گذشته اظهارات ابراهيم سليمان، تاجر آمريكايي سوري الاصل در خصوص مذاكرات سري صلح ميان سوريه و اسرائيل را تكذيب كرد.
يك منبع در وزارت خارجه سوريه گفت: آنچه كه سليمان درباره مذكرات سري صلح ميان اسرائيل و سوريه گفته بيانگر ديدگاه سوريه نيست. وي افزود: سوريه خواستار برقراري صلحي عا دلانه و فراگير است و بارها مخالفت خود را با هر گونه مذاكرات سري يا از طريق كانال هاي غير رسمي  اعلام كرده است.
محسن بلال؛ وزير اطلاع رساني سوريه نيز در واكنش به اظهارات سليمان اعلام كرد سفر وي به اسرائيل و آنچه در اين سفر بيان كرده، منعكس كننده ديدگاه رسمي  سوريه نيست.
وي تصريح كرد در اجلاس سران عرب در رياض، پايتخت عربستان سعودي نيز بر مخالفت با انجام هر گونه مذاكرات سري يا ارتباط از طريق كانال هاي غير رسمي  با تل آويو تاكيد شد.
]]>
<IMAGE>/1386/860127/news/019542.jpg</IMAGE>
<![CDATA[
شركت 70 كشور در نشست آتي عراق
يونايتدپرس: بيش از 70 كشور در اجلاس بين المللي عراق كه قرار است اوايل ماه آتي ميلادي در مصر برگزار شود حضور خواهند داشت.
اين اجلاس درسطح وزراي امور خارجه با حضور كشورهاي همسايه عراق چهارم ماه مه(14ارديبهشت ماه)در شرم الشيخ مصر برگزار مي شود.
منابع خبري عراقي به نقل از وزارت امورخارجه اين كشور اعلام كردند در اين اجلاس نمايندگان كشورهاي همسايه عراق به علاوه مصر، اعضاي دائم شوراي امنيت سازمان ملل متحد و اعضاي گروه 8 شركت مي كنند. نمايندگان سازمان ملل متحد، سازمان كنفرانس اسلامي و اتحاديه عرب نيز در اين اجلاس مشاركت خواهند داشت.پيش بيني مي شود در اين اجلاس راه هاي حمايت از عراق، تقويت وحدت ملي بين عراقي ها و احترام به حاكميت و استقلال اين كشوربا حضور جلال طالباني، رئيس جمهور مورد بررسي قرار گيرد.
]]>
<IMAGE>/1386/860127/news/019548.jpg</IMAGE>
<![CDATA[
رسيدگي به جنايات رژيم صهيونيستي در انگليس
هاآرتص: دادگاهي در انگليس از روز گذشته رسيدگي به پرونده جنايات رژيم صهيونيستي عليه مردم فلسطين در نوار غزه را آغاز كرد.
دادگاه عالي، بخشي از دادگاه عالي قضايي انگليس و ولز در اين چارچوب پرونده جنايات ارتش رژيم صهيونيستي در جريان حمله به نوار غزه در سال 2004 را بررسي مي كند.
مؤسسه عداله، كه متعلق به اعراب فلسطيني در سرزمين هاي اشغالي است مدتي قبل دادخواستي را درباره جنايات رژيم صهيونيستي در جريان حملات اين رژيم به نوار غزه در سال 2004 به اين دادگاه بين المللي كه مقر آن در لندن است ارائه كرده بود.در جريان حملات رژيم صهيونيستي به نوار غزه در سال 2004 بيش از 258 منزل مسكوني كه 522 خانواده در آنها زندگي مي كردند، تخريب شد و در جريان اين حملات دست كم 100 فلسطيني به شهادت رسيدند كه 44 نفر از اين شهيدان را كودكان كم سن و سال تشكيل مي دادند.]]>
</TEXT>
</DOC>
<DOC>
<DOCID>HAM2-860127-071</DOCID>
<DOCNO>HAM2-860127-071</DOCNO>
<ORIGINALFILE>/1386/860127/news/_kharj.htm</ORIGINALFILE>
<ISSUE>دوشنبه 27 فروردين 1386 - سال پانزدهم - شماره4243 - Apr 16, 2007</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
<![CDATA[ادامه نا  آرامي هاي انتخاباتي در نيجريه]]>
</TITLE>
<TEXT>
<IMAGE>/1386/860127/news/019536.jpg</IMAGE>
<![CDATA[
گروه بين الملل- پليس نيجريه روز گذشته اعلام كرد براساس تخمين هاي اوليه 21 تن در خشونت هاي روز شنبه مقارن با برگزاري انتخابات رياست جمهوري در اين كشور كشته شده اند.
به گزارش شبكه خبري c نتايج اوليه شمارش آرا در اين كشور نشان مي دهد حزب حاكم به رهبري الوسگون اوباسانجو، رئيس جمهوري نيجريه اكثريت آرا را در شش استان از مجموع 36 استان اين كشور كسب كرده است.
ساندي اهيندرو، بازرس كل پليس نيجريه از مجروح شدن تعداد قابل توجهي از مردم و نيروهاي پليس در ناآرامي هاي روز شنبه و دستگيري 218 تن خبر داده است.
او از مردم خواست آرامش خود را حفظ كنند و به گروه هاي سياسي توصيه كرد چنانچه به نتيجه انتخابات اعتراض دارند موضوع را از طرق قانوني پيگيري كنند.اهيندرو در حالي تلفات ناآرامي هاي روز شنبه را 22 تن اعلام كرده كه روزنامه هاي نيجريه ديروز تلفات را بيش از 50 تن برآورد كرده بودند.
اكثر تلفات ناشي از زدوخورد هواداران گروه هاي سياسي در خيابان هاي لاگوس، پايتخت و ساير شهرهاي بزرگ اين كشور 140 ميليون نفري  بود.در حالي كه اميد مي رفت با برگزاري انتخابات در نيجريه زمينه كاهش تنش ها در اين كشور كه از سال 1999 دستخوش ناآرامي هاي داخلي بوده، فراهم آيد اما به نظر مي رسد نتايج انتخابات به تشديد خشونت ها در اين كشور كه تاكنون 15 هزار قرباني برجاي گذاشته، ختم شود.
احزاب مخالف اوباسانجو، دولت را به تقلب انتخاباتي و فراهم آوردن شرايطي كه در نهايت به نفع حزب حاكم دموكراتيك خلق تمام مي شود، متهم كرده اند.
اگر چه اوضاع طي روز شنبه در حوزه هاي انتخاباتي آرام بود اما مواردي از اختلال در روند راي گيري به دليل ناآشنايي كاركنان حوزه هاي راي گيري گزارش شده بود. از زمان استقلال نيجريه از انگليس در سال 1960 ميلادي هيچگاه قدرت دراين كشور از رئيس جمهوري منتخب به فرد منتخب بعدي منتقل نشده است.
انتخاب اوباسانجو رئيس جمهور كنوني نيجريه در سال 1999 ميلادي به پانزده سال حاكميت نظاميان بر اين كشور پايان داد. انتخاب مجدد او به رياست جمهوري در سال 2003 ميلادي موجي از اعتراض در اين كشور به وجود آورد كه كماكان ادامه دارد.]]>
</TEXT>
</DOC>
<DOC>
<DOCID>HAM2-860127-072</DOCID>
<DOCNO>HAM2-860127-072</DOCNO>
<ORIGINALFILE>/1386/860127/news/_kharj.htm</ORIGINALFILE>
<ISSUE>دوشنبه 27 فروردين 1386 - سال پانزدهم - شماره4243 - Apr 16, 2007</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
<![CDATA[انتفاضه عليه القاعده]]>
</TITLE>
<TEXT>
<![CDATA[گروه بين الملل- رييسان عشاير كركوك روز گذشته در نشست خود انتفاضه عليه تشكيلات القاعده را خواستار شدند.
به گزارش روزنامه  دارالخليج -چاپ امارات متحده  عربي- رهبران عشاير استان كركوك در نشستي اضطراري كه در ساختمان استانداري اين شهر برگزار شد انجام انتفاضه عليه تشكيلات القاعده جهت مبارزه با عناصر تروريست به ويژه گروه موسوم به دولت اسلامي عراق را خواستار شدند. شيخ عبدالله سامي العاصي، از رهبران عشاير كركوك تاكيد كرد در اين نشست اضطراري مسايل مهمي هم چون اوضاع امنيتي نامناسب به ويژه در يك هفته  گذشته بررسي شد.
از سوي ديگر كنفرانس اهل الجنوب عراق با مشاركت رهبران عشاير و روحانيون استان هاي بصره، ميسان و السماوه در هتل بابل بغداد برگزار شد. شركت كنندگان در اين كنفرانس تشكيل مناطق درعراق را بر اساس قانون اساسي تنها راه حمايت از حقوق و امنيت ساكنان جنوب عراق دانستند.
شيخ هاشم المحمداوي، از رهبران عشاير استان ميسان گفت: هم اكنون با توجه به مشكلات موجود در امر بازسازي مناطق جنوب و عدم ثبات امنيتي دراين منطقه زمان مناسب جهت تحقق تشكيل مناطق فرا رسيده است و ساكنان منطقه ي جنوب مي توانند خالصانه در ساخت سرزمين هايشان مشاركت داشته باشند.
شركت كنندگان در اين كنفرانس از دولت عراق خواستند تا در نزديك ترين زمان ممكن نسبت به تشكيل منطقه  جنوب اقدام كنند.]]>
</TEXT>
</DOC>
<DOC>
<DOCID>HAM2-860127-073</DOCID>
<DOCNO>HAM2-860127-073</DOCNO>
<ORIGINALFILE>/1386/860127/news/_kharj.htm</ORIGINALFILE>
<ISSUE>دوشنبه 27 فروردين 1386 - سال پانزدهم - شماره4243 - Apr 16, 2007</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
<![CDATA[هيلاري كلينتون:
راهبرد بوش در عراق يك تراژدي تاريخي است]]>
</TITLE>
<TEXT>
<![CDATA[گروه بين الملل - سناتور هيلاري كلينتون سرپيچي رئيس جمهور آمريكا را از اعمال تغييرات در راهكارش در عراق يك تراژدي با ابعاد تاريخي خواند؛ اما وي گفت كه آماده نيست از تلاش هاي اخير براي قطع بودجه جنگ عراق حمايت كند.
به گزارش ايسنا به نقل از خبرگزاري آسوشيتدپرس، سناتور دموكرات هيلاري كلينتون با اشاره به اين كه كنگره آمريكا به جاي قطع بودجه جنگ عراق بايد اقدامات خود را بر متقاعد كردن جورج بوش رئيس جمهور آمريكا در همكاري با دموكرات ها متمركز كند گفت: من حاضر نيستم از طرح قطع بودجه جنگ عراق حمايت كنم. كلينتون گفت كه بايد به مردم آمريكا نشان دهيم كه بوش يك فرد نامعقول است.]]>
</TEXT>
</DOC>
<DOC>
<DOCID>HAM2-860127-074</DOCID>
<DOCNO>HAM2-860127-074</DOCNO>
<ORIGINALFILE>/1386/860127/news/_shari.htm</ORIGINALFILE>
<ISSUE>دوشنبه 27 فروردين 1386 - سال پانزدهم - شماره4243 - Apr 16, 2007</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[3 پارك ويژه بانوان ماه آينده به بهره برداري مي رسد
عكس:عليرضا بني علي]]>
</TITLE>
<TEXT>
<IMAGE>/1386/860127/news/019626.jpg</IMAGE>
<![CDATA[
سما: عمليات اجرايي احداث 3 پارك مادر به مساحت 50 هكتار در محدوده جنوب شرقي،  جنوب غربي وشمال غرب شهرتهران ظرف سه ماه آينده به پايان مي رسد.
در اين پاركها، بانوان بدون هيچ گونه محدوديتي مي  توانند فعاليت هاي مختلف ورزشي داشته باشند.
محمد علي مختاري مديرعامل سازمان پاركها وفضاي سبز شهرتهران مي گويد: حصار و پوشش گياهي پارك هاي مادر آزادگان، قائم و چيتگر به گونه  اي طراحي شده است كه محوطه ويژه بانوان از خارج پارك مشرف نيست ضمن اينكه امنيت بانوان دربوستا نهاي مادربا استقرار نيروي انتظامي حفاظتي تامين خواهد شد.
مختاري تاكيد كرد: بخش هاي عمومي پارك براي بانوان رايگان است و براي استفاده از سالن هاي سرپوشيده نيز حداقل تعرفه ها دريافت مي شود.
وي تصريح كرد: پارك مادرآزادگان 27 هكتار، پارك مادر قائم 17 هكتار و پارك مادر چيتگر 5/7 هكتار مساحت دارند و حداكثر تا 3 ماه ديگر به
بهره برداري خواهند رسيد وعمليات اجرايي احداث ساير پارك هاي مادر نيز تا پايان سال به اتمام مي رسد.]]>
</TEXT>
</DOC>
<DOC>
<DOCID>HAM2-860127-075</DOCID>
<DOCNO>HAM2-860127-075</DOCNO>
<ORIGINALFILE>/1386/860127/news/_shari.htm</ORIGINALFILE>
<ISSUE>دوشنبه 27 فروردين 1386 - سال پانزدهم - شماره4243 - Apr 16, 2007</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[قرارداد ساخت بين ايران و آلمان امضاء شد
تهران مشهدبا قطار تندرو؛ 3 ساعت]]>
</TITLE>
<TEXT>
<![CDATA[گروه شهري- تفاهم نامه ساخت خط آهن تندرو مشهد- تهران شنبه شب گذشته ميان ايران و آلمان به امضا رسيد.
اين تفاهم نامه كه در پايان جلسه شوراي اداري استان و با حضور پرويز داودي، معاون اول استاندار امضا شد، بين وزارت راه وترابري ايران و گروه مشترك ايراني و آلماني(شركت شلگل)است كه بر اساس آن خط آهن مغناطيسي براي قطارهايي با سرعت 500 كيلومتر در ساعت مسير تهران - مشهد را طي مي كند.
محمدجواد محمدي زاده، استاندار خراسان رضوي در اين باره گفت: براي اجراي اين طرح ريل هايي با عنوان مگ ليز كه همان حركت مغناطيسي است به كار گرفته مي شود.به گفته وي اين قطار با سرعت 500 كيلومتر در ساعت مسير تهران مشهد را در 5/2 تا 3 ساعت طي مي كند.استاندار خراسان رضوي سرمايه گذاري در اين پروژه را 6 ميليارد و هفتصد ميليارد يورو و بازپرداخت آن را بين 15 تا 25 سال عنوان كرد.مسير تهران مشهد پرترددترين مسير ريلي كشور از نظر جابجايي مسافر محسوب مي شود به طوري كه تنها نوروز امسال نزديك به هفتصد هزار مسافر در اين مسير جابجا شدند. محمدي زاده پيش بيني كرد با ساخت اين خط آهن ظرفيت جابجايي مسافر در مسير تهران- مشهد به 10 ميليون مسافر در سال برسد.زمان اجراي اين طرح از طراحي تا بهره گيري آزمايش و نهايي 5 سال است.در اين جلسه همچنين تفاهم نامه توسعه و بهسازي فرودگاه بين المللي مشهد بين وزارت راه و ترابري ايران و شركت آلماني دي سي منعقد شد. به گفته استاندار خراسان رضوي سرمايه گذاري در اين طرح به صورت فاينانس و به ميزان 250 هزار دلار است و با اجراي آن ظرفيت جابجايي مسافر اين فرودگاه افزايش مي يابد.]]>
</TEXT>
</DOC>
<DOC>
<DOCID>HAM2-860127-076</DOCID>
<DOCNO>HAM2-860127-076</DOCNO>
<ORIGINALFILE>/1386/860127/news/_shari.htm</ORIGINALFILE>
<ISSUE>دوشنبه 27 فروردين 1386 - سال پانزدهم - شماره4243 - Apr 16, 2007</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[مترو، پايان امسال به ايستگاه تجريش مي رسد]]>
</TITLE>
<TEXT>
<![CDATA[گروه شهري - متروي تهران تا پايا ن سال جاري به تجريش
مي رسد همچنين به پيشنهاد يكي از اعضاي كميسيون عمران مجلس قرار شد بخشي از بودجه تبصره 13 توسط مجلس به قطارهاي شهري اختصاص يابد به نظر مي رسد اين اقدام ازجمله نتايج مثبت مذاكرات شركت مترو با مجلس قانونگذار دراواخر سال گذشته باشد.
به گزارش همشهري، باحمايت دولت و مجلس شوراي اسلامي امسال بودجه مترو 210 ميليارد تومان درنظرگرفته شده است كه 90 ميلياردتومان ازطريق دولت ومجلس و120 ميلياردتومان نيزاز طريق شهرداري تهران تامين خواهدشد براين اساس نيمي از45 ميليارد تومان بودجه مربوط به بخش
بهره برداري توسط دولت درقالب سوبسيد پرداخت خواهدشد.
بنا براين گزارش با توجه به سياست دولت دركاهش و صرفه جويي مصرف سوخت،امسال مساله تامين اعتبار واگن هاي متروي تهران نيزمورد توجه جدي دولت قرار گيرد چراكه در اين صورت مترو توان پاسخگويي به 2 ميليون سفر در روز و 700 ميليون سفر در سال را خواهد داشت كه اين رقم معادل 500 ميليون ليتر صرفه جويي سالانه در مصرف سوخت است.
به گفته محسن هاشمي مدير عامل شركت مترو تهران امسال اعتبارات اختصاص يافته ازسوي دولت بايد صرف احداث خطوط 36،4، و 7 متروي تهران و توسعه و بهره برداري بخش هايي از خطوط يك و دو متروي تهران شود كه با اين حساب درسال 86 بخشي ازخط 4مترو درخيابان انقلاب وبخشي از خط يك متروبه سمت تجريش آماده بهره برداري عموم خواهد شد.
محسن هاشمي مديرعامل شركت متروي تهران با اشاره به 50 ميليارد توماني كه در 28 اسفندماه سال گذشته پس از مدتها بحث و گفتگو از سوي دولت براي ساخت و بهره برداري خطوط مترو تهران تخصيص داده شد، گفت: 10 ميليارد تومان از اين مبلغ سوبسيد بهره برداري و 40 ميليارد تومان مربوط به ساخت است.وي ادامه داد: امروز تهران داراي 90 كيلومتر خط مترو با 46 ايستگاه فعال است كه اميدواريم امسال 3 ايستگاه ديگر نيز به بهره برداري برسد.
هاشمي افزود: علاوه بر 50 ميليارد توماني كه اواخر سال گذشته به متروي تهران پرداخت شد و بايد تا تيرماه هزينه شود، بودجه اي معادل 90 ميليارد تومان ديگر هم ازناحيه مجلس مصوب شده است كه اميدواريم سازمان مديريت و برنامه ريزي موافقت
نامه هاي لازم براي دريافت هرچه سريعتر اين اعتبار رافراهم نمايد..
مدير عامل شركت متروي تهران و حومه درمورد وضعيت تامين واگن درخطوط مختلف متروگفت: در خط يك از تجريش تا حرم مطهر در مجموع به 78 قطار نياز داريم كه 52 قطار تا كنون خريداري شده و 26 قطار ديگر نياز است كه براي تامين آنها به 155 ميليون دلار اعتبار نياز داريم.]]>
</TEXT>
</DOC>
<DOC>
<DOCID>HAM2-860127-077</DOCID>
<DOCNO>HAM2-860127-077</DOCNO>
<ORIGINALFILE>/1386/860127/news/_shari.htm</ORIGINALFILE>
<ISSUE>دوشنبه 27 فروردين 1386 - سال پانزدهم - شماره4243 - Apr 16, 2007</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[كاهش محدوده تهران، با هدف جلوگيري از ساخت وساز بي رويه]]>
</TITLE>
<TEXT>
<IMAGE>/1386/860127/news/019572.jpg</IMAGE>
<![CDATA[
رضايت از شهرداران
مهدي چمرانرئيس شوراي شهر تهران در حاشيه نشست ديروز، در پاسخ به سئوالي، عملكرد شهرداران منتخب دومين دوره شوراي شهر تهران را نيز مثبت ارزيابي كرد و گفت: از شهرداراني كه انتخاب كرده ايم راضي هستيم زيرا به وظايف خود عمل كرده  و از پس بسياري از مشكلات برآمده اند.
گروه شهري- رئيس شوراي اسلامي شهر تهران از كاهش محدوده شهر تهران از حدود 720 كيلومتر به 617 كيلومتر مربع، با هدف جلوگيري از ساخت و سازهاي بي رويه، خبرداد.
مهدي چمران، ديروز در پايان سيصد و سيزدهمين جلسه علني(بدون حضور مستمع)شوراي شهر در جمع خبرنگاران گفت: محدوده تهران را بر خلاف ساير شهر ها كه مسئولان به طور معمول در پي افزايش محدوده شهري هستند، به منظور ايجاد محدوديت ساخت و سازهاي مسكوني، از 720 كيلومتر به 617 كيلومتر مربع تقليل داده ايم. به بيان ديگر هرجايي را كه ساخت و ساز نشده بود، از قبل به عنوان خارج از محدوده به حساب آورده ايم.وي با اشاره به دستور جلسه روزيكشنبه شوراي شهر كه به بررسي تعيين دقيق محدوده شهر تهران اختصاص داشت گفت: در اين جلسه، موضوع تدقيق محدوده شهر تهران بررسي و بر اساس آن، محدوده شمالي شهر واقع در مناطق يك، دو، پنج و 22 به صورت كامل و دقيق مشخص شد كه به موجب آن، مبناي محدوده شمال تهران در مناطق يك و دو، تراز 1800متر، منطقه پنج، تراز 1600 متر و منطقه 22 نيز تراز 1400 متر و كمتر تعيين گرديد.
رئيس شوراي شهرتهران، دليل پائين محاسبه كردن مبناي تراز در منطقه 22 را وجود ساخت و سازهاي كمتر و عوارض طبيعي متناسب با اين موضوع عنوان كرد. وي در خصوص دانشگاه آزاد واقع در ارتفاعات منطقه 5 نيزگفت: با تصميم شوراي شهر، اين دانشگاه، خارج از محدوده و در حريم تلقي و ايجاد آن به عنوان يك منطقه كلان فرهنگي در نظرگرفته شده است كه داراي مقررات و ضوابط خاص خواهد بود.
چمران با بيان اينكه كليات طرح تدقيق محدوده تهران قبلا به شوراي عالي معماري و شهرسازي ارسال شده گفت: جزئيات اين طرح ازجمله تعيين محدوده شمالي تهران كه امروز به تصويب شوراي شهر رسيده، هفته آينده براي تصويب و تصميم نهايي به شوراي عالي شهرسازي ارسال خواهد شد.چمران در باره تعيين دقيق محدوده جنوبي تهران نيز گفت: در اين مناطق مشكلي براي تدقيق محدوده نداريم؛ چرا كه محدوده شهر تهران در اين مناطق معمولا به بزرگراهها ختم مي شود. رئيس شوراي شهر تهران در پاسخ به سئوالي در باره تعيين محدوده منطقه 18 نيز گفت: در تعيين محدوده اين منطقه مشكلي نداريم و مسئله ايجاد شده براي اين منطقه مربوط به حريم است كه بايد مشكلات و اختلافات آن با وزارت كشور و شوراي عالي شهرسازي و وزارت مسكن حل و فصل شود.
چمران در باره برگزاري جلسات تعيين ويژگي هاي شهردار مورد نظر شوراي سوم نيز گفت: تاكنون فاكتورهاي متفاوتي شامل 20 مورد توسط اعضاي سومين دوره شورا، براي شهردار تهران مطرح شده است كه مي ژخواهيم با يك جمع بندي به 7 تا 8 فاكتور مشترك برسيم و سپس آنها را اعلام  ژكنيم.
مديريت يكپارچه در شهرداري
رييس شوراي شهر تهران درباره عملكرد شهرداران گفت: شايد در اين باره انتقادهايي وجود داشته باشد ولي به طور كلي عملكردها مثبت بوده است. وي در پاسخ به اين سئوال كه بالاخره كليد شهر تهران را به دست چه كسي مي دهيد گفت: اولا كليد شهر به دست هيچ فرد خاصي داده نمي شود، زيرا شورا در كنار شهردار است و يك مجموعه از مديران، مديريت شهر را بر عهده دارند و قبلا نيز بحث شده است كه ما به يك مديريت يكپارچه معتقديم.
رئيس شوراي عالي استان ژها همچنين در خصوص آموزش اعضاي شوراهاي جديد سراسر كشور نيز گفت: براساس قانون، آموزش شوراها به عهده شوراي عالي استانها ولي بودجه آن با وزارت كشور است، زيرا محل هزينه بودجه شوراي عالي طبق قانون مشخص مي باشد.
وي با بيان اينكه احتمالا بودجه اين كار در وزارت كشور پيش بيني شده باشد گفت: براساس رايزني ژهاي صورت گرفته مقرر شده است كه آموزش ژهاي لازم به شوراهاي جديد ظرف ده روز از سوي وزارت كشور ارائه شود؛ ولي اين كه اين آموزش ژها قبل از شروع به كار شوراهاي سوم باشد يا بعد از آن، مشخص نيست.]]>
</TEXT>
</DOC>
<DOC>
<DOCID>HAM2-860127-078</DOCID>
<DOCNO>HAM2-860127-078</DOCNO>
<ORIGINALFILE>/1386/860127/news/_shari.htm</ORIGINALFILE>
<ISSUE>دوشنبه 27 فروردين 1386 - سال پانزدهم - شماره4243 - Apr 16, 2007</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[مطالعات باستان شناسي در ساخت سدها انجام شده است]]>
</TITLE>
<TEXT>
<IMAGE>/1386/860127/news/019578.jpg</IMAGE>
<![CDATA[
گروه شهري- كاوش هاي باستان شناسي در محدوده سد سيوند نقطه قوتي در كار باستان شناسي است و طي 100 سال گذشته چنين حجمي از عمليات باستان شناسي در يك منطقه بي سابقه بوده است.
سيدطه هاشمي معاون سازمان ميراث فرهنگي، صنايع دستي و گردشگري روز گذشته در گفت وگوي خبري كه به مناسبت تشكيل كنگره بزرگداشت شيخ بهايي برگزار شد، با بيان اين مطلب گفت: دركشور بيش از 100 سد در حال ساخت است كه در گذشته مطالعات باستان شناسي درباره آنها انجام نشده است و احتمالاً آثار ميراثي ما را تهديد مي كنند.
هاشمي با بيان اين كه نمي خواهيم سازمان ميراث فرهنگي و گردشگري متوقف كننده پروژه هاي توسعه اي باشد گفت: در 3 سال گذشته هيأت هاي داخلي و خارجي در محوطه سد سيوند كاوش هاي وسيع و بسياري انجام داده اند در حالي كه آثار فرهنگي آن بسيار كمتر از ديگر آثار كشور بوده است.
دبير كنگره بزرگداشت شيخ بهايي درباره اين كنگره نيز گفت: در سال 88 كه مصادف با چهارصدمين سالگرد درگذشت شيخ بهايي است همايش بين المللي با در نظرگرفتن همه جنبه هاي شخصيتي شيخ نظير علوم مهندسي، معماري، علوم انساني، فقه، اصول و كلام برپا خواهد شد و به يونسكو هم پيشنهاد داده ايم كه اين روز در تقويم يونسكو منعكس شود.
وي اضافه كرد: اين كنگره امسال دوم ارديبهشت در اصفهان، سال بعد در مشهد و سال سوم در تهران برگزار مي شود.]]>
</TEXT>
</DOC>
<DOC>
<DOCID>HAM2-860127-079</DOCID>
<DOCNO>HAM2-860127-079</DOCNO>
<ORIGINALFILE>/1386/860127/news/_shari.htm</ORIGINALFILE>
<ISSUE>دوشنبه 27 فروردين 1386 - سال پانزدهم - شماره4243 - Apr 16, 2007</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[تقويت ساختار مديريت بحران پايتخت]]>
</TITLE>
<TEXT>
<![CDATA[گروه شهري- هماهنگي سازمان پيشگيري و مديريت بحران شهر تهران با ستادهاي مديريت بحران مناطق
22 گانه به همراه افتتاح بيش از 70 پايگاه پشتيباني مديريت بحران شهرتهران، نويد دهنده مقابله اي مطلوب با حوادث وسانحه هاي احتمالي وبرخورد با كاستي ها ي موجود دراين حوزه درسال جديد خواهد بود.
كارشناسان، افتتاح پايگاه هاي پشتيباني مديريت بحران نواحي را نقطه عطفي در مسير تقويت ساختار مديريت بحران شهر تهران توصيف مي كنند..
مازيارحسيني رئيس مركزمديريت بحران شهر تهران با اشاره به متفاوت بودن بافت شهري و نيز متنوع بودن مخاطرات شهري در مناطق 22 گانه توصيه كرد كه ستادهاي مديريت بحران در هر منطقه در سال جديد به شناسايي مخاطرات ويژه منطقه خود بپردازند و در جهت كاهش خطرپذيري و آمادگي براي پاسخگويي به نيازهاي منطقه با رويكرد محله محوري گام بردارند.
رئيس سازمان پيشگيري و مديريت بحران شهر تهران، حفظ نيروي انساني كارآمد و با تجربه را مهمترين و با ارزش ترين سرمايه مديريت بحران خواند و گفت: نيروهاي آموزش ديده، با تجربه، آشنا و آگاه به كار بايد در ساختار مديريت بحران شهر تهران حفظ شوند.]]>
</TEXT>
</DOC>
<DOC>
<DOCID>HAM2-860127-080</DOCID>
<DOCNO>HAM2-860127-080</DOCNO>
<ORIGINALFILE>/1386/860127/news/_shari.htm</ORIGINALFILE>
<ISSUE>دوشنبه 27 فروردين 1386 - سال پانزدهم - شماره4243 - Apr 16, 2007</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[ايستگاه سبلان مترو، 15 روز مسدود مي شود]]>
</TITLE>
<TEXT>
<![CDATA[گروه شهري - شركت مترو اعلام كرد؛ تقاطع خيابان شهيد آيت ژالله مدني با خيابان سبلان(ايستگاه سبلان مترو)از تاريخ 23 فروردين ژماه جاري به مدت 15 روز مسدود خواهد بود.
شركت راه ژآهن شهري تهران و حومه(مترو)اعلام كرد؛ به منظور توسعه خطوط مترو و انجام عمليات اجرايي بخشي از نيمه شرقي خط دو متروي تهران، تقاطع خيابان شهيد آيت ژالله مدني با خيابان سبلان(ايستگاه سبلان مترو)از تاريخ 23 فروردين ژماه جاري به مدت 15 روز مسدود خواهد بود.]]>
</TEXT>
</DOC>
<DOC>
<DOCID>HAM2-860127-081</DOCID>
<DOCNO>HAM2-860127-081</DOCNO>
<ORIGINALFILE>/1386/860127/news/_siasi.htm</ORIGINALFILE>
<ISSUE>دوشنبه 27 فروردين 1386 - سال پانزدهم - شماره4243 - Apr 16, 2007</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[لايحه بحث برانگيز
ارائه لايحه انتخابات توسط وزارت كشور به مجلس، موجب شد فضاي صحن علني تا حدودي تحت تأثير اين مسأله قرار گيرد]]>
</TITLE>
<TEXT>
<IMAGE>/1386/860127/news/019503.jpg</IMAGE>
<![CDATA[
گروه سياسي هرچند كه مدت زمان نسبتا زيادي تا برگزاري انتخابات دوره هشتم مجلس شوراي اسلامي باقي مانده است اما ارائه لايحه اصلاح قانون انتخابات توسط وزارت كشور به مجلس از سويي و اصلاح نهايي طرح اصلاح قانون انتخابات مجلس كه از طرف شوراي نگهبان اعاده شده، از سوي ديگر موجب شده تا فضاي قانون گذاري مجلس به اين امر معطوف شود.
به گزارش خبرنگار پارلماني همشهري در ابتداي جلسه علني روز گذشته طرح اصلاح قانون انتخابات كه با 4 ايراد شوراي نگهبان مواجه شده بود در دستور كار نمايندگان قرار گرفت و نمايندگان به منظور جلب نظر شوراي نگهبان تصويب كردند، نوين سازي شيوه هاي اخذ رأي پس از اقدامات اجرايي وزارت كشور، منوط به اجازه شوراي نگهبان باشد. نمايندگان براساس مصوبه قبلي خود مقرر كرده بودند كه نظارت استصوابي شوراي نگهبان در چارچوب اين قانون باشد كه با ايراد شوراي نگهبان مواجه شده و لذا عبارت در چارچوب قانون را حذف كردند.
نمايندگان همچنين قبلا مصوب كرده بودند كه افرادي كه نماينده مجلس بوده اند از شرط مدرك تحصيلي مقرر شده در اين طرح معاف خواهند بود كه به گفته كاظم جلالي، مخبر كميسيون امنيت ملي و سياست خارجي، شوراي نگهبان اين امر را مغاير قانون اساسي و مصداق تبعيض ناروا دانسته بود ازاين رو نمايندگان روز گذشته با حذف اين شرط، مصوب كردند: هردوره نمايندگي معادل يك دوره تحصيلي فقط براي نمايندگي حساب مي شود. اين تصميم نمايندگان با اعتراض گسترده برخي از چهره هاي برجسته مجلس ازجمله حسن غفوري فرد نماينده تهران مواجه شد. مخالفان تأكيد داشتند اين تغيير تحت اللفظي مشكل تبعيض ناروا را حل نمي كند و نبايد به خاطر چند نفر آبروي مجلس هفتم را برد. اما در مقابل موافقان تأكيد داشتند تجربه يك دوره نمايندگي حداقل معادل يك دوره تحصيلي محسوب مي شود.
همچنين براساس آخرين تغيير صورت گرفته ماده مربوط به كانديداتوري اتباع بيگانه كه به تشخيص شوراي نگهبان مشروعيت دادن به اتباع خارجي حساب مي شد حذف گرديد و كماكان ماده 982 قانون مدني در اين زمينه حاكم خواهد بود.
واكنش ها به لايحه دولت
اما غير از طرح اصلاح قانون انتخابات كه در جلسه روز گذشته و پس از رفع ايرادات شوراي نگهبان، به تصويب نهايي نمايندگان رسيد، ارائه لايحه انتخابات مجلس توسط وزارت كشور به مجلس موجب شده بود فضاي مجلس تا حدودي تحت تأثير اين مسأله نيز قرار گيرد. در اين راستا نظر چند تن از نمايندگان را جويا شديم. موسي قرباني عضو هيأت رئيسه مجلس با بيان اين كه مواردي از آنچه نمايندگان در طرح اصلاح قانون انتخابات تصويب كردند را به مصلحت نمي دانم گفت: به عقيده من استعفاي مسئولان شش ماه قبل از انتخابات را زياد مي دانم و از سوي ديگر نيز احساس مي كنم مصوبه اخير مجلس محدوديت هاي زيادي را در امر تبليغات ايجاد كرده است. اما از سوي ديگر علاءالدين بروجردي رئيس كميسيون امنيت ملي و سياست خارجي گفت: اين لايحه هنوز به كميسيون امنيت ملي ارجاع نشده است. حميدرضا حاجي بابايي ديگر عضو هيأت رئيسه مجلس نيز گفت: دولت در اين لايحه به دنبال تجميع انتخابات رياست جمهوري با شوراهاست و مي خواهد عمر شوراهاي دوره سوم را نصف كند كه فكر مي كنم اين پيشنهاد در مجلس رأي خواهد آورد. وي افزود: كم كردن محدوديت تبليغاتي و انتخاباتي از ديگر اهداف لايحه است.]]>
</TEXT>
</DOC>
<DOC>
<DOCID>HAM2-860127-082</DOCID>
<DOCNO>HAM2-860127-082</DOCNO>
<ORIGINALFILE>/1386/860127/news/_siasi.htm</ORIGINALFILE>
<ISSUE>دوشنبه 27 فروردين 1386 - سال پانزدهم - شماره4243 - Apr 16, 2007</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[از خانه ملت]]>
</TITLE>
<TEXT>
<![CDATA[بهانه آشوب
رئيس مجلس در آغاز جلسه علني با اشاره به بمب گذاري هاي اخير در عراق، با انتقاد از عملكرد ناموفق آمريكا در جلوگيري از اين گونه عمليات هاي تروريستي گفت: خروج آمريكا از عراق حداقل اين فايده را دارد كه بهانه را از دست تروريست ها مي گيرد. حداد عادل ريشه همه مصيبت هاي عراق را در تصميم گيري ها و دخالت هاي ابرقدرت ها به ويژه آمريكا دانست و تصريح نمود: آمريكا بايد اداره عراق را به مردم اين كشور واگذار كند، آنها خود خواهند توانست با اين اقدامات تروريستي مقابله كنند.
واكنش به درخواست آمريكا
محسن كوهكن سخنگوي هيأت رئيسه مجلس در نطق پيش از دستور خود با اشاره به درخواست دموكرات هاي آمريكا براي مذاكره با نمايندگان مجلس ايران گفت: دموكرات ها ظرفيت و امكانات خوبي دراختيار دارند تا حسن نيت خود را ثابت كنند. وي خطاب به نمايندگان دموكرات آمريكا ادامه داد: ما با جمهوري خواهان كاري نداريم، حداقل در مورد آنچه خلف شما در زمان حاكميت دموكرات ها عليه ايران تصميم گرفتند، آنها را لغو كنيد و درمورد اقدامات خلاف مقررات بين المللي از قبيل ربودن ديپلمات  و حمله به كنسول گري گرفته تا لغو قانون داماتو پيشقدم شويد. وي گفت: قرار نيست براي به دست آوردن كرسي رياست جمهوري در آينده صرفا روي برون رفت از مشكلات خودتان دست ياري دراز كنيد بلكه اگر به آنچه مي گوييد اعتقاد داريد حسن نيت خود را نشان دهيد.
زمينه اي براي مذاكره نيست
رئيس كميسيون امنيت ملي و سياست خارجي هم در اين زمينه تصريح كرد: با مواضعي كه دولت آمريكا در قبال ايران اتخاذ مي كند، هيچ زمينه اي براي هرگونه سفر و مذاكره با اين كشور وجود ندارد. وي تصريح كرد: در شرايطي كه آمريكا ديپلمات هاي ما را دزديده و به نمايندگي كشور ما حمله كرده و برخلاف مقررات كنوانسيون وين، آقاي شرفي را شكنجه مي كند، سفر يكي از مسئولان آنها به ايران معنايي ندارد.
ترديد و خبر استيضاح
الياس نادران عضو هيأت رئيسه فراكسيون اصول گرايان نسبت به اعلام خبر ديدار حدود 100 نفر از نمايندگان با خاتمي و كروبي ابراز داشت: من اين تعداد را تأييد نمي كنم و حتما تعداد از اين كمتر است. رضا طلايي نيك سخنگوي فراكسيون وفاق و كارآمدي هم از آماده شدن طرح استيضاح وزير آموزش و پرورش در 26 محور خبر داد. اين طرح سه شنبه تقديم هيأت رئيسه مي شود.
گزارش تكان دهنده
جلال شرفي ديپلمات ربوده شده ايراني گزارش بسيار تكان دهنده اي از شكنجه خود توسط نيروهاي امريكايي به كميسيون امنيت ملي مجلس ارائه داد. كاظم جلالي مخبر كميسيون امنيت ملي مجلس با اشاره به دستور جلسات ديروز اين كميسيون گفت: كميسيون امنيت ملي از جلال شرفي ديپلمات ربوده شده ايراني در عراق امروز دعوت كرد تا گزارش كاملي از چگونگي ربوده شدن و همچنين آنچه در 57 روز اسارات ايشان رفت براي كميسيون امنيت ملي و سياست خارجي تشريح كند. وي افزود: ايشان با حضور در جلسه امروز كميسيون گزارش بسيار تكان دهنده اي را از شكنجه خود ارائه كرد.]]>
</TEXT>
</DOC>
<DOC>
<DOCID>HAM2-860127-083</DOCID>
<DOCNO>HAM2-860127-083</DOCNO>
<ORIGINALFILE>/1386/860127/news/_siasi.htm</ORIGINALFILE>
<ISSUE>دوشنبه 27 فروردين 1386 - سال پانزدهم - شماره4243 - Apr 16, 2007</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[سخنگوي وزارت خارجه اعلام كرد
بررسي درخواست سفر پلوسي به ايران]]>
</TITLE>
<TEXT>
<![CDATA[گروه سياسي- سخنگوي وزارت خارجه بااشاره به اخبارمنتشرشده درباره سفراحتمالي نانسي پلوسي، رئيس مجلس نمايندگان آمريكا ويا هيات آمريكايي به ايران وموضع وزارت خارجه دراين خصوص گفت: اگردرخواستي دراين خصوص مطرح شود درزمان خودش مورد بررسي قرار خواهيم داد.
سيدمحمدعلي حسيني درنشست خبري روزگذشته خودباخبرنگاران كه ايسناخبرآن را منتشركرد، همچنين تصريح نمود: خبري كه درباره اعلام آمادگي پلوسي براي سفربه ايران مطرح شده بود، توسط دفتر وي رد شدو درحال حاضرخبرموثقي وجود ندارد كه درباره آن بتوان اظهار نظر كند.
سفر بان كي مون
حسيني درپاسخ به سئوال خبرگزاري فارس درباره سفر بان كي مون، دبيركل سازمان ملل به تهران، با اشاره به ديدار بان كي مون ومتكي درحاشيه اجلاس اتحاديه عرب دررياض وگفت وگو پيرامون مباحث مختلف،خاطرنشان كرد: دبيركل سازمان ملل دراين ديداربراي سفربه تهران اعلام آمادگي كرد كه آقاي متكي نيزاستقبال نمود.
فقدان توان حمله
حسيني درپاسخ به سئوالي درباره اخباربرخي نشريات مبني برحمله نظامي آمريكا به ايران،گفت: ارزيابي ما اين است كه آمريكا شرايط حمله نظامي به ايران رانداردوشرايط منطقه  نيزاين اجازه را به آمريكا نمي دهد. وي خاطرنشان كرد: احتمالاتي را برخي نشريات روسي دراين خصوص مطرح كرده اند كه صحت ندارد چرا كه خود مسؤولان آمريكايي نيزاعلام كرده اند كه گزينه نظامي دردستوركارآنها قرارندارد.
رد ادعاها
سخنگوي وزارت خارجه در پاسخ به سئوالي مبني براينكه چرا به رغم اعلام پيشرفت ايران در امر غني سازي، البرادعي و روسيه اين پيشرفت را كم اهميت تلقي كرده و مدعي وجود ترديد در اين امر شده اند و ايران موضع گيري خاصي دراين خصوص نكرده است، اظهار داشت: بازرسان آژانس اكنون درنطنزحضور دارند واز آخرين تحولات هسته اي ايران گزارشي تهيه كرده و به مديركل آژانس بين المللي انرژي هسته اي ارائه مي كنند تا در جريان قرار گيرد وپاسخي كه توسط گزارشگران آژانس تهيه مي شود دربرابراظهار نظرهاي مقامات روسي نشان دهنده كيفيت فعاليت هاي هسته اي ايران خواهد بود.
اجلاس عراق
حسيني درباره برگزاري اجلاس همسايگان عراق وحضور ايران در اين اجلاس با بيان اين كه رايزني ها دراين زمينه همچنان ادامه دارد، گفت: ما برگزاري اجلاس همسايگان عراق به علاوه مصرو بحرين را دردستوركار داشته وبا طرف هاي مختلف مشغول رايزني  هستيم. وي ادامه داد: براساس توافقات صورت گرفته درتهران وبغداد قراربود اجلاس همسايگان برگزارودرآن اجلاس، پيرامون اجلاس وسيع تري باحضورطرف هاي ديگرگفت وگووتصميم گيري شود.]]>
</TEXT>
</DOC>
<DOC>
<DOCID>HAM2-860127-084</DOCID>
<DOCNO>HAM2-860127-084</DOCNO>
<ORIGINALFILE>/1386/860127/news/_siasi.htm</ORIGINALFILE>
<ISSUE>دوشنبه 27 فروردين 1386 - سال پانزدهم - شماره4243 - Apr 16, 2007</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[اوج آمادگي ارتش براي مقابله با تهديدها]]>
</TITLE>
<TEXT>
<IMAGE>/1386/860127/news/019509.jpg</IMAGE>
<![CDATA[
گروه سياسي - جانشين فرمانده كل ارتش با تاكيد بر آمادگي كامل اين نيرو براي مقابله با تهديدات احتمالي گفت: هر كس به هر شكل عليه ما ماجراجويي كند بداند كه عكس العمل شديدي نشان مي دهيم.
امير سرتيپ قرايي آشتياني كه روز گذشته در يك نشست مطبوعاتي به مناسبت روز ارتش شركت كرده بود، ضمن تشريح وضعيت ارتش جمهوري اسلامي، با اشاره به دكترين نظامي اين نيرو اظهار داشت: با بهره گيري از تجارب هشت سال دفاع مقدس و تحليل جنگ هاي آينده دكترين نظامي خود را به گونه اي تنظيم كرده ايم كه پيام آور صلح و دوستي براي همسايگان و تمام ملل جهان باشيم.
وي در ادامه با تاكيد بر خودكفايي ارتش در استفاده از امكانات و ساخت تجهيزات گفت: ما در طراحي و ساخت انواع تجهيزات در زمين و دريا و هوا متناسب با شرايط اقليمي خود به خوبي كار كرده ايم و در ساخت جت شكاري، موشك هاي هوا به زمين راداري و تلويزيوني و ليزري، رادارهاي اخطار و شناسايي، سامانه هاي ناوبري و ساخت ناوچه، ناوشكن و زيردريايي و تسليحات بومي موفقيت هاي زيادي داشته ايم. وي در ادامه درباره اين كه آيا رزمايشي در سال جديد برگزار خواهد شد يا نه گفت: رزمايش هاي ارتش در سال 86 موردي و تخصصي خواهد بود، ما در بحث پدافند در سه ماهه اول امسال يك رزمايش تخصصي خواهيم داشت.
به گزارش ايسنا قرايي آشتياني در پاسخ به اين پرسش كه آيا ارتش توانايي دفاع برق آسا را دارد نيز گفت: دشمني كه احساس مي كند مي تواند حمله برق آسا كند بايد بداند كه او كاري را شروع كرده است كه پايانش در دست او نيست و به زودي ابتكار عمل را از دست مي دهد. هر كس به هر شكل عليه ما ماجراجويي كند بداند كه ما عكس العمل شديدي نشان مي دهيم؛ به طوري كه انسجام آنها را به هم مي ريزيم.
امير دريادار سجاد كوچكي فرمانده نيروي دريايي ارتش جمهوري اسلامي ايران هم گفت: پنج نوع سامانه جديد ساخت متخصصان و مهندسان نيروي دريايي ارتش در روز ارتش معرفي و به نمايش گذاشته مي شود. كوچكي خاطرنشان كرد: ساخت ناوشكن هاي سنگين و ناوچه هاي موشك انداز، سامانه هايي كه امروز توسط صنايع دفاعي ما توليد مي شوند، همه دانشي بومي  است.]]>
</TEXT>
</DOC>
<DOC>
<DOCID>HAM2-860127-085</DOCID>
<DOCNO>HAM2-860127-085</DOCNO>
<ORIGINALFILE>/1386/860127/news/_siasi.htm</ORIGINALFILE>
<ISSUE>دوشنبه 27 فروردين 1386 - سال پانزدهم - شماره4243 - Apr 16, 2007</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[يادداشتمحمد نبي رودكي
پيش بيني روشن]]>
</TITLE>
<TEXT>
<![CDATA[چهار سال پيش، اگرچه سرنگوني رژيم ديكتاتوري صدام حسين توسط نيروهاي آمريكايي و انگليسي موجبات شادي مردم عراق و بعضاً كشورهاي همسايه را فراهم آورده بود اما پيش بيني دولتمردان ايراني كه اشغالگري آمريكا را نقض غرض مي دانستند، بر اين محور بود كه آمريكا در صورت ادامه اشغال عراق با مشكل مواجه خواهد شد و بايستي هرچه سريع تر نيروهاي خود را از خاك اين كشور بيرون بكشد. آن زمان اگرچه در ميان سردمداران آمريكا هيچ اعتقادي بر اين نظر نبود اما در ادامه با گذشت زمان عاقلاني در هيأت حاكمه آمريكا پيدا شدند كه بر خروج نيروهاي متجاوز از باتلاق عراق تأكيد كردند.
آنچه در روز 20 فروردين 1386 رخ داد حاصل عملكرد منطقي و شفاف ايران در چارچوب مقررات و قوانين بين المللي بود كه حكايت از اراده سياسي قوي ملت ما در پشتيباني از حقوق مسلم خود داشت. طبيعي است غرب و آمريكا هنوز با فشار و زورگويي و بي منطقي به دنبال سد نمودن پيشرفت ايران در زمينه فناوري هسته اي ايران هستند. اما فعاليت ايران در چارچوب اساسنامه آژانس و همكاري با بازرسان آژانس(آنچنان كه تا به حال بوده)، نصب دوربين هاي آبي رنگ آژانس در تأسيسات نطنز و حتي ورود خبرنگاران داخلي و خارجي به تأسيسات نطنز حكايت از عملكرد شفاف و قانوني كشورمان در اين حوزه دارد و از اين صادقانه عمل كردن ها در چارچوب قوانين بين المللي مي توان به عنوان ابزاري عليه زورگويي ها و فشارهاي غيرمنطقي غربي استفاده كرد. امروز دستيابي به فناوري چرخه سوخت هسته اي كه ما را از زير سلطه غربي ها در بسياري از حوزه هاي صنعتي رها خواهد كرد به يك خواست و تقاضاي ملي تبديل شده است اما ناگفته پيداست كه غربي ها تلاش خود را براي پيچيده كردن پرونده هسته اي ايران دوچندان خواهند كرد.
از سوي ديگر اميد بر آن است كه همچون قضيه اشغالگري عراق، باز هم عاقلاني در هيأت حاكمه آمريكا و انگليس پيدا شوند كه واقعيت هسته اي ايران را بپذيرند و بر ديدگاه هاي خودخواهانه و توسعه طلبانه هيأت حاكمه مسلط آمريكا اثر بگذارند.
اين پيش بيني روشني است كه در موارد ديگري هم كه با غرب چالش داشته ايم با گذشت زمان رخ داده است.
نائب رئيس كميسيون امنيت ملي مجلس]]>
</TEXT>
</DOC>
<DOC>
<DOCID>HAM2-860127-086</DOCID>
<DOCNO>HAM2-860127-086</DOCNO>
<ORIGINALFILE>/1386/860127/news/_siasi.htm</ORIGINALFILE>
<ISSUE>دوشنبه 27 فروردين 1386 - سال پانزدهم - شماره4243 - Apr 16, 2007</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[گزيده ها]]>
</TITLE>
<TEXT>
<IMAGE>/1386/860127/news/019506.jpg</IMAGE>
<![CDATA[
 مجمع تشخيص مصلحت نظام: رئيس مجمع تشخيص مصلحت نظام گفت: موضوع استفاده صلح آميز از انرژي هسته اي، مسئله اي جدي و واقعي ميان جمهوري اسلامي ايران و طرف هايمان بخصوص كشورهاي بلوك غرب است و آنها اين موضوع را بهانه اي براي تسويه حساب ها و دشمني خود با ملت ايران قرار داده اند. حجت الاسلام اكبر هاشمي رفسنجاني در ديدار جمعي از فعالان در شوراهاي حل اختلاف،سال جاري را سالي حساس براي جمهوري اسلامي ايران در عرصه بين المللي و داخلي ارزيابي كرد. وي، برگزاري انتخابات مجلس هشتم را از ديگر حساسيت هاي سال??عنوان كرد و گفت: برگزاري انتخاباتي سالم همراه با تبليغات منصفانه ضمن رعايت موازين مي تواند اتحاد و همدلي در جامعه را تقويت كند. رئيس مجمع تشخيص مصلحت نظام، حساسيت انتخابات مجلس شوراي اسلامي را به دليل اهميت مجلس مهمترين نماد حضور مردم در عرصه حكومت بيان كرد.
قوه قضائيه: به دنبال انتشار خبري مبني بر طرح شكايت يك شهروند ايراني و حكم دادگاه مبني بر توقيف سفارت آمريكا در ايران، ژ معاون قضائي  دادستاني تهران ژ گفت: طبق قوانين بين ژالمللي سفارتخانه ژها قابل فروش يا توقيف نيستند. رضا جعفري در گفت ژوگو با ايلنا، در خصوص رأي شعبه سوم دادگاه عمومي تهران مبني بر توقيف سفارت آمريكا به دليل عدم پرداخت غرامت يك شهروند ايراني كه مدت 130 روز را در بازداشت مأموران آمريكايي بوده است، گفت: دادگاه ژها فقط مي ژتوانند به توقيف اموال قابل دسترس مثل شركت، ساختمان، اتومبيل، ژ حساب بانكي و نظير اينها رأي دهند و نمي ژتوانند به توقيف سفارتخانه ژها رأي بدهند چون چنين حكمي مغاير قوانين بين ژالمللي است.
مجلس شوراي اسلامي: حاتم الصائم سفير جمهوري تونس در تهران پيش از ظهر ديروز با غلامعلي حدادعادل رئيس مجلس شوراي اسلامي ديدار و گفت وگو كرد. در اين ديدار حدادعادل با اشاره به نقش روابط پارلماني در ايجاد شناخت متقابل در دو كشور، بر آمادگي مجلس شوراي اسلامي در تسهيل گسترش روابط و همكاري هاي فيمابين در زمينه هاي سياسي، اقتصادي و فرهنگي تاكيد كرد. در ادامه  اين ديدار هم چنين حاتم الصائم سفير جمهوري تونس روابط كشور متبوعش با جمهوري اسلامي ايران را ديرينه و مبتني بر دوستي خواند و با اشاره به اهميت ديپلماسي پارلماني در گسترش روابط ميان كشورها خواستار بهره گيري از تمام ظرفيت هاي موجود سياسي در دو كشور براي توسعه همكاري هاي فيمابين شد.
قوه قضائيه: در پي شكايت سعيد ابوطالب، عضو كميسيون فرهنگي مجلس شوراي اسلامي از اسفنديار رحيم مشايي، رئيس سازمان ميراث فرهنگي، صنايع دستي و گردشگري، رسيدگي به اين پرونده به شعبه دوم دادسراي كاركنان دولت ارجاع شد.]]>
</TEXT>
</DOC>
<DOC>
<DOCID>HAM2-860127-087</DOCID>
<DOCNO>HAM2-860127-087</DOCNO>
<ORIGINALFILE>/1386/860127/news/_siasi.htm</ORIGINALFILE>
<ISSUE>دوشنبه 27 فروردين 1386 - سال پانزدهم - شماره4243 - Apr 16, 2007</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[سازمان انرژي اتمي  برگزار مي كند
 مناقصه بين المللي براي ساخت دو نيروگاه اتمي]]>
</TITLE>
<TEXT>
<![CDATA[گروه سياسي - معاون سازمان انرژي اتمي ايران اعلام كرد كه شركت توليد و توسعه انرژي اتمي ايران در يك مناقصه بين المللي از شركت ها و پيمانكاران براي طراحي، تأمين قطعات، ساخت و راه اندازي دو واحد نيروگاه اتمي  در استان بوشهر دعوت به همكاري مي كند.
احمد فياض بخش كه مديرعامل شركت توليد و توسعه انرژي اتمي  ايران نيز هم هست، روز يكشنبه در جمع خبرنگاران برگزاري اين مناقصه بين المللي را براي احداث دو واحد نيروگاه اتمي در مقياس بزرگ نسل سوم(يك هزار تا????مگاوات)از نوع راكتور آب سبك تحت فشار عنوان كرد.
به گفته مديرعامل شركت توليد و توسعه انرژي اتمي ايران، متقاضيان بايد پيشنهادات خود را همراه با ضمانت نامه بانكي شركت در مناقصه به مبلغ??ميليون يورو قبل از تاريخ دوم اوت???? به دفتر نمايندگي سازمان انرژي اتمي در وين و يا قبل از تاريخ هشتم اوت???? به دفتر مركزي شركت توليد و توسعه انرژي اتمي  ايران در تهران تحويل دهند. وي همچنين اعلام كرد كه اسناد مناقصه نيز در هشتم اوت???? در دفتر مركزي شركت توليد و توسعه انرژي اتمي ايران در تهران با حضور نمايندگان پيشنهاد دهندگاني كه تمايل به حضور دارند، بازگشايي مي شود.
حمايت بي دريغ
معاون سازمان انرژي اتمي  با اشاره به حمايت هاي بي دريغ نمايندگان مجلس و پيگيري آنها و نيز رئيس محترم جمهوري گفت: شركت مادر تخصصي توليد و توسعه انرژي اتمي ايران كه طبق اساسنامه متولي اجرا و بهره برداري از نيروگاههاي اتمي  است، به برگزاري اين دو مناقصه بين المللي اقدام كرده است.
فياض بخش اظهار داشت: آگهي مناقصه به زبان انگليسي و فارسي تهيه شده و در رسانه ها و نيز روزنامه هاي بين المللي و همچنين پايگاه اينترنتي سازمان انرژي اتمي  منتشر خواهد شد.
آمريكايي ها هم بيايند
وي در پاسخ به اين سؤال كه آيا شركت هاي آمريكايي مي توانند در اين مناقصه شركت كنند؟ گفت: هر شركتي كه تمايل داشته باشد، قطعاً مي تواند شركت كند.
مدير عامل شركت توليد و توسعه انرژي اتمي ايران هزينه ساخت هر نيروگاه هزار مگاواتي با تكنولوژي غربي و شرقي را بين يك ميليارد و???ميليون دلار تا يك ميليارد و??? ميليون دلار اعلام كرد.
اولويت در مناقصه
فياض بخش همچنين معتقد است كه اولويت در اين مناقصه به بهترين شركت ها از نظر مالي و فني تعلق مي گيرد.
معاون سازمان انرژي اتمي در خصوص ابراز تمايل شركتهاي اروپايي براي حضور در مناقصه بين المللي احداث دو واحد نيروگاه اتمي در استان بوشهر گفت: شركت هاي اروپايي براي فعاليت در احداث نيروگاه ابراز تمايل كرده اند.
به گزارش ايرنا، وي در خصوص سوخت دو نيروگاه اتمي جديد كه قرار است ساخته شوند پاسخ داد: با توجه به توان توليد سوخت هسته اي در داخل كشور، در
بلند مدت، بخشي از سوخت هسته اي را از طريق داخل و بخشي را از خارج از كشور تهيه مي كنيم.
معاون سازمان انرژي اتمي افزود: پس از تعيين برنده مناقصه، جزئيات حمل سوخت و ميزان مشاركت كارفرما و پيمانكار در تهيه سوخت هسته اي مشخص خواهد شد.
تخطي روسها
وي در بخش ديگري از سخنانش گفت: قرارداد نيروگاه اتمي بوشهر(ايران و روسيه)، منشوري است كه تخطي از آن صحيح و عملي نيست و به مصلحت طرفين نمي باشد.
فياض بخش در پاسخ به پرسش خبرنگاران در خصوص مذاكرات اخير هيأت روس در تهران گفت: در مذاكرات اخير، مديران مالي و بانكي دو طرف روسي و ايراني، پيش نويس قراردادي را تاييد اوليه كردند كه در سفري كه هفته آينده به مسكو خواهم داشت، احتمال دارد به نتيجه قطعي برسيم.
مدير عامل شركت توليد و توسعه انرژي اتمي ايران افزود: منشور ايران و روسيه نيز قراردادي است كه وجود دارد و نمي توان هر لحظه ديدگاههاي جديد را وارد كرد.
راه اندازي
معاون سازمان انرژي اتمي  اظهار داشت: بر اساس آخرين توافقنامه ميان ايران و روسيه نيروگاه اتمي  بوشهر در سپتامبر سال????راه اندازي و در نوامبر سال???? به بهره برداري خواهد رسيد.
وي افزود: در صورتي كه پيمانكار روس با جديت تمام كار را ادامه دهد تا پايان ماه آوريل سال جاري، كار تكميل نيروگاه به 3/92درصد پيشرفت خواهد رسيد و نيروگاه در زمان مقرر مورد بهره برداري قرار مي گيرد. فياض بخش در عين حال تاكيد كرد: توافق جديد ناظر به تعويق راه اندازي نيروگاه نيست بلكه صرفاً در راستاي مساعدت هاي مالي به پيمانكار در چارچوب قرارداد است.]]>
</TEXT>
</DOC>
<DOC>
<DOCID>HAM2-860127-088</DOCID>
<DOCNO>HAM2-860127-088</DOCNO>
<ORIGINALFILE>/1386/860127/news/_siasi.htm</ORIGINALFILE>
<ISSUE>دوشنبه 27 فروردين 1386 - سال پانزدهم - شماره4243 - Apr 16, 2007</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[بيست و هفتمين سفر استاني دولت
رئيس جمهوري امروز به استان فارس مي رود]]>
</TITLE>
<TEXT>
<![CDATA[گروه سياسي - بيست وهفتمين سفر استاني رئيس جمهوري و هيات دولت از امروز با سفر به استان فارس آغاز مي شود.
بر اساس اعلام مقامات استانداري فارس، محمود احمدي نژاد صبح امروز در نخستين روز از اين سفر با مردم  انقلابي و متدين شهرستان  شيراز در استاديوم ورزشي شهداي ارتش واقع در ميدان ارتش ديدار مي كند.
رئيس جمهوري پس  از اين  ديدار عازم شهرستان هاي كازرون، ممسني، سپيدان و مرودشت خواهند شد و در جمع مردم غيور و شهيدپرور اين شهرستان ها حضور به هم مي رسانند. به گفته محمدرضي حدائق  معاون سياسي، امنيتي استانداري فارس برنامه هاي بعدي اين  سفر متعاقباً و در نخستين فرصت از طريق رسانه ها اعلام مي شود.
فارس با?? شهرستان داراي بيشترين شهرستان در ميان استان هاي كشور است.
سفيران، تأثيرگذار باشند
محمود احمدي نژاد، جهت گيري و شعار اصولي جمهوري اسلامي  ايران در زمينه سياست خارجي را داشتن روابط دوستانه و عادلانه با كشورهاي مختلف دانست و گفت: جمهوري اسلامي ايران علاقه مند است روابط خود را بر اساس احترام متقابل با همه كشورها از جمله كشورهاي حوزه اروپاي مركزي و شمالي بيش از پيش توسعه دهد.
رئيس جمهوري در ديدار سفيران جمهوري اسلامي  ايران در كشورهاي اروپاي مركزي و شمالي با بيان اين كه نظام جمهوري اسلامي  ايران به فضل الهي امروز منسجم تر، باتجربه تر و قدرتمندتر از گذشته در عرصه هاي جهاني حضور دارد گفت: سفيران ايران بايد در حوزه ماموريت شان حضوري تاثيرگذار داشته باشند تا بتوانند ارتباط خود را با متن مردم بيش از پيش فراهم و به وظيفه خود در انتقال پيام جمهوري اسلامي ايران به مردم جهان عمل كنند.
وي همچنين با اشاره به آسيب ديدن آرايش سياسي غرب در برابر انقلاب اسلامي  در سال هاي اخير و بيان اين كه دوران زورگويي و تسلط و سيطره بر ديگر كشورها به پايان رسيده است تصريح كرد: آنچه انديشه ما را جلو مي برد پاسخگويي درست به نيازهاي بشري با استفاده از الگوي اسلامي است و در اين زمينه سفرا وظيفه مهمي  به عهده دارند.
سفر به افغانستان
وزير امور خارجه افغانستان روز گذشته از امكان سفر محمود احمدي نژاد به كابل طي دو ماه آينده خبر داد.
به گزارش فارس، دادفر سپنتا در كنفرانس خبري در پايتخت افغانستان گفت: احمدي نژاد بنا به دعوت حامد كرزاي همتاي افغان خود احتمالاً  در ماه ژوئن(خرداد)به افغانستان سفر خواهد كرد و انتظار مي رود كه درباره زمان اين سفر پس از مشورت هاي دو جانبه تصميم گيري شود. در صورت تحقق اين امر، اين نخستين سفر احمدي نژاد به افغانستان از زمان تصدي رياست جمهوري كشورمان محسوب خواهد شد.]]>
</TEXT>
</DOC>
<DOC>
<DOCID>HAM2-860127-089</DOCID>
<DOCNO>HAM2-860127-089</DOCNO>
<ORIGINALFILE>/1386/860127/news/_siasi.htm</ORIGINALFILE>
<ISSUE>دوشنبه 27 فروردين 1386 - سال پانزدهم - شماره4243 - Apr 16, 2007</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[وزيرخارجه:
نشانه هايي براي آزادي ديپلمات هادريافت كرده ايم]]>
</TITLE>
<TEXT>
<![CDATA[گروه سياسي- وزيرخارجه روز گذشته در شرايطي نسبت به آزادي پنج ديپلمات ايراني ابراز اميدواري كرد كه نمايندگان مجلس در تذكر به وي خواستار پيگيري موضوع آزادي 5 ديپلمات ايراني ربوده شده در اربيل، شده بودند.
منوچهر متكي ظهر ديروز در مراسم افتتاح سفارت گامبيا در تهران كه فارس خبر آن را منتشر كرد، با بيان اين كه اخيراً نشانه هايي براي آزادي اين افراد دريافت كرده ايم و اميد داريم كه سريعاً نسبت به آزادي آن ها اقدام شود، افزود: ما آمريكا را مسئول گروگان گيري ديپلمات هايمان و دولت عراق را مسئول آزادي آنها مي دانيم. متكي همچنين در پاسخ به سؤال ايسنا درباره دسترسي كنسولي به اين ديپلمات ها، تنها به گفتن اين جمله كه كميته بين المللي صليب سرخ با آن ها اخيراً ديدار داشته است، اكتفا كرد.
يحيي زاده، نماينده تفت و ميبد در جلسه ديروز مجلس شوراي اسلامي درباره لزوم شكايت به صليب سرخ جهاني در خصوص شكنجه هاي جسمي و روحي دبير دوم سفارت ايران در عراق توسط آمريكايي ها و ضرورت آزادسازي 5 ديپلمات ربوده شده و همچنين اعتراض به دولت پاكستان براي كشتار تعدادي از شيعيان توسط نيروهاي افراطي در آن كشور به منوچهر متكي تذكر داد.]]>
</TEXT>
</DOC>
<DOC>
<DOCID>HAM2-860127-090</DOCID>
<DOCNO>HAM2-860127-090</DOCNO>
<ORIGINALFILE>/1386/860127/news/_siasi.htm</ORIGINALFILE>
<ISSUE>دوشنبه 27 فروردين 1386 - سال پانزدهم - شماره4243 - Apr 16, 2007</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[تداوم جبهه واحد؛راهبرد اصولگرايان
مهدي قمصريانبه اعتقاد چمران راهكار اصولي براي نيل به اهداف مورد نظر برنامه ريزي و مديريت راهبرد اتحاد در مسير صحيح همراه با اخلاص است]]>
</TITLE>
<TEXT>
<IMAGE>/1386/860127/news/019476.jpg</IMAGE>
<![CDATA[
چندسالي است كه اصولگرايان با چهره اي نو در عرصه رقابتهاي سياسي حاضر شده اند و تا حدود زيادي در كسب پيروزيهاي انتخاباتي موفق بوده اند. به نظر مي رسد نوار اين پيروزيها كه در پي هم و مدتي است ادامه دارد تنها در صورتي تداوم مي يابد كه جريانات تاثيرگذار و چهره هاي شاخص در موارد اساسي با يكديگر به توافق برسند. آنچه مهمتر است حفظ خط روندي واحد و تلاش در جبهه اي يكپارچه براي شكل گيري يك ميدان رقابت سياسي است.
عامل اصلي پيروزي
عضو شوراي معتمدين اصولگرا معتقد است: برنامه اصولگرايان در انتخابات مجلس هشتم، تداوم راهبرد جبهه واحد اصولگرايي است. مهدي چمران جمعه شب در اجتماع فعالان جبهه اصولگرا كه با حضور تعدادي از اعضاي شاخص اين جريان و نيز برخي اعضاي شوراي شهر تهران برگزار شد، آرايش سياسي كشور و موقعيت جريان اصولگرا را در آستانه رقابت پيش رو تشريح كرد.
وي با يادآوري پيروزي جريان اصولگرا در دومين دوره انتخابات شوراي اسلامي، اين موفقيت را سرآغاز تحولي دانست كه بر پايه اخلاص بنا نهاده شد و به خواست الهي اصولگرايان پيروز شدند.
چمران عامل اصلي پيروزي ملت ايران در مقاطع مختلف بعد از انقلاب اسلامي به ويژه دفاع مقدس را اخلاص دانست. وي با اشاره به تلاش ها براي معرفي چهره واحد در انتخابات رياست جمهوري نهم در جريان اصولگرا و نيز ارائه فهرست واحد در سومين دوره انتخابات شوراي اسلامي شهر تهران گفت:اگر چه اين مهم ميسر نشد اما باز هم تقدير الهي بر پيروزي اصولگرايان و عدم بازگشت ملت به عقب بود كه البته در شرايط فعلي لازم است از اين اتفاقات درس عبرت بگيريم.
چمران خاطرنشان كرد:مردم زماني به اصولگرايان راي مي دهند و آنان را براي خدمت انتخاب مي كنند كه گروه هاي اصولگرا با هم متحد باشند و تجربه موفق دومين دوره انتخابات شوراها و مجلس هفتم مويد اين مطلب است.
رئيس شوراي اسلامي شهر تهران خاطرنشان كرد: دوم خردادي ها در سومين دوره انتخابات شوراي اسلامي از تجربه دومين دور اين انتخابات عبرت گرفتند و آن را عملياتي كردند اما اصولگرايان در اين دوره از انتخابات دست به كاري زدند كه دوم خردادي ها به اعتبار تجربه اي كه از گذشته داشتند، از آن پرهيز نمودند.
چمران با اشاره به نامگذاري سال 86 به نام سال اتحاد ملي و انسجام اسلامي از همه گروه هاي اصولگرا خواست حول محور اين شعار، راهبرد استراتژيكي را اتخاذ كنند و اتحاد واقعي داشته باشند.
وي همچنين از اصولگرايان خواست مسائلي كه در گذشته موجب شد آنان به وحدت مورد نظر نرسند و مشكلاتي را براي آنان ايجاد شود، كنار بگذارند و با خلوص نيت به سمت اتحاد باز گردند.
اين چهره سرشناس اصولگرايان خطاب به گروه هاي اصولگرا متذكر شد: اگر به سمت اتحاد بازگرديم، خداوند ما را هدايت مي كند؛ وگرنه هيچ تعهد و وعده الهي نيست كه اگر تشتت و تفرق داشته باشيم خداوند ما را پيروز گرداند.
چمران اتحاد ملي را نياز و تكليف همه گروه ها و جناح هاي كشور دانست و بيان داشت: مطمئناً اين شعار براي رقباي ما نيز صدق مي كند؛ چرا كه اتحاد ملي فراتر از اصولگرايي و اصلاح طلبي است و همه ما نيازمند اتحاد در برابر دشمن خارجي هستيم.
وي با اشاره به پيشرفت هاي ايران در عرصه هاي بين المللي و منطقه اي تاكيد كرد:اين موفقيت ها موجب اميدواري ملت هاي آزاديخواه دنيا شده و به همين دليل است كه آنان در سفرهاي روساي جمهور و مجلس شوراي اسلامي كشورمان، از آنان استقبال كم نظيري به عمل مي آورند.
رئيس شوراي اسلامي شهر تهران، لازمه پيروزي اصولگرايان در رقابت پيش رو را اتخاذ راهبرد وحدت دانست و افزود: در صورت عمل به اين مهم خواهيم توانست مجلس هشتم و سپس انتخابات بعدي رياست جمهوري را از آن خود كنيم.
به اعتقاد چمران، راهكار اصولي براي رسيدن به اهداف مورد نظر برنامه ريزي و مديريت پيشبرد راهبرد اتحاد در مسير صحيح همراه با اخلاص است.
وي با اعتقاد به اين كه انتخابات سراسر كشور متاثر از فضاي انتخاباتي تهران است، يادآور شد: در انتخابات مجلس هشتم بايد هم در تهران و هم در سراسر كشور با راهبرد جبهه واحد اصولگرايي حركت كنيم.
وي اصولي ترين راهكار براي رقابت با جريان رقيب را وحدت و انسجام اصولگرايان دانست.
چمران، نمايش توان مديريتي موفق از قواي كشور را مصداقي بارز براي موفقيت جبهه اصولگرايان خواند و افزود: اگر در اين مرحله موفق باشيم قطعاً مردم با توجه به آثار خدمات نيروهاي متعهد به اصولگرايان متمايل مي شوند.
وي با اشاره مجدد به پيشرفت هاي كشورمان در عرصه هاي داخلي و خارجي به ويژه در مسئله انرژي هسته اي صلح آميز بيان داشت: اين پتانسيل در اصولگرايان هست كه با توان مديريتي و خلوص، كشور را اداره و ميان خود يكپارچگي را تقويت كنند. رئيس شوراي اسلامي شهر تهران در ادامه و درخصوص انتخابات شهردار تهران از سوي شوراي جديد تصريح كرد: ان شاء الله با حسن نيت اعضا بحث شهرداري هم حل خواهد شد.
وي افزود: در انتخابات شهردار، نظر شخصي مطرح نيست بلكه اين مجموعه اعضاست كه بايد تصميم بگيرند.
چمران متذكر شد:با توجه به اين كه هنوز شوراي سوم تشكيل نشده است، در اين رابطه بحث جدي نكرده ايم و اصولاً بحث اشخاص مطرح نشده است و روي مسائل ديگر بحث كرده ايم كه به موقع آن بحث ها نيز آغاز مي شود. از خدا مي خواهم هدايت كند تا به بهترين گزينه براي شهرداري تهران برسيم.
مهدي چمران در جريان سومين دوره انتخابات شوراي اسلامي شهر،عضو شوراي 7 نفره معتمدين اصولگرا بود.
عناصر مورد اعتماد
عضو فراكسيون اصوگرايان مجلس هم گفت: مجموعه اصولگرايان طيف گسترده اي هستند كه يك ليدر نمي تواند آن را راهبري كند.
عليرضا زاكاني در گفت و گو با باشگاه خبرنگاران مجموعه اصولگرايان را جمعي دانست كه از سلايق مختلف تشكيل شده است و در خصوص لزوم هدايت اين مجموعه گفت: يك فرد نمي تواند اين طيف گسترده را راهبري نمايد بلكه با توجه به تنوع سلايق در آن بايد جمعي از عناصر مورد اعتماد اصولگرايان مجدداً گرد هم درآيند و شرايط را به سمتي برند كه عقل و خرد جمعي آنها بتواند راهبري اين جريان را بر عهده گيرد.وي افزود: الگوهايي همچون شوراي معتمدين با گستردگي بيشتر و حضور سلايق مختلف اصولگرا مي تواند عهده دار اين كار شود.
عضو فراكسيون اصولگرايان مجلس در خصوص حضور گروه هاي جوان با سلايق متفاوت در مجموعه اصولگرايان و لزوم وحدت جريان اصولگرا از طريق ائتلاف اين گروه هاي جوان با گروه هاي با سابقه در آن تصريح كرد: در جريان اصولگرا همگي پذيرفته اند كه همه حق فعاليت سياسي را دارند ممكن است مجموعه هايي نيز باشند كه به نوعي برآيند عمومي را نپذيرند اما تجارب گذشته به ما نشان داده كه ما بايد حتماً به سمتي رويم كه به جريان اصول گرا كمك كنيم به يك وحدت و همگرايي و تفاهم مجدد براي اثر بخشي در حوزه سياسي و اجرايي و ورود به انتخابات آينده دست يابد.
زاكاني از وجود هر گونه رايزني با يك چهره شاخص سياسي - مذهبي براي گرفتن ليدري مجموعه اصولگرايان اظهار بي اطلاعي كرد و گفت: بين دوستان صحبت هايي مختلف وجود دارد، اما در خصوص فرد خاصي چيزي نشنيده ام.]]>
</TEXT>
</DOC>
<DOC>
<DOCID>HAM2-860127-091</DOCID>
<DOCNO>HAM2-860127-091</DOCNO>
<ORIGINALFILE>/1386/860127/news/_siasi.htm</ORIGINALFILE>
<ISSUE>دوشنبه 27 فروردين 1386 - سال پانزدهم - شماره4243 - Apr 16, 2007</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[واشنگتن پست، از عملكرد سفير ايران در سازمان  ملل گزارش مي دهد
ظريف؛ نماينده  قابل تقدير]]>
</TITLE>
<TEXT>
<IMAGE>/1386/860127/news/019479.jpg</IMAGE>
<![CDATA[
ايسنا: روزنامه واشنگتن پست در مطلبي از سفر محمدجواد ظريف، نماينده ايران در سازمان ملل به واشنگتن در ماه گذشته  ميلادي خبر داد و به ارائه گزارشي درباره اين سفر و عملكرد نماينده كشورمان در سازمان ملل پرداخت.
اين روزنامه  آمريكايي با نامعمول خواندن اين سفر، انجام آن را در زماني دانست كه پنج روز قبل از آن، ايران 15 ملوان انگليسي را در خليج فارس دستگير كرده و شوراي امنيت نيز به تازگي تحريم هاي جديدي را عليه ايران اعمال كرده بود.
واشنگتن پست افزود: ظريف كه وظيفه  پنج ساله اش به عنوان سفير تهران در آمريكا رو به اتمام است در واشنگتن به گرمي مورد استقبال قرار گرفت و دسترسي هايي دريافت كرد كه رشك ديپلماتيك نمايندگان نزديك ترين متحدين آمريكا را برانگيخت. او حتي براي صحبت كردن با اميدهاي انتخابات رياست جمهوري آمريكا از هر دو طرف به كنگره دعوت شد.
جو بيدن، سناتور دموكرات آمريكايي پس از آن گفت: ظريف جدي، اما عملگرا است، نه متعصب. او مي تواند نقش مهمي را در كمك به حل اختلافات مهم ما با ايران به شكل صلح آميز ايفا كند.
چاك هاگل، سناتور جمهوري خواه نيز با اشاره به گفت وگوهايش با اين نماينده  ايران تعامل مستقيم ميان واشنگتن و تهران را خواستار شد و گفت: منزوي كردن ملت ها مشكلات را حل نمي كند.
واشنگتن پست ادامه داد: در طول گفت وگوهاي ظريف، دايان فينستين، سناتور دموكرات، هري ريد، رهبر اكثريت و جان دارنر، سناتور جمهوري خواه با ظريف گفت وگوكردند. فينستين گفت: او را شخصيتي مثبت و منطقي يافتم كه مي تواند در صورت باقي ماندن در سازمان ملل مفيد باشد. تحسين هاي مشابهي نيز در حالي كه ظريف به مؤسسات دولتي آمريكا سر مي زند برانگيخته شد.
همچنين در ضيافت شامي به ميزباني مركز نيكسون، دميتري زيمس، رئيس اين مركز ظريف را اين طور معرفي كرد: يكي از تأثيرگذارترين ديپلمات هايي كه تاكنون ديده ام. او سخنگويي قوي براي كشورش است اما مي داند كه چه طور اين كار را با نفوذ كلام و قابليت قبول انجام دهد. واشنگتن پست افزود: همه  اين ها فقط ظرف 24 ساعت رخ داد زمان محدودي كه مجوز ويژه  وزارت خارجه ديكته شد كه به او اجازه داد قرنطينه  25 مايلي تحميل شده به ديپلمات هاي ايراني مستقر در سازمان ملل را ترك كند. به نوشته  واشنگتن پست جمهوري خواهان و دموكرات هاي آمريكايي با توجه به سوابقي كه نسبت به ايران در نظر مي گيرند در اين خصوص بحث مي كردند كه آيا مقامي ايراني وجود دارد كه آمريكا بتواند با او گفت وگو كند؟ برخي از كارشناسان سياست خارجي آمريكا مي گويند كه ممكن است ظريف يكي از اين معدود افراد باشد.
زيمس، ظريف را با آناتولي دوبرينين، سفير افسانه اي اتحاد جماهير شوروي مقايسه مي كند كه در طول جنگ سرد نزديك به يك ربع قرن در آمريكا بود.
اين روزنامه ادامه داد: ظريف از قواعد اسلامي پيروي مي كند با يك خانم دست نمي دهد و يا از كراوات استفاده نمي كند كه به عنوان سمبل غرب مورد تحقير قرار مي گيرد. اما انگليسي  را با لهجه  آمريكايي پس از آن كه دو مدرك در سانفرانسيسكو و يك دكتراي روابط بين الملل از دانشگاه دنور دريافت كرده، صحبت مي كند.
واشنگتن پست ادامه داد: حتي گفت وگوي غيررسمي ميان واشنگتن و تهران از زماني كه دولت كارتر روابطش با ايران را پس از تسخير سفارت  آمريكا در سال 1979 قطع كرد، يك هدف اغوا كننده بوده است هر دو كشور گشايش هايي اما به ندرت به طور همزمان براي طرف ديگر داشته اند.
واشنگتن پست در ادامه آورده است: پس از حملات 11 سپتامبر ديپلمات هاي دو كشور ديداري واقعي را زماني كه در يك اتاق قرار داشتند آغاز كردند. در سال 2001 ظريف فرستاده  ايران به گفت وگو هاي سازمان ملل درباره  آينده افغانستان پس از خلع طالبان بوده و البته او در بن آلمان به طور روزانه با جيمز دابينز فرستاده آمريكا ديدار مي كرده است. ظريف كه در سال 2002 براي سازمان ملل منصوب شد در سال 2003 سه بار با زلماي خليل زاد كه در آن زمان كارمند شوراي امنيت ملي بود و يا سفير ريان كروكز ديدار كرد.
به نوشته اين روزنامه ظريف سال گذشته در سمينار پرينستون از طريق ارتباط ويديويي شركت كرد زيرا نتوانست مجوز وزارت امور خارجه براي سفر از نيويورك را دريافت كند. واشنگتن پست در ادامه آورده است: به رغم بسياري از نمايندگان گوشه گير ايران، ظريف اغلب در تلويزيون آمريكا ظاهر مي شد. اما تمايلش براي گفت وگو به معناي هيچ گونه دست كشيدن از دفاع از مواضع كشورش نبود.
آنچه مقامات سابق آمريكا و تحليلگران خاورميانه درباره  ظريف دريافته اند تمايلش براي صحبت درباره  راه حل هاي اختلافات سياسي است. متخصصين تسليحاتي او را در نشست با دانشمندان آمريكايي براي مذاكره درباره  راه هايي مي شناسند كه اجازه دهد ايران اورانيوم غني كند و در عين حال تضمين كند كه تهران نمي تواند از آن براي ساخت بمب استفاده كند.
در ادامه گزارش اين روزنامه آمده است: در حالي كه ظريف براي ترك سازمان ملل آماده مي شود هشدار مي دهد كه زمان رو به پايان است. وي در ضيافت شام مركز نيكسون گفت: حل مساله  هسته اي دو سال قبل،  يك سال قبل با هفته قبل از الآن بسيار آسان تر بود و خيلي ساده تر خواهد بود كه اين مساله امروز حل شود تا دو يا سه ماه ديگر پس از آن كه قطعنامه  ديگر شوراي امنيت عليه ايران تصويب شود. مي دانم كه اگر شما اين مسير را دنبال كنيد چند قطعنامه  ديگر خواهيد داشت و ما نيز چند سانتريفيوژ بيشتر در نطنز خواهيم داشت.]]>
</TEXT>
</DOC>
<DOC>
<DOCID>HAM2-860127-092</DOCID>
<DOCNO>HAM2-860127-092</DOCNO>
<ORIGINALFILE>/1386/860127/news/_siasi.htm</ORIGINALFILE>
<ISSUE>دوشنبه 27 فروردين 1386 - سال پانزدهم - شماره4243 - Apr 16, 2007</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[چشم انداززهرا ابراهيمي
تحولات جديد محافل سياسي]]>
</TITLE>
<TEXT>
<![CDATA[خبرهاي سياسي حوزه مسائل داخلي در روزهاي اخير حاكي از آن است كه اصولگرايان در درون خود در حال تجربه تحولات جديد سياسي هستند. محل بروز اين تحولات را مي توان در مجلس، دولت، شوراها، خانه احزاب و.....مشاهده كرد. به نظر مي رسد مبناي بروز اين تحولات نام و استراتژي اي باشد كه براي سال 86 انتخاب شده است: اتحاد ملي و انسجام اسلامي.
كاهش تنش بين دولت و مجلس
مجلس هفتم در سال جديد حركت خود را به گونه اي در پيش گرفته كه اصطكاكي با دولت نهم نداشته باشد. اين تاكتيك را مي توان در بحث تغيير ساعت رسمي و بنزين مشاهده كرد. مجلس با آنكه طرحي دو فوريتي براي جلو كشيدن ساعتها در سال جديد ارائه كرد وقتي با مقاومت دولت در اين زمينه روبروشد طرح خود را به يك فوريتي تقليل داد. اين تصميم به منزله آن است كه مجلس اصرار دارد حتما دولت را با نظر خود همراه كرده و آنگاه تصميم بگيرد. اگر اصولگرايان استراتژي سال جديد را اتحاد و انسجام خود قرارداده باشند بعيد است مجلس اقدام به تغيير ساعت رسمي كند. زيرا دولت بر عدم تغيير مصمم است. لذا بررسي طرح يك فوريتي مي تواند طولاني شود تا زماني كه تغيير ساعت ضرورت خود را از دست بدهد. در مورد بنزين هم به نظر مي رسد با اين استراتژي جديد، مجلس نظر دولت را براي تثبيت قيمت 80 تومان براي هر ليتر با سهميه بندي و آزاد كردن نرخ براي كساني كه بيش از سهميه مصرف دارند خواهد پذيرفت. ساير مسائل در رابطه دولت و مجلس را نيز مي توان با توجه به استراتژي جديد تحليل و پيش بيني كرد. به اين ترتيب با اتفاقاتي كه از ابتداي سال جديد در رابطه بين مجلس و دولت رخ داده احتمالا تضاد چشمگيري بين اين دو دستگاه در سال 86 قابل مشاهده نخواهد بود.
وحدت در درون شوراي سوم
در مورد شوراها نيز تحولاتي در جريان است كه مهمترين آن نزديك شدن اعضاي اصولگراي شوراها از دو طيف هواداران دولت و شهردار به يكديگر است. دو طيفي كه اختلافاتشان در جريان انتخابات شوراها باعث شد كه اصولگرايان نتوانند به توافقي براي دادن فهرست مشترك دست يابند. در جريان انتخابات شوراها هواداران احمدي نژاد با عنوان رايحه خوش خدمت ظاهر شدند و هواداران قاليباف نام خود را ائتلاف بزرگ اصولگرايان گذاشتند. ائتلاف بزرگ اصولگرايان توانست 7 كانديداي خود را وارد شورا كند. هواداران دولت 3 كانديدا، ائتلاف اصلاح طلبان 4 كانديدا و عليرضا دبير هم كانديداي مستقل بود كه به شوراي سوم راه يافتند. اختلاف دو جريان هوادار دولت و شهردار زمان زيادي طول نكشيد. در جريان شمارش آرا به نظر مي رسيد ائتلاف اصولگرايان با رايحه خوش خدمت همراه شده اند. اگر اين همراهي در شورا هم ادامه يابد بي ترديد يا بايد در جهت اهداف ائتلاف بزرگ اصولگرايان باشد و يا رايحه خوش خدمت، زيرا اهداف اين دو در تبليغات انتخابات براي ورود به شوراها نه تنها يكي نبود بلكه در مقابل يكديگر نيز قرار داشتند. ائتلاف اين دو جريان اصولگرا در درون شوراي سوم پيامهاي خاص و تاثير گذاري بر اتحاد و انسجام اصولگرايان خواهد داشت. مهم اين است كه نتيجه اين وحدت به نفع كدام جريان باشد. با اصلاحاتي كه مجلس هفتم در قانون شوراها ايجاد كرده اختيارات شوراها بيشتر به دولت واگذار شده است. اما مهمترين اختياري كه مجلس با دادن آن به دولت مخالفت كرد و هنوز در دست شوراها باقي است تعيين و انتخاب شهردار است. كه در حال حاضر با توجه به روزهاي پاياني دوره دوم و آغاز دوره سوم كه از 9 ارديبهشت شروع مي شود بحث هاي داغي را در درون اصولگرايان ايجاد كرده است. برخي خبرهاي غيررسمي حاكي از نزديكي چمران نفر اول فهرست هواداران شهردار، رئيس فعلي و احتمالا دوره آينده شورا به دولت احمدي نژاد است. اين نزديكي مي تواند بر تصميمات شورا براي انتخاب شهردار اثر بگذارد، البته وجود 4 عضو اصلاح طلب در شوراي شهر را نمي توان ناديده انگاشت. زيرا آراي اين چهار نفر در شرايطي كه تمامي اعضاي اصولگراي شوراي شهر(اعم از هواداران دولت و شهردار)به توافق نرسند تعيين كننده مي شود. در ميان پانزده عضو اصلي شوراي شهر سوم، نظر رسول خادم و عليرضا دبير ممكن است مستقل از همه جناحهاي درون شورا باشد. در صورت اشتراك راي آنها با اصلاح طلبان اقليتي نيرومند در شوراي سوم تشكيل مي شود هرچند كه نمي توانند در صورت اتحاد كامل دو طيف حاضر در شورا از نظر تعداد آرا تعيين كننده شوند. عليرغم اين كه وزير كشور هم اعلام كرده است عمر شوراي سوم به دليل تجميع انتخابات به دو سال كاهش خواهد يافت، اما اين كاهش نمي تواند در جايگاه شهردار تاثيري داشته باشد. زيرا انتخابات رياست جمهوري نيز كمتر از دو سال ديگر برگزار مي شود. با اين حساب واگذاري اختيارات شوراها به دولت و حتي كوتاه شدن عمر شورا نمي تواند از حساسيت موضوع انتخاب شهردار و علايق هريك از دو طيف هوادار دولت و شهردار در اين زمينه بكاهد.
حضور در خانه احزاب
اعضاي خانه احزاب پس از نزديك به دو سال اختلاف با احزاب ديگر عضو اين خانه و تحريم جلسات آن، در آستانه پايان كار دوره سوم، در سال جديد، در مجمع عمومي شركت كرده و با كنار گذاشتن نظرات گذشته خود در مورد غير قانوني بودن شوراي مركزي سوم، به نظر اين شورا، پيرامون اصلاح اساسنامه به عنوان تنها راه تغيير در نحوه چينش نيروها در شوراي مركزي خانه احزاب، تمكين كردند تا در جلسه مجمع عمومي سوم، هم كانديداي خود يحيوي را با بالاترين راي در جايگاه هيات رئيسه مجمع بنشانند و هم نظر خود را در مورد افزايش تعداد اعضاي شوراي مركزي از15 نفر به 21 نفر به تصويب برسانند. با اين حساب طي روزهاي آينده(28ارديبهشت)بايد منتظر انتخابات دوره چهارم خانه احزاب و ورود تعداد بيشتري از اصولگرايان به شوراي مركزي و شايد هم حاكميت آنها بر اين خانه و خروج احتمالي اصلاح طلبان از آن بود و يا در بهترين شرايط همزيستي مسالمت آميز همه جناحهاي سياسي در شوراي مركزي خانه احزاب را در سال اتحاد ملي و انسجام اسلامي شاهد باشيم.]]>
</TEXT>
</DOC>
<DOC>
<DOCID>HAM2-860127-093</DOCID>
<DOCNO>HAM2-860127-093</DOCNO>
<ORIGINALFILE>/1386/860127/news/_siasi.htm</ORIGINALFILE>
<ISSUE>دوشنبه 27 فروردين 1386 - سال پانزدهم - شماره4243 - Apr 16, 2007</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[روياي پاكستاني ، هدف چيني
رضا ساداتبراي پاكستان گودار به منزله فرصتي براي ارتقاي جايگاه اين كشور و تبديل اسلام آباد به يكي از بازيگران حوزه انرژي استماه گذشته بود كه بندر گودار در ايالت بلوچستان پاكستان، كه اولين گام در راستاي شكل دهي به كريدور انرژي مورد نظر پكن و اسلام آباد است با حضور مقامات 2 كشور به بهره برداري رسيد اين بندر قرار است در آينده به ورودي كريدوري تبديل شود كه زمينه ورود نفت حوزه خليج فارس به پاكستان و انتقال آن ازمسير زميني به چين را فراهم مي آورد]]>
</TITLE>
<TEXT>
<IMAGE>/1386/860127/news/019497.jpg</IMAGE>
<![CDATA[
اگر قرار باشد چين آن طور كه گمان دارد در آينده به منبع تغذيه همه دنيا تبديل شود راهي كه به آينده جديد اين كشور ختم خواهد شد بي شك از پاكستان خواهدگذشت يا لااقل هر دو كشور چنين اميدي دارند.
ماه گذشته بود كه بندر گودار در ايالت بلوچستان پاكستان، كه اولين گام در راستاي شكل دهي به كريدور انرژي مورد نظر پكن و اسلام آباد است با حضور مقامات دو كشور به بهره برداري رسيد.
اين بندر قرار است در آينده به ورودي كريدوري تبديل شود كه زمينه ورود نفت حوزه خليج فارس به پاكستان و انتقال آن ازمسير زميني به چين را فراهم مي آورد.
چين براي احداث اين بندر 200 ميليون دلار سرمايه گذاري كرد و مترصد سرمايه گذاري ميلياردها دلار ديگر براي ايجاد خطوط آهن، جاده ها و خطوط نفتي اي است كه گودار را به چين متصل مي كند. پاكستان نيز اميد دارد از محل درآمدهاي ترانزيت انرژي به چين طي 20 سال آينده 60 ميليارد دلار درآمد كسب كند.
اين معامله مي تواند اميدهاي ديگري را در افق بگشايد اما در عين حال بسياري از ناظران اين سؤال را مطرح مي كنند كه دو كشور حاضرند چه بهايي را براي مراودات خود درحيطه انرژي بپردازند. گودار نوري هر چند كم سو بر ابعاد مطالعه نشده رويارويي آتي جهان برسر منابع رو به نفت تابانيده است. پاكستان با سرمايه گذاري چيني ها اميد دارد بتواند براي خود جايگاهي به عنوان يكي از بازيگران كليدي منطقه در حيطه انرژي دست و پا كند. اين در حالي است كه اين كشور ممكن است به يكي از قربانيان اين بازي بزرگ تبديل شود و در رقابت چين و آمريكا براي تحت كنترل درآوردن منابع انرژي حوزه خزر در آسياي ميانه گرفتار آيد.
ريچارد راسل، استاد علوم سياسي و روابط بين المللي در دانشگاه دفاع ملي واشنگتن مي گويد: آمريكايي ها با چمداني از الزام هاي ايدئولوژيك آمدند در حالي كه وضع در مورد چيني ها كاملاً متفاوت است. او مي افزايد: تا آنجا كه به رويكردهاي پاكستان در داخل و خارج مربوطه مي شود اسلام آباد و پكن اصطكاك چنداني با هم نخواهند داشت.
تحليلگران از ديرباز احتمال رويارويي چين و ايالات متحده بر سر انرژي را مطرح كرده اند. چين در حال حاضر دومين مصرف كننده بزرگ انرژي پس از ايالات متحده است. گمان مي رود مصرف انرژي در اين كشور تا سال 2025 به دو برابر ميزان كنوني افزايش پيدا كند كه 70 درصد آن از خاورميانه تامين مي شود. هر دو كشور بر سر منابع انرژي رو به اتمام جهان به رقابتي سخت و نفس گير روي آورده اند.
گال لوفت، مدير اجرايي انستيتو تحليل امنيت جهاني در واشنگتن مي گويد به گمان من اكثر كارشناسان امنيتي به دقت مراودات چين و پاكستان را زير نظر دارند چرا كه قلمرو پاكستان كوتاهترين مسير براي دستيابي چيني ها به منابع نفتي خليج فارس است. وي مي افزايد: فكر نمي كنم اين مساله براي زمامداران آمريكا چندان خوشايند باشد.
پاكستان به عنصري حياتي در تلاش چين براي بسط نفوذ منطقه اي اش تبديل شده است. در حال حاضر انتقال نفت خليج فارس به چين از مسيري طولاني، پرهزينه وخطرناك صورت مي گيرد و از آب هايي مي گذرد كه بيش از هر جايي در دنيا با حملات راهزنان دريايي
مواجه است.
به همين دليل پكن با حداكثر سرعت به دنبال متنوع كردن منابع تامين انرژي خود و مسيرهايي است كه حوزه هاي نفتي را به اين كشور متصل مي كند. در همين راستا چيني ها قراردادهايي چند ده ميليارد دلاري با كشورهاي غني از نفت از ايران گرفته تا سودان و ونزوئلا منقعدكرده اند و در جست وجوي مسيرهاي جايگزين براي انتقال اين منابع به چين برآمده اند.
به نظر مي رسد پاكستان در اين بين يكي از مهم ترين مسيرها باشد. بندر گودار در دهانه خليج فارس امكان ايجاد كريدوري زميني را فراهم مي آورد كه خليج فارس را به جين جيانگ، كه پايگاه انرژي آينده چين خواهد بود
متصل مي كند.
اين به معناي كاهش مسير انتقال نفت خليج فارس به چين به ميزان 15 هزار كيلومتر است كه زمان انتقال محموله را يك ماه و هزينه ها را تا 25 درصد كاهش مي دهد.
واشنگتن همچنين براين باور است كه گودار مي تواند بخشي ازتلاش چين براي صيانت از سيستم انرژي خود بدون متمركز كردن توان نيروي دريايي اش براين بخش باشد.
براي پاكستان، گودار به منزله فرصتي براي ارتقاي جايگاه اين كشور و تبديل اسلام آباد به يكي از بازيگران حوزه انرژي است. رويايي كه رهبران پاكستان براي دهه ها در سر پرورانده اند. پتانسيل بالايي از اين بابت در پاكستان وجود دارد. نزديكي به خليج فارس و قرار گرفتن در مجاورت كشورهاي غني از نفت آسياي ميانه از جمله دلايلي است كه اين پتانسيل بالا را به وجود آورده است اگرچه قرار داشتن در همسايگي جنوب شرق آسيا كه يك سوم كل جمعيت دنيا را در خود جاي داده و تقاضا براي انرژي در آن روز به روز افزايش مي يابد را نيز بايد به اين پارامترها افزود.
با توجه به اهميت بخش انرژي براي غرب برخي ها گمان دارند پايان عمليات اجرايي بندر گودار زنگ هاي خطر را در واشنگتن به صدا در خواهد آورد.
تابستان گذشته بود كه پرويز مشرف، رئيس جمهور پاكستان به عنوان ميزبان نشست انرژي مشترك چين و پاكستان در پاسخ به سؤالات مكرر خبرنگاران پيرامون اعمال فشار احتمالي قدرت هاي بزرگ براي محدود شدن همكاري هاي اسلام آباد با پكن گفته بود براي اين فشارها اهميتي قائل نيست.
مشرف تأكيد كرده بود به اعتقاد او چنانچه فشارها بر اسلام آباد تشديد شود پكن براي كمك به پاكستان وارد عمل خواهد شد.
با اين حال بهره برداري از بندر گودار عزم چيني ها براي گسترش همكاري ها با پاكستان و اين كه روند جاري تا چه حد مي تواند دورنماي آينده منطقه را متحول كند مشهودتر كرده است. سرمايه گذاري چين در پاكستان به بيش از 4 ميليارد دلار بالغ مي شود و دو طرف در حال كار بر روي 114 پروژه مشترك هستند. اين در حالي است كه ايالات متحده تنها پس از يازدهم سپتامبر 2001 حدود 6 ميليارد دلار كمك بلاعوض به پاكستان اعطا كرده كه البته بخش اعظم آن در قالب تجهيزات نظامي براي مبارزه با تروريسم بوده است.
چين ماه مارس گذشته اعلام كرد مترصد سرمايه گذاري 12 ميليارد دلاري جديدي در پاكستان است. اين تصميم بدون اشاره به ساير مباحث چون مبارزه با تروريسم، حقوق بشر و... مطرح شد. اين در حالي است كه كنگره ايالات متحده در حال بررسي طرحي است كه در آن اسلام آباد به قطع كمك هاي مالي در صورت كوتاهي در مبارزه با تروريسم تهديد شده است.]]>
</TEXT>
</DOC>
<DOC>
<DOCID>HAM2-860127-094</DOCID>
<DOCNO>HAM2-860127-094</DOCNO>
<ORIGINALFILE>/1386/860127/news/_siasi.htm</ORIGINALFILE>
<ISSUE>دوشنبه 27 فروردين 1386 - سال پانزدهم - شماره4243 - Apr 16, 2007</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[طرح دو بعدي براي خروج از عراق]]>
</TITLE>
<TEXT>
<IMAGE>/1386/860127/news/019434.jpg</IMAGE>
<![CDATA[
برژينسكي استراتژي اي دووجهي براي خروج از عراق را پيشنهاد كرده كه مذاكره فراگير با رهبران عراقي براي تعيين جدول زمانبندي خروج نيروهاي آمريكايي و مشاركت همه همسايگان عراق براي تأمين امنيت اين كشور را شامل مي شود.
همان هفته اي كه جنگ عراق در ماه مارس سال 2003 ميلادي آغاز شد زبگنيو برژينسكي خلاصه پرونده اي از دلايل تهاجم ائتلاف تحت رهبري ايالات متحده به عراق را دريافت كرد كه توسط دستياران ارشد جورج بوش، رئيس جمهور آمريكا تهيه شده بود.
برژينسكي كه در دوران زمامداري جيمي كارتر، رئيس جمهور پيشين ايالات متحده مشاور امنيت ملي او بود اولين سؤالي كه مطرح كرده بود وجود ادله كافي در اثبات وجود تسليحات كشتار جمعي در عراق بود. او اعتقاد داشت در صورتي كه جنگ عليه عراق بر پايه  باورهايي غلط شكل گرفته با شد براي آمريكا هزينه سنگيني خواهد داشت.
امروز برژينسكي مي گويد نگراني هاي او عينيت يافته اند. معتقد است ميراث بورش براي جانشين خود جنگي است كه بايد پايان يابد بي آن كه چارچوب مشخصي براي تمام شدن آن تدوين شده باشد.
او طرحي دو مرحله اي و دووجهي براي پايان جنگ پيشنهاد كرده كه مرحله اول را برقراري تماس با رهبران عراق و دستيابي به اتفاق نظر براي تعيين جدول زماني خروج نيروهاي آمريكايي از عراق تشكيل مي دهد.
وي با اشاره به اين بخش از پيشنهادش مي گويد: وقتي از رهبران عراق مي گويم منظورم تنها آناني كه در وزارتخانه هاي دولتي در منطقه سبز بغداد نشسته اند، نيست بلكه همه كساني است كه به نوعي در شكل  دهي ساختار  سياسي عراق نقش دارند. او مي افزايد: در غياب اين توافق خروج از عراق ممكن نخواهد بود.
در مرحله بعد بايد برنامه زماني خروج نيروهاي خارجي طي يك دوره حداكثر يك ساله تدوين شود و آمادگي لازم براي رويارويي رهبران عراق با وضعيت اين كشور پس از خروج نيروهاي خارجي فراهم آيد.
به اعتقاد برژينسكي به طور همزمان و با وضوحي بيش از گذشته بايد روند مشورت واقعي با كشورهاي همسايه عراق و مشاركت آنها در تأمين امنيت عراق شروع شود.
او با اشاره به اين كه وخامت اوضاع عراق تأثيري نامطلوب بر امنيت و ثبات همه منطقه بر جاي خواهد گذاشت از اقدامات صورت گرفته از سوي پاره اي كشورها براي ارتقاي امنيت منطقه اي مي گويد و اين كه آمريكا براي حداقل رساندن ضربه ناشي از خروج ارتش آمريكا از عراق بايد از حمايت ومساعدت همه كشورهاي منطقه از جمله ايران و سوريه برخوردار باشد.
اگر چه گمان مي رود با خروج نيروهاي خارجي از عراق ناآرامي ها در اين كشور تشديد شود اما بعيد است اين روند به فروپاشي عراق منتج شود.
برژينسكي همين اواخر كتاب جديدي تحت عنوان شانس دوم به رشته تحرير در آورده بود. او در اين كتاب از سه تن از رؤساي جمهوري اخير ايالات متحده به دليل تصميم هاي اتخاذ شده در حوزه سياست خارجي انتقاد كرده است. او به بوش پدر نمره b و به كلينتون c داده و بوش پسر نمره f گرفته و بدترين رئيس جمهور دوران معاصر آمريكا معرفي شده است.
او در مورد دوران رياست جمهوري كارتر حد فاصل سال هاي 1977 تا 1981، زماني كه سكان هدايت سياست خارجي در آمريكا را به شكلي غيرمستقيم در دست داشت، مي گويد كارتر در دو سال اول رياست جمهوري اش كارنامه خوبي بر جاي گذاشت اما در دو سال آخر عملكرد چندان مناسبي نداشته است. به عنوان نمونه به ماجراي گروگان گيري ديپلمات هاي آمريكايي در ايران اشاره كرده و از آن به عنوان يكي از شكست هاي كارتر ياد مي كند. با اين حال حاضر به دادن نمره خاصي به او نيست.]]>
</TEXT>
</DOC>
<DOC>
<DOCID>HAM2-860127-095</DOCID>
<DOCNO>HAM2-860127-095</DOCNO>
<ORIGINALFILE>/1386/860127/news/_siasi.htm</ORIGINALFILE>
<ISSUE>دوشنبه 27 فروردين 1386 - سال پانزدهم - شماره4243 - Apr 16, 2007</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[گزارشنيلوفر قديري
كره شمالي را تحمل مي كنند]]>
</TITLE>
<TEXT>
<IMAGE>/1386/860127/news/019437.jpg</IMAGE>
<![CDATA[
بر اساس توافقي كه بعد از بيش از سه سال كشمكش و گفت وگو و تهديد و تطميع ميان كره شمالي و غرب به دست آمد، قرار بود پيونگ يانگ راكتور هسته اي اصلي خود را تا روز شنبه گذشته تعطيل كند. آمريكا در آخرين ساعات اين ضرب الاجل و در روز جمعه آخرين شرط كره  براي انجام اين كار را هم به عمل آورد و دارايي هاي توقيف شده پيونگ يانگ را در ماكائو آزاد كرد. اما بعد از آزادي اين دارايي ها كره اي ها اعلام كردند آمادگي تعطيلي راكتور هسته اي را تا مهلت تعيين شده روز شنبه ندارند اما تا يك ماه ديگر اين كار را انجام خواهند داد. با وجود عدم تعهد كره شمالي به مهلت تعيين شده و تعطيل نكردن راكتور هسته اي يانگ بيون، اين كار جنجال و واكنش چنداني را در پي نداشت و اين تعجب تحليلگران را برانگيخت.
دو ماه پيش مذاكرات شش جانبه هسته اي كره شمالي ناگهان نتيجه داد. در 13 فوريه بيانيه مشتركي منتشر شد و پنج گروه كاري جداگانه براي تحقق جنبه هاي مختلف توافقنامه اي كه ميان كره شمالي و غرب به دست آمده بود تشكيل شد.
اين كميته ها كارهاي مختلف و گوناگوني را پيگيري مي كردند كه يكي از آنها از سرگيري روابط ديپلماتيك ميان كره شمالي و ژاپن و آمريكا بود. قرار شد گروه هاي كاري در پايان هر ماه تشكيل جلسه دهند و پيشرفت ها را مورد بررسي قرار دهند. اين اتفاقات افتاد و همه چيز به خوبي پيش مي رفت. كره شمالي در اقدامي قابل توجه متعهد شد كه راكتور اصلي خود را طي 60 روز تعطيل و لاك و مهر كند. اين مهلت 60 روزه روز شنبه به پايان مي رسيد. آژانس خبري كره شمالي اين تعطيلي را موقت خواند اما حتي همين موضوع هم اگر اتفاق مي افتاد تحول بزرگي بود.
در مقابل اين تعطيلي قرار شد كمكي معادل 50 هزار تن نفت به كره شمالي داده شود و وعده 950 هزار تن ديگر هم بعد از توقف كامل فعاليت ها به پيونگ يانگ داده شد. اما روز شنبه آمد و كره شمالي به وعده خود عمل نكرد. اما واكنش آمريكا و غرب بسيار ملايم تر از آن چيزي بود كه تصور مي شد. كريستوفر هيل مذاكره كننده ارشد آمريكا در امور كره شمالي و معاون وزير خارجه اين كشور در سخناني نه چندان تند كره شمالي را به سستي متهم كرد و هشدار داد كه نمي تواند يك ماه ديگر صبر كند.
اين عدم واكنش انتقادات زيادي را از واشنگتن در پي داشت حتي بعضي اين اقدام كره شمالي را نوعي به مسخره گرفتن آمريكا توصيف كردند. اقدام آمريكا در آزاد كردن دارايي هاي توقيف شده كره شمالي در بانك ماكائو بخشي از توافقنامه 14 فوريه نبود و آمريكا براي راضي كردن كره به توقف كار راكتور هسته اي خود در تاريخ مشخص شده اين كار را انجام داد. اين دارايي ها كه از سپتامبر سال 2005 توقيف شده بود بيش از 25 ميليون دلار ارزش داشت. آزاد كردن اين دارايي ها از نظر فني در زمان باقي مانده كار آساني نبود. بعد از اعلام خبر آزاد شدن اين دارايي ها كره شمالي گفت كه يك روز صبر مي كند تا از اين موضوع اطمينان حاصل شود.
توقيف اين دارايي ها از ابتدا نوعي بهانه گيري از سوي آمريكا بود. اين كار باعث شد تا مذاكرات شش جانبه هسته اي بيش از يك سال به تأخير بيفتد. بعضي منابع خبري يك سال پيش مي گفتند كه اين تصميم كار نومحافظه كاران آمريكايي بود كه در آن زمان هنوز در واشنگتن قدرت زيادي داشتند. در زمان توقيف اين دارايي ها وزارت دارايي آمريكا تاكيد مي كرد كه اين كار فقط نوعي مقابله با اقدام مجرمانه كره شمالي و تنبيه اين كشور به خاطر جرم مالي است و هيچ انگيزه سياسي ندارد. اما اكنون كه واشنگتن يك شبه اين دارايي ها را آزاد كرد اين سخنان مقامات آمريكايي به شدت زير سؤال رفته است. بعضي گزارش ها حاكي از آن است كه اين اقدام نتيجه رايزني هاي طولاني كاندوليزا رايس وزير خارجه با جورج بوش است كه سرانجام نتيجه داد و موجب تغيير سياست دولت بوش در قبال كره شمالي شد. دولت بوش به كريستوفر هيل براي عقد توافقنامه با كره شمالي اختيار تام داده بود. به همين دليل شرايط پيونگ يانگ اينگونه پذيرفته شد. البته پيونگ يانگ هم اين بار با لحني آشتي جويانه پاي ميز مذاكره نشسته بود. رهبران كره شمالي در ديدار با بيل ريچاردسون فرماندار نيومكزيكو كه به تازگي به پيونگ يانگ سفر كرده بود به او اطمينان دادند كه بلافاصله بعد از آزاد شدن دارايي هاي توقيف شده شان بازرسان بين المللي را دعوت خواهند كرد. اما شايد كيم يونگ ايل رهبر كره شمالي چنين تصور كرده كه با يكي دو هفته تاخير چيز زيادي از دست نخواهد داد. اما تاخير طولاني تر هم آمريكا و هم چين را خشمگين خواهد كرد.
رهبر كره شمالي قبلاً هم با عصباني كردن چيني ها اين ريسك را تجربه كرده است. سال گذشته كره شمالي در ماه جولاي چند موشك آزمايش كرد و اندكي بعد يك موشك هسته اي را پرتاب كرد. كره شمالي مي داند توافق به دست آمده براي غرب در شرايط فعلي بسيار ارزشمند است و هيچ يك از پنج طرف مذاكرات حاضر نيستند اين توافق را تخريب كنند. در ميان اين كشورها شايد ژاپن تندروتر از ديگران باشد اما حتي اين كشور هم خواستار بازگشت روند مذاكرات به يك سال قبل نيست.
اكنون آمريكا در كنار چين، كره جنوبي و روسيه بر اين باور است كه اين روند رو به پيشرفت است. كره شمالي كشور فقير و ورشكسته اي است اما بمب اتمي دارد. به همين دليل تنها ابرقدرت دنيا بايد منتظر بماند تا رهبر كره شمالي آن زماني كه مي خواهد و به بهترين شكل از شرايط بهره بگيرد. واشنگتن تصميم گرفته كه با كره شمالي وارد بحران نشود.
چين خواستار تمديد ضرب الاجل هسته اي كره شمالي شد
در حالي كه ضرب الاجل توقف فعاليت هاي هسته اي كره شمالي روز شنبه به پايان رسيد مردم اين كشور سالروز تولد بنيانگذارشان را جشن گرفتند و چين خواستار تمديد اين ضرب الاجل به مدت چند روز شد.
به گزارش خبرگزاري فرانسه هزاران نفر از مردم كره شمالي روز شنبه در آستانه نود و پنجمين سالروز تولد كيم ايل سونگ، بنيانگذار حكومت كمونيستي اين كشور در ميدان مركزي پيونگ يانگ تجمع كرده و به جشن و پايكوبي پرداختند. در اين جشن موسوم به فستيوال آريرانگ يكصد هزار نفر به انجام حركات نمايشي در خيابان ها مي پردازند. اين درحالي است كه در همين روز ضرب الاجل كره شمالي براي تعطيل كردن فعاليت هاي هسته اي اش به پايان رسيد اما هيچ نشانه اي دال بر اجراي آن از سوي مقامات اين كشور به چشم نمي خورد.
يك مقام كره شمالي با اشاره به مانع اصلي اجراي ضرب الاجل كه موضوع دارايي هاي مسدود شده در بانك ماكائو است، گفت هيچ تحول جديدي در حل مسئله آزادي دارايي ها به رغم ادعاي واشنگتن كه آن را مسئله اي حل شده عنوان كرده، ايجاد نشده است. از سوي ديگر كريستوفر هيل، دستيار وزير امورخارجه آمريكا پس از ديدار با همتاي چيني خود در پكن گفت اجراي روند خلع سلاح اتمي كره شمالي به كندي پيش مي رود و از اين كشور خواست هرچه سريع تر از بازرسان آژانس بين المللي انرژي اتمي براي نظارت بر تأسيسات هسته اي خود در راستاي تعهد به اجراي ضرب الاجل دعوت به عمل آورد. وو داوه اي، دستيار وزير امورخارجه چين نيز در اين ديدار خواستار شكيبايي در قبال كره شمالي و تمديد چندروزه مهلت پيونگ يانگ براي آغاز اجراي توقف فعاليت هاي هسته ايش شد.]]>
</TEXT>
</DOC>
<DOC>
<DOCID>HAM2-860127-096</DOCID>
<DOCNO>HAM2-860127-096</DOCNO>
<ORIGINALFILE>/1386/860127/news/_vrzsh.htm</ORIGINALFILE>
<ISSUE>دوشنبه 27 فروردين 1386 - سال پانزدهم - شماره4243 - Apr 16, 2007</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">ورزش</CAT>
<CAT xml:lang="en">Sport</CAT>
<TITLE>
<![CDATA[تساوي پرسپوليس با فجر]]>
</TITLE>
<TEXT>
<![CDATA[همشهري ورزشي - در ادامه هفته بيست و پنجم رقابت هاي ليگ برتر باشگاههاي كشور تيم فوتبال پرسپوليس در ورزشگاه حافظيه مقابل فجر قرار گرفت و با نتيجه يك بر يك متوقف شد.
خالقي در اين بازي ابتدا فجر سپاسي را پيش انداخت و فرزاد آشوبي در دقيقه 80 ازروي نقطه پنالتي گل تساوي پرسپوليس را به ثمر رساند.
سرخپوشان در اين بازي برتري محسوسي نسبت به حريف داشتند و به قضاوت داور مسابقه نيز معترض بودند.
پژمان نوري به دليل اعتراض به داور و همچنين تمارض با دريافت دو كارت زرد از زمين اخراج شد.
در ديگر ديداراين هفته پاس در ورزشگاه شهيد دستگردي اكباتان مقابل سپاهان به تساوي بدون گل دست يافت.]]>
</TEXT>
</DOC>
<DOC>
<DOCID>HAM2-860127-097</DOCID>
<DOCNO>HAM2-860127-097</DOCNO>
<ORIGINALFILE>/1386/860127/world/_asib.htm</ORIGINALFILE>
<ISSUE>دوشنبه 27 فروردين 1386</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[گپ و گفتي با جوانان
سوار بر موج آرزو]]>
</TITLE>
<TEXT>
<IMAGE>/1386/860127/world/011865.jpg</IMAGE>
<![CDATA[
عكس: گلناز بهشتي
پله ها را به سرعت بالا رفتم و خودم را به اتاق تكثير رساندم، حضور همكاران ديگر در اتاق براي من نوبت ايجاد كرده بود. از اينكه توانسته بودم يك مقاله خوب ديگر مرتبط با سمينارم پيدا كنم خوشحال بودم. كتاب را دائم ورق مي زدم تا نسبت به صفحات مورد نظر براي كپي مطمئن شوم و صفحه اي از قلم نيفتد. در حالي كه پابه پا مي كردم نگاهم روي يك پاراگراف متمركز شد.
لزآلبرتال(lesalberthal)چنين تمثيل مي زند كه روند افزايشي مواجه با داده ها به منزله امواج آب، منبع حياتي و ضروري است.
پرواضح است است كه مي بايست علاوه بر آماده سازي بكارگيري اين منبع، براي آن سد ذخيره ساخته، بر روي امواج آن سوار شد. به عبارت ديگر، داده هاي خام را به اطلاعات با معنا تبديل نمود. چنين است كه اطلاعات ساختار يافته تبديل به دانايي و در نهايت بصيرت wisdom مي شود.
با صداي مسئول تكثير به خودم آمدم. خانم كاري داشتي؟ بله، لطفا از 176 تا 184. كتاب را از من گرفت و آن را داخل دستگاه گذاشت. چرخي داخل اتاق زدم. طرف پنجره نگاهم به بيرون افتاد، اما فكرم روي جمله لزآلبرتال بود... بايد بر روي امواج آن سوار شد. تصويري زيبا از دريايي مواج و يك موج سوار چيره دست در برابرم ظاهر گشت. حركت هاي بالا و پايين و پيچشي او و مهارت و چيره دستي او در رد كردن و سواري بر امواج را مي ديدم...
نيره سادات ديانه
تمامي زندگي ما شبيه همين حركت موج سواري است كه هر روز و هر ساعت هر يك از ما آن را تجربه شخصي يا تجربه جمعي مي كنيم. بعضي وقت ها، بعضي از ما با موفقيت، موج هايي از زندگي را رد مي كنيم و برخي اوقات، برخي از ما مغلوب موج هاي زندگي، روابط، ارتباطات و يا معاملات خود مي شويم و تا مدت ها در امواج زندگي آن قدر بالا و پايين مي شويم، آب مي خوريم، يا به عبارتي، غصه مي خوريم، محنت هايي را تحمل مي كنيم تا اينكه يا موج رد مي شود يا قدرت مهار خويش را پيدا مي كنيم و فرصت مي يابيم دوباره از نو شروع كنيم يا كه تا ابد مغبون و مغموم امواج مي شويم.
ورود يكي ديگر از همكارانم به اتاق تكثير و سلام و احوال پرسي، رشته افكار مرا پاره كرد و توجه مرا به داخل اتاق برگرداند. نگاهم به كپي يكي از صفحات روزنامه افتاد. با كنجكاوي نگاهي به آن انداختم. صفحه حوادث روزنامه بود. بي اختيار يكي از ستون ها را خواندم. خبري كه مرا متاثر نمود و به تفكر انداخت حاكي از آن بود كه در يك رستوران دختر و پسري توسط نيروي انتظامي دستگير مي شوند و بعد از بازجويي، دختر ادعا كرده بود كه پسر او را فريب داده است و پسر مدعي بود كه هيچ فريبي در كار نبوده است و دختر با پاي خويش با او همراه شده است.
بي اختيار ياد دوران جواني خودم افتادم، چه كسي جرات داشت به دخترهاي محل نگاه چپ بيندازد، حتي پسرهاي كوچه بالايي يا كوچه پاييني. وقتي پسرهاي محل در كوچه بودند، 11 شب هم كه مي رسيديم، باز هم كوچه براي ما امن بود.
پسرها از دخترهاي محل به عنوان ناموس خودشان ياد مي كردند و همه را به يك چشم مي ديدند. از صبح تا شب، بعد از مدرسه و تكليف و درس، هفت سنگ و دوچرخه سواري، بازي همگاني و دسته جمعي ما بود. دخترها غيرتي تر از پسرها، اهل لوس بازي و در فكر شيطنت هاي زنانه و بزك و به قول امروزي ها، دك و پز نبودند. از همه مهمتر چيزي كه رابط بين دخترها با دخترها يا پسرها با پسرها بود، محبت بود و دوستي و اساس ارتباط دخترها و پسرها همه صداقت بود و رفاقت...
همان احساس تعلق قشنگ كه همه به جاي خانواده 4 و 5 نفري خود احساس مي كردند تمام محله خانواده آنها است. صبح به عشق ديدن و بازي با همديگر از خواب پا مي شدند و شب هم با تعريف شيرين كاري هاي روز خود، دقايق آخر را مي گذراندند.
كجا پسر قصد اهانت يا تعرض به دختري را داشت و كجا دختري با بزك فراوان و لباس هاي يك دهه سني بالاتر و ترفندهاي زنانه قصد فريب پسري را داشت...
اما حالا روزنامه از دختر و پسري مي نويسد كه با هم بيرون از منزل به رستوراني رفته اند، ولي وقتي مورد بازخواست قرار مي گيرند نه دختر و نه پسر، مسئوليت اين حركت خود را به عهده نمي گيرد و هر يك سعي در مجرم شناساندن ديگري دارد و حتي از هم شكايت رسمي نيز مي كنند و مدعي هستند كه ديگري او را فريب داده است. عجب!!!
آيا به واقع من و شما كه ناظران بيروني رفتار آنها هستيم باور مي كنيم كه آنها فريب كار يكديگر را خورده اند! يا كه آنها فريب خوردگان خويش، فريب خوردگان باورهاي غلط و مغفولين آرزوهاي غلط تعريف شده خويش هستند؟
جوانان، دختران و پسراني كه همگي قصد دارند يك شبه پولدار شوند، يك شبه صاحب ماشين و موبايل و لباس هاي شيك و مارك دار روز شوند و يك شبه بتوانند زوج ايده آل قصه شاه پريان خود را انتخاب كنند، يك شبه همه چيز خود، ارزش ها، باورها، اعتماد به نفس، اميد به آينده، انگيزه براي تلاش و ساختن خويش را از دست مي دهند و صد البته بدتر كه والدين آنها نيز به جبر زمانه گرفتار همين هياهو و ناهنجاري ها شده اند و تاثيرش حال و احوال جوانان آنان را دو صد چندان بدتر و پوچ تر مي كند.
يادم افتاد وقتي بچه بوديم دختر و پسر، توي كوچه چيزي كه بين ما اصلاً تمايز ايجاد نمي كرد جنسيت بود. دور هم جمع مي شديم و از آرزوهايمان صحبت مي كرديم. اول و آخرش همه نقشه مي ريختيم و در مورد راه هاي رسيدن به آرزوها يا اهدافمان با همديگر چانه مي زديم، بعضي ها سكوت مي كردند. بعضي ها راه حل بهتري مي دادند. مژگان مي گفت دايي من هم اينكاره است و سعي مي كرد قد فكرش از توفيقات دايي اش تعريف كند، خوب صدالبته كه براي ما حكم مشورت بود. بعضي ها هم از همان بچگي غلو مي كرند، غلط يا درست در آسمان سير مي كردند. اما، ماحصلش وقتي مي رفتيم خانه يا مدرسه، فهميده بوديم كه براي رسيدن به آرزوها و اهدافمان بايد تلاش كنيم، پشتكار داشته باشيم و لاغير...
اما حالا وقتي به جواني مي گوييم دوست داري چه كاره شوي، سريع مي گويد دوست دارم برم دبي! مي گويم خوب انشاءا... دبي هم براي تفريح مي روي، اما چه هنري و يا چه رشته اي را دوست داري بخواني و ادامه بدهي. مي گويد نمي دانم.
حوصله درس خواندن كه ندارم، از رياضي هم متنفرم... حوصله هنر هم ندارم. مي گويم يعني به گلدوزي، نقاشي يا موسيقي علاقه اي نداري، مي گويد خيلي دوست دارم گيتار داشتم! مي گويم عاليه، خوب پول هايت را جمع كن، گيتار بخر و برو كلاس، مي گويد بابا پول هاي من كه جمع نمي شه. در ضمن گيتار سخته، من كه ياد نمي گيرم. مي گويم خوب پس چطور دوست داري گيتار داشته باشي. مي گويد آخه هفته پيش كه رفته بودم خانه دوست دخترخاله ام، عجب خانه بزرگي داشتند، دوست دختر خاله ام تو اتاقش يك گيتار خوشگل داشت! مي گويم چرا پولهايت جمع نمي شه، مگر پول توجيبي نداري؟ خنده شيطنت باري مي كند و كيفشو جلوم باز مي كند، از هر مارك و هر نوع و هر رنگي كه دلتون بخواد وسائل بزك داشت، يك طرف ديگه كيفش هم پر از cd هاي جور واجور بود....
گفتم راستي اين روزها كتاب هاي خوبي در زمينه روانشناسي و تمركز بر هدف و راه هاي موفقيت ترجمه يا نوشته شده است، آيا تا حالا آنها را امتحان كردي كه بخواني، با تنبلي گفت، نه بابا، هر وقت كه كتاب را دست مي گيرم خوابم مي بره! گفتم حتماً اهل ورزش و مسابقات جام جهاني و اين حرف ها كه هستي؟ با شادي و علاقه شروع كرد تندتند اسم چند تا از فوتباليست ها و تعريف و تمجيدهاي فراوان را آورد. گفتم آفرين. پس حتما خودت هم ورزش مي كني، دوباره رفت تو لاك خودش و با رخوت گفت: نه بابا حوصله ندارم هر وقت كه ورزش مي كنم بدنم درد مي گيره!!!
گفتم خوب حال كه ديپلم گرفتي و تصميم جدي ديگري هم نداري، دوست داري ازدواج كني، يكدفعه برق شادي در چشماش جرقه زد، خودش را جمع و جور كرد و مرتب نشست، بدون اينكه اجازه بدهد من چيزي ديگري بپرسم، شروع كرد تندتند و مسلسل وار صحبت كردن. آره دوست دارم شوهر كنم. برم آمريكا بعد هم يك سر برم دبي، يك شوهر مهندس، خوشگل و خوش تيپ، تحصيل كرده و پولدار. بعد صداشو آروم كرد و با مهرباني گفت، البته ماشين و خانه و موبايل هم داشته باشد. ديگر نتوانستم جلوي خودم را بگيرم و زدم زير خنده. آن قدر خنديدم كه اشك در چشم هايم جمع شده بود و نزديك بود از صندلي بيفتم. مي خنديديم و به چهره معصوم و غافل او خيره شده بودم تا اينكه ديدم خشمگين شده و الانه كه قهر كنه... با همان خنده گفتم آخه عزيزم اين همه صفت كه گفتي خيلي خوبه، اما فكر نكردي اون طرف مورد انتخاب شما با اين همه جمالات حتماً شرايطي در همين سطح براي شريك زندگي اش تعيين مي كند. در ضمن جانم، اگر اينهايي كه تندتند گفتي و رفتي، خوبه چرا تلاش نمي كني كه اول خودت صاحب آنها بشوي.... يك خانم تحصيلكرده، پولدار، با شخصيت و با موفقيت هاي اجتماعي. بعد سراغ هم سطح خود بگردي تا خوشبختي و آرامش را براي تمام عمرت پيش بيني كني...
بقيه اش ديگر سكوت بود، حاضر نشد حرف بزند، رفت در حياط و ساعت ها به شاخ و برگ درخت ها كه سر به فلك كشيده بودند خيره شد...
هر چند مكالمه ما متوقف شد ولي اميدواريم براي لحظاتي هم كه شده توانسته باشم فضاي سكوت و تامل و تفكري براي او بوجود آورده باشم تا بر روي امواج آن سوار شود و يقين پيدا كند كه چه كسي لايق تر از خودش براي رسيدن به كمالات است و چه كسي بهتر از خودش براي تلاش و پشتكار تا رسيدن به سر حد آرزوهايش...]]>
</TEXT>
</DOC>
<DOC>
<DOCID>HAM2-860127-098</DOCID>
<DOCNO>HAM2-860127-098</DOCNO>
<ORIGINALFILE>/1386/860127/world/_asib.htm</ORIGINALFILE>
<ISSUE>دوشنبه 27 فروردين 1386</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[سهام اعتباري براي جوانان]]>
</TITLE>
<TEXT>
<![CDATA[گروه اجتماعي- مركز پژوهش هاي مجلس شوراي اسلامي خواستار تعيين درصد سهم اعتبار براي ازدواج، اشتغال و مسكن شد.
به گزارش دفتر اطلاع رساني مركز پژوهش ها، دفتر مطالعات فرهنگي اين مركز در پاسخ به درخواست كميسيون فرهنگي مجلس ضمن بررسي وضعيت سازمان ملي جوانان، زنان و خانواده در لايحه بودجه سال1386 كل كشور تصريح كرد كه در رديف 503865 لايحه بودجه اعتباري معادل 750/4 ميليارد ريال براي ازدواج، اشتغال و مسكن جوانان اختصاص يافته است كه ضرورت دارد درصد سهم اعتبار پيشنهاد شده در رديف مذكور براي ازدواج، اشتغال و مسكن تفكيك شود تا امكان برنامه ريزي و اجراي بهينه و در نهايت ارزيابي هزينه ها فراهم شود و در همين راستا پيشنهاد مي شود 10 درصد از كل اعتبار يادشده براي ازدواج، 30 درصد براي اشتغال و 60 درصد براي مسكن - جوانان - اختصاص يابد.
مركز پژوهش ها در ادامه با بررسي اعتبارات مركز امور زنان و خانواده - برنامه حمايت از تشكل ها و مشاركت هاي اجتماعي جوانان و زنان - هزينه در نظر گرفته شده براي هر واحد را 40 ميليون ريال اعلام كرد و افزود: اين مقدار سرانه به نظر كافي مي آيد اما ذيل همين برنامه- شماره30252- مربوط به سازمان ملي جوانان هزينه هر واحد 150 ميليون ريال ديده شده كه اين تفاوت فاحش در قيمت تمام شده لايحه بودجه قابل توجيه نيست و از عدم بسترسازي مناسب در تشكيلات دستگاه اداري و عدم استقرار حسابداري قيمت تمام شده حكايت دارد.
در بخش ديگري از اين بررسي مركز پژوهش ها متذكر شده كه يكي از برنامه هاي جديد سازمان ملي جوانان براي سال 1386 برنامه حمايت از توسعه و ارتقاي سرمايه هاي انساني براي حمايت از جوانان نمونه، نخبه و كارآفرين است كه اين مسئوليت را بنياد ملي نخبگان طبق اساسنامه خود بر عهده دارد به همين دليل اين برنامه به علت موازي كاري بايد حذف شود و اعتبار آن به ساير برنامه ها انتقال يابد.
مركز پژوهش ها همچنين با اشاره به جمعيت 23 ميليوني جوانان كشور، هدف كمي برنامه حمايت از اوقات فراغت جوانان را كه در مجموع براي 221 هزار و 800 نفر پيش بيني شده است، ناكافي دانست.]]>
</TEXT>
</DOC>
<DOC>
<DOCID>HAM2-860127-099</DOCID>
<DOCNO>HAM2-860127-099</DOCNO>
<ORIGINALFILE>/1386/860127/world/_asib.htm</ORIGINALFILE>
<ISSUE>دوشنبه 27 فروردين 1386</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[چيره شدن بر اضطراب]]>
</TITLE>
<TEXT>
<![CDATA[زهرا ذوالفقاري
اضطراب بخش عمده زندگي روزمره هر فردي است كه فرد مي تواند به طور مؤثر با آن مقابله كند، بنابراين ممكن است در برابر اضطراب طولاني و بسيار شديد به كمك متخصص نياز باشد. اين نوشتار مي تواند كمكي باشد براي كساني كه دچار اضطراب هستند.
براي انجام هر كاري ميزان معيني از اضطراب هم طبيعي و هم ضروري است. با وجود اين، هميشه اضطراب بيش از حد يا خيلي كم، بر هر عملكردي تأثيري زيان بخش دارد.
اجازه دهيد فرض كنيم شما نخستين آرزويتان چيره شدن بر مشكل ترس از حيواني مثل گربه، سگ يا غيره باشد. نخستين كار براي چيره شدن بر اضطراب هنگام مواجهه با حيوان اين است كه اضطراب شما به هدف ها يا مراحل كوچكتر تجزيه شود. معمولاً  ده گام در نظر گرفته مي شود و هر گام يا مرحله انتظارات بيشتري نسبت به گام پيشين را در بر دارد. گام يا هدف نهايي، هدف واقعي يا سطحي از عملكرد است كه شما آرزوي آن را داريد.براي روشن شدن مسأله يك نمونه از نردبان اضطراب براي شما آورده شده، مشكل خود را بررسي كنيد و از كمترين سطح اضطراب شروع كنيد. گام هاي ابتدايي تر، مراحل تدريجي رسيدن به اين هدف است. به شكل نردبان نگاه كنيد و براي خود نردبان ترسيم كنيد.
10010 - لمس كردن گربه با دست
909 - لمس كردن گربه با وسيله
80 8 - نزديك شدن به گربه به تنهايي
707 - نزديك شدن به گربه به همراه يك نفر
606 - نگاه كردن به گربه از نزديك
505 - نگاه كردن به گربه واقعي از دور
404 - لمس كردن عروسك گربه
303 - لمس كردن گربه در تصوير
202 - ديدن فيلم يا تصوير در مورد گربه
101 - صحبت كردن در مورد گربه
مراحل اين برنامه شبيه پله هاي يك نردبان است. در نتيجه يك مقياس اضطراب يا سطح دشواري از صفر(بدون اضطراب تا صد(حداكثر اضطراب)تدوين مي شود. آن گاه هر تكليف روي اين مقياس، درجه بندي مي شود. هدف نهايي برنامه در رأس نردبان قرار دارد ولي هرگز نمي توانيم با يك گام از پله نخست به رأس نردبان برسيم. به همين ترتيب اگر انتظار داشته باشيد در ابتدا به دشوارترين هدف برسيد، موفقيتي نخواهيد داشت. با پشت كار از اولين پله نردبان شروع كنيد و هر دفعه يك پله بالاتر برويد تا به بالاي نردبان برسيد.مرحله بعدي اين است كه هر گام نردبان را يك هدف جزيي تلقي كنيم. براي شما مفيد خواهد بود كه موفقيت و شكست را ثبت كنيد.براي هر مرحله چندين بار تلاش كنيد تا موفق شويد. اميد مي رود در ابتدا شما در هر هدف، اضطرابي را تجربه كنيد و بياموزيد با آن به طور مؤثر مقابله كنيد و بعد از چندين بار تلاش، اضطراب شما كاهش خواهد يافت. اين امر زماني رخ مي دهد كه شما صبر كنيد و اضطراب را تجربه كنيد و از موقعيت اجتناب نكنيد.]]>
</TEXT>
</DOC>
<DOC>
<DOCID>HAM2-860127-100</DOCID>
<DOCNO>HAM2-860127-100</DOCNO>
<ORIGINALFILE>/1386/860127/world/_asib.htm</ORIGINALFILE>
<ISSUE>دوشنبه 27 فروردين 1386</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[پنجره
سرانجام حاشيه هاي قانون گريز]]>
</TITLE>
<TEXT>
<![CDATA[عباس اسدي
اينجا حاشيه هاي شهرستان پاكدشت است. به دور و اطراف كه نگاه مي كني فقر امكانات و فقر اهالي منطقه ملموس  تر مي شود؛ فقري كه حاصلش تربيت فردي به نام بيجه(قاتل كودكان پاكدشتي)است كه 2 سال قبل، پيش از اعدامش به صراحت علت اصلي قتل طعمه  هاي خود را فقر و تنگدستي خانواده اش كه در حاشيه هاي پاكدشت زندگي مي كردند، عنوان كرد.سربرآوردن دو باره مارهاي سركوفته در جنوب شرق استان تهران در قالب هايي شبيه به آنچه حدود 2 سال پيش با به دار آويخته شدن بيجه به ظاهر به ماجرا پايان داده شد، بهانه اي شد تا يك بار ديگر به معضل حاشيه نشيني و عوارض زيانبار آن بپردازيم. حاشيه   نشيني فقط درباره كساني كه در حاشيه شهرها سكونت دارند، به كار برده نمي شود بلكه گاهي اين مناطق، داخل شهرها هم شكل مي گيرند. مانند خاك سفيد تهرانپارس يا شيرآباد زاهدان. اين مناطق تقريباً داراي شرايط مشابهي هستند. مهاجران دور از نظارت قانوني بر شكل گيري فضاي شهري و يا ساخت مسكن در مدت زمان بسيار كوتاهي اين مناطق را اشغال مي كنند. از سويي همبستگي، انسجام اجتماعي و همگوني فرهنگي هم ميان آنان وجود ندارد و اين خود آغاز بروز ناهنجاري و بزهكاري است. افزون بر آن بيكاري و نداشتن درآمد، روحيه تحقير را در جوانان تشديد مي كند و گردآمدن اين عوامل خود عاملي براي انتقام گيري از محيط مي شود و اين همان چيزي است كه موجب شده است در سال هاي گذشته مسئله اجتماعي به نام حاشيه نشيني را به بحث بكشاند. در واقع حاشيه نشين  ها آرام و بي سر و صدا ولو در آلونك هاي حلبي شان زندگي خود را داشتند تا زماني كه آن قدر رشد كردند كه براي زندگي جمعي و شهري به صورت يك تهديد درآمدند.
مشابه چنين چيزي در برخي شهرهاي بزرگ كه در سايه نامتوازني از عدالت اجتماعي به سر مي برند، در نقاط ديگر دنيا نيز وجود دارد. تجربه خشن مرگ چند جوان حاشيه نشين در حومه پاريس و پس از آن شعله ور شدن آتش يك بحران اجتماعي به درون خيابان هاي پاريس نمونه بارز اين ماجرا بود.
در ايران، تحقيقات انجام شده در وزارت كشور نشان مي دهد استان هاي تهران، مشهد و كرمانشاه بيشتر درگير حاشيه نشيني هستند. در واقع حاشيه نشيني بيماري شهرهاي بزرگي است كه داراي رشد نامتوازن بوده اند.
طي سال هاي 52 تا 56 و اندكي پس از آن، سال هاي طلايي براي شهرنشين هاي ايراني بود! افزايش قيمت نفت و تزريق يك باره آن به اقتصاد ايران سطح درآمد سرانه را به صورت چشمگيري افزايش داد. از سوي ديگر ثروتي كه از ناحيه زمين هاي تقسيم شده نصيب مالكان كرده بود آنها را وسوسه مي كرد تا به سوي شهرها بيايند. در فرآيند تقسيم ثروت ناشي از افزايش قيمت نفت، روستاها هر روز سهم بيشتري از توسعه نيافتگي را به خود اختصاص مي دادند. آنها با فروپاشي زمين ها و سرمايه اي اندك به سمت شهرها هجوم مي آوردند، غافل از اين كه با آن پول كم و نبود مهارت ها فرصتي براي زيستن در شهر نخواهند داشت. بدين ترتيب چنان شد كه سهم آنها از شهرها تنها اقامت و برپايي آلونك ها در حاشيه شهرها بود. پس از انقلاب اين نيروي مهاجر با رشد جمعيتي 5 درصد هم روبه رو شد. چنان كه جمعيت ايران از 36 ميليون در سال 57 به 58ميليون در سال 70 رسيد. در اين ميان نرخ بيكاري نيز بر شدت اين قضيه تأثير داشته است. اين روند تا جايي پيش رفته كه هم اكنون يك هشتم جمعيت شهري كشور به صورت حاشيه نشين در كناره شهرهاي بزرگ زندگي مي كنند.
تكرار اين واقعيت اجتماعي از آن جهت اهميت دارد كه هم اكنون راه به جرايم شهري باز كرده است. هر چند كه گذشته از مصون سازي زندگي شهري در برابر جرايم، خود اين افراد نيز صاحب حق زندگي هستند و حتي اگر جرمي در بين آنها به وجود بيايد نمي توان آنها را علت اصلي دانست. پس در نهايت نيازمند يك نگاه ريشه اي به چنين پديده اي هستيم. آنها در برابر نابودي آبادي هاي خود اينك رديف درازي از حلبي آباد،  خاك آباد و خراب آبادها را به وجود آورده اند. يك نمونه از آنها در حواشي كرج است كه به تدريج آن قدر گسترش پيدا كرده كه حتي از شهر از ابعاد سطحي و اشغال فضا فراتر رفته است.
پاكدشت با 800 كيلومتر مربع وسعت صاحب 8 ناحيه روستايي مهاجرنشين است. منطقه اي با 77 روستا كه 22 روستاي آن خالي از سكنه شده و فضايي براي ارتكاب جرايم، ترانزيت مواد مخدر و انواع خشونت ها پديد آورده است. اين منطقه در نيمه دوم دهه 60 مملو از مهاجران بي سرپناهي بود كه با گريز از شهرهاي استان خراسان به تهران آمدند و جمعيت 31 هزار نفري پاكدشت را به شهري دويست هزار نفري افزايش دادند.
2 جوان مجرم پرونده قتل هاي سريالي پاكدشت هر 2 از مهاجران و نمونه اي از هزاران مهاجر روستايي بودند كه ارائه خدمات رفاهي روستاها با هدف جلوگيري از مهاجرت به شهرها مي توانست از ورود آنها به حاشيه تهران جلوگيري كند.
از 7 كلانشهر ايران، مشهد، اهواز و تهران به ترتيب در حاشيه نشيني 3 مقام نخست را دارا هستند. نسل حاشيه نشين ها 2 گروه اند. نسل اول مهاجران كه بيرون شدن از چرخه اشتغال شهري و روستايي و فشارهاي اقتصادي، آنها را دچار نوعي بي ثباتي در مديريت خانواده، اعتياد و انحراف اخلاقي كرده و از سويي ريشه هاي اخلاقي خود را هم از دست داده اند و نسل دوم كه در كنار فقر، بيكاري و نبود حمايت اجتماعي، گرفتار جرايم سازمان نايافته مي شوند.
براي كاهش جرايم و بزه ها در حاشيه شهرها، همكاري، تعامل و ارائه و اجراي برنامه ها و طرح ها از سوي نهادهاي مسئول، ضروري است. به عنوان مثال سازمان آموزش و پرورش مي تواند با افزايش كلاس هاي درس، گامي در راستاي ارتقاي سطح علمي حاشيه نشينان و آگاهي دادن به آنها در مورد مسائل روزمره بردارد. وزارت مسكن و شهرسازي مي تواند با انبوه سازي مسكن، اين زاغه نشين ها را از حالت حاشيه نشيني خارج و از لحاظ سطح زندگي، هم رديف شهرنشينان كند. ساير دستگاه ها و نهادها نيز مي توانند با جذب سرمايه ها و سوق دادن آن به سمت حاشيه ها به نوبه خود گامي را در جهت كاهش سطح فاصله معيشتي حاشيه با مركز شهرها بردارند.وجدان و وظيفه شرعي و قانوني نيز حكم مي كند كه رعايت حقوق شهروندي و كرامت انساني در مورد حاشيه نشينان به عمل آيد، چون به لحاظ شرعي و قانوني همه انسان ها از هر نژاد و قومي بايد از امكانات مساوي و تقسيم عادلانه ثروت برخوردار باشند. اين امر نه تنها در قانون اساسي كشورمان مورد تأكيد قرار گرفته، بلكه طبق ماده 2 اعلاميه جهاني حقوق بشر هر كس مي تواند بدون هيچ گونه تمايزي مخصوصاً از حيث نژاد، رنگ، جنس، زبان، مذهب، عقيده سياسي يا هر عقيده ديگر و همچنين مليت، وضع اجتماعي، ثروت، ولادت يا هر موقعيت ديگر، از تمام حقوق و تمامي آزادي هايي كه در اعلاميه حاضر ذكر شده است، بهره مند شود. راهبردهايي چون انتقال ساكنان اين مناطق به مناطق ديگر، پخش آنها يا تزريق ناگهاني پول، خود منجر به مشكلات ديگري خواهد شد. چنان كه يك جامعه شناس مي گويد ما ناگزيريم تا سازمان شهري خود را تغيير دهيم و در همان مناطق اصلاحاتي انجام دهيم.]]>
</TEXT>
</DOC>
<DOC>
<DOCID>HAM2-860127-101</DOCID>
<DOCNO>HAM2-860127-101</DOCNO>
<ORIGINALFILE>/1386/860127/world/_cinew.htm</ORIGINALFILE>
<ISSUE>دوشنبه 27 فروردين 1386</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">ادب و هنر.هنر.سینما</CAT>
<CAT xml:lang="en">Literature and Art.Art.Cinema</CAT>
<TITLE>
<![CDATA[بررسي وضعيت نقد فيلم در گفت وگو با منتقدان
چگونه ديدن فيلم]]>
</TITLE>
<TEXT>
<IMAGE>/1386/860127/world/011850.jpg</IMAGE>
<![CDATA[
وضعيت كلي نقد فيلم را مي توان به نوعي تابعي از شرايط حاكم بر سينما دانست. هرچند در گذشته و در سال هايي كه سينماي ايران فيلم هاي شاخصي نمي ساخت، گروهي از منتقدان برجسته، دوران طلايي نقد فيلم را رقم زدند ولي در دو دهه اخير معمولاً نبض ادبيات سينمايي با خود سينما تپيده است. يعني در دوره اي كه شاهد رشد كيفيت فيلم ها بوده ايم، نقدهاي بهتري هم نوشته شده و بر عكس نزول سينما، كاهش كيفيت نقدها را به همراه داشته است.
هرچند ترسيم وضعيت كلي حاكم بر نقد فيلم پيچيدگي هايي فراتر از اين ها دارد.
منتقدان سينما در گفت وگو با همشهري از وضعيت كلي نقد فيلم، ميزان تأثيرگذاري نقدها بر جريان فيلم سازي، حضور نسل تازه منتقدان و سير كلي نقد فيلم در ايران گفته اند كه در زير مي خوانيد.
الهام اناري
شاپور عظيمي در مورد وضعيت كلي نقد فيلم در ايران معتقد است نقد فيلم وضعيت چندان خوبي ندارد و منتقدان فيلم را بسيار سطحي نقد مي كنند و علاقه پرداختن كافي به فيلم ها را ندارند. احمد طالبي نژاد نيز نقد فيلم را در قياس با دهه هاي 60 و 70 چندان مثبت ارزيابي نمي كند. اين منتقد مي گويد: در دهه 60 و 70 دوران درخشش نقد را با حضور منتقدان صاحب نام و فيلم هاي قابل نقد پشت سر گذاشتيم؛ در فضايي كه نقد تأثيرگذار بود اما امروزه اين شرايط وجود ندارد. البته برخي منتقدان خوش قلم هستند اما نقد فيلم جايگاه سال هاي قبل را ندارد. در دهه هاي 60 و 70 منتقد در گشودن افق هاي تازه به روي تماشاگر و معرفي سينماها و فيلم هاي شاخص نقش داشت ولي امروزه همراه با غيرجدي شدن سينما، نقد نيز همين وضعيت را پيدا كرده است و منتقدان بر روي نقد نويسي متمركز نيستند بلكه نقش نويسنده هاي پركاري را دارند كه از اين راه امرار معاش مي كنند.رضا درستكار، پاسخ به اين سؤال را نيازمند يك مقايسه بين نقد در سالهاي قبل و بعد از انقلاب مي داند و مي گويد: در سالهاي بعد از انقلاب، نقد فيلم رشد غيرقابل مقايسه اي نسبت به دوران قبل از خود داشت. به طور كلي مباحث نظري در سالهاي پس از انقلاب جهش فوق العاده اي داشت و منتقدين در اين دوره با نوشتن در حجم وسيع مطبوعات و همچنين مكتوبات خود، باعث رشد سينماي نوشتاري ايران شدند.مهم ترين كار كرد نقد فيلم، تحليل و بررسي يك اثر سينمايي است. تحليلي در خدمت بهتر ديدن فيلم و رسيدن به تصوري درست و دقيق از آن. نقد فيلم بر خلاف تصور رايج، نه خطاب به فيلمساز كه بايد براي تماشاگر نوشته شود.
محمدرضا باباگلي وضعيت نقد فيلم را تابعي از شرايط دانسته و مي گويد: تا موقعي كه نويسنده هنگام به دست گرفتن قلمش غم نان داشته باشد، نوشته او دست بالا مقاله اي معمولي يا متوسط از آب درخواهد آمد. منتقد هم از اين قياس مستثني نيست. وقتي منتقد فيلم نمي تواند فيلم هاي روز دنيا را روي پرده بزرگ و جادويي سينما ببيند يا به فراواني و با قيمت مناسب كتاب و فيلم بخرد و يا مجبور است مدام با انگشتانش حساب كند كه مبلغ حق التحرير نقدي كه مي نويسد چه قدر مي شود و هزار نكته ديگر، آن وقت نمي شود انتظار زيادي داشت. ما با مشكلات جدي در عرصه ژورناليسم حرفه اي مواجهيم و نقد هم بخشي از يك كار ژورناليستي حرفه اي است. اين طور نيست؟
امير قادري كه جزو نسل تازه منتقدان است، نقد فيلم را يك موضوع سهل و ممتنع  مي داند كه هيچ استانداردي در ايران ندارد. او مي گويد: تعداد صفحات سينمايي ما، بيشتر از تعداد منتقدين است و انگار همه حق نقدنويسي دارند. ديگر هيچ فاصله اي بين خبرنگار و نويسنده و منتقد سينمايي نيست و سردبيرها نيز براي تفكيك اينها غربالي به دست نمي گيرند. ضمن اين كه سنت نقدنويسي امروز ايران برگرفته از نوعي سينماي منحرف شده است كه در دهه 60 از سوي فارابي و ساير نهادها به عنوان سينماي مطلوب ترويج مي شد و اگر امثال من در دوران نوجواني نتوانسته باشند فيلم هاي خوب بينند حالا ديد محدود و منحرف شده اي نسبت به سينما دارند. امروز پيدا كردن نقد خوب در مطبوعات ايران مشكل شده است. به جرأت مي توان گفت تعداد منتقدهاي خوب حتي به اندازه انگشت هاي يك دست نيست. منتقدان خوب بالاي 40 سال  كه ديگر نقد نمي نويسند و نسل جديد هم نتوانسته است منتقدي براي پر كردن جاي قبلي ها پيدا كند.
عزيزالله حاجي مشهدي نقد فيلم را تابعي از شرايط كلي جامعه و فضاي ادبي، فرهنگي، سياسي و اجتماعي مي داند كه افت و خيزهاي كوتاه مدت و درازمدت داشته است. در مجموع با توجه به سير تكويني نقد فيلم از نخستين دهه فيلم در ايران و از اوايل دهه اول سال هاي 1300 خورشيدي برآيند كلي فعاليت هاي دست اندركاران اين حوزه فرهنگي و هنري مثبت بوده است.
آيا نقدها تأثيرگذارند؟
عده اي معتقدند كه نقد فيلم تأ ثيري بر جريان فيلم سازي ندارد. يعني نقدها نه بر فيلمسازان و نه بر مخاطب تأثير نمي گذارند. منتقدان كار خود را مي كنند و فيلمسازان هم كار خود را. مخاطب هم بي توجه به فضاي انتقادي به تماشاي فيلم هاي مورد علاقه اش مي نشيند؛ به خصوص كه در اين سال ها بارها شاهد اقبال مخاطب از فيلم هايي بوده ايم كه استقبال منتقدان را به همراه نداشته اند. وقتي فيلمي با وجود دريافت بيشترين نقد منفي، ركورد فروش را مي شكند مي توان گفت كه اين نقدها كاركردي ندارند و تأثيري نمي گذارند؟ 
جمشيد ارجمند از منتقدان قديمي سينما معتقد است نقد فيلم در مواقعي مي تواند تأثيرگذار باشد و در مواقعي نمي تواند. هرچند به عقيده او با اوضاع و شرايط فعلي، جريان نقد نمي تواند تأ ثير خوبي بر جريان فيلم سازي داشته باشد و اين مسأله تابع جريانات ديگري است.
ارجمند مي گويد: فيلم هايي كه از نقد تأثير مي گيرند، فيلم هاي برگزيده اي هستند كه از منابع روشنفكرانه و عوامل برگزيده تري برخوردارند. در اين ميان فيلم هاي سينماي بدنه معمولاً از نقد تأثيري نمي گيرند. براي برخي فيلم سازان، نقد فيلم اهميت دارد و برخي از آنها به صراحت مي گويند كه مثلاً از فلان منتقد چيزي آموخته اند. هرچند در نگاه كلي باز هم نقد تأ ثيرگذار است چون جرياني زنده و پويا و تابعي از سينماست. نقد به خودي خود وجود ندارد و بايد سينمايي باشد تا نقد هم وجود داشته باشد. اما يك نكته اين كه هرچه سينما آزادتر باشد، نقد هم آزادتر و مؤثرتر است. اگر شرايطي به وجود بيايد كه سينما آزاد نباشد نقد هم جريان مؤثري نخواهد داشت. همه چيز وابسته به جريانات حاكم بر سينما و فضاي قالب در سينماست.
نيما حسني نسب معتقد است بررسي تأثير نقد بر جريان فيلمسازي ايران بستگي به نحوه تعبير از واژه تأثير دارد. اگر كسي تصور كند يك يا چند نقد مي تواند روي جريان فيلمسازي و مسير حركت سينماي يك كشور و يا روي مسير كلي ذهن فيلمساز تأثير مشخصي بگذارد، طبعاً اين امر امكان پذير نيست. از طرفي با توجه به اين كه در ايران وضعيت مطالعه چندان مطلوب نيست طبعاً نه تنها نقد بلكه كتاب، رمان، شعر و... هيچ كدام خوانده نمي شوند. اما هنوز هستند مخاطباني كه با مطالعه نقد براي تماشاي فيلم تأثير مي گيرند و تعدادي فيلمساز نيز هستند كه با خواندن نقدهاي قوي تأثير مي گيرند و اصلاحات و تغييراتي در فيلم هاي بعدي اعمال مي كنند اما در شكل كلي، نقد فيلم به قصد تأثير گذاشتن نوشته نمي شود.
امير قادري تأثير نقد بر جريان فيلمسازي را نسبي دانسته و مي گويد: در تمام دنيا اين چالش وجود دارد و حتي منتقدين برجسته خارجي هم با اين سؤال مواجهند. نقد فيلم در دهه هاي 1960 و 1970 يك دوران طلايي را پشت سر گذاشت. در آن دوره نقدهاي خوب جريان هاي فرهنگي به راه مي انداختند ولي حالا چه در ايران و چه در خارج از كشور، منتقدان افسوس دوران گذشته را مي خورند و اين كه چرا ديگر نفوذي ندارند. از طرفي فاصله زياد عامه مردم و قشر نخبه در ايران، باعث شده سنت نقدنويسي شكل نگيرد. اما در نهايت شايد نقدها روي تماشاگر تأثير نگذارند اما در شكل كلي باعث ماندگاري فيلم ها مي شوند.
طالبي نژاد نظر متفاوتي در اين زمينه دارد و معتقد است نقد فيلم ديگر تأثيري در سينماگر و مخاطب ندارد. او مي گويد: مخاطب از طرق ديگر نيازهاي ارتباطي خود با سينما را برآورده مي كند. هرچند هنوز هستند منتقداني كه شناسنامه فردي و سابقه خوبي دارند و حرف شان بر مخاطب تأثيرگذار است. اما تعداد اين دسته نسبت به دهه 70 كاهش قابل توجهي داشته است. بسياري از آنها ديگر نقد نمي نويسند ويا بسيار كم مي نويسند. آن موقع اميدواري هايي در مورد سينما وجود داشت ولي حالا اميدها كم رنگ تر شده. ديگر دليلي براي نوشتن وجود ندارد. ضمن اين كه اگر لحن انتقادي داشته باشيم بعضاً با واكنش تند فيلم سازان مواجه مي شويم و حتي از موضع دوستانه اگر به فيلم سازان ايرادي بگيريم، آنها به دليل فقدان روحيه تعامل و انتقا دپذيري با ما برخورد مي كنند و حتي خط و نشان مي كشند. اين روزها بسياري از فيلم سازان به دنبال بساز و بفروشي هستند و كاري به كيفيت فيلم ندارند. اما هم چنان فيلم سازان خوب ما، همچون داريوش مهرجويي، بهرام بيضايي و رخشان بني اعتماد و... آثارشان قابل نقد است و روحيه نقد پذيري هم دارند.
اما رضا درستكار در پاسخ به اين سؤال معتقد است در ابتدا بايد نقد و نوشته انتقادي را از يكديگر جدا كرد. اين دو از يكديگر فاصله نجومي دارند. در مقام انتقاد همه صاحب نظر هستند اما در مقام نقدكننده تعداد افراد كمتر است. انتقاد كنندگان تأثيرگذار نيستند و انتقاد در پي هيچ يك از عوامل فيلم همچون نويسنده، كارگردان و بازيگر تأثيرگذار نيست. اما نقد روشنگري مي كند. اين محرميت و وضعيت خوب و روشني كه سينما در سال هاي بعد از انقلاب به وجود مي آورد، يكي از اركان اصلي آن نقد است كه باعث به وجود آمدن پايه هاي درست در سينماي ما شده است. اكثر فيلم هاي ساخته شده در سال هاي قبل از انقلاب براي هيچ كس افتخاري نداشتند و منتقدين دهه 60 كه از آن سالها خاطره داشتند نگاه تحقيرآميزي نسبت به اين سينما داشتند اما منتقدين دهه 70 باعث شدند، سينما باعث افتخار شود. حالا همه از بالاترين مقام هاي دولتي تا مردم عامي دوست دارند در مورد سينما نظر بدهند. اگر منتقدين از فيلم ها دفاع نكنند، آنها يك بارمصرف مي شوند. خاطره قيصر و گوزن ها با نقدهاي خوب ماندگار شده است. اين خاطره ها، از مسعود كيميايي كه در اين سالها فيلم هايش چندان قابل دفاع نيست، حمايت مي كنند.
همين منتقدين هستند كه از رخشان  بني اعتماد و فيلم نه چندان قوي خون بازي صيانت مي كنند. چون پيش از اين آنها با نقدهاي خوبي كه بر فيلم هاي قوي اين كارگردان نوشته اند، جايگاه او را بين مخاطب تثبيت كرده اند.
بابا گلي نيز معتقد است به طور كلي ميزان تأثير كار منتقدان قابل اندازه گيري نيست، زيرا روشي اجرايي و علمي براي انجام يك تحقيق ميداني فراهم نيست. با اين حال قاطعانه رد كردن تأثير نقد هم چندان منطقي به نظر نمي رسد. برخي كارگردان ها به صراحت در مصاحبه هاي شان اشاره مي كنند كه از نقدها استفاده مي كنند. در حقيقت اين به ظرفيت يك كارگردان نسبت به ديگري برمي گردد كه چه قدر ذهنش باز و آماده پذيرش انتقاد است. كارگرداني كه هيچ كس را جز خودش قبول ندارد، طبيعي است كه بگويد نقدها هيچ تأثيري در كارش ندارند.
حضور نسل تازه منتقدان
نكته جالب توجه در اين سال ها، حضور نسل تازه اي از سينمايي نويسان است. شايد بتوان گفت در هيچ دوره اي اين تعداد منتقد جوان وارد عرصه نقدنويسي نشده اند. حالا سوال اين است كه حضور نسل تازه منتقدان را بايد به فال نيك گرفت يا نه؟
حسني نسب حضور اين نسل را تابعي از يك روال طبيعي و تاريخي مي داند. به اعتقاد او هر شغل و حرفه اي در هرزماني نياز به نيروهاي تازه و سرزنده دارد. طبق يك روال طبيعي، نيروهاي قديمي از رده خارج و افراد جديد جايگزين مي شوند. تجربه در ايران نشان داده كه وسوسه و دغدغه نقد فيلم مربوط به سن خاصي است و منتقدان از 40 سالگي به بعد كمتر نقدنويسي را دنبال مي كنند. پركارها زير 40 سال هستند و منتقدان بالاي 40 سال در قالب پيش كسوتي مي روند. نسل قبل منتقدان متأسفانه كار خود را محدود به ستاره دادن و نظرهاي يك خطي كرده و حرفه اصلي خود را فراموش كرده اند. منتقدي كه نزديك به 20 سال هيچ نقد جدي ننوشته است ديگر منتقد محسوب نمي شود. منتقد كسي است كه در جريان نقد به شكل فعال و پويا حضور داشته باشد. نسل جوان با حضور خود در حوزه نقد توطئه نكرده اند. اگر منتقدان قديمي در سال هاي دور به سختي فيلم مي ديدند و با مرارت نقد مي نوشتند حالا شرايط خوب براي هر دو دسته مهياست.
به اعتقاد حاجي مشهدي بايد حضور نيروهاي جوان و تازه نفس را در اين عرصه از فعاليت ها خوشامد گفت. شرط دوام و بقاي حضور اين نوآمدگان اولاً داشتن انگيزه مثبت و روحيه دانش اندوزي و فراگيري هاي لازم درعرصه نقد است. تنها نكته مهم آن است كه جوانان نوآمده، به صرف حضور در يك رسانه همگاني نبايد خود را در جرگه منتقدان و نويسندگان سينمايي جاي دهند.
قادري حضور مثبت نسل تازه منتقدان را بسيار كمتر از آنچه مورد نياز جامعه است مي داند. به اعتقاد او اين روزها گزارش نويس ها منتقد شده اند و هيچ متر و معياري براي شناختن منتقد وجود ندارد.
ارجمند مي گويد: شايد در مقايسه نسل قديم و جديد منتقدين من محكوم به جانبداري شوم، اما بايد بگويم ما بدون كوچكترين اغراقي، عاشق سينما بوديم و هيچ چيز نداريم و نداشتيم جز اين عشق. اما حالا با تحولات جامعه همه چيز زير و رو شده است. حالا بعضي با نقد ادبي خود پايگاه مي سازند اما در دوره ما نقد وابسته تر و صميمي تر بود.
شاپور عظيمي نسل تازه منتقدان را به اقيانوسي با يك بند انگشت عمق تشبيه كرده و مي گويد: طيف جديد منتقدين با مرور اينترنت، اطلاعات كلي راجع به سينما پيدا مي كنند. سينما براي آنها چندان جدي نيست. آنها مي خواهند در اين ماراتن چيزي نوشته باشند. قديم ترها دي وي دي و اينترنت نبود و شما به سادگي نمي توانستيد هر فيلمي را ببينيد. منتقد با خون دل و تلاش فراوان فيلم مي ديد و تحليل مي كرد و جنس سينما برايش اهميت ديگري داشت؛ اما حالا دي وي دي با زيرنويس ، ماهواره و.... همه در دسترس است.
منتقد تازه كار زحمتي براي غور در سينما متحمل نمي شود. البته شايد نگاه من بدبينانه باشد، اما نسل جوان، سينما را عمقي نمي پسندد و حوصله نقد سينماي كلاسيك را ندارد در حالي كه به اعتقاد نسل هاي قديمي، سينما روي شانه سينماي كلاسيك ايستاده است.نسل تازه منتقدين، به سينماي پست مدرن علاقه دارند. البته شايد من به دليل تعلقي كه به نسل قديمي دارم، نگاهم بدبينانه است.
طالبي نژاد، نسل تازه منتقدان را فاقد هويت فردي و تشخص مي داند. به اعتقاد او در دهه 60 و 70 بسياري از فيلمسازان و همچنين مخاطب سينما، براي نظر منتقد اهميتي قائل بودند. اما نسل تازه، اين هويت و تشخص را ندارد. آنها بر مبناي روابط دوستانه مي نويسند. آنها اسم و شهرت پيدا كرده اند و بعضاً به پول هم رسيده اند، اما جايگاه و نقش تاثيرگذاري را كه بايد و شايد ندارند.
رضا درستكار اصطلاح تازه اي در مورد نسل جديد منتقدين به كار برده و مي گويد: آنها بيشتر در مقام حيرت هستند. آيا منتقد بايد از غمزه يك بازيگر و زلف پريشان او، تعريف كند يا موظف است در مورد جهان فيلم توضيح بدهد. نسل تازه منتقدين آنقدر از واژه ها و صفت هاي عالي استفاده مي كند كه باعث تعجب است. كار منتقد ستايش يا تخريب نيست، بلكه بايد بازكاوي كرد. آنها اگر به خودباوري برسند، با ديد بهتري به سراغ نقد مي روند كه البته خودباوري حاصل نمي شود مگر با فيلم ديدن و مطالعه بسيار، اما منتقدي كه در هر سايت و نشريه اي مي نويسد ديگر چقدر دريافت دارد كه آن را خرج كند. منتقد بايد مثل فيلمساز اندوخته هايش فراوان و خروجي هايش كمتر باشد. بسياري از اين منتقدين در آينده از نوشته هاي قبلي خود خجل خواهند شد. منتقد بايد ادبيات سينمايي را بشناسد. ادبيات محاوره و لمپني راهي در نقد ندارد. در نقد يك بال ادبيات و يك بال تحليل سينمايي است. هر چند در اين ميان تعدادي منتقد پرانرژي كه به دنبال اثبات خود هستند، مي بينيم كه نقطه قوتي براي اين گروه است.
صعود يا نزول؟
در تحليل نهايي مي توان به اين نكته پرداخت كه آيا نقد فيلم سيري صعودي را طي كرده يا نزولي؟ آيا آنچنان كه عده اي مي گويند شرايط حاكم به ادبيات سينمايي ناگوار است يا برعكس، نقد فيلم روزهاي خوشي را سپري مي كند؟
طالبي نژاد معتقد است سير نزولي در كار نبوده اما پيشرفتي نيز مشاهده نشده است. زبان و تكنيك فوق العاده اي در نقدها به چشم نمي آيد. نقدها حالت خاطره نويسي و نوستالژيك پيدا كرده، اما هنوز دود از كنده بلند مي شود. او مي گويد: به قديمي ترها اعتقاد دارم و نوشته هايشان را با لذت مي خوانم چون اصول و قواعد و مفهوم كلي نقد را مي شناسند. آنها دلايل و استدلال هاي قابل قبولي براي متقاعد كردن خواننده دارند.
بابا گلي مي گويد: در سالهاي دورتر، منتقدان جدي تر بودند، با بالا رفتن سن و اندوختن تجربه در نحوه به كارگيري الگوهاي نقد هنري، تازه قابليت هاي شان بيشتر آشكار مي شد در حالي كه در دهه اخير، منتقدان مطرح با رسيدن به سنين بالاتر يا ديگر نمي نويسند يا از سر بي حوصلگي  دست به قلم مي برند. از طرفي ورود جوانان تازه نفس كه مجالي براي عرض اندام پيدا كرده اند شرايط را دگرگون كرده است.
حسني نسب هيچ سير صعودي و نزولي براي نقد فيلم در ايران قائل نيست. شرايط تفاوتي نكرده و در هر دوره اي چه قبل و چه بعد از انقلاب هميشه تعدادي منتقد توانا، متوسط و ضعيف نقدهايي نوشته اند و هر يك به ميزان توانايي خود ماندگار شده اند.
قادري نيز معتقد است در اواخر دهه 1340 و اوايل دهه 1350 نقد فيلم تأثير بيشتري داشت اما در دهه 60 سينما شايد مهم ترين تفريح و ميدان مبارزه قشر فرهنگي بود. اما اين روزها با اين تعداد زياد صفحات سينمايي آب گل آلود است. اميدوارم با گذشت زمان شرايط براي تثبيت تواناترها فراهم شود.]]>
</TEXT>
</DOC>
<DOC>
<DOCID>HAM2-860127-102</DOCID>
<DOCNO>HAM2-860127-102</DOCNO>
<ORIGINALFILE>/1386/860127/world/_cinew.htm</ORIGINALFILE>
<ISSUE>دوشنبه 27 فروردين 1386</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">ادب و هنر.هنر.سینما</CAT>
<CAT xml:lang="en">Literature and Art.Art.Cinema</CAT>
<TITLE>
<![CDATA[سايه روشن]]>
</TITLE>
<TEXT>
<IMAGE>/1386/860127/world/011847.jpg</IMAGE>
<![CDATA[
فرزاد موتمن
كارگرداني صداها
اين روزها به همراه سعيد عقيقي مشغول نوشتن فيلمنامه اي به نام صداها است كه به احتمال زياد فيلم بعدي اين كارگردان از روي آن ساخته خواهد شد. جعبه موسيقي آخرين ساخته اين كارگردان نيز هم اكنون مراحل فني را پشت سر مي گذارد،تدوين اين فيلم به پايان رسيده و به زودي ساخت موسيقي آن آغاز مي شود. موتمن ترجيح مي دهد اين فيلم قبل از اكران عمومي در جشن خانه سينما شركت كند.موتمن پس از دو همكاري موفق با سعيد عقيقي در هفت پرده و شب هاي روشن، بار ديگر با اين فيلمنامه نويس روي يك فيلمنامه جديد كار مي كند.
]]>
<IMAGE>/1386/860127/world/011844.jpg</IMAGE>
<![CDATA[
كمال تبريزي
روزهاي پاياني فيلمبرداري
تبـــريزي تا اواخر فروردين ماه فيلمبرداري يازدهمين فيلم بلند خود با نام هميشه پاي يك زن در ميان است را به پايان مي برد. فيلمبرداري اين فيلم كه از اواخر بهمن ماه سال گذشته در تهران آغاز شده بود و در ايام نوروز تنها چند روز تعطيل شد، اين روزها رو به پايان است. هميشه پاي يك زن در ميان است بازگشت دوباره تبريزي به فضاي طنزگونه ليلي با من است خواهد بود و فيلمنامه را خود كارگردان به همراه رضا مقصودي و حبيب رضايي بر اساس داستان هاي كوتاه سيدمهدي شجاعي نوشته اند. حبيب رضايي، گلشيفته فراهاني، مهران مديري، رضا كيانيان، آهو خردمند، اسماعيل خلج و حسين معجوني بازيگران فيلم هستند.
هميشه پاي يك زن در ميان است روايتگر زن و شوهري جوان است كه به رغم يك ازدواج عاشقانه كارشان به طلاق خصمانه رسيده و در اين ميان پاي افراد زيادي به ماجرا باز مي شود.]]>
</TEXT>
</DOC>
<DOC>
<DOCID>HAM2-860127-103</DOCID>
<DOCNO>HAM2-860127-103</DOCNO>
<ORIGINALFILE>/1386/860127/world/_idea.htm</ORIGINALFILE>
<ISSUE>دوشنبه 27 فروردين 1386</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[درباره فلسفه جنگ
چيستي جنگ
جيغ اثر ادوارد منش]]>
</TITLE>
<TEXT>
<IMAGE>/1386/860127/world/011856.jpg</IMAGE>
<![CDATA[
خردگرايان كساني هستند كه بر تاثير استدلال و تعقل بر اعمال انساني تاكيد مي كنند، و جنگ را محصول استدلال و تعقل(يا نقصان در آن)مي دانند. اين نظريه براي برخي بسيار غمبار است
بررسي موضوع جنگ از نظر فلسفي با طرح يك سئوال كلي آغاز مي شود. جنگ چيست؟ چگونه مي توان آن را تعريف كرد؟ علت بروز جنگ در چه چيزي نهفته است؟ چه ارتباطي بين طبيعت انسان و جنگ وجود دارد؟ تا چه حدي مي توان انسان را مسئول ايجاد جنگ دانست؟ سپس فلسفه جنگ به اين گونه سئوالات اختصاصي اخلاقي و سياسي مي پردازد: آيا اقدام به آغاز جنگ پذيرفتني است؟ آيا مبادرت به انجام برخي اعمال در جنگ بايد غيرمجاز تلقي شود؟ آيا مي توان نوعي حق شروع براي اعلان جنگ در نظر گرفت؟ رابطه اخلاقي و سياسي يك فرد با هم وطن او كه در ارتش خدمت مي كند چگونه است؟ به طور كلي فلسفه جنگ نظريات و زمينه هاي كاربردي آن را پوشش مي دهد و در اين مقاله برخي از مباحث كلي جنگ به همراه ارتباط آن با ساير مسائل بررسي خواهد شد.
الكساندر موسلي
1 - جنگ چيست؟
اولين موضوعي كه بايد در نظر گرفته شود چيستي جنگ و تعريف آن است. فردي كه درباره جنگ به پژوهش مي پردازد بايد در بررسي تعاريف ارائه شده از جنگ، مانند هر پديده اجتماعي ديگر، دقت فراواني به خرج دهد.
سيرو، جنگ را به طور كلي به صورت يك مجادله اجباري تعريف كرده است. هوگو گراتيس اضافه مي كند كه جنگ موقعيتي است كه در آن احزاب مختلف به مجادله و درگيري مي پردازند. از نظر توماس هابز، جنگ نوعي نگرش است: چرا كه جنگ عملاً شرايطي را شامل مي شود كه در صورت عدم تداوم عملكردهاي معمول آن نيز وجود دارد. در نظريه دنيس ديدرو جنگ به صورت يك بيماري ناگهاني و سخت براي يك ملت توصيف شده است. براي كارل فن كلاز ويتز جنگ به صورت تداوم سياست ها با استفاده از روش هاي ديگر تعريف مي شود. هر تعريف نقاط قوت و ضعف خود را دارد، اما اغلب نشانگر ديدگاه كلي و فلسفي نويسنده است.
براي مثال اين عقيده كه جنگ ها فقط كشورها را شامل مي شود- همان گونه كه كلازويتز مي گويد- پذيرش اين نظريه سياسي است كه سياست فقط در مورد كشورها به كار مي رود و جنگ در هر حالت و شكلي بازتابي از فعاليت هاي سياسي است. تعريفي كه واژه نامه و بستر از كلمه جنگ ارائه كرده يك نوع برخورد خصومت آميز آشكار و باز- يا دوره اي از چنين برخوردي - خردگرا از جنگ و جنگ طلبي است. براي مثال، اين كه اعلان جنگ بايد كاملاً واضح باشد و بايد بين دو كشور(دو طرف)اتفاق بيفتد تا جنگ در نظر گرفته شود. بحث روسو نيز در تاييد چنين تبييني است، جنگ از رابطه بين حالت ها، موقعيت ها و نه اشخاص ايجاد مي شود، پس جنگ يك نوع رابطه است، نه بين يك فرد با فرد ديگر بلكه بين يك كشور و كشور ديگر(قراردادهاي اجتماعي).
تعريفي كه مي توان آن را جايگزين تعريف قبلي كرد، اين است كه جنگ پديده اي منتشر شونده است. طبق اين نظريه، نبردها صرفاً نشانه اي از ماهيت جنگ طلبانه طبيعت هستند. چنين تعريفي با باور طرفداران نظريه هگل يا فلسفه هگلي كه در آن تغيير(فيزيكي، اجتماعي، سياسي، اقتصادي،...)فقط از جنگ يا زد و خورد خشونت آميز نشأت مي گيرد هم خواني دارد. هراك ليتين ها معتقدند كه جنگ سرمنشأ همه چيز است و هگل عقايد آنها را تاييد مي كند. جالب اينكه حتي ولتر، نماد روشنفكران،  به اين جمله اعتقاد داشت. قحطي، طاعون و جنگ مهم ترين اجزاي اين جهان را تشكيل مي دهند. تمام حيوانات به طور مداوم با يكديگر در جنگ هستند، هوا، زمين و آب عامل تخريبند.(لغت نامه جيبي فلسفي)
واژه نامه آكسفورد تعريف گسترده تري را ارائه كرده است: هر نوع خشونت حركتي يا زد و خورد بين موجودات زنده يا چالش بين نيروها و اصول مخالف.
چنين تعريفي از محدوديت مفهوم خردگرا- سياسي به دليل پذيرفتن احتمال تضاد قياسي و خشونت آميز بين سيستم هاي فكري، مانند اصول مذهب هاي گوناگون يا شركت هاي تجاري برخوردار نيست. اين تعريف بسيار گسترده است و مبارزه در تجارت مطمئناً با جنگ مترادف نيست، اگر چه تجارت در جنگ اتفاق مي افتد و اغلب محرك جنگ است.
كاربرد امروز واژه جنگ ممكن است تاكيدي بر وجود برخورد و سردرگمي كه در تعاريف و ريشه ها گنجانده شده داشته باشد. اما همان طور كه اشاره شد ممكن است به طور ناخودآگاه مفاهيمي را كه از مكاتب سياسي خاصي سرچشمه گرفته اند شامل شوند. پيشنهاد نويسنده اين است كه جنگ يك موقعيت سازماندهي شده، باز و جامع از يك برخورد يا يك دشمني و خصومت است. منشأ اين تبيين نظريات صاحب نظران مكاتب مختلف است كه معتقدند برخي عناصر در تمام جنگ ها مشترك هستند، و اين برداشت يك تعريف مفيد و قابل قبول از مفهوم را به دست مي دهد. اگر ما بخواهيم جنگ را نه تنها به صورت يك برخورد بين كشورها(مانند تعريف خردگرايان)بلكه به عنوان هرگونه برخوردي بين افراد غيرنظامي، اعمال غيرقابل مشاهده و جنگ هاي سياسي سازماندهي شده و همچنين جنگ هاي آييني و فرهنگ شمول و نيروهاي غيرمسلح و انقلابي، كه به نظر مي رسد بدنه مركزي كنترل كننده ندارند و ممكن است به صورت ظهور ناگهاني تعريف شوند، بررسي كنيم بررسي جنگ از نظر سياسي را مي توان ادامه تعريف فلسفي آن دانست، تعريفي كه در بر گيرنده برخورد نظامي تنش مشترك تهديدهاي خشونت آميز بين گروه ها و اعلان جنگ رسمي از طرف يك مقام عالي رتبه و غيره است. چنين تبييني را مي توان جهت تميز ميان جنگ از شورش و طغيان، خشونت كلي از پرخاشگري فردي، برخوردهاي استعاري ارزش ها از برخوردهاي حقيقي و تهديدكننده نظامي به كار برد.
2 - علت برافروخته شدن آتش جنگ چيست؟
براي آسيب شناسي جنگ زيرمجموعه هاي مختلفي در نظر گرفته شده است، اما مانند تعاريف جنگ، هر كدام به نوبه خود بازتابي از ميزان پذيرش صريح يا تلويحي مفهوم گسترده جبر و اختيار هستند. براي مثال، اگر اعتقاد بر اين است كه انسان در گزينش اعمال خود از آزادي برخوردار نيست(جبر مطلق)، جنگ يك حقيقت مقدر در جهان هستي تلقي شده و پديده اي خواهد بود كه انسانيت هيچ قدرتي براي رويارويي آن را ندارد. عقايد مختلفي در اين زمينه وجود دارد، از صاحب نظراني كه مدعي اند جنگ رويدادي ضروري و غيرقابل اجتناب و حادثه اي است كه انسان توانايي طفره رفتن از آن را ندارد، تا كساني كه در عين پذيرش غيرقابل اجتناب بودن جنگ معتقدند كه انسان از توان كاهش ميزان ويراني ها برخوردار است، همان طور كه دارو اثرات بيماري و برق گير اثرات رعد و برق حاصل از توفان را مي كاهد. در اين ديدگاه تاكيد بر آن است كه انسان مسئول اعمال خود و به تبع آن جنگ نيست. در اين صورت چيستي علت آن يك سئوال عقلي را برمي انگيزد: در ادراك جهان در قرون وسطي، ستاره ها، سيارات و تركيب چهار ماده(خاك ، هوا، آب و آتش)به عنوان مهيا سازنده كليدي براي بررسي اعمال و اختيار انسان در نظر گرفته مي شدند. در حالي كه تفكرات جديد به پيچيدگي ماهيت جهان افزوده است، بيشتر افراد هنوز به ماهيت مواد سازنده جهان و قوانين آنها براي بررسي چرايي ايجاد جنگ رجوع مي كنند. برخي نسخه هاي پيچيده تري از نظريات ستاره شناسي قرون وسطي را مد نظر قرار مي دهند(مانند نظريه چرخه كاندراتلف)در حالي كه ديگران از دانش هاي جديد مولكولي و بيولوژيك براي به دست آوردن توضيحات بيشتر استفاده مي كنند.بنابراين آنها كه به جنگ به عنوان حاصل گزينش و اختيار انسان تاكيد مي كنند، در واقع ماهيت سياسي و اخلاقي آن را مدنظر دارند. اما در صورتي كه قلمرو گسترده متافيزيك مطرح شود، ساير علل بروز جنگ نيز مي توانند مورد توجه واقع شوند. اين صاحب نظران به سه گروه اصلي تقسيم مي شوند. گروه اول دليل پيدايش جنگ را در زيست شناسي انسان جستجو مي كنند، گروه دوم كه ريشه هاي آن را در فرهنگ مي بينند، و گروه سوم كه نيروي ذهني استدلال(تعقل)را مسبب آن مي دانند. برخي جنگ را حاصل زيست شناسي موروثي انسان مي پندارند كه با مخالفت هاي شديد جبرگرايان همراه شده است. نظريه هاي بيان شده شامل مواردي است كه انسان را ذاتاً پرخاشگر، جنگ طلب و حريص مي دانند. تجزيه و تحليل هاي پيچيده تري مانند نظريه بازي و تكامل ژنتيكي براي توضيح چگونگي رخ دادن خشونت و جنگ انجام شده است.
خردگرايان(طرفداران مكتب اصالت عقل)كساني هستند كه بر تاثير استدلال و تعقل بر اعمال انساني تاكيد مي كنند، و جنگ را محصول استدلال و تعقل(يا نقصان در آن)مي دانند. اين نظريه براي برخي بسيار غمبار است - اگر انسان قوه استدلال را در اختيار نداشت، به دنبال منافعي كه جنگ براي او در پي دارد نبود، و به يك جاندار صلح طلب مبدل مي شد. براي سايرين، قدرت استدلال(تعقل)ابزاري است براي انسان تا بتواند بر تفاوت هاي مرتبط فرهنگي و منابع لازم بر برخورد تفوق يابد. و ترك آن جزو دلايل اوليه بروز جنگ است.تفكر بسياري از افرادي كه ريشه بروز جنگ را نقصان در قوه استدلال(تعقل)انسان مي دانند از افلاطون  نشأت مي گيرد كه معتقد است جنگ ها، انقلاب ها و نبردها به انسان و هوس هاي او مرتبط مي شوند كه اين هوس ها، تنها در برخي مواقع به عنوان نياز تلقي مي شوند و در غير اين صورت به طور دائم از ميزان استدلال و تعقل انسان خواهد كاست. نمونه هايي از نظريه افلاطون در تفكر غربي به وفور يافت مي شود، براي مثال ظهور مجدد در شناخت فرويد از جنگ(چرا جنگ why war)كه در آن فرويد ريشه هاي جنگ را در غريزه مرگ مي بيند. يا در تبيين داستايوفسكي از بربريت موروثي انسان، اين فقط بي دفاع بودن اوست كه عذاب دهند را وسوسه مي كند، فقط جرأت يك كودك كه هيچ پناهگاه و منبع توسلي ندارد، و خون او را بر روي آتش مي ريزند البته در ذات هر انسان، حيواني پنهان است. حيوان طالب خشم، حيوان طالب شهوت و حيواني كه مسئول بيماري هايي مانند شرارت، نقرس، بيماري هاي كليه و مانند آن است.(برادران كارامازوف، فصل چهارم، شورش)
3 - طبيعت انسان و جنگ
منابع لازم براي يافتن هرگونه رابطه بين طبيعت انسان و جنگ توسط توماس هابز فراهم شده، به نظر او در طبيعت زيربنايي و حقيقي بشر همواره به ورود به قسمت خودآگاه ذهني تمايل دارد. هابز عميقاً معتقد است كه بدون يك نيروي خارجي براي تحميل قوانين، طبيعت انسان به ايجاد جنگ متمايل است. زماني كه هيچ قدرتي براي واداشتن انسان به اطاعت از قوانين وجود نداشته باشد، وي در شرايطي كه warre ناميده مي شود باقي است. و چنين حالتي كه برضد انسان هاي ديگر است در هر انساني وجود دارد(leuiathan.1.13 )نظريه هابز نقطه شروع خوبي است براي آغاز بحث درباره تمايلات انسان و بسياري از فيلسوفان نامدار پيرو او مانند لاك، روسو و كانت تا حدي با تعريف او موافق هستند. لوك، مبناي هرج و مرج طلب و جنگ دوست را نمي پذيرد. اما قبول دارد كه هميشه افرادي هستند كه از بي قانوني و عدم الزام براي رعايت آن منافعي خواهند داشت. روسو تصوير ذهني هابز را معكوس كرده و استدلال مي كند كه انسان ذاتاً صلح طلب بوده و جنگ افروز نيست، اما وي با توضيح سياست بين المللي به صورت: كشور بايد فعال(پرخاشگر و خشونت طلب)باشند، چون در غير اين صورت رو به انحطاط گذاشته و شكست خواهند خورد. جنگ اجتناب ناپذير است و هرگونه تلاش براي ايجاد سازمان هاي موحد صلح بيهوده است. تشابهات طرز فكر او با هابز مشخص مي شود. در ديدگاه كانت عدم تفاهم غريزي بين انسان ها و سپس ميان كشورها، انسانيت را به جستجوي صلح و اتحاد وا مي دارد. نيروي استدلال و تعقل انسان به تنهايي توافقات صلح طلبانه را به او نمي آموزد، اما جنگ در غياب ساختارهاي بنياني اجتناب ناپذير است و اين نكته سبب مي شود كه انسان ها فوايد توافقات صلح طلبانه را تشخيص دهند، و هنوز هم كانت بر باور مثبت خود از انسان تاكيد دارد: به نظر مي رسد كه جنگ در ذات انسان حكاكي شده است، و حتي مي توان آنرا به عنوان يك رويداد بسيار خوب كه عشق و افتخار پيروزي را بدون انگيزه هاي خودخواهانه به انسان وحي مي كند در نظر گرفت.(صلح پايدار prepetual peace)صاحب نظران ديگر هرگونه نظريه پردازي درباره طبيعت انسان را رد مي كنند.
4 - جنگ و فلسفه سياسي و اخلاقي
اولين بخش بررسي اخلاق در جنگ نظريه جنگ عادلانه است كه در بسياري از متون و فرهنگ ها به خوبي توضيح داده شده است. آيا مي توان جنگ را از نظر اخلاقي توجيه كرد؟ مجدداً توجه ما به مفهوم عدل و اخلاق- شامل فرد و گروه- جلب مي شود. جنگ به عنوان يك تلاش كلي نيازمند فعاليتي هماهنگ است كه در آن نه فقط سئوالات اخلاقي از مسئوليت فرد مسئول، بلكه ميزان اطاعت نيروهاي اعزامي هميشه وجود داشته اند. اما برخي سئوالات شامل ماهيت مقام مسئول مي شوند. آيا ملت ها از نظر اخلاقي در جنگ كه درگير آن هستند مقصرند، يا فقط مقامات رسمي كه قدرت اعلان جنگ را دارند بايد مسئول دانست؟ آيا مقامات نظامي در صحنه مسئولان جنگ تلقي مي شوند يا ارتش به عنوان يك ساخت يكپارچه؟ به چه جرمي- اگر بخواهيم جرمي قائل باشيم- يك فرد خاص را بايد براي خشونت هاي نظامي مقصر دانست؟ و همچنين چه جرمي را، در صورت وجود يك غيرنظامي يا يك نسل بايد براي جنايت هاي جنگي كشور تحمل كند؟(و حتي چيزي به نام جنايت هاي جنگي وجود دارد؟)
نظريه جنگ عادلانه با يك ارزيابي عقايد سياسي و اخلاقي شروع مي شود كه نيت(قصد اصلي)آغاز يك جنگ را(دفاعي يا تهاجمي)توجيه مي كند. اما منتقدان توجه دارند كه در حال حاضر لزوم آغاز مبارزه در نظريه جنگ عادلانه مفروض است، تمامي اين تبيين هاي اخلاقي، قانوني و سياسي براي وارد كردن عدالت در جنگ است، بنابراين نخستين عامل عدالت، تفكر است. صلح طلبان جنگ، يا حتي هر نوع خشونت را از نظر اخلاقي قابل قبول نمي دانند. اخلاق و اصول جنگي به حوزه اي مرتبط با فلسفه سياسي بسط داده مي شود كه در آن مفاهيم مسئوليت هاي سياسي و حاكميت، به مانند تصورات هويت كامل و جامع و فرديت، بايد دانسته شده و مورد بررسي قرار گيرد. با رجوع به گذشته، مي توان دلايل ايجاد جنگ را نيز مورد توجه قرار داد. براي مثال اگر نماد اخلاقي جنگ شامل حقانيت فراشمول كشور باشد، پس وجود يا رفتار آن كشور ما را به توصيف ريشه هاي جنگ بر مي انگيزد. اين نكته، مشكلاتي را براي بررسي مسئوليت هاي اخلاقي و سياسي آغازگران جنگ ايجاد مي كند. اگر كشورها آغازگر جنگ هستند، آيا تنها بايد رهبران كشورها از نظر سياسي و اخلاقي مسئول دانسته شوند، يا اگر ما برخي عناصر دموكراسي انساني را بپذيريم، مسئوليت هاي اخلاقي و سياسي حتي افراد عادي را نيز در بر خواهد گرفت.
با در نظر گرفتن مزيت هاي احتمالي جنگ نقش اخلاق در جنگ را در نظر نمي گيرند، و بسياري از جمله متفكران مسيحي مانند آگوستين، مدعي هستند كه اخلاق الزاماً توسط ماهيت جنگ رد شده است. در حالي كه ديگران براي يادآوري سلحشوران گذشته به دنبال چنين ارتباطاتي هستند كه مي توانند مويد وجود ارتباطات اخلاقي در جنگ و دليلي براي انتقادات فراوان براي با اهميت انگاشتن چنين ارتباطاتي باشند. از نظر جامعه شناسي، افرادي كه به جنگ اعزام مي شوند و
باز مي گردند، اغلب آيين ها و رسوماتي براي آنها اجرا مي شود كه نشان دهنده رفتن با بازگشتن آنها است. گويي آنها به طبقه متفاوتي از جامعه خود وارد مي شوند. نوعي چرخه جنگ كه كشتن و تهديد كشته شدن را شامل مي شود وجود دارد كه نويسندگان وجودگرا در بررسي هاي خود از پديدار شناسي جنگ به آن اشاره دارند. براي يك اخلاق گرا، سئوال ها با تعيين اهدافي كه از نظر اخلاقي توجيه پذير و مجاز باشند آغاز مي شود -يعني استراتژي ها و سلاح ها- كه جزو اصول تبعيض و نسبيت هستند. نويسندگان درباره وجود عدالت در تمامي جوانب يا خودداري از انواع مشخصي از زد و خورد در حين جنگ اختلاف نظر دارند. دلايلي براي تداوم برخي ابعاد اخلاقي وجود دارد: غلبه با انتظار نوعي مذاكره صلح طلبانه در مراحل بعدي، منافع مشترك و دوگانه در خودداري از انجام برخي اعمال و ترس از قصاص به نفس، تعهدنامه ها و جريمه ها كه ملت ها براي باقي ماندن در صحنه بين المللي متحمل مي شوند. در اين قسمت از بحث تفاوت جنگ كلي و جنگ مطلق مطرح مي شود. جنگ مطلق به صورت به صف آوردن تمام منابع و نيروي انساني يك جامعه براي كار كردن براي ماشين جنگي تعريف مي شود. جنگ كلي به معني عدم امتناع و جلوگيري نكردن از برافروخته شدن آتش جنگ است. مسئوليت اخلاقي و سياسي براي طرفداران هر دو نوع جنگ، چه مطلق و چه كلي، مشكل ساز است. زيرا بايد نقش افراد غيرنظامي مانند معلولان، كودكان و زخمي هايي كه توانايي جنگيدن ندارند را توجيه كنند. حاميان جنگ مطلق ادعا مي كنند كه عضو يك جامعه بودن مسئوليت هايي را براي حفظ آن جامعه به همراه دارد. و اگر برخي اعضا نمي توانند آن را تحقق بخشند وظيفه آنها برعهده افراد غيرنظامي كه توانايي دارند قرار خواهد گرفت.
براي حاميان جنگ كلي- كه اهداف نظامي از ابتدا مردم و حقوق آنها را از زنان و كودكان گرفته تا آثار و بناهاي تاريخي بسيار مهم مي دانند- نيز مشكلات مشابهي وجود دارد. حاميان اين نوع جنگ ممكن است مقياس نزولي مدنظر مايكل والزر در جنگ عادلانه و ناعادلانه را ايجاد كنند، كه در نتيجه آن تهديدهاي خطرناك براي بدنه نظام بوده و منجر به ضعف تدريجي موارد اخلاقي خواهد شد. به رغم تاكيد فراوان ديويد هيوم بر استانداردهاي اخلاقي، وي حذف تمامي عقايد و تصورات عادلانه را در جنگ مي پذيرد، تنها در صورتي كه تصميمات فرمانده جنگ آن قدر شوم و هولناك باشد كه به هر عملي متوسل شود.(نيازهاي لازم براي اصول اخلاقي، بخش 3)
ترجمه: الهام منبع جود
منبع: iep.atm.edu/w/war.htm]]>
</TEXT>
</DOC>
<DOC>
<DOCID>HAM2-860127-104</DOCID>
<DOCNO>HAM2-860127-104</DOCNO>
<ORIGINALFILE>/1386/860127/world/_idea.htm</ORIGINALFILE>
<ISSUE>دوشنبه 27 فروردين 1386</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[نگاه
آزمون]]>
</TITLE>
<TEXT>
<![CDATA[فروزان آصف نخعي
شرايط جنگي، شرايطي رعب آور و دهشتناك است. يك ضرب المثل معروف مي گويد: در جنگ حلوا پخش نمي كنند. اصل بر خشونت و ايجاد رعب در دل نيروي مقابل است. اين امر گوياي آن است كه هر كس در افكار خود كشتن نيروي پشت خاكريز مقابل را بيرون كند، ابتدا نام خود را بر سنگ گوري نوشته است. اكنون با اين روحيه شب را صبح كردن، آن هم در لحظه ها، ساعت ها و روزهاي متوالي چه اخلاقي را ايجاد مي كند؟
پس از جنگ جهاني دوم، پاسخ به پرسش  بالا از مهمترين موضوعات به شمار مي رفت. نسل هاي رو به رشد كه تجربيات تلخ جنگ را تجربه نكرده بودند، بي محابا،  نسل پيشين خود را مورد حمله قرار داده آنها را مسئول تمامي بدبختي هاي خود مي دانستند زيرا خود را وارث شرايطي مي دانستند كه به هيچ وجه در آن دخيل نبودند و براي رخداد آن از آنان نظرخواهي نشده بود. بحران معنوي در اين شرايط آن بود كه آنان بايد تاوان تصميم هاي مسئولان خود را مي پرداختند. بدون آن كه در اين باره نيز از آنان سئوال شود كه تا چه اندازه مايلند براي كار نكرده و ميوه نچيده، هزينه بپردازند.
اما آيا آنان به اين مسئله انديشيده  بودند كه بدون انديشه به آنچه درست و يا به زعم آنان غلط بوده، نمي توانستند به آينده درخشان برسند؟ عده اي تصميم قاطع گرفته بودند كه با توتاليتاريسم هيتلري بجنگند اين موضوع چه شرايطي را پيش روي آنان قرار مي داد؟ شكست و اسارت و يا كشته شدن و سربلندي با تمام مشكلاتي كه براي نسل هاي بعدي باقي مي ماند. هر چند پس از جنگ فرزندان پدران را به سخره مي گرفتند و آنان را قهرمانان پوشالي قلمداد مي كردند اما شايد نمي دانستند كه ارزش آزادي به دست آمده در اين بود كه آنان را از قطعيت و راحتي خيال و پيش بيني ناپذيري ناشي از آن رهانيد و اين امكان را براي همگان فراهم كرد تا ارزش آزادي بر اعتراف به جهل اجتناب ناپذير آدميان در خصوص بسياري از عوامل كه به رفاه و سعادت منجر مي شود صورت بپذيرد. اين آموزه ناشي از اين انديشه است كه جنگ به عنوان هدفي ناخواسته است كه از اهداف و سياست هاي خواسته سياستمداران بر مي خيزد. آنان سعي كردند اين موضوع را به خاطر بسپارند كه هيچگاه نبايد اين اصل را بپذيرند كه فرد جز وسيله اي در خدمت موجودات عالي تري به نام جامعه يا ملت نيست، در اين صورت به خودي خود،  تمامي خصلت هاي رژيم توتاليتر كه از آن واهمه داشتند در زندگي شان جاري مي شد. به زودي آنان دريافتند كه با تمامي مشكلاتي كه جنگ ايجاد مي كند،  با اين همه روح آنان را علاوه بر تمامي خشونتي كه تا مدت ها نهادينه مي سازد، ولي اگر آگاهانه با آن برخورد مي شد،  مي توانست منشاء تحول نيز شود. به عبارت ديگر پس از جنگ جهاني دوم اين خودآگاهي در ضمير آدميان روشن شد كه شعله هاي جنگ به راحتي با يك گلوله روشن مي شود اما مهار آن با گرفتن جان ميليون ها آدم ميسر مي شود. اين خودآگاهي،  نيروي مسلط بر جهان دوقطبي بود. قدرت هاي هسته اي هرچند سياست خود را بر توازن ترس استوار كرده بودند اما به اين امر آگاه بودند كه فشاردادن يك دكمه و تنها يك دكمه مي تواند كره زمين را به عصر يخبندان ببرد. اين خود آگاهي موشك هاي هسته اي را در دل اعماق زمين نگاه مي داشت، اما باز هم زندگي در هراس معنا مي يافت. در پايان هزاره دوم اين امر مسجل شد كه نيازمند جهاني عاري از ترس و وحشت هستيم. ولي ترس از ايجاد شعله هاي جنگي جديد همچنان وجود دارد. لويس برنديس معتقد است بزرگترين خطر آن زمان در كمين آزادي مي نشيند كه مرداني پرشور با نيات خيرخواهانه ولي از روي ناآگاهي به حريم آزادي تجاوز كنند. با اين همه آزادي لازم است تا جايي براي امور پيش بيني ناپذير باقي بماند. آزادي كه پيشاپيش آثار مثبتش معلوم باشد آزادي نيست. زيرا اگر مي دانستيم كه آزادي به چه كار مي آيد، دليل تقاضاي آن از ميان مي رفت. اين فلسفه  ها يكي خود ابزار مناسبي براي وقوع جنگ است؟ آيا در اين فضا مي توان از سوءتفاهم ها جلوگيري كرد؟ اگر عده اي مسئوليت ايجاد ترس در مردم نسبت به جنگ هاي ميكروبي و... را به عهده بگيرند، شايد هيچگاه جنگي در نگيرد.  هانتينگتن در كنفرانس گفتگوي تمدن ها در قبرس تاكيد مي كرد كه تئوري نبرد تمدن هاي وي لزوما به معناي روي دادن جنگ ميان تمدن ها نيست، اما صحبت كردن درباره آن مي تواند مانند آن چه درباره جنگ اتمي در دنياي دوقطبي رخ داد در دنياي پس از اين جهان نيز شاهد هيچگونه جنگي نباشيم. با اين همه اين سئوال جدي است كه آيا در شرايط ترس مي توانيم شاهد رشد انسان سالم باشيم؟ اين سئوالي است كه تاريخ جهان با همه تلخي هايش براي ما درس آموز است. براي رسيدن به انساني آزاد و فرهيخته او ناچار است خود را در شرايط ترس و مرگ بيازمايد.
آزمون مرگ يكي از مهمترين عواملي است كه مي تواند آدميان را به خود آورده و تا اندازه اي آنان را به آموزه هاي اخلاقي سوق دهد، به شرط آن كه جنگ از وسيله به هدف تبديل نشود. اين موضوعي است كه هيتلر را به اشتباه براي حفظ ايدئولوژي نازيسم، به جهان گشايي سوق
داد.]]>
</TEXT>
</DOC>
<DOC>
<DOCID>HAM2-860127-105</DOCID>
<DOCNO>HAM2-860127-105</DOCNO>
<ORIGINALFILE>/1386/860127/world/_litew.htm</ORIGINALFILE>
<ISSUE>دوشنبه 27 فروردين 1386</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">ادب و هنر.ادبیات</CAT>
<CAT xml:lang="en">Literature and Art.Literature</CAT>
<TITLE>
<![CDATA[تأملي درباره زبان و ترجمه آثار ميلان كوندرا
شكست خورده بزرگ بازي نوبل]]>
</TITLE>
<TEXT>
<IMAGE>/1386/860127/world/011853.jpg</IMAGE>
<![CDATA[
به عقيده كوندرا، رمان واقعي و خوب، هيچ چيز غير از يك رمان واقعي و خوب نيست! اما بعد از تبديل شدن به ساير ژانرهاي ادبي و هنري مثل فيلم سينمايي يا سريال تلويزيوني، تنها بخشي ناچيز از خط داستاني آن باقي خواهد ماند
ميلان كوندرا، سال هاي سال است كه به عنوان يكي از نامزدهاي اصلي جايزه نوبل مطرح است، اما با تمام قدرتي كه در قلم و نگاه اين نويسنده چك وجود دارد، هر سال از رقباي نه چندان شناخته شده و مهمي چون اورهان پاموك، شكست مي خورد.
كوندرا را مي توان علاوه بر داستان نويس، متفكري دانست كه آن چنان كه خود مي گويد با شيوه تفكر ادبي، به تحليل و شناخت و شناساندن دنياي انسان معاصر مي پردازد. اين مطلب، نگاه يكي از نويسندگان گاردين است به آثار كوندرا. درست در شرايطي كه يك بار ديگر نام او به عنوان شكست خورده بزرگ بازي نوبل، آه از نهاد طرفدارانش بلند كرد.
ترجمه: كوروش ضيابري
گفتار حاضر، يادداشتي كاملاً شخصي بر آثار ميلان كوندرا است. نگاه يك طراح گرافيك و نويسنده  پيش پا افتاده. هرچند در اين گفتار، قصد من بر آن نيست كه كتاب هاي كوندرا را به صورت خاص مورد تحليل و نقد قرار بدهم بلكه به صورت عام و كلي، تصميم بر آن است تا روند حركتي ميلان كوندرا در عرصه ادبيات و نكات برجسته  كار داستان نويسي وي را تحليل كنم كه به صورت عمده، به دو دسته فقدان هويت و مشكل در ترجمه از ديدگاه من، خلاصه مي شوند كه البته ضعف و ناتواني برخي مترجمان در برگردان آثار ميلان كوندرا كه متوجه خود من نيز مي شود را در اين گفتار، بررسي مي كنم هرچند كه به تازگي، چند نقد تخصصي شامل يك كتاب و چند مجموعه مقاله راجع به ديدگاه جامعه شناسانه ميلان كوندرا از منظر فلسفي منتشر شده است.
ميلان كوندرا را به عنوان يك نويسنده هميشه منتقد معرفي مي كنند كه از تباهي جامعه اش از هر لحاظ، ناراضي است و با جامعه، برخوردي نقادانه و موشكافانه دارد. البته اين تعريف براي من زياد قانع كننده نيست چرا كه از ديدگاه شخصي من، ميلان كوندرا هميشه يك رمان نويس منحصر به فرد بوده است. در تمام رمان هايش، ميلان به دنبال سبكي از نگارش بوده كه راه و روشي نو براي فكر كردن پديد بياورد. راه و روشي كه خواننده در برخورد با آن، احساس كند يك رمان نمي خواند بلكه متن فلسفي و پرسشگر، پيچيده و تئوريك را مي خواند. وساطت، ميانجيگري و انعكاس شفاف وقايع جامعه، بخش هاي تفكيك ناپذيري از رمان هاي او هستند كه خطوط داستاني و روايتگرايانه كارهاي وي را، به قطعاتي منطقي تبديل مي كنند كه هر كدام براي خود، ديدگاه و جهت گيري دارند.
اما با نگاهي به آثار و كتاب هاي كوندرا، متوجه خواهيد شد كه بيوگرافي او در ابتداي تمام رمان هايش، همان بيوگرافي قديمي است كه در ده سال پيش ارائه مي داد و هنوز هم از آن استفاده مي كند. در صفحات ابتدايي آخرين رمان وي، هويت(كه نسخه فارسي آن نيز در ايران با ترجمه دكتر پرويز همايون پور و توسط نشر قطره منتشر شده است)كه زندگينامه ميلان كوندرا نقل شده است، اينطور مي خوانيد: ميلان كوندرا در سال 1929 در چك اسلواكي متولد شد و تا سال 1975 در فرانسه زندگي كرد. اما معدود مصاحبه هاي اخير ميلان كوندرا با نشريات، نشان مي دهد كه او به تازگي نسبت به بيوگرافي هايي كه از او ارائه مي شود، مشكوك و بي اعتماد شده است و در كل نيز تاريخ نشان مي دهد كه بيوگرافي هاي جعلي از برخي نويسندگان، جاي آثار و كتاب هاي اصلي آنها را گرفته و ديدگاه مردم را به سمت ديگري كشانده است، هرچند كه كوندرا سعي مي كند تا حد امكان، زياد با نشريات مختلف مصاحبه نكند و تصاويرش را نيز منتشر ننمايد و يا بيوگرافي هايش را نيز چاپ نكند. به طور كلي، كوندرا نويسنده اي بدون حاشيه است كه مي خواهد خود را در قالب آنچه هست مطرح كند و شخصيت خود را در قالب رمان هايش تبلور ببخشد نه در قالب آنچه كه ديگران مي خواهند او باشد! خود او نيز مي داند كه رمان هايش، سبك و شكل خاص و مستقلي از ادبيات داستاني را دربر مي گيرند و من نيز تصميم دارم به تفصيل راجع به برخي از شكل هاي ساختاري رمان هويت وي، صحبت كنم.
اما آثار كوندرا، مشكل بزرگي دارند. اين آثار به دليل ساختار پيچيده فلسفي شان، به خوبي تفسير و ترجمه نمي شوند و معمولاً مترجمان بايد برداشت هاي شخصي خودشان را از آثار كوندرا در قالب ترجمه عرضه كنند. اما نوع ديگري از ترجمه وجود دارد كه كوندرا آن را ترجمه احساسات مي خواند. در عصري كه هر ژانر ادبي و صنعتي بي ربطي قابليت تبديل شدن دارد، كتاب ها به فيلم ها، بازي ها به كارتون هاي تلويزيوني، رمان هاي فلسفي به بازي هاي كامپيوتري، كتاب ها به تئاترها و تئاترها به فيلم هاي سينمايي، كوندرا سعي بسياري دارد تا اصالت عمل و ابتكار خاص خود را براي عرضه آثارش حفظ كند و تقليدپذيري و كپي برداري از سبك هاي خاصش را غيرممكن سازد تا رمان هاي او، فقط قابليت خوانده شدن به عنوان يك كتاب را داشته باشند و نه ديده شدن به عنوان يك تئاتر تلويزيوني! او اين تبديل ها را غيرممكن مي پندارد و تصور مي كند كه هيچ سبك ادبي، نبايد به هيچ محصول هنري ديگري تبديل شود. او در زندگي شخصي خود نيز چنين برخورد مي كند. زندگي اش را به رماني تبديل مي كند كه قابل تعديل يا بازنويسي شدن نباشد.
ميلان كوندرا در زمان حيات ژاك دريدا، در همين رابطه، براي او اينگونه نوشت: اگر بازنويسي و تعديل، قرار است رمان و داستان را زنده نگاه دارد، آنگاه مي توانيد مطمئن باشيد كه هيچ ارزشي براي كتاب هاي ما باقي نخواهد ماند.
به عقيده كوندرا، رمان واقعي و خوب، هيچ چيز غير از يك رمان واقعي و خوب نيست! اما بعد از تبديل شدن به ساير ژانرهاي ادبي و هنري مثل فيلم سينمايي يا سريال تلويزيوني، تنها بخشي ناچيز از خط داستاني آن باقي خواهد ماند. او همچنين به وضوح، بين دگرگوني و تبديل تفاوت قايل مي شود.
به عقيده كوندرا، تبديل يك اثر ادبي مكتوب به يك محصول صرفاً تجاري مثلاً تلويزيوني، استفاده از فكر و حاصل تلاش يك متفكر براي ساختن و پرداختن يك موضوع پيش پا افتاده براي رسيدن به يك سري اهداف مادي خاص است كه البته فناوري نيز در اين راه بسيار كمك مي كند، اما كوندرا همواره، در رمان هايي كه نوشته، خودش بوده است و بر خلاف برخي نويسندگان حتي بزرگ، سعي نكرده آثار قديمي را به شكل هاي نوين امروزي تبديل كند و با نام خودش، عرضه نمايد تا بتوانند از آثار او، فيلم و تئاتر و بازي بسازند. كوندرا تنها يك بار اجازه داد تا اثرش را به تئاتر تبديل كنند و البته آن تئاتر نيز بسيار آماتوري بود و علاوه بر خودش، براي كارگردان اثر نيز هيچ سود مالي نداشت.
اما ميلان كوندرا، دگرگوني را از بتهوون آموخت. كسي كه از صداي افتادن سكه بر روي زمين، موسيقي ساخت ! رمان ژاك و اربابش اثر ميلان كوندرا، اقتباسي متحول شده از ژاك سرنوشت گرا اثر دنيس ديدروت بود كه حتي سبك نوشتاري ميلان كوندرا نيز متفاوت با آنچه بود كه در رمان دنيس ديدروت آمده است. اما كتاب هاي اخير كوندرا، سري كاملاً يكساني از اقتباس هاي ادبي دگرگون شده هستند! او در خانواده اي زاده شد كه اعضاي آن، همگي اهل موسيقي و آهنگساز بودند و به همين دليل نيز ميلان از سنين كودكي اش، با نواختن موسيقي رشد كرد و پيانو نواخت و حالا نيز يك پيانيست حرفه اي است و شايد اين نوع اقتباس هاي ادبي او از ساير آثار كه تنها به سوژه و حواشي كار محدود مي شوند، به دليل حرفه خانوادگي بستگانش بود. همان كاري كه او بعدها ادامه داد و البته در اين عرصه نيز به نواختن تصنيف بزرگان موسيقي پرداخت و هيچگاه آهنگ نساخت.
ميلان كوندرا، در حال آزمايش كردن شكل هاي متفاوتي از شخصيت پردازي در رمان است. ساختار پايه تمامي رمان هاي كوندرا، يك الگوي واحد دارند و اكثراً نيز از هفت بخش اصلي تشكيل شده اند كه هر كدام از آنها مي كوشد تا كاملاً مستقل، متفاوت و تك باشد! فهرست مطالب ابتداي كتاب هاي وي نيز همواره به گونه اي تنظيم مي شود كه خواننده بتواند تصور درستي از طرز تفكر او در استقلال و اصالت عمل داستان نويسي اش پيدا كند.
نخستين رمان كوندرا با نام شوخي، روايتي چندگانه از پيشروان حرفه موسيقي مدرن امروز است. اين رمان، توسط چهار نفر روايت مي شود. شخصي به نام لوديك كه تك سخنگويي وي، دوسوم متن را در برمي گيرد و روايت هاي ياروسلاو، يك ششم متن، روايت هاي كاستا يك نهم متن و روايت هاي هلنا، يك هجدهم متن رمان را شامل مي شود. با توجه به سبك نوشتاري ميلان در اين رمان، مقداري كه از لحاظ محاسباتي براي روايت به هر كدام از اين چهار نفر اختصاص داده شده، شخصيت آنها را روشن مي كند و توضيح مي دهد. در واقع كوندرا، با مقادير متفاوتي نور روي چهره افراد بازي مي كند تا سايه روشني كه تشكيل مي شود، بخشي از چهره آنها را نمايش دهد.
هرچند كه بسياري از منتقدين ادبي، به ميلان كوندرا به دليل داشتن لحن فاخر و نثر پيچيده اش، ايراد مي گيرند. هرچند كه از نثر پيچيده و فلسفي كوندرا خبر دارم و مطلعم اما باز هم به سراغ كتاب هايش مي روم؛ هرچند كه خيلي سخت، مفاهيمش را هضم مي كنم. علاقه من به كارهاي كوندرا، به دليل استفاده بيش از حد وي از استعاره ها و صفت هاي عجيب و غريب است و البته خود ميلان كوندرا نيز ترجمه هايي كه از كتاب هايش موجود است و به بيش از 22 زبان زنده دنيا ترجمه شده را مطالعه و بررسي نموده است. او نيز به مانند بسياري از نويسنده ها، مسحور جادوي كلمات مي شود و در معني هر اصطلاح، ريتم و آهنگ، بيان و صراحت لهجه جملات، مدت بسياري دقيق مي شود و به معناي خط به خط جملات و سطور يك كتاب، فكر مي كند و با توجه به اين روحيه ظريف و شكننده، براي او يك مصيبت بزرگ به حساب مي آيد وقتي در مقايسه ترجمه كه از آثارش مي شود، ببيند پاراگراف هايي حذف شدند،جملات به هم ريختند،سبك ها تغيير كردند و احساسات و عواطف داستان، از حد استانداردش، كمتر يا بيشتر شده اند. از همين رو، بهترين امكاني كه مي تواند او را شاد كند، اين است كه همگي بتوانند به زبان آلماني يا چك صحبت كنند و بخوانند! شايد شما فكر كنيد من آدم خوشبخت و موفقي هستم كه تواسته ام آثار وي را به زبان اصلي شان بخوانم اما واقعاً اينطور نيست و من نيز نسخ ترجمه شده آثار او را به دست آوردم و دليل آن نيز را اينطور مي توانم ذكر كنم كه عليرغم نوشته شدن تمام كتاب هاي وي به زبان چك اسلواكيايي، در زماني كه چك و اسلواكي هنوز از هم جدا نشده بودند، اين آثار هيچگاه انتشار نيافتند چرا كه حكومت كمونيست زمان، خواندن آثار وي را ممنوع كرده بود و آثار وي بعد از ده سال از تغيير رژيم، تازه به صورت ناقص چاپ شدند و نسخه هاي كامل آثار وي، به زبان هاي غير چك و اتريشي است و تنها 4 مورد از آثار وي را به زبان اصلي چاپ كرده اند و بسياري از علاقه مندان كارهاي وي، ترجمه آثارش را خوانده اند. به همين دليل، شخص ميلان كوندرا پس از اينكه به زبان فرانسوي، تسلط كامل پيدا كرده، در حال ترجمه آثارش به زبان فرانسه است و دو سالي مي شود كه اين كار را پيش گرفته است و در تمام اين كتاب ها كه بعد از سال 1982 توسط انتشارات گاليما فرانسه به چاپ مي رسند، اين متن ديده مي شود: متن اين كتاب از زبان چك و اتريشي به فرانسه توسط شخص نويسنده ترجمه شده و تمام حقوق آن نيز متعلق به شخص وي مي باشد و همان ارزش معنوي متن زبان اصلي را دارد. هرچند كه بسياري از منتقدين شرايط حاكم بر ادبيات چك، معتقدند اين فاجعه براي داستان نويسي اين كشور به شمار مي رود چرا كه متن زبان اصلي كتاب هاي كوندرا، از هرگونه حمايت و ارزشي، بي بهره هستند و در عوض متن فرانسوي و بيگانه كتاب ها، به دست خود نويسنده، داراي ارزش مادي و معنوي همتراز با متن زبان اصلي شناخته شده است. و همچنين از آنجايي كه مخاطبان اهل چك و اسلواكي، تنها كمتر از يك هزارم خوانندگان آثار ميلان كوندرا را تشكيل مي دهند، هنوز هم بايد منتظر بمانند تا آثار باقيمانده و چاپ نشده كوندرا در كشور خودش، به دست آنها برسد. براي مثال، بعد از چاپ اولين ويرايش از كتاب ابديت، 14 بازخواني و بازنوشت از اين كار به فرانسوي توسط خود كوندرا صورت گرفت و خود وي نيز در پايان كار چهاردهمين بازخواني اثر، نوشت: من براي نوشتن اين اثر در بهترين شرايط روحي، يك سال و نيم كار كردم و براي ترجمه آن در بدترين شرايط روحي، دو سال!! كوندرا به شخصه، با مرزبندي هاي امروزي در زمينه  ترجمه، مبارزه مي كند و به ترجمه انگليسي خوب، آلماني خوب و فرانسوي خوب، آنطور كه در مدارس آموزش داده مي شود، موافق نيست. او معتقد است اگر يك مترجم خوب، تمام بخش هاي اعظم يك ادبيات را به زبان خودش برگرداند و امانتداري را در برگردان آثار عمده آن زبان حفظ كند، مي تواند تأثير خوبي در زبان و ادبيات هر دو كشور داشته باشد به شرطي كه از هر دو زبان، فرهنگ، ادبيات و نژاد، شناخت صحيح و كامل داشته باشد. حال اين زبان، هر زباني مي تواند باشد. مهم اين است كه در ترجمه، احساسات و عواطف دروني نويسنده زبان اصلي حفظ بشود.
گاردين‎/ دسامبر 2006]]>
</TEXT>
</DOC>
<DOC>
<DOCID>HAM2-860127-106</DOCID>
<DOCNO>HAM2-860127-106</DOCNO>
<ORIGINALFILE>/1386/860127/world/_litew.htm</ORIGINALFILE>
<ISSUE>دوشنبه 27 فروردين 1386</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">ادب و هنر.ادبیات</CAT>
<CAT xml:lang="en">Literature and Art.Literature</CAT>
<TITLE>
<![CDATA[نگاه
حركتي  رو به  جلو در مسير گذشته]]>
</TITLE>
<TEXT>
<![CDATA[نسرين پور همرنگ
(بررسي  آثار خسرو حمزوي؛ رمان  نويس  معاصر)
خسرو حمزوي  در سال1308 در تهران  ديده  به  جهان  گشود. رشته  تحصيلي اش  اقتصاد بود، اما دلبستگي هاي  مداومش  ادبيات، نويسندگي، موسيقي  و فلسفه  بوده  است. او علاوه  بر نويسندگي،  شعر نيز مي سرايد؛ با سبك  و سيرتي  خاص، درست  به مانند رمان هايش.
خيزران عنوان  نخسين  مجموعه   شعر و قصه اي  است  كه  در سال  1334 منتشر نمود و نخستين  رمانش  را در سال  1352 با عنوان  دلارام منتشر كرد و در سال  1371 رمان  وقتي  سموم  بر تن  يك  ساق  مي وزيد از وي  منتشر شد.
برجسته ترين  رمان  اين  نويسنده  با نام  شهري  كه  زير درختان  سدر مرد در سال 1379 به  چاپ  رسيد. تازه ترين  اثر حمزوي  با عنوان  آسيابان  سور مجموعه  3داستان  نسبتاً  بلند است  كه  چندي است به  بازار كتاب  روانه  شده  است.
اما دشواري  كار قهرمانان  داستان هاي  حمزوي  در اينجا است  كه  آنها نمي توانند به  ميل  خود از اين  شعاع هاي  متعدد فرعي  برهند و به  مسير خود ادامه  دهند. شعاع ها نه  به  منزله  افقي  براي  فراديدن  و فرارفتن  كه  به  مثابه  تارهايي  پيچيده  شده  به  دوردست  و پاهاي  آنها هستند كه  امكان  ادامه  حركت  را از آنها سلب  مي كنند. آنها را در خود مي پيچند و در خود فرو مي دهند.روايت هاي  متعدد، هاله اي  از ابهام  به  دور آن  كشيده  است، به  گونه اي  كه  آن  را از دسترس  زمان  خارج  مي كند و به  بي زماني  مي كشاند؛ گويي  كه  از جنس  اساطير است  و درست  همين  نكته  ويژگي  فلسفي  آثار حمزوي  را تشكيل  مي دهد.
ويژگي  ادبي  آثار حمزوي  متعدد است ؛ از چيرگي  نويسنده  بر زبان  و فرهنگ  و گويش  عامه  تا تصويرپردازي هاي  حس برانگيزي  كه  خواننده  خود را با آنها صميمي  احساس  مي كند. همين  احساس  صميميت  است  كه  سبب  مي شود علي رغم  وجود آن  درك  تراژيك  كه  بدان  پرداخته  شد، خواننده  از خواندن  رمان هاي  حمزوي  لذت  ببرد. در آثار حمزوي  به  هيچ وجه  از تيرگي  و خفقان، گرفتگي  صحنه ها و تصويرها كه  بسياري  از داستان  نويسان  معاصر براي  نو جلوه  دادن  آثار خود از آن  بهره  مي جويند خبري  نيست. به  عبارتي  از روشنفكرمابي هاي  تهوع آور رايج  در آثار داستان نويسان  معاصر و از قضا صاحب نام، در آثار حمزوي  سراغي  نمي توان  يافت. علي رغم  سرانجام  تراژيكي  كه  در انتظار قهرمانان  داستان  حمزوي  است  فضاي  داستان ها بسيار گرم  و دلپذير است  و خواننده  با لذت، سير حوادث  را دنبال  مي كند. بخشي  از اين  لذت، از شيريني اي حاصل  مي شود كه  مايه   آن  عشق است.
ويژگي  سبكي  آثار حمزوي  نيز متعدد است. شايد كسي  كه  براي  نخستين  بار رمان  شهري  كه  زير درختان  سدر مرد را مي خواند متوجه  تغيير نامحسسوس  راوي  از اول  شخص  به  دوم  شخص  نشود. اين  آثار همچنين  دايره  المعارفي  شيرين  و خواندني  از نام ها و اصطلاحات  متعدد ادبي  و عاميانه  هستند.]]>
</TEXT>
</DOC>
<DOC>
<DOCID>HAM2-860127-107</DOCID>
<DOCNO>HAM2-860127-107</DOCNO>
<ORIGINALFILE>/1386/860127/world/_musicw.htm</ORIGINALFILE>
<ISSUE>دوشنبه 27 فروردين 1386</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">ادب و هنر.هنر.موسیقی</CAT>
<CAT xml:lang="en">Literature and Art.Art.Music</CAT>
<TITLE>
<![CDATA[موسيقي الكترونيك چيست؟
موسيقي بدون ساز]]>
</TITLE>
<TEXT>
<IMAGE>/1386/860127/world/011838.jpg</IMAGE>
<![CDATA[
عليرضا ايراني نژاد
برخلاف تصور عموم كه آغاز موسيقي الكترونيك را به دهه هاي 30 و 40 ميلادي به ويژه دوران پس از جنگ جهاني دوم نسبت مي دهند، اين موسيقي مربوط به اواخر قرن نوزدهم است.
عده اي نيز اشخاصي چون ژان ميشل ژار و يا كارل هاينس اشتوكهاوزن را بنيانگذاران اين نوع موسيقي مي دانند در صورتي كه اولين كنسرت موسيقي الكترونيك جهان سالها قبل از تولد اين افراد و در سال 1877 ميلادي توسط اليشاگري(elisha gray)مخترع معروف اجرا شده است. اولين ساز الكترونيك جهان نيز برخلاف تصور عموم توسط خود اليشاگري ساخته شده و نام آن را مخترع دستگاه تلگراف  هارمونيك گذاشته است.(شهرت اشخاصي چون ژان ميشل ژار و اشتوكهاوزن نه به خاطر كشف اين موسيقي كه به خاطر نوآوري هايي است كه در اين موسيقي ايجاد كردند)
اليشاگري 2 سال قبل از ساخت اين دستگاه كشف كرده بود اگر يك لوله باريك فولادي مرتعش را در مداري متشكل از آهن رباي الكتريكي و كليد تلگراف قرار دهد، با بستن مدار توسط كليد آوايي موسيقي مانند از آهن ربا شنيده خواهد شد. به طور تصادفي اين دستگاه به مثابه يك اسباب بازي توسط خواهرزاده  گري براي متعجب ساختن دوستان خود به كار گرفته شد. اين كودك دريافته بود اگر يكي از دو سر سيم پيچ ثانويه لاي درز وان حمام قرار دهد و انتهاي آن را در دست بگيرد، هنگامي كه دست ديگر را به بدنه وان حمام بكشد، صدايي شبيه صداي شيهه اسب از وان حمام شنيده خواهد شد. اين پديده كودكان را كاملاً هيجان زده كرده و آنها را وادار به فرياد كشيدن مي كرد. گري با شنيدن صداي كودكان جريان را متوجه شد. شخصاً دستگاه را امتحان كرد و دريافت كه اگر محكم تر و يا با فشار بيشتري به وان حمام دست بكشد صدا بلندتر مي شود. گري با تغيير فركانس انتشار لوله و يا كم و زياد كردن آن، صداهاي متغير ديگري را شنيد. اختراع خود را ارتقاء داد و به جاي وان حمام از يك ويلن استفاده كرد. اين كشف جالب توجه نهايتاً به ساخت اولين تلگراف موزيكال انجاميد. گري توانست با بهره گيري از تعدادي نوسان ساز گستره صوتي 2 اكتاوي را از محل اوليه انتقال دهد. اما به همين مقدار راضي نشده به فكر انتقال يك ركورد و يا تعداد زيادي نت افتاد.اولين ساز الكترونيك جهان با تكميل اين دستگاه يعني 8نوسان ساز كه با يك رديف كليد پيانو كنترل مي شد، به سرانجام رسيد.
گري اين اختراع را تكميل كرد و همين دستگاه را به صورت رديف هاي كليد پيانو با 2 اكتاو مجزا و با نام تلگراف  هارمونيك روانه بازار كرد و نهايتاً در سال 1877 اولين كنسرت موسيقي الكترونيك را با همين دستگاه(كه به شدت مورد توجه عموم قرار گرفته بود)اجرا كرد.
در اوايل قرن بيستم موسيقي نو با پشتوانه تجربيات گسترده در زمينه موسيقي پا به عرصه حيات گذاشت. از خصوصيات اين موسيقي دور شدن از ريتم و فرم و شكستن قواعد رنگ بندي موسيقي بود.بعد از جنگ جهاني دوم و پيدايش مدل هاي تكميل شده و بالغ شده اختراع گري دستگاه هاي مولد صداي عصر مدرن ساخته شدند و موسيقي الكترونيك هويتي جدي تر و علمي تر يافت. گرايش خاص عموم به موسيقي تك رنگ(آتونال)معطوف شد و با تلاش افرادي چون كارل هاينس اشتوكهاوزن، موسيقي الكترونيك در قالب يك مكتب بنيانگذاري شد.
موسيقي الكترونيك از لحاظ فرم تك مووماني است و برخلاف عادت معمول اجرا كننده يا نوازنده اي ندارد. بلكه آهنگساز موسيقي الكترونيك با ادوات صداسازي(voice)،(noise)و(soand)و تغييرات الكترونيكي موزيك خود را به ثمر مي رساند. توليد نوارهاي مغناطيسي، ساخت دستگاه سيتي سايزر از تحولات عظيم اين دوران بود. جان كيج از هنرمندان پيشتاز اين موسيقي است. در سال هاي اخير كامپيوتر نيز به اين جمع اضافه شده و كمك به نرم افزارهاي استوديويي كار را به جايي رساند كه حتي در يك اتاق مي توان يك استوديوي كامل را ايجاد و بهره برداري كرد.نياز به شنيدن اصوات جديد در اكثر زمينه هاي هنر موسيقي به خصوص در سينما روز به روز دستگاه  ها و امكانات تكميل شده تري را روانه بازار مي كند. از دهه 80 با توجه به پيشرفت تكنولوژي و ساخت دستگاه هاي الكترونيك هوشمند و ايجاد امكان برقراري گفت وگو بين آلات و ادوات موسيقي و دستگاه هاي الكترونيك دوران شكوفايي، بالندگي و اوج موسيقي الكترونيك آغاز شد. دي جي ها و دستگاه هاي مربوط به آنها نيز از تأثيرات اين آلات و ادوات و نياز به تجربيات جديد در موسيقي است. موسيقي الكترونيك نيز مثل تمام پديده ها و مكاتب جديد همواره با مخالفت ها و انتقادهاي فراواني در دنيا و حتي ايران دست به گريبان بوده است.اما آهنگسازان و هنرمندان بسياري نيز با تلفيق آلات موسيقي الكترونيك با ساير ادوات و تلفيق سبك هاي مختلف، سبك هاي نوين و جديدي را معرفي كرده اند.
از معروف ترين اين افراد مي توان به: ژان ميشل ژار(كه در ايران با آلبوم اكسيژن بين عموم معروفيت يافت)، كتيارو(كه اكثر ايرانيان او را با ساخت آهنگ مجموعه راه ابريشم مي شناسند)، ونجليز(آهنگساز فيلم كريستف كلمب)، ياني(همكاري او با شهرداد روحاني در كنسرت اكروپوليس او را به محبوبيت بالايي در ايران رساند)تنها مثال هايي از افراد بي شماري هستند كه در اين وادي شهرت و محبوبيتي خاص يافته اند.سال ها قبل در دهه 60 شمسي در ايران شركت بانگ آلبومي به نام موسيقي به روايت كامپيوتر را منتشر ساخت كه مي توان گفت اولين آلبوم موسيقي الكترونيك بود كه به شكل رسمي در ايران مجوز نشر گرفته و روانه بازار شد.به رغم مخالفت ها و انتقادات اين موسيقي در حال حاضر در ايران نيز پيروان خاص و پرشماري پيدا كرده است.
مشهورترين آهنگساز ايراني كه آثار بسيار زيبا و ماندگاري با بهره گيري از امكانات الكترونيك در سبك هايي چون كلاسيك و حتي پاپ به ساخت موسيقي فيلم پرداخته، مجيد انتظامي است كه موسيقي فيلم هايي چون ترن، از كرخه تا راين، بوي پيراهن يوسف و موسيقي سريال هايي مانند سريال گرگ ها را ساخته است.]]>
</TEXT>
</DOC>
<DOC>
<DOCID>HAM2-860127-108</DOCID>
<DOCNO>HAM2-860127-108</DOCNO>
<ORIGINALFILE>/1386/860127/world/_musicw.htm</ORIGINALFILE>
<ISSUE>دوشنبه 27 فروردين 1386</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">ادب و هنر.هنر.موسیقی</CAT>
<CAT xml:lang="en">Literature and Art.Art.Music</CAT>
<TITLE>
<![CDATA[نگاه
باران تابستان]]>
</TITLE>
<TEXT>
<IMAGE>/1386/860127/world/011841.jpg</IMAGE>
<![CDATA[
عزت الله الوندي
فصل باران
آهنگساز: مجيد درخشاني
آواز: عليرضا قرباني
در گروه خورشيد براي اجراي فصل باران 32 نفر نواخته اند و يك نفر خواند. نوار فصل باران مجموعه اي از تصنيف ها و آوازهايي در دستگاه همايون است. تصنيف هاي ساغر هستي، فصل باران، حتي به روزگاران در روي اول نوار در گوشه بيداد اجرا شده و شعرها از رهي معيري، مولانا و شفيعي كدكني است و در روي دوم تصنيف شوشتري و دختر خورشيد با شعرهايي از مولانا و فريدون مشيري اجرا شده است.
مجيد درخشاني، آهنگساز نام آشنايي كه پس از يك دهه دوري از وطن، يكي دو سال است كه به ايران بازگشته، صاحب آثار ماندگاري از جمله قاصدك با شعر و صداي شادروان مهدي اخوان ثالث، زمستان است با شعر اخوان ثالث و آواز شهرام ناظري، در خيال با آواز محمدرضا شجريان است. او سال ها پيش نيز با حسين عليزاده كاري را براي كودكان تجربه كرده است بچه ها بهار نام اين اثر است.
اما مجيد درخشاني در فصل باران شايد كار تازه اي انجام نداده و بيشتر به مرور كارهاي گذشته خود پرداخته است. شايد اگر قطعات اين مجموعه را با كمي تأمل بشنويم درخواهيم يافت كه درخشاني برگي از دفتر قاصدك را در اجراي بيداد فصل باران تكرار كرده است. اما در روي دوم اين اثر طراوت و تازگي بيشتري ديده مي شود.به استثناي تصنيف دختر خورشيد كه روي شعري نسبتاً ضعيف اجرا شده، بقيه قطعات محكم و استوار است.
يكي ديگر از ويژگي هاي اين اثر آن است كه درخشاني براي دستيابي به احساس غني گروه نوازي آن را به طور همزمان و گروهي ضبط كرده است و نوازندگان در كنار هم و با استفاده از حس و حال و شور و هيجان يكديگر اين اثر را به اجرا درآورده اند.بحث ديگر در واقع اجراي خواننده توانمند و جوان موسيقي كشور است؛ عليرضا قرباني خواننده نام آشنايي كه با آثار گذشته خود: اشتياق، از خشت و خاك  ، شب دهم و كيف انگليسي آثاري خوب و قابل تأمل را به جا گذاشته، در اين اثر خوانندگي مي كند. جسارت قرباني در اجراي بسيار مشكل همايون دو، ستودني است.
البته برخي تحريرهاي بلند، چندان با منطق موسيقايي آواز، همخواني ندارد. شايد اگر برخي از اين تحريرها كوتاه تر و با طمأنينه بيشتري ادا مي شد، فصل باران نقطه عطفي در خوانندگي عليرضا قرباني به شمار مي آمد.]]>
</TEXT>
</DOC>
<DOC>
<DOCID>HAM2-860127-109</DOCID>
<DOCNO>HAM2-860127-109</DOCNO>
<ORIGINALFILE>/1386/860127/world/_mycity.htm</ORIGINALFILE>
<ISSUE>دوشنبه 27 فروردين 1386</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[گردشگري از منظر چند خارجي]]>
</TITLE>
<TEXT>
<IMAGE>/1386/860127/world/011862.jpg</IMAGE>
<![CDATA[
صنعت بيمار و نيمه جان گردشگري ايران دردهاي بسياري دارد و به تبع آن نيازمند متخصصان گوناگوني است كه هر يك بايد با توجه به تخصص و دانايي خود به درمان آن بپردازند.اما ايران آن چنان مورد توجه تيزبينان خارجي است كه هنگامي كه به آن مي رسند بدون اخذ فرانشيز نسخه ارائه مي دهند و ما حتي از عهده تهيه داروهاي اين نسخه نيز برنمي آييم.تعداد فراوان گردشگراني كه به اكوتوريسم علاقه مندند عموماً در كنار مظاهر طبيعي شب را در چادر به سر مي برند و تنها به شوق ديدار از كشوري كه در رتبه بندي يونسكو مقام پنجم را در تنوع زيستي و جاذبه هاي طبيعي جهان دارد، لحظه شماري مي كنند. اما چه مي شود كه سهم ما از اين تعداد انبوه تنها پنج صدم درصد است؟
دكتر روستا، استاد دانشگاه شهيد بهشتي در اين باره مدعي است كشور ما علاوه بر ضعف ارتباطات در دو بخش اطلاعات يعني اطلاع رساني(تبليغات)و اطلاع يابي(تحقيقات)داراي ضعف هاي بسياري است. وي در اين باره از بازار سازي و بازار داري سخن مي گويد و معتقد است: بايد نگراني و دغدغه هاي ذهني گردشگران را كاهش داد و از بين برد. در حاليكه هنوز بسياري از امكانات گردشگري كشورمان براي بسياري از گردشگران خارجي ناشناخته است و اقدامات بسيار اندكي نيز براي جذب آنان به كشور صورت مي گيرد، چگونه مي توان انتظار ورود گردشگران و روياي كسب 2 درصد از درآمد جهاني 400 ميليارد دلاري صنعت گردشگري را داشت؟
رامتين فرزاد
سومين كنفرانس بين المللي روابط عمومي  ايران در حالي برگزار شد كه پيشرفت هسته اي، اخبار غيرواقعي فراواني را عليه كشور در رسانه هاي خارجي موجب مي شد.
اما در همين زمان حضور 11 سخنران عالي رتبه سازمان هاي روابط عمومي جهان از كشور هايي چون فرانسه، استراليا، هند، مالزي و نيوزلند و مراكزي چون دانشكده ارتباطات دانشگاه مالزي، كنفدراسيون روابط عمومي  اروپا، موسسه ارتباطات جمعي هند، ژورنال آسيا پاسيفيك، انجمن روابط عمومي  مالزي، دانشگاه دكين استراليا و دانشگاه موناش فرصت مناسبي را ايجاد كرده بود تا در كنار مباحث تخصصي روابط عمومي  چهره واقعي ايران به نمايندگان و سفراي افكار عمومي اين كشورها نشان داده شود.
مهدي باقريان، دبيركل كنفرانس بين المللي روابط عمومي  ايران بر اين عقيده كه بايد در حاشيه برگزاري كنفرانس هاي بين المللي به معرفي جذابيت هاي گردشگري و توريستي ايران پرداخت، مي گويد: حال كه چهره واقعي كشور زيبايمان ايران، اين گونه آميخته با ناامني و تصاوير نادرست و وارونه به جهانيان معرفي مي شود بايد از هر فرصتي براي مقابله و تفسير درست آن استفاده كرد.
وي افزود: در سومين كنفرانس روابط عمومي  ايران بلافاصله پس از ورود سخنرانان خارجي به تهران و قبل از شروع كنفرانس تورهاي گردشگري را براي آنها برنامه ريزي كرديم و در 48 ساعتي كه فرصت داشتيم توانستيم ماسوله و اصفهان را به آنها معرفي كنيم.
رئيس روابط عمومي  مالزي پس از ترك تهران در گزارش خود اين چنين آورده است:
ايران واقعي آنچنان كه من ديدم
براي حضور در سومين كنفرانس بين المللي روابط عمومي ايران هم هيجان زده بودم و هم نگران. بعضي از دوستانم نصيحتم كردند كه از اين كشور صرف نظر كنم چرا كه ممكن است امن نباشد. آنها پيشنهاد مي كردند كه منتظر كنفرانس ديگري در لندن يا واشنگتن باشم.
اما دعوت براي سخنراني و برنامه ريزي كه جذاب و جالب به نظر مي رسيد، مقاومت و رد دعوت را مشكل مي كرد. تماس با ايران از طريق كارگزار روابط عمومي به اندازه كافي قوي بود كه 6 نفر از ما را در يك هيأت كوچك در كنفرانس با موضوعي شفاف دور هم جمع كند: مسئوليت اجتماعي و پاسخگويي.
به محض اين كه وارد هواپيماي ايران شديم، شخصي زمزمه كرد: آمريكا وسايل يدكي هواپيما به ايران نمي فروشد، اين را مي دانيد؟.
ناگهان دگرگون شدم. معني اين حرف چه مي تواند باشد؟ سعي كردم خودم را دلداري دهم. بسياري از همكاران مالزيايي، چيني و ژاپني ام با هواپيماي ايراني پرواز كرده اند و از آن خوب تعريف كرده اند. پرواز به اندازه كافي راحت بود و خدمه پرواز نيز مودب،مفيد و ياريگر بودند. تيك آف(كنده شدن هواپيما از زمين)توسط خلبان ايراني به آرامي  و به راحتي انجام شد و ما سفر راحتي را حتي در دست اندازهاي هوايي داشتيم.بعد از حدود هشت ساعت، ما در ساعت 8:30 صبح در ايران كه من آن را كاملاً امن يافتم فرود آمديم. هوا سرد بود. پاييز در حال تمام شدن بود و زمستان شروع مي شد.اولين برداشت من از مرد ايراني زماني شكل گرفت كه با راهنماي كنفرانس ملاقات كردم. او در فرودگاه به استقبال ما آمده بود و بدون دست دادن گفت: سلام و به ايران خوش آمديد.
بلافاصله پس از اقامت عازم يك سفر زميني براي بازديد چشم اندازهاي زيبا و مناطق ساحلي درياچه خزر شديم. در طول راه در دو رستوران توقف كرديم و از غذاهاي خوشمزه ايراني مانند كباب همراه با مقدار زيادي ماست و سالاد لذت برديم.
در ميان چشم اندازهاي سرسبز به ديدن منطقه كوهستاني و آرام با آبشارهاي زيبا به نام ماسوله( به معني مأمن)پرداختيم. در آن جا ما سالخوردگان ايراني را ديديم كه مشغول توليد صنايع دستي براي فروش بودند. همراه خداحافظي با اهالي ماسوله، آرامش آن جا را با خود به همراه آورديم.اقامت ما در اصفهان- كه به نصف جهان معروف است- بسيار كوتاه ولي در عين حال بسيار به ياد ماندني بود.
از جمله چيزهايي كه تقريباً در همه جاي اصفهان ديده مي شود، غذاي خوب، مردم مهربان، فروشگاه ها و مراكز خريد و آثار معماري زيبا است.تجار چيني، ژاپني و فرانسوي و توريست ها و حتي يك كليساي بزرگ ارامنه توجه ما را به خود جلب مي كرد.
شفافيت قابل توجه برنامه هاي كنفرانس غناي فرهنگي فارسي و مدرن بودن ايران را نشان مي داد.
در راه برگشت به كشور و در داخل هواپيماي ما همه
هم راي بوديم كه اين ايراني است كه ما هرگز نديده بوديم. امروز ما آرزو مي كنيم كه ايران همچنان در صلح و هماهنگ با جهان، موفق و پررونق باشد و همه جهانيان فرصتي بيابند كه ايران واقعي و صلح جو را ببينند.
باقريان با تاكيد به الگوگيري از تجربيات جهاني در جذب توريسم و بومي  ساختن آن با توجه به مشكلات خود در كشور اظهار داشت:  هنگامي كه در پايان نمايشگاه جهانگردي در وين اعلام شد كه در سال، 279 كنفرانس و گردهمايي بين المللي در اتريش برگزار مي شود و وين استفاده مناسبي را از برگزاري اين همايش ها در معرفي جاذبه هاي گردشگري اتريش و جذب توريسم مي كند كنجكاو شده و به بررسي برنامه هاي اين همايش ها پرداختم. وجود دايمي  برنامه تورهاي گردشگري در كنار برنامه هاي تخصصي تمامي  اين همايش ها يك اصل مهم بود.]]>
</TEXT>
</DOC>
<DOC>
<DOCID>HAM2-860127-110</DOCID>
<DOCNO>HAM2-860127-110</DOCNO>
<ORIGINALFILE>/1386/860127/world/_mycity.htm</ORIGINALFILE>
<ISSUE>دوشنبه 27 فروردين 1386</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[گشت و گذار
باز هم سد سيوند]]>
</TITLE>
<TEXT>
<![CDATA[عباس ثابتي راد
درست هنگامي كه در حوالي رودخانه اي قديمي كه به تعبير بسياري از باستان شناسان گهواره تمدني هزاران ساله بود، بناي سدي عظيم پي ريزي شد تا به كار مردمان امروزين بيايد و فراموشي ما را به هيئتي جديد درآورد و موجب شود تا قرن ها ميراث كهن مان را در زير خروارها آب پنهان كنيم عده اي از باستان شناسان ژاپني هنوز در جستجوي آثاري بودند كه ما سال ها پيشتر آن را فراموش كرده بوديم.
هنوز سد سيوند پايان نيافته بود كه خبرهايي از اين اكتشاف بزرگ شنيده شد. يافتن آثاري ارزشمند از انسانهاي شش هزار سال پيش.
در پي اين خبر عده اي از باستان شناسان آلماني نيز تعدادي اسكلت انسان را يافتند كه به شيوه جنيني دفن شده بودند كه اين نشاني بود از تمدني فرو خفته در حاشيه اين رودخانه.
نه صداي بانگي بلند شد و نه حتي سخناني از چرايي اين ماجرا. خيلي زود هم موضوع به محافل مطبوعاتي كشيده شد و تعدادي گزارش و يادداشت و مقاله پيرامون آن نوشته شد و گويا اين تمام وظيفه اي بود كه بر دوش مطبوعاتي ها سنگيني مي كرد. تنگه بلاغي خيلي زود از اعماق تاريخ سر برآورد و هنوز سير نديده بوديمش كه خبر از آبگيري سد سيوند به گوش رسيد. سدي كه مي توانست پله اي باشد براي توسعه. راهي باشد تا بسياري از راه هاي نپيموده را بپيماييم لابد. چه فرق مي كند. گاه مي توان با شليك گلوله اي مجسمه بودا را كه در دل كوه هاي هندوكش است ويران كرد. گاه مي توان با كار گذاشتن ديناميت آثار باستاني و به جا مانده از روزگار كهن را نابود ساخت. حتي مي توان به سبك شاهان ناآگاه قجري ميراث كهن را به قدرت هايي سپرد كه خزانه هميشه خالي كشور را پر مي كردند و گاهي هم مي توان به بهانه توسعه و همگامي با جهان جديد و اقتضائات زندگي مدرن سد ساخت و جايي را ويران كرد كه شايد در سال پاي هيچ گردشگري به آنجا نرسيده است. ما گاهي بي رحمانه مي سازيم و مهربانانه نابود مي كنيم.]]>
</TEXT>
</DOC>
<DOC>
<DOCID>HAM2-860127-111</DOCID>
<DOCNO>HAM2-860127-111</DOCNO>
<ORIGINALFILE>/1386/860127/world/_mycity.htm</ORIGINALFILE>
<ISSUE>دوشنبه 27 فروردين 1386</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[دريچه]]>
</TITLE>
<TEXT>
<![CDATA[بلغارستان و نمايشگاه گردشگري
در طول سالهاي گذشته رشد صنعت گردشگري و تأثير آن بر اقتصاد كشورها چنان زياد بود كه حتي دورافتاده ترين كشورهاي جهان نيز براي سهم بردن از اين صنعت به تكاپو افتاده اند. عجيب نيست كه اگر ما نام كشورهايي كه حتي يكبار هم نشنيده ايم را در ليست پر ترددترين كشورهايي ببينيم كه مقصد گردشگري جهانگردانند.
رشد اقتصادي بسياري از كشورها موجب شده تا بسياري از كشورهاي دورافتاده به صنعت نوپاي گردشگري توجهي ويژه داشته باشند. به عنوان مثال عجيب نيست كه شاهد برگزاري نمايشگاه هاي مختلف باشيم آن هم در كشورهايي مانند بلغارستان و مالديو و...
از اين دست كه مي شنويم حدود 123 سازمان گردشگري، خود را براي شركت در نمايشگاه فرهنگي گردشگري ملي در وليكوترنوو بلغارستان آماده كرده اند. از قرار معلوم اين نمايشگاه براي چهارمين سال متمادي 11 تا 14 آوريل در شهر وليكوترنوو بر پا مي شود. مديران تورهاي مختلف از كشورهاي هلند، فرانسه، يونان، مقدونيه و روماني نيز در اين نمايشگاه حضور دارند. برپايي موزه ها و كنفرانس هايي درباره راه هاي توسعه گردشگري بلغارستان از جمله برنامه هاي اين نمايشگاه است. جشنواره فيلم اروپا نيز كه براي برندگان آن جايزه 5000 لوايي در نظر گرفته شده است، از بخش هاي جنبي نمايشگاه به شمار مي آيد.
]]>
<IMAGE>/1386/860127/world/011859.jpg</IMAGE>
<![CDATA[
ساختمان 3 هزار ساله در چين
همه چيز دست به دست هم داده است تا چيني ها در گردشگري و فراهم آوردن بسترهاي آن بيش از پيش فعال باشند. ديوار چين كه يكي از بزرگترين جاذبه هاي گردشگري جهان است در كنار جشن هاي تاريخي و آييني چيني ها تا به امروز توانسته بسياري از جهانگردان را به كشور اژدهاي خفته بكشاند. علاوه بر اين چيني ها براي رشد اين صنعت درصددند تا ميزبان بسياري از اجتماعات جهاني باشند. برگزاري المپيك 2008 پكن نمونه اي از اين تلاش هاست.
از طرفي هر روز خبري تازه از كاوش هاي جديد در اين كشور شنيده مي شود كه بسيار جالب توجه است. اينكه اخيراً باستان شناسان چيني پس از يك سال كاوشگري موفق به كشف ساختمان باستاني 3 هزار ساله در ايالت سيچوان چين شدند. اين خبر شايد بر انبوه جهانگرداني كه به اين كشور سفر مي كنند بيافزايد. ساختمان باستاني پادشاهي شو كه مساحتي بيش از 230 متر مربع را به خود اختصاص داده يكي از بزرگترين بناهاي معماري به سبك اشرافي است.
باستان شناسان بر اين باورند كه اين بنا به افراد خاصي كه احتمالاً اشراف زاده بودند، تعلق داشته است و بر اساس آن به راحتي مي توان به برخي ويژگي هاي فرهنگي دوره حكومت شانگ پي برد. مخروبه جينشا در ايالت غربي شهر چنگدو در سال 2001 كشف شد. باستان شناسان معتقدند كه جستجو و كاوش در اين منطقه بسيار حائز اهميت است و بايد ادامه پيدا كند.]]>
</TEXT>
</DOC>
<DOC>
<DOCID>HAM2-860127-112</DOCID>
<DOCNO>HAM2-860127-112</DOCNO>
<ORIGINALFILE>/1386/860127/world/_sciew.htm</ORIGINALFILE>
<ISSUE>دوشنبه 27 فروردين 1386</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">علمی فرهنگی.علمی</CAT>
<CAT xml:lang="en">Science and Culture.Science</CAT>
<TITLE>
<![CDATA[سلامت خانواده روي ديگري هم دارد]]>
</TITLE>
<TEXT>
<IMAGE>/1386/860127/world/011835.jpg</IMAGE>
<![CDATA[
گروه سلامت- ماه هاي اول شروع مسئوليت وزراي جديد، خبرنگاران از قول وزير جديد بهداشت، نقل كردند كه ايدز جزء اولويت هاي وزارت بهداشت نيست. اما اگر به آن بي توجهي شود، مي تواند اولويت محسوب شود.(نقل به مضمون)
اين عبارت، به نكته مهمي اشاره دارد. همه مي دانيم كه تعداد موارد ايدز بسيار بسيار كمتر از موارد ديابت يا فشار خون است، از اين جهت ايدز نمي تواند اولويت كاري يك سيستم بهداشتي به حساب آيد. با اين حال همه مي دانيم كه اگر براي رشد يك بيماري واگيردار، آن هم بيماري واگيردار رفتاري، آن هم بيماري اي كه درمان ندارد و تنها راه مقابله با آن پيشگيري و آموزش است، برنامه ريزي نكنيم، آن وقت نه تنها ايدز به اولويت ما تبديل مي شود، كه مي توان به آن نام يك بحران جدي هم داد.
با همين نگرش بود كه سيستم بهداشتي ما در چند سال گذشته به طور جدي و همه جانبه وارد تكاپوي مبارزه با ايدز و پيشگيري از آن شده و حتي پژوهش هاي مهمي هم درباره آن انجام شده كه در سطح جهاني نيز نام ايران را پرآوازه كرده است. نكته ديگر درباره ايدز آن است كه به اعتقاد اكثر مسئولان و كارشناسان، الگوي سرايت ايدز درحال تغيير از اعتياد به سرايت از راه هاي آميزشي است. همين مي تواند دليل خوبي براي اين همه تلاش هاي مجدانه و سرمايه گذاري هايي باشد كه مجموعه بهداشتي و درماني كشورمان براي مبارزه با اين بيماري صرف مي كند.
اين مقدمه، مي تواند براي خيلي موضوعات مرتبط با مسائل بهداشتي، كه به نوعي به آموزش جدي نياز دارد، مقدمه محسوب شود. اما امروز، كه روز سلامت و خانواده سالم نام دارد، مي خواهيم از آن براي صحبت درباره يكي از موضوعاتي كه اتفاقاً شيوع آن هم كم نيست، استفاده كنيم و آن سلامت جنسي خانواده هاست. بعدي از سلامت خانواده، كه به دلايل گوناگون كمتر مورد توجه و برنامه ريزي قرار گرفته است.
آمارها نشان مي دهد 30 تا 40 درصد كل مردم دنيا به نوعي در زندگي زناشويي خود اختلالات جنسي را تجربه مي كنند. اين عدد را ضرب كنيد در مشكل هايي كه اين اختلالات مي تواند در يك خانواده ايجاد كند. نكته در اينجاست كه اكثر اين اختلالات در كشور ما به نوعي حل نشده باقي مي مانند. بنابراين هم با خود اختلال و هم با عوارض آن روبه رو خواهيم بود. علت اين حل نشده ماندن هم روشن است: آداب و رسوم، چيزي كه به غلط نام آن را حجب و حيا و عفت گذاشته ايم و باعث شده ضرورت مراجعه براي حل مشكل از سوي خانواده ها، درك نشود؛ نوعي ناديده گرفتن اصل قضيه، كه از اساس با فرهنگ اسلامي  ما منافات دارد. چرا كه به گواهي صاحب نظران و پژوهشگران، اين موضوعات در صدر اسلام با پيشوايان ديني مطرح مي شده، با حفظ همه حريم هايي كه لازمه آن است، و پاسخ در خور خود را مي گرفته است. به اين ترتيب مي توان گفت جامعه امروز ما نياز به يك برنامه ريزي دقيق و حساب شده براي تربيت جنسي، آن هم بر اساس آموزه هاي متعالي اسلامي  دارد.
امروز، حتي پزشكاني كه از ديد فرهنگ عمومي  محرم اسرار و آلام بيماران بوده اند، در اين باره به اندازه كافي آموزش نديده اند. در حالي كه كارشناسان عقيده دارند رسيدگي به اختلالات جنسي خانواده ها، فقط كار پزشكان نيست. بررسي ها نشان مي دهد حدود 70 تا 80 درصد اختلالات جنسي در سنين زير 45 سال، در زمينه مشكلات روحي و رواني اتفاق مي افتد. مشكلاتي كه با بروز اختلال جنسي، پيچيده تر مي شود و بار آن بر دوش خود فرد، همسر و فرزندانش، بسيار سنگين تر مي شود. متأسفانه خانواده ها جايي براي مراجعه و مشاوره درباره مسائل و مشكلات خود ندارند.
باور كنيم سلامت خانواده، موضوعي تك بعدي و صرفاً پزشكي نيست. سلامت، همان طور كه در تعريف سازمان جهاني بهداشت آمده، فقط جنبه هاي جسمي را در بر نمي گيرد و فقط به معناي نبود بيماري نيست. بلكه سلامت در جنبه هاي رواني و معنوي انسان نيز به همان اندازه سلامت جنسي اهميت دارد و اساساً اين ابعاد را نمي توان جدا از هم در نظر گرفت.
تمام اين ملاحظات، بنا به تاكيد همه كارشناسان حوزه و دانشگاه، نياز به رويكردي عالمانه و كارشناسي دارد. چنان كه رئيس مجمع تشخيص مصلحت نظام، در پيامي به دومين كنگره خانواده و مشكلات جنسي در سال 84، در اين باره اشاره مي كند كه تاكنون جامعه اسلامي  ما به اين موضوع رويكردي عالمانه نداشته است. لازم است با راه اندازي مراكز تخصصي مشاوره و درمان اختلالات و نابساماني ها، تحت نظارت ارگان هاي ذي ربط، به اين مهم اهتمام شايسته داشته باشند و از ارزيابي و كنترل دائم اين مراكز غفلت نورزند.
تاكنون دو كنگره پيرامون خانواده و سلامت جنسي، در سال هاي 82 و 84، به همت دانشگاه شاهد و كلينيك سلامت جنسي آن برگزار شده است. كنگره اي كه هدف خود را ارتقاي سطح علمي  كارشناسان و متخصصين و آشنايي آنها با آخرين تحقيقات انجام شده در اين زمينه و نيز تشويق آنها به مطالعه و انجام طرح هاي پژوهشي در باره اختلالات جنسي اعلام كرده بود. اين كنگره ها با استقبال گسترده محققين و متخصصين كشور مواجه شد، به طوري كه مسؤلان برگزاري آن امسال قصد دارند اين كنگره را به صورت بين المللي و به خصوص با همكاري كشورهاي اسلامي  برگزار كنند. كنگره بين المللي خانواده و سلامت جنسي قرار است 6، 7 و 8 آذر ماه در تهران برگزار شود و محققان حوزه و دانشگاه تا 15 تير ماه فرصت دارند مقالات خود را، در حوزه هاي گوناگون، اعم از پزشكي، اخلاقي، حقوقي، روانشناسي و تربيتي، فقهي و فرهنگي و اجتماعي، به دبيرخانه اين كنگره ارسال كنند. نشاني پايگاه اينترنتي دبيرخانه اين كنگره به اين ترتيب است: www.hsf.ir
]]>
<IMAGE>/1386/860127/world/011868.jpg</IMAGE>
<![CDATA[
گفت وگو با دبير سومين كنگره بين المللي خانواده و سلامت جنسي
حساسيت، دليل غفلت نيست
عكس:مهران ملكوتي
كلينيك سلامت خانواده، كلينيك سلامت جنسي، كلينيك ايمپوتنسي، زوج درماني، مشاوره ازدواج، اين ها اسم هايي است كه با ورود به اينجا و ديدن تابلوهايش با آن مواجه مي شويم. جايي در تهران در مجاورت بيمارستان شهيد مصطفي خميني، با درخت هاي كاج بلند و استوار و يك جفت قوي سفيد و زيبا كه در حوض به آرامش شنا مي كنند و نظر هر مراجعه كننده اي را موقع ورود به خود جلب مي كند.
مصاحبه با آقاي دكتر فروتن، از جمله مصاحبه هاي بسيار آسان و دلپذير و در عين حال سخت و كمرشكن بود.
متخصص ارولوژي و عضو هيأت علمي دانشگاه شاهد و مشاور خانواده، رئيس تنها كنگره خانواده و سلامت جنسي در ايران كه تا به حال دو دوره ملي آن برگزار شده و آذرماه امسال قرار است سومين كنگره به صورت بين المللي برگزار شود.
او قبل از آوردن هر مثال از زوج هايي كه به او مراجعه كرده اند، تأكيد مي كند: شما پزشك هستيد ديگر يا شما متأهل هستيد، نه؟
دكتر فرنوش صفوي فر
* از آقايي كه الان از در اينجا رد شدند پرسيديد امروز چند تا مراجعه كننده داشتيد. قضيه از چه قرار بود؟
- ايشان آقاي دكتري هستند كه مسئول بررسي پرونده هاي ارجاعي از دادگاه خانواده هستند. با توجه با امكاناتي كه داشته ايم، از سال 80 اين فرايند تعريف شده كه خانواده هايي كه شكايتي درباره مسائل جنسي داشته اند، براي اعلام نظر از طرف دادگاه خانواده به اين كلينيك ارجاع مي شده اند. مثلاً خانمي شكايت داشته كه همسرش ناتواني جنسي دارد و به همين علت مي خواهد از او جدا شود. همان طور كه متوجه شديد هفته اي حدود 10 مورد از اين افراد به اينجا مراجعه مي كنند كه در آستانه طلاق قرار گرفته اند.
* در اين گونه موارد كارتان فقط اعلام نظر بود؟ كاري براي درمان و رفع مشكل آنها انجام مي داديد؟
- بله فقط اعلام نظر مي كرديم، چون دادگاه فقط نظر تخصصي ما را مي خواست. وقتي در زمينه مسائل جنسي كار يك زن و شوهر به دادگاه و شكايت مي كشد، واقعاً ديگر براي پا در مياني بسيار دير شده است، زيرا تنفر زن و شوهر از يكديگر زمينه پاسخ هاي مثبت خدمات مشاوره اي و درماني را به شدت كاهش مي دهد. تأسف ما هم از همين بابت بود. مي ديديم چه بسيار مواردي در دادگاه ها مطرح مي شود كه اگر قبل از آن زوجين آموزش هاي لازم را ديده بودند يا حتي بعد از برخورد با مشكل، زودتر از اينها، به ما مراجعه كرده بودند، مشكلاتشان قابل حل بود و اصلاً شايد كار به اينجاها نمي كشيد. به طور كلي اينجا ما در كلينيك سلامت خانواده، اقدامات مشاوره اي و درماني در مورد مشكلات جنسي زوجين انجام مي دهيم.
* واقعاً چقدر اختلالات جنسي قابل حل اند؟
- موارد زيادي پيش ما آمده اند و مشكل آنها كاملاً رفع شده است. زوج هايي به ما مراجعه كرده اند كه بعد از چندين سال كه از ازدواجشان مي گذشته، هنوز نتوانسته بودند رابطه جنسي باهم برقرار كنند و همين باعث تنش هاي رواني بين آنها شده بود. اين ها درمان شده اند. افرادي بوده اند كه درصدد ازدواج بوده اند ولي از بابت مسائل جنسي نگراني هايي داشتند و همين موضوع آنها را به طور كلي از ازدواج منصرف كرده بود. خوشبختانه مشكل اين افراد هم حل شده است. لازم است بدانيد كه در سنين بالا بيشتر مشكلات جنسي منشأ جسمي دارد و در سنين جواني و ميانسالي عمدتاً مسائل روحي به عنوان عامل اصلي اختلالات جنسي مطرح است.خلاصه بگويم، ما معتقديم هيچ اختلال جنسي غير قابل درماني وجود ندارد. فقط هر چه افراد ديرتر مراجعه كنند، روند درماني كمي پيچيده تر و طولاني تر مي شود.
* پس اگر قبل از دادگاه خانواده جايي باشد كه مردم حس كنند اگر مشكلي دارند مي توانند به آن مراجعه كنند، قضيه حل است؟
- اتفاقاً نكته مهم در همين جاست. فلسفه وجودي كلينيك هاي سلامت خانواده همين است كه جايي باشد كه بيماران احساس كنند حرف هايي را مي توانند در آن بزنند كه هيچ جاي ديگري نمي توانند بزنند. البته جايي كه به اندازه كافي معتبر باشد و صلاحيت رسيدگي به اين موضوع را داشته باشد و به صورت يك تيم تخصصي براي به بررسي و درمان مراجعين اقدام كنند.
* آيا هر پزشكي مي تواند مرجع شكايت هاي مردم در زمينه اختلالات جنسي باشد؟
-البته كه نمي تواند. متأسفانه در اين مورد مردم به شدت به پزشكان باتجربه و متعهد نياز دارند ولي به علت عدم آموزش لازم به پزشكان، نتيجه همين مي شود كه در بهترين حالت، درمان علامتي مي كنند. يعني فقط با دادن برخي داروها سعي مي شود ظاهر قضيه را به نحوي رفع و رجوع كنند. در حالي كه مسائل جنسي خيلي حساستر و پيچيده تر از آن است كه بخواهيم به همين راحتي علت اصلي را تشخيص دهيم. در تمامي بيماري ها، پزشك فقط با يك نفر بيمار كه مراجعه كننده است مواجه مي شود، اما اختلالات جنسي به گونه اي است كه شما بايد زن و شوهر، هر دو را براي بررسي و يا درمان در نظر داشته باشيد. ضمن اين كه كار تشخيص و درمان اين اختلالات بايد به صورت تيمي انجام شود. فقط كار پزشك عمومي يا ارولوژيست يا متخصص زنان نيست، كار روان شناس و روان پزشك هم به تنهايي نيست.
* چاره چيست؟ پس مردم به كجا مراجعه كنند؟
- با همين ايده ها بود كه ما در سال 83، آيين نامه اي را به وزارت بهداشت، درمان و آموزش پزشكي پيشنهاد داديم با اين عنوان آيين نامه راه اندازي كلينيك هاي بهداشت جنسي در كشور. پيشنهاد ما اين بود كه در هر استان و زير نظر هر دانشگاه، علوم پزشكي مجموعه اي از همين افراد و تخصص ها باهم جمع شوند، با رعايت يك سري ضوابط و دستورالعمل ها، اختصاصاً براي پذيرش افرادي كه درباره مسائل زناشويي و جنسي مشكل دارند و نياز به راهنمايي يا درمان دارند اقدام كنند.
* از سال 83 تا به حال، سه سال گذشته، حتماً دارد مراحل نهايي تصويب را مي گذراند؟
- متأسفانه اين آيين نامه هنوز تصويب نشده و به دلايل گوناگون موضوع مسكوت گذاشته شده است.
* اين تعلل مشكلي پيش نمي آورد؟ شما پيگيري نكرديد؟
- شخصا در اين باره به شدت احساس خطر مي كنم. موضوع بسيار جدي و حياتي است. همان طور كه اشاره كردم، عده اي دارند از اين وضعيت و نبود يك دستورالعمل خاص براي راه اندازي چنين مراكزي، سوء استفاده مي كنند. درمان هاي ناقص، حتي غلط و سودجويانه كه گاهي برخي از همين درمان ها زمينه طلاق را بين زن و شوهر تقويت مي كند. حتي داروها و لوازمي بين جوانها و زوجين توزيع مي شود كه به هيچ وجه از طرف وزارت بهداشت تأييد نشده است.
* جايگاه اختلالات جنسي در طلاق چيست؟ من در جايي خواندم كه اولين علت طلاق در ايران مسائل جنسي است. آيا اين درست است؟
- سال گذشته ما در مقاله اي كه در كنگره هم مطرح شد، اشاره كرديم كه علت مراجعه 50درصد زن و شوهرها و ارائه دادخواست طلاق، در مسائل جنسي ريشه داشته است، نه اين كه مستقيماً همين موضوع را مطرح كنند، بلكه ما بعد از بررسي و گرفتن شرح حال آنها، متوجه شديم كه مشكل اصلي آنها اختلالات جنسي بوده است، ولي دلايل ديگري را براي عدم سازگاري مطرح مي كرده اند.
* شيوع اختلالات جنسي در كشور ما اين قدر بالاست؟
- آمارها نشان مي دهد 30 تا 40 درصد از مردان و زنان در طول زندگي زناشويي شان اختلالات جنسي را تجربه مي كنند. همچنين تخمين زده مي شود 8 تا 9 درصد مردان جامعه ناتواني جنسي دارند.
* حالا به نظر شما اين آمار بالا هست يا نه؟
- وقتي با آمار بيماران مبتلا به ديابت و يا بيماري هاي خاص كه بسيار كمتر از بيماري هاي جنسي است مقايسه مي شود و به هزينه هاي سرسام آوري كه براي موارد اخير اختصاص مي يابد توجه مي كنيم، مي بينيم كه تا چه اندازه نياز به برنامه ريزي اساسي در برخورد با معضلات جنسي در جامعه داريم.
* اين اختلالات جنسي چه مشكلاتي مي تواند به وجود آورد؟
- غريزه جنسي چون يكي از اصلي ترين غرايز بشر است، اگر به شيوه درست و مطابق با فطرت انسان با آن برخورد نشود، واقعاً مي تواند انسان را تخريب كند. اعتماد به نفس انسان را در درجه اول از او مي گيرد. باعث بهانه گيري، پرخاشگري، سوء ظن به همسر مي شود و نهايتاً انواع مشكلات رفتاري را به وجود مي آورد. اين مسأله خودش را در تربيت فرزندان هم نشان مي دهد. پس مي بينيد كه موضوع به نسل هاي بعدي هم كشيده مي شود. اين افراد حتي اغلب در محيط كار هم مشكل دارند و همين موضوع بهره وري آنها را پايين مي آورد. افسردگي در زوجين و طلاق از عوارض جدي مشكلات جنسي مي باشد. وقتي منبع صحيح براي يافتن راه حل اين مشكل وجود نداشته باشد، طبيعتاً فرد از هر منبعي كه دم دستش باشد، استفاده مي كند و دنبال گمشده اش مي گردد. اين روزها هم كه منابع اطلاع رساني تا بخواهيد فراوان است، نمونه اش همين سايت ها و cd هاي مستهجن كه با مقاصد خاص تجاري و غيره افراد را به خود جذب مي كنند و راه حل هاي بي پايه و اساس و حتي منحرف كننده ارائه مي دهند؛ كه نتيجه آن انحرافات اخلاقي و تزلزل در استحكام خانواده خواهد بود..
آمارها نشان مي دهد 30 تا 40 درصد از مردان و زنان در طول زندگي زناشويي شان اختلالات جنسي را تجربه مي كنند. همچنين تخمين زده مي شود 8 تا 9 درصد مردان جامعه ناتواني جنسي دارند
* شما مي فرماييد كلينيك سلامت خانواده بايد در كل كشور راه اندازي شود. فكر مي كنيد همين كافي است؟
- مسلماً اين تازه اول كار است. اين فوري ترين و اولين نياز ماست كه بايد سال هاي قبل به آن مي پرداختيم. علت آن هم طرح مسائلي بود كه بي خود آن را به اسلام منتسب مي كرديم و اسمش را حجب و حيا و عفت عمومي  مي گذاشتيم و در واقع به جاي حل مسأله، صورت مسأله را كلاً پاك كرديم. اما مشكل اصلي عدم داشتن برنامه است. به عنوان مثال يكي از مسائل مهم ما آموزش است. هنوز نمي دانيم كه براي چه فردي و چه جنسي و در كدام مقطع سني و تحصيلي يا اجتماعي چه ميزان مطالب و به چه صورتي بايد آموزش داد. علت عمده بسياري از هزينه هاي مادي و معنوي كه جامعه ما در اثر طلاق متحمل مي شود، آموزش نديدن زن و مرد در آستانه ازدواج و بعد از آن است. چون آنها از حقوق يكديگر در خانواده اطلاعي ندارند.
* شايد عقيده دارند آموزش ها اگر نسنجيده و بدون برنامه ريزي باشد روي نوجوان ها را باز مي كند يا باعث مي شود بچه ها اين چيزها را ياد بگيرند و نهايتاً باعث گسترش فحشا و بي بندوباري شود؟
-بله، عقيده ما همين است. چون موضوع، موضوع بسيار حساسي است. اما اين دليل نمي شود كه چون حساس است، اصلا كاري درباره آن نكنيم و بگذاريم به راه خودش هر كجا كه خواست برود. اين با آموزه هاي ديني ما به شدت منافات دارد. بايد از عادات و تعصب هاي غيرمنطبق با تعاليم اسلام دوري كنيم.
امامان و پيشوايان ما اين نوع نگاه را به موضوع نداشتند. اصلاً فرهنگ اهل بيت با فرهنگ ما در برخورد با مسائل جنسي كاملاً متفاوت و حتي متضاد است. در جامعه اسلامي، زمان پيامبر و امامان عليهم السلام، خيلي راحت و البته با حفظ حرمت ها در اين باره صحبت مي شد. درست مثل ساير بيماري ها و مشكلات، مردم به اهلش مراجعه مي كردند و آنها هم جوابشان را مي دادند. به عبارتي ما در صدر اسلام هيچگاه نمي بينيم مشكل جنسي به عنوان يك مشكل اجتماعي مطرح شده باشد. نگاه اسلام به غريزه جنسي نگاه نفي و سلب و خشونت نيست بلكه ارضاي صحيح آن از عبادات الهي دانسته شده است.
* قبول داريد كه شرايط آن روزگار تا حد زيادي با الان فرق دارد. فكر نمي كنيد الان اگر شروع كنيم و بي پرده در باره اين مسائل در سطح عمومي حرف بزنيم، حتي اگر نيت مان خير باشد، باعث ترويج بي بندوباري مي شود؟
- من نگفتم بياييم مجوز صادر كنيم كه از همين فردا در راديو و تلويزيون همه مسائل و ريزه كاري هاي ارتباط زناشويي را براي مردم توضيح دهيم. حرف من اين است كه بياييم براي اين آموزش ها با دوري از لجام گسيختگي برنامه ريزي كنيم. قطعاً انتقال آموزه هاي صحيح ارتباطات عاطفي در تحكيم بنيان خانواده بسيار مهم و مؤثر است مثلاً چطور ما براي مبارزه با مواد مخدر و يا قاچاق كالا و چيزهايي مثل اينها ستاد تشكيل داده ايم؟ به نظر من اگر خطراتي از طرف مسائل جنسي خانواده و جامعه را تهديد مي كند بيشتر از مواد مخدر يا قاچاق نباشد، كمتر نيست. برنامه ريزي براي سلامت خانواده و مسائل جنسي مربوط به خانواده هم در كشور نياز به ستادي دارد كه از وزارتخانه ها و سازمان هاي گوناگون، هر كدام كه به نحوي با موضوع درگيرند، نماينده اي در اين ستاد وجود داشته باشد. از وزارت بهداشت، وزارت علوم، وزارت كشور، وزارت آموزش و پرورش، وزارت فرهنگ و ارشاد اسلامي، همچنين از صدا و سيما، سازمان ملي جوانان، مركز خانواده و امور زنان رياست جمهوري، سازمان تبليغات اسلامي، روحانيون و حوزه ها، بهزيستي و هر جايي كه با مردم، فرهنگ و سلامتشان مرتبط است بنشينند تجربه هايشان را روي هم بگذارند و برنامه ريزي كنند. به دلايل متعدد و متفاوت، تاكنون رويكردي عالمانه به موضوع نداشته ايم و اين خود آسيب هاي اجتماعي فراواني را براي ما پديد آورده است.
* شما فكر مي كنيد تا به حال هيچ كاري درباره آموزش مسائل جنسي و سلامت جنسي در ايران انجام نشده است؟
- نه اين كه هيچ كاري انجام نشده باشد، اما حركت هايي كه تا به حال در زمينه مشاوره يا درمان اختلالات جنسي انجام شده، دو مشكل عمده داشته اند: اول اين كه مقطعي بوده يا سازمان خاصي به طور محدود انجامش داده يا قشر خاصي را پوشش مي داده يا در يك محدوده زماني خاص برنامه اي اجرا شده است مثلاً در دوران بلوغ يا افراد در آستانه ازدواج يا حداكثر يكي دو سال بعد از آن.
مشكل دوم اين نوع حركت ها هم اين بوده كه ديد تك بعدي به ماجرا داشته اند. يعني يا بعد روانشناسي و يا تربيتي موضوع مورد توجه بوده يا بعد پزشكي. در حالي كه ما نياز به يك ديد جامع براي افراد داريم كه در تمام مقاطع زندگي آنها حتي در زمان پيري و كهولت قابل استفاده باشد. اميدوارم كه بتوانيم با بهره گيري از نظرات انديشمندان و متخصصين ضمن ارائه تعريف جامع از تأمين صحيح نياز جنسي بر اساس آموزه هاي ديني و علمي و همچنين تبيين موارد انحراف جنسي، عوامل اختلالات جنسي را شناسائي كنيم. بتوانيم با ارائه راهكارهاي كارشناسي شده در زمينه پيشگيري و درمان اينگونه اختلال ها، خدمات ارزنده اي را به خانواده ها ارائه دهيم. ضمن اين كه در اين موضوع از هر گونه افراط و تفريط و برخورد هاي سليقه اي و مقطعي و تك بعدي خودداري كنيم.]]>
</TEXT>
</DOC>
<DOC>
<DOCID>HAM2-860127-113</DOCID>
<DOCNO>HAM2-860127-113</DOCNO>
<ORIGINALFILE>/1386/860127/world/_sciew.htm</ORIGINALFILE>
<ISSUE>دوشنبه 27 فروردين 1386</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">علمی فرهنگی.علمی</CAT>
<CAT xml:lang="en">Science and Culture.Science</CAT>
<TITLE>
<![CDATA[جهان سلامت
چرا پاور پوينت خواب آور است؟!]]>
</TITLE>
<TEXT>
<IMAGE>/1386/860127/world/011871.jpg</IMAGE>
<![CDATA[
ترجمه: نسرين خسروشاهي
اگرچه نرم افزار مشهور پاورپوينت سالهاست كمك زيادي به اساتيد و مديران مي كند تا بهتر و راحت تر بتوانند در سخنراني هايشان مفاهيم را به شنوندگانشان منتقل كنند، اما هميشه مي توان در چنين سخنراني هايي شنوندگاني را در حال چرت زدن ديد. اصلا فكر نكنيد فقط شما هستيد كه در هنگام سخنراني هاي همراه با اسلايدهاي پاورپوينت چرت مي زنيد! اين موضوع اين قدر جدي است كه روان شناسان را به مطالعه در اين باره واداشته است. پژوهش يك محقق استراليايي دلايل اينكه چرا اين نرم افزار مايكروسافت باعث خستگي حاضرين در محل سخنراني مي شود را نشان مي دهد.
تحقيق دكتر جان اسولر نشان مي دهد مغز انسان به سادگي نمي تواند به طور هم زمان دو نوع ورودي اطلاعات را پردازش كند. جان اسولر، محقق دانشگاه والس جنوبي عقيده دارد پردازش اطلاعاتي كه از طريق شنيدن و ديدن به صورت هم زمان به مغز مي رسند واقعا اين عضو را دچار دردسر مي كند مخصوصا اگر اطلاعات يكسان باشند. بر اساس اين پژوهش پاورپوينت باعث مي شود كه در يك لحظه توجه شنونده به دو ورودي اطلاعاتي تقسيم شود.
آقاي اسولر در اين تحقيق تئوري را به نام نظريه شناختي ظرفيت ارائه مي دهد كه ميزان اطلاعاتي را كه فردي مي تواند در يك لحظه پردازش كند با توجه به پارامترهاي مختلف بيان مي كند. به عقيده اين محقق پردازش اطلاعات كلامي و دريافت همزمان اطلاعات ديگر از طريق ديدن اسلايدهاي پاورپوينت براي مغز انسان دشوار بوده و باعث خستگي فرد در طول يك سخنراني طولاني مي شود.
اسولر حتي عقيده دارد نمايش اسلايدهاي پاورپوينت كه با گفتار سخنران يكسان هستند وضع را از اين هم بدتر كرده و افكار حاضران را در طول سخنراني پريشان مي كند. او مي گويد: شايد ديدن يك نمودار مرتبط با موضوع سخنراني كمي مفيد باشد چون همان اطلاعات زباني فقط به شكل ديگري ارائه مي شود اما ديدن اسلايدهايي كه با حرفهاي سخنران يكسان است به كلي مغز را خسته مي كند.
تنها زماني ديدن و شنيدن مي توانند براي فهم يك مطلب مفيد باشند كه به صورت هم زمان نباشند.
علاوه بر اين محقق استراليايي يك پروفسور امريكايي هم دل خوشي از اين نرم افزار شركت مايكروسافت ندارد. به عقيده ادوارد تافت، پاور پوينت در سال هاي اخير باعث شده است كه قدرت استدلال زباني دانشجويان كم شده و در بسياري از موارد تحليل هاي آماري دچار مشكل شود. پروفسور تافت كه در دانشگاه ييل تدريس مي كند اگرچه اعتراف مي كند پاورپوينت در بسياري از دانشگاه ها طبق الگويي كه مايكروسافت مي خواهد از زندگي ديجيتال ارائه دهد به ابزاري در تمام سخنراني ها تبديل شده است، اما خودش چند سالي است كه استفاده از اين نرم افزار را به صورت هم زمان با ارائه مقاله براي دانشجويانش ممنوع كرده است.
منبع: رويترز]]>
</TEXT>
</DOC>
<DOC>
<DOCID>HAM2-860127-114</DOCID>
<DOCNO>HAM2-860127-114</DOCNO>
<ORIGINALFILE>/1386/860127/world/_sciew.htm</ORIGINALFILE>
<ISSUE>دوشنبه 27 فروردين 1386</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">علمی فرهنگی.علمی</CAT>
<CAT xml:lang="en">Science and Culture.Science</CAT>
<TITLE>
<![CDATA[نكته بهداشتي روز
درباره لكه هاي ماه گرفتگي]]>
</TITLE>
<TEXT>
<![CDATA[همشهري آنلاين: ماه گرفتگي ها لكه هاي پوستي تيره اي هستند كه در هنگام تولد يا اندكي پس از آن ظاهر مي شوند. بسياري از كودكان با ضايعات موسوم به ماه گرفتگي متولد مي شوند كه گاهي پيدايش آنها با تأخير و طي چند هفته اول زندگي اتفاق مي افتد. رنگ ضايعات مي تواند قرمز، آبي يا صورتي باشد. بيش از 10درصد كودكان ماه گرفتگي دارند. اين ضايعات از تجمع و به هم پيوستگي عروق خوني در پوست به وجود مي آيند و سطح آن ممكن است صاف يا برآمده باشد. علت دقيق اين لكه ها هنوز روشن نيست. بيشتر اين ضايعات ارثي نيست و با بيماري هاي دوران حاملگي نيز ارتباطي ندارد.
اين لكه ها در اغلب موارد بي ضرر هستند، اما در برخي موارد عوارض وخيمي را به وجود مي آورند.
انواع رايج ماه  گرفتگي ها و خطرات همراه با آنها اينها هستند:
• لكه هاي شيرقهوه اي به رنگ قهوه اي روشن هستند. وجود بيش از سه تا از اين لكه ها بر روي بدن مي تواند بيانگر يك  عارضه ژنتيكي به نام نوروفيبر وماتوز باشد كه باعث ايجاد تومورهاي پوستي مي شود.
• همانژيوم هاي توت فرنگي، لكه  هاي شايع قرمز  رنگي هستند كه معمولاً بي خطر هستند و مشكل بهداشتي مهمي همراه ندارند.
• همانژيوم هاي غاري، لكه  هاي برجسته قرمز متمايل به آبي هستند و در زير پوست قرار مي گيرند.
از آنجايي كه اين لكه  ها ممكن است بيانگر مشكلات عروقي باشند بايد با پزشكتان در مورد آنها مشورت كنيد.
• لك هاي رنگيپوست، ماه  گرفتگي هايي به رنگ صورتي كم رنگ يا قهوه اي هستند كه بسيار رايج و بي ضرر هستند.
• خال ها، دانه هاي سياه قهوه اي تيره يا سياهي است كه بسيار شايع هستند. از آنجايي كه اين لكه هاي متشكل از سلول هاي رنگدانه دار پوست ندرتاً ممكن است باعث مشكلاتي شوند، بايد آنها را از لحاظ تغييرات در اندازه و شكل تحت نظر قرار داد.]]>
</TEXT>
</DOC>
<DOC>
<DOCID>HAM2-860127-115</DOCID>
<DOCNO>HAM2-860127-115</DOCNO>
<ORIGINALFILE>/1386/860127/world/_sciew.htm</ORIGINALFILE>
<ISSUE>دوشنبه 27 فروردين 1386</ISSUE>
<DATE calender="Western">2007-04-16</DATE>
<DATE calender="Persian">1386/01/27</DATE>
<CAT xml:lang="fa">علمی فرهنگی.علمی</CAT>
<CAT xml:lang="en">Science and Culture.Science</CAT>
<TITLE>
<![CDATA[جدول اعداد
323]]>
</TITLE>
<TEXT>
<IMAGE>/1386/860127/world/011874.jpg</IMAGE>
<![CDATA[
اعداد 1 تا 9 را در هر يك از سطرها و ستون ها و مربع هاي كوچك 3 در 3 طوري قرار دهيد كه فقط يك بار نوشته شود. پاسخ جدول را فردا در روزنامه ملاحظه خواهيد كرد.]]>
</TEXT>
</DOC>
</HAMSHAHRI2>
