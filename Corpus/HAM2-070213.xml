<?xml version="1.0" encoding="UTF-8" standalone="no"?>
<!DOCTYPE HAMSHAHRI2 SYSTEM "hamshahri.dtd">

<HAMSHAHRI2>
<COPYRIGHT>
<![CDATA[Hamshahri2 Corpus, Beta Release!
Copyright 2004-2008, Database Research Group (DBRG), Faculty of Engineering, University of Tehran
All the news content in the corpus is copyrighted by Hamshahri Newspaper (www.hamshahri.net)

Homepage:
http://ece.ut.ac.ir/dbrg/hamshahri/ham2

Contact:
darrudi@insf.org 

Please view the enclosed `Help.txt` file in the package for more information (tag description, etc).

IT IS A BETA RELEASE, PLEASE DON NOT REDISTRIBUTE IT!]]>
</COPYRIGHT>
<DOC>
<DOCID>HAM2-851124-001</DOCID>
<DOCNO>HAM2-851124-001</DOCNO>
<ORIGINALFILE>/1385/851124/news/_adabh.htm</ORIGINALFILE>
<ISSUE>سه شنبه 24 بهمن 1385 - سال چهاردهم - شماره4205 - Feb 13, 2007</ISSUE>
<DATE calender="Western">2007-02-13</DATE>
<DATE calender="Persian">1385/11/24</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
<![CDATA[در آيين اختتاميه جشنواره فيلم فجر
تالار وحدت هم اعتراض به داوري ها را شنيد
عكس: محمد توكلي]]>
</TITLE>
<TEXT>
<IMAGE>/1385/851124/news/013806.jpg</IMAGE>
<![CDATA[
گروه ادب و هنر- بيست و پنجمين جشنواره بين المللي فيلم فجر يكشنبه شب طي مراسمي كه البته حواشي زيادي داشت در تالار وحدت به پايان رسيد ولي گفته ها و ناگفته هاي اين مراسم باز هم حول داوري هاي ناعادلانه و نبود نظم در برگزاري جشنواره از آغاز تا مراسم اختتاميه مي چرخيد.
در ابتداي اين مراسم عليرضا رضاداد دبير جشنواره گفت: جشنواره فجر نه آييني صرفاً سينمايي و نه آييني صرفاً رسمي بلكه آييني صرفاً ملي است. آيين تجديد رفاقت ها و اضافه نمودن به دستاوردهاي فرهنگي و هنري است. اقبال تماشاگران به فيلم هاي امسال و حضور 13 فيلم با بالاي 50 درصد مخاطب از رضايت مشتاقان سينما حكايت دارد و نويدبخش سال خوبي براي سينما است و از نظر اقبال تماشاگران سالي ممتاز مي توان دانست. در اين مراسم صفارهرندي وزير فرهنگ و ارشاد اسلامي نيز گفت: خدا را شكر مي كنم كه بيست و پنج دوره تجربه برپايي جشنواره فيلم فجر را پشت سر مي گذاريم. جشنواره اي كه از دل انقلاب روييده و بيشترين افتخارات سينماي ما متعلق به اين دوره است. شما را وعده مي دهم به آينده زيباتر سينماي كشورمان در سالي كه پيش روست و از زحماتي كه در اين مدت توسط هر كسي كه نيتي پاك در سر داشته تشكر مي كنم.بعد از اين سخنراني ها هريك از برگزيدگان با حضور روي سن اين فرصت را پيدا كردند تا چند جمله اي از آن چه از تشكر و يا اعتراض دارند به اطلاع حاضرين برسانند و البته در ابتداي مراسم حسين پاكدل مجري مراسم اعلام كرد اگر برگزيدگان حضور ندارند جايزه را به نمايندگي از آنها به شخص ديگري نمي دهند.
برگزيدگان چه گفتند؟
محمدعلي سجادي برگزيده بهترين تدوين از خودش اين گونه تشكر كرد: من از محمدعلي سجادي كارگردان فيلم مخمصه تشكر مي كنم كه اگر ايشان متن را در اختيار من نمي گذاشتند فيلم اين گونه تدوين نمي شد.
علي وزيريان برنده ديپلم افتخار بهترين فيلم اول براي خدانزديك است نيز به طور تلويحي تأسف خود را از عدم حضور اين فيلم در بخش مسابقه و ناديده گرفته شدن زحمت عوامل آن ابراز كرد. افشين هاشمي برنده سيمرغ بلورين بهترين بازيگر نقش مكمل براي پابرهنه در بهشت بازي رشك برانگيز حامد بهداد در روز سوم را شايسته دريافت اين جايزه دانست.بهرام رادان نيز پس از دريافت سيمرغ بهترين بازيگر نقش اول مرد با اعتراض به نحوه داوري ها گفت: فيلمي فوق العاده ساختيم به اسم سنتوري و من جزيي از كل بودم اما از داوران جشنواره تقاضا دارم پس از پايان جشنواره يك بار ديگر در خلوت خود سنتوري را ببينند. من ممنونم از مهرجويي كه نيازمند جايزه نيست. از محسن چاووشي از گلشيفته فراهاني و اميدوارم سنتوري براي مردم خوب پخش شود و ما جواب مان را از مردم بگيريم. محمدحسين لطيفي نيز جايزه اش را به نيابت از محمد نوراني يكي از 4 فرمانده محور خرمشهر كه زنده است و بقيه همرزمانش شهيد شده ، گرفت و گفت: اميدوارم از من قبول كند. عليرضا رضاداد نيز در غياب رضا ميركريمي تهيه كننده فرش ايراني سيمرغ ويژه اش را گرفت و گفت: بايد روزي را براي پرده برداري از اين اثر نفيس اختصاص دهيم، بنابراين در آييني اين جايزه را به آقاي ميركريمي اهدا خواهيم كرد.
حاشيه هاي جايزه تماشاگران
در پايان مراسم اختتاميه بيست و پنجمين جشنواره فيلم فجر، فيلم برگزيده تماشاگران با حضور محمد مهدي دادگو دبير اين بخش معرفي شد. دادگو با ارائه گزارشي گفت: در طول يازده روز با كمترين خطا كوشيديم امانت دار اين آرا باشيم و در نهايت 13 فيلم موفق شدند بيش از 50 درصد آرا را به دست آورند كه در اين ميان دو فيلم اخراجي ها و سنتوري موفق شدند بيش 90 درصد آرا را داشته باشند و با اختلاف كمي در كنار هم قرار گيرند و روزهاي سوفيشل نيز به عنوان فيلم برگزيده تماشاگران در بخش خارجي انتخاب شد. پرويز پرستويي به عنوان نماينده  مردم، براي اهداي اين سيمرغ روي سن رفت. حبيب الله كاسه ساز تهيه كننده اخراجي ها نيز از اين جايزه به عنوان بهترين جايزه جشنواره نام برد و آن را به مسعود ده نمكي كارگردان فيلم اهدا كرد. ده نمكي كه در ابتدا حاضر نبود روي سن حاضر شود پس از دقايقي روي سن حاضر شد و گفت: من نه مرغ مي خواهم نه سيمرغ، اين جايزه حق همه بازيگراني است كه در اخراجي ها بازي كردند و ناجوانمردانه ناديده گرفته شدند، به خاطر اينكه امروز سياست ما مثل سينماي ما شده، سينماي ما با سياست و انتخابات ما يكي شده است. من از محمدرضا شريفي نيا معذرت مي خواهم. من از اكبر عبدي معذرت مي خواهم. در تاريخ ما هميشه اين گونه بوده كه نخبگان ما از مردم عقب تر بوده اند. من نمي خواهم به هيچ كس اهانت كنم. بچه كه بودم دوست داشتم روزي قاضي بشوم اما با اين داوري كه امشب ديدم، ديگر هيچ وقت نمي خواهم قاضي شوم. حسين پاكدل نيز در پاسخ به اظهارات ده نمكي گفت: خوشحالم ايشان زبان سينما را براي حرف هايشان انتخاب كردند. پرويز پرستويي نيز بعد از اهداي سيمرغ  مردمي گفت: اميدوارم خدا به همه ما صبر عنايت كند. پاكدل نيز در ادامه صحبت پرستويي گفت: اگر دعاي آقاي پرستويي استجاب شود همه ما خيلي زود احساسي و دچار هيجان نمي شويم. پخش نماهنگي با نام چشم انداز و تصوير عاشورا در سينماي ايران، گزارشي تصويري از روند برپايي جشنواره و كليپي از 25 سال سينماي ايران، اجراي برنامه توسط حسام الدين سراج به همراه گروه بيدل از ديگر بخش هاي مراسم اين شب بود.]]>
</TEXT>
</DOC>
<DOC>
<DOCID>HAM2-851124-002</DOCID>
<DOCNO>HAM2-851124-002</DOCNO>
<ORIGINALFILE>/1385/851124/news/_adabh.htm</ORIGINALFILE>
<ISSUE>سه شنبه 24 بهمن 1385 - سال چهاردهم - شماره4205 - Feb 13, 2007</ISSUE>
<DATE calender="Western">2007-02-13</DATE>
<DATE calender="Persian">1385/11/24</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
<![CDATA[8 نمايش به صحنه آمد]]>
</TITLE>
<TEXT>
<![CDATA[گروه ادب و هنر- 8 نمايش از آغاز هفته در تالارهاي مختلف تئاترشهر به صحنه آمدند.
نمايش و اينك يحيي نوشته سيد عظيم موسوي به كارگرداني سياوش طهمورث هر روز ساعت 19:30 در تالار اصلي به روي صحنه مي ژ ژرود.
در تالار چهارسو هم نمايش بدرود امپراتور نوشته محمد ابراهيميان به كارگرداني علي پويان ساعت 19:30 ميزبان علاقه مندان به تئاتر است.در تالار قشقايي نيز نمايش ژهاي شب نشيني باشكوه آقاجون نوشته و كار حسين فرخي ساعت 17:30 و منظومه مور بي ملكه نوشته و كار ناصح كامكاري ساعت 19:30 به روي صحنه خواهد رفت.در تالار سايه هم دو نمايش به روي صحنه مي ژروند.
حيات خلوت نوشته وكار چيستا يثربي عنوان نمايشي است كه ساعت 18 در تالار ياد شده به روي صحنه مي ژرود؛ اين در حالي است كه در همين تالار نمايش نور زمستاني نوشته و كار سعيد شاپوري ساعت 20 پذيراي علاقمندان به تئاتر است.براساس همين گزارش نمايش زخمه بر رمل نوشته و كار آتيلا پسياني هم ساعت 20 به روي صحنه خواهد رفت.در تالار نو هم نمايش فرجام نوشته مليحه مرادي جعفري به كارگرداني احمد ايراني خواه ساعت 18 پذيراي دوستداران به تئاتر است.
گفتني است نمايش ژهاي همسايه آقا به كارگرداني حسين كياني، عيد پاك به كارگرداني حسن باستاني و روز بخير آقاي وزير عنوان نمايش ژهايي است كه در آينده ژاي نزديك در مجموعه تئاتر شهر به روي صحنه خواهند رفت.]]>
</TEXT>
</DOC>
<DOC>
<DOCID>HAM2-851124-003</DOCID>
<DOCNO>HAM2-851124-003</DOCNO>
<ORIGINALFILE>/1385/851124/news/_adabh.htm</ORIGINALFILE>
<ISSUE>سه شنبه 24 بهمن 1385 - سال چهاردهم - شماره4205 - Feb 13, 2007</ISSUE>
<DATE calender="Western">2007-02-13</DATE>
<DATE calender="Persian">1385/11/24</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
<![CDATA[فيلم هاي تازه در سينماهاي تهران]]>
</TITLE>
<TEXT>
<![CDATA[گروه ادب و هنر- با به پايان رسيدن جشنواره  فيلم فجر از روز گذشته سه فيلم تازه بر پرده سينماهاي تهران رفتند. فيلم سينمايي محكومين بهشت به كارگرداني و تهيه كنندگي حجت الله سيفي، جايي در دوردست خسرو معصومي و رازها محمدرضا اعلامي به نمايش درمي آيد.
محكومين بهشت براساس يك داستان واقعي ساخته شده و به شرح زندگي دو دختر فراري شهر تهران مي پردازد. محمود عزيزي، مهدي ميامي، محمدنظر عليان، افسانه پاكرو، خزان شمس، برزو نيك اخلاق و كاوه سماك باشي بازيگران اين فيلم هستند. جايي در دوردست آخرين ساخته خسرو معصومي در گروه سينمايي عصر جديد اكران مي شود. اين فيلم كه سال گذشته در جشنواره فيلم فجر مورد تقدير قرار گرفت، پس از كسب موفقيت در چند جشنواره ديگر و دريافت جايزه هرم طلايي از جشنواره بين المللي فيلم قاهره آماده اكران عمومي شده است. اين فيلم داستان عشق معصوم جمال با دختري به نام نيالا را در طبيعت مازندران به تصوير مي كشد. مرضيه خوش تراش، هادي ديباجي، مهران رجبي، مسعود رايگان و عباس اميري، بازيگران اصلي فيلم هستند. رازها نيز كه در گروه آزاد در سينماهاي فلسطين، آستارا، جوان، صحرا، بهمن، مركزي، حافظ، پيوند، پيروزي، تهران، شاهد، شهر قشنگ به نمايش درآمده دهمين ساخته بلند اعلامي به حساب مي آيد و در آن بازيگراني همچون امين تارخ، ميترا حجار، ايرج نوذري، فهيمه راستكار، فريبرز ميثاقي و بهينه كيميايي به ايفاي نقش مي پردازند.]]>
</TEXT>
</DOC>
<DOC>
<DOCID>HAM2-851124-004</DOCID>
<DOCNO>HAM2-851124-004</DOCNO>
<ORIGINALFILE>/1385/851124/news/_adabh.htm</ORIGINALFILE>
<ISSUE>سه شنبه 24 بهمن 1385 - سال چهاردهم - شماره4205 - Feb 13, 2007</ISSUE>
<DATE calender="Western">2007-02-13</DATE>
<DATE calender="Persian">1385/11/24</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
<![CDATA[يك هفته با موسيقي
بازخواني سرودهاي انقلاب]]>
</TITLE>
<TEXT>
<![CDATA[گروه ادب و هنر- درگذشت محمد بهارلو، انتشار آلبوم موسيقي انقلاب، اجراي كنسرت خورشيد و انتقاد محمد گلريز از صدا و سيما مهمترين رويدادهاي هفته در عرصه موسيقي بود. سحرگاه يكشنبه اين هفته محمد بهارلو، نوازنده ويولن و معلم پيشكسوت موسيقي به علت عارضه قلبي در منزل خويش در تهران درگذشت.
بهارلو علاوه بر ذوق هنري، تكنيك بسيار بالايي داشت و شاگردان زيادي را در رشته ويولن تربيت كرد كه در حال حاضر برخي از آنان در خارج از كشور و در اركسترهاي مطرح مي نوازند.
هفته گذشته در آستانه سالروز پيروزي انقلاب، احمدعلي راغب گفت: شاخص  ترين سرودهاي انقلاب به صورت يك مجموعه كامل منتشر مي شود. عضو شوراي عالي موسيقي صدا و سيما افزود: تا به حال اين سرودها به صورت يك مجموعه كامل منتشر نشده اند ولي در قالب آلبوم هايي كه اين آهنگ ها را نيز در برمي گيرد، توزيع شده اند. حتي در اين زمينه كتاب هايي با عنوان سرودهاي انقلابي چاپ شده كه شامل معرفي آهنگ ها، شعر، مشخصات اثر و پديدآورندگان اين قطعات هستند. اين آهنگ ها از آرشيوها در حال جمع آوري هستند كه با بازشنوايي مجدد و انتخاب بهترين ها دوباره اجرا شوند و به صورت يك مجموعه كامل در دسترس عموم قرار بگيرد. گلريز خواننده سرودهاي انقلابي معتقد است بعد از انقلاب، موسيقي انقلابي كمرنگ شد و مقصران اصلي اين مسئله وزارت ارشاد و صدا و سيما هستند كه رسالتشان را در موسيقي انقلابي انجام ندادند.
محمد گلريز در سالروز انقلاب گفت: در آن زمان كارهاي كم نظير زيادي ساخته شده ولي بعد از آن موسيقي انقلابي كمرنگ شد. همچنين موسيقي ايراني ما نيز تحت تاثير اين جريان قرار گرفته و كمرنگ شد، اما در مقابل موسيقي پاپ و موسيقي هاي ديگر كه محتوايي ندارند رونق بيشتري پيدا كرده اند. به گفته وي اين مسائل ضربات جبران ناپذيري را به فرهنگ و به خصوص به موسيقي وارد مي كند كه بايد دست  اندركاران فرهنگي در اين رابطه تجديد نظر كنند و كاري انجام دهند. وي در خصوص كيفيت آهنگ سازي سرودهاي انقلاب افزود: هر كاري وقتي از روي شوق و ذوق و با حس معنوي ساخته شود، طبيعتاً كيفيت لازم را خواهد داشت. از طرف ديگر كساني كه اين آهنگ ها را ساختند، از بهترين آهنگسازان آن زمان بودند. از نظر فني نيز اين آهنگ ها در مقايسه با ساير قطعات ساخته شده كم نظير هستند چرا كه اين آهنگ ها از اصالت و صلابت خاصي برخوردارند. آهنگ هايي كه ما در طول انقلاب ضبط مي كرديم برگرفته از شعارهاي مردم بود. خود مردم با شعارهايشان، خودجوش ملودي هايي را زمزمه مي كردند كه آهنگين بودند. گلريز با اشاره به سير تاثيرپذيري موسيقي از دوران انقلاب اظهار داشت: اوايل انقلاب همه چيز از جمله موسيقي دگرگون شده بود اما شور انقلاب باعث مي شد موسيقي اثرات بسيار بالايي را داشته باشد و در هر زمينه اي كه موسيقي ساخته مي شد داراي پيام و تاثيرگذاري بالايي بود.]]>
</TEXT>
</DOC>
<DOC>
<DOCID>HAM2-851124-005</DOCID>
<DOCNO>HAM2-851124-005</DOCNO>
<ORIGINALFILE>/1385/851124/news/_adabh.htm</ORIGINALFILE>
<ISSUE>سه شنبه 24 بهمن 1385 - سال چهاردهم - شماره4205 - Feb 13, 2007</ISSUE>
<DATE calender="Western">2007-02-13</DATE>
<DATE calender="Persian">1385/11/24</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
<![CDATA[اخبار كوتاه]]>
</TITLE>
<TEXT>
<![CDATA[برگزاري دوسالانه طراحي و گرافيك معاصر: دفتر امور هنرهاي تجسمي وزارت فرهنگ و ارشاد اسلامي با همكاري انجمن صنفي طراحان گرافيك ايران و مؤسسه توسعه هنرهاي تجسمي و مؤسسه فرهنگي هنري صبا نهمين دوسالانه طراحي و گرافيك معاصر ايران را از 27 تا 31 تيرماه آينده برگزار مي كند.
هنر اصفهان در باكو: نمايشگاه آثار و دستاوردهاي فرهنگي و هنري شهر اصفهان در باكو برگزار شد. در اين نمايشگاه استادان هنرهاي سنتي اصفهان از جمله رضا نجاري، اصغر فيناستيان، فتح الله عباسي و اصغر فولادگر به ارائه آثار منبت، مينياتور و معرق پرداختند.
ملكه، بهترين فيلم بفتا: ملكه ساخته استفن فريرز جايزه بهترين فيلم آكادمي فيلم بريتانيا(بفتا)را از آن خود كرد و پل گرين گرس هم براي يونايتد 93 برنده جايزه بفتا بهترين كارگرداني شد. آخرين پادشاه اسكاتلند، هزارتوي پن هر كدام سه جايزه را با خود به خانه بردند و ملكه، ليتل ميس سانشاين، يونايتد 93 و بچه هاي مردان هم هر يك برنده دو جايزه شدند. در همين حال مردگان و شيطان پرادا مي پوشد كه به ترتيب نامزد دريافت شش و پنج جايزه بفتا بودند، اين مراسم را دست خالي ترك كردند.
84 درصد مردم بيننده اخبار سيما: 84 درصد مردم، بيننده اخبار سيما هستند و خبر ساعت 21 شبكه اول با 5/59 درصد پربيننده ترين بخش خبري سيماست. بر مبناي نظرسنجي مركز تحقيقات صدا و سيما در دي ماه سال جاري 84 درصد مردم بيننده اخبار سيما هستند. از اين تعداد 23 درصد هر روز، 21 درصد اكثر روزها، 29 درصد بعضي روزها و 11 درصد به ندرت اخبار سيما را پيگيري مي كنند و 16 درصد نيز اصلاً اخبار سيما را پيگيري نمي كنند.
خيرانديش ميهمان راديو گفتگو: برنامه چاي براي 2 نفر 29 بهمن ماه در راديو گفتگو ميزبان گوهر خيرانديش است. محمدرضا شهيدي فر مجري برنامه چاي براي 2 نفر است. در اين برنامه درباره فراز و نشيب هاي هنر بازيگري در ايران به ويژه در تئاتر و تلويزيون و ويژگي هايي كه يك بازيگر بايد داشته باشد، صحبت مي شود. زمان اين برنامه 45 دقيقه است و 29 بهمن ماه ساعت 22 از راديو گفتگو پخش مي شود.]]>
</TEXT>
</DOC>
<DOC>
<DOCID>HAM2-851124-006</DOCID>
<DOCNO>HAM2-851124-006</DOCNO>
<ORIGINALFILE>/1385/851124/news/_adabh.htm</ORIGINALFILE>
<ISSUE>سه شنبه 24 بهمن 1385 - سال چهاردهم - شماره4205 - Feb 13, 2007</ISSUE>
<DATE calender="Western">2007-02-13</DATE>
<DATE calender="Persian">1385/11/24</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
<![CDATA[بر ديوار نگارخانه ها]]>
</TITLE>
<TEXT>
<![CDATA[نگارخانه سوره: نمايشگاه پوسترهاي عاشورايي مهدي حاجي محمدي فريماني‎/ از 23 بهمن تا دو هفته‎/ ميدان انقلاب، جنب سينما بهمن‎/ تلفن: 88895712.
نگارخانه ماه مهر: نمايشگاه نقاشي گروهي‎/ 25 بهمن تا ششم اسفند‎/ ولي عصر، روبه روي پارك ملت، كاج آبادي، پلاك 12/ تلفن: 22051786.
نگارخانه ماه: نمايشگاه نقاشي گروه‎/ تا 8 اسفند‎/ آفريقا، بلوار گلستان، پلاك 89/ تلفن: 22045879.
نگارخانه شيث: نمايشگاه نقاشي قاجاريه‎/ 26 بهمن تا دوم اسفند‎/ ضلع جنوبي پارك دانشجو، كوچه شيرزاد شرقي، شماره 41/ تلفن: 66707681.]]>
</TEXT>
</DOC>
<DOC>
<DOCID>HAM2-851124-007</DOCID>
<DOCNO>HAM2-851124-007</DOCNO>
<ORIGINALFILE>/1385/851124/news/_akhar.htm</ORIGINALFILE>
<ISSUE>سه شنبه 24 بهمن 1385 - سال چهاردهم - شماره4205 - Feb 13, 2007</ISSUE>
<DATE calender="Western">2007-02-13</DATE>
<DATE calender="Persian">1385/11/24</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[عكس روز]]>
</TITLE>
<TEXT>
<IMAGE>/1385/851124/news/013887.jpg</IMAGE>
<![CDATA[
عكس: خبرگزاري فرانسه
اين ورزشگاه كه در سال 1989 در استان ليائونينگ چين با ظرفيت 65 هزار تماشاگر ساخته شد، ديروز با مواد منفجره تخريب گرديد تا اينكه ورزشگاه جديد المپيك به جاي آن ساخته شود. قرار است ورزشگاه جديد ميزبان بازي هاي مقدماتي فوتبال المپيك 2008 باشد.]]>
</TEXT>
</DOC>
<DOC>
<DOCID>HAM2-851124-008</DOCID>
<DOCNO>HAM2-851124-008</DOCNO>
<ORIGINALFILE>/1385/851124/news/_akhar.htm</ORIGINALFILE>
<ISSUE>سه شنبه 24 بهمن 1385 - سال چهاردهم - شماره4205 - Feb 13, 2007</ISSUE>
<DATE calender="Western">2007-02-13</DATE>
<DATE calender="Persian">1385/11/24</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[در شهر چه خبر]]>
</TITLE>
<TEXT>
<![CDATA[گازرساني
سرانجام پس از 3 سال، طرح گازرساني به شهرستان پلدختر به بهره برداري رسيد. براي اجراي اين طرح كه از سال?? آغاز شده بود حدود?0 كيلومتر شبكه ايجاد شده است. در حال حاضر?? درصد شهرهاي استان لرستان زير پوشش شبكه گاز قرار گرفته اند. تعداد مشتركين ثبت نام كرده شركت ملي گاز در پلدختر لرستان?? هزار نفر است و اين تعداد تا?? هزار مشترك نيز قابل پيش بيني است. همچنين در سال جاري?? ميليارد ريال براي روكش آسفالت جاده ها در لرستان هزينه شده است.
كاهش نرخ تلويزيون
با افزايش تيراژ توليد، قيمت هاي مانيتور و تلويزيون در بازار، 20 درصد كاهش يافت. اين روزها مانيتورهاي crt به تدريج جاي خود را به مانيتورهاي lcdمي دهند و با توجه به حجم كمتر، كيفيت بهتر و تكنولوژي برتر مانيتورهاي lcd، به زودي بيشتر كاربران كامپيوتر خواهان اين مانيتورها خواهند بود. در حال حاضر امكان توليد آخرين مدل هاي روز دنيا به واسطه تكميل تكنولوژي در ايران وجود دارد. آگاهان بازار براي روزهاي آينده نيز جداي از افزايش احتمالي قيمت ها در بازار شب عيد، روند نزولي را براي قيمت تلويزيون و مانيتور پيش بيني مي كنند.
كارمزد معاملات املاك
بنگاه هاي املاك موظفند طبق مصوبه هيأت عالي نظارت از واحدهايي كه قيمت آنها تا 30 ميليون تومان است، نيم درصد و از 30 تا 50 ميليون تومان 75 صدم درصد و از 50 تا 100 ميليون تومان نيم درصد كارمزد و خانه هايي كه قيمت آنها بيش از 100 ميليون تومان باشد يك چهارم درصد قيمت كارمزد دريافت كنند. مصطفي قلي خسروي، رئيس اتحاديه املاك تهران مي گويد: سازمان بازرسي وزارت بازرگاني و اتحاديه املاك بر چگونگي فعاليت بنگاه هاي املاك نظارت و كنترل دارند تا در صورت بروز هر گونه تخلف بنگاه هاي املاك مطابق قوانين با متخلفان برخورد  شود. براي نمونه امسال 100 بنگاه در سطح تهران به دليل نداشتن پروانه كسب تعطيل و چندين بنگاه ديگر نيز به دليل تخلفات اداري و ثبتي پلمپ شدند. وي در مورد كارمزد رهن و اجاره مي گويد: بنگاه هاي املاك در قراردادهاي رهن و اجاره اي نيز بايد 25 درصد ميزان رهن و اجاره در يك ماه را دريافت كنند.
برچسب ترازوها
از اين پس تمامي وسايل سنجش وزن مشمول استاندارد اجباري، بايد داراي برچسب مخصوص باشند. با توجه به ماده 3 از ضوابط اجرايي و مقررات مؤسسه استاندارد و تحقيقات صنعتي ايران، داشتن برچسب مخصوص مركز اندازه شناسي و اوزان و مقياس هاي اين مؤسسه بر روي تمامي وسايل سنجش وزن كه در داد و ستد و ارائه خدمات عمومي  به كار مي رود، ضروري است. خريداران هرگونه وسيله توزين، اعم از انواع ترازو، باسكول و... به هنگام خريد دقت كنند كه اين وسايل داراي پلمپ باشند و از خريد وسايلي كه فاقد برچسب هستند، خودداري كنند.
نمايشگاه كتاب
1000نمايشگاه كتاب در مدارس استان مازندران گشايش يافت. كه اين نمايشگاه ها تا پايان بهمن ماه امسال داير است. بيش از??? هزار جلد كتاب شامل?? هزار و??? جلد كتاب ويژه مقطع ابتدايي،?? هزار و??? جلد كتاب مقطع راهنمايي و??هزار و??? جلد ويژه مقطع متوسطه در اين نمايشگاه ها به نمايش گذاشته شد. كتاب هاي عرضه شده در اين نمايشگاه شامل عناوين علمي، تربيتي، هنري و داستاني بوده و اين كتاب ها با تخفيف?? درصدي به فروش مي رسد. مازندران با افزون بر 6 هزار و??? واحد مدرسه داراي??? هزار دانش آموز است.]]>
</TEXT>
</DOC>
<DOC>
<DOCID>HAM2-851124-009</DOCID>
<DOCNO>HAM2-851124-009</DOCNO>
<ORIGINALFILE>/1385/851124/news/_akhar.htm</ORIGINALFILE>
<ISSUE>سه شنبه 24 بهمن 1385 - سال چهاردهم - شماره4205 - Feb 13, 2007</ISSUE>
<DATE calender="Western">2007-02-13</DATE>
<DATE calender="Persian">1385/11/24</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[بازار
بازار خودرو در شب عيد]]>
</TITLE>
<TEXT>
<IMAGE>/1385/851124/news/013902.jpg</IMAGE>
<![CDATA[
گويا نرخ كف بازار خودرو بر خلاف روند افزايشي پيش از عيد خود در سال هاي پيش، براي سال جاري هيچ شانسي ندارد. با اينكه برخي شايعات مبني بر احتمال افزايش نرخ خودرو طي روزهاي آينده در حال شكل گيري است اما آگاهان بازار معتقدند انواع خودروهاي توليد داخل و وارداتي تا پايان سال افزايش قيمتي نخواهند داشت. دليل اين امر بيشتر شرايط نا مشخص بنزين براي سال آينده است. با اينكه در چند روز آخر سال افرادي براي مسافرت هاي نوروزي اقدام به خريد خودرو كرده و تقاضا در بازار افزايش مي يابد، اما اين افراد پس از تعطيلات ناچار خواهند بود خودرو خود را با قيمتي پايين تر بفروشند. به گفته ريخته گر قديمي رئيس اتحاديه صنف دارندگان نمايشگاه ها، وضعيت بازار خودرو در حال حاضر نيز راكد و قيمت اغلب خودروهاي صفر هم اكنون در بازار زير قيمت كارخانه است.]]>
</TEXT>
</DOC>
<DOC>
<DOCID>HAM2-851124-010</DOCID>
<DOCNO>HAM2-851124-010</DOCNO>
<ORIGINALFILE>/1385/851124/news/_akhar.htm</ORIGINALFILE>
<ISSUE>سه شنبه 24 بهمن 1385 - سال چهاردهم - شماره4205 - Feb 13, 2007</ISSUE>
<DATE calender="Western">2007-02-13</DATE>
<DATE calender="Persian">1385/11/24</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[مسابقه با جايزه‎/23]]>
</TITLE>
<TEXT>
<![CDATA[كدام موضوع؟
موضوع فيلم روز سوم كه به عنوان بهترين فيلم جشنواره فيلم فجر برگزيده شد چيست؟
a)دفاع مقدس
b)انرژي هسته اي
c)مفاسد اقتصادي
d)طلاق
نحوه شركت در مسابقه: شركت كنندگان بايد يكي از گزينه هاي a، b،c، d را حداكثر تا ساعت 18 امروز به شماره 3000251 و دارندگان تلفن هاي تاليا و ايرانسل به شماره 9165-202-0912 اس ام اس كنند.
به حساب 10 نفر از افرادي كه پاسخ صحيح داده باشند(5 نفر از تهران و 5 نفر از شهرستان ها)جايزه نقدي واريز مي شود. شماره تلفن همراه برندگان با حذف 3 رقم آن(و جايگزين علامت * به جاي رقم هاي حذف شده)فردا در روزنامه چاپ مي شود و همكاران ما به منظور دريافت شماره حساب بانكي با آنها تماس مي گيرند.(علت قرار دادن * به جاي رقم ها، جلوگيري از مزاحمت هاي احتمالي است.)
]]>
<IMAGE>/1385/851124/news/013911.jpg</IMAGE>
</TEXT>
</DOC>
<DOC>
<DOCID>HAM2-851124-011</DOCID>
<DOCNO>HAM2-851124-011</DOCNO>
<ORIGINALFILE>/1385/851124/news/_akhar.htm</ORIGINALFILE>
<ISSUE>سه شنبه 24 بهمن 1385 - سال چهاردهم - شماره4205 - Feb 13, 2007</ISSUE>
<DATE calender="Western">2007-02-13</DATE>
<DATE calender="Persian">1385/11/24</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[فرهنگسرا]]>
</TITLE>
<TEXT>
<![CDATA[يك روز شاد
خانه فرهنگ كوشا اقدام به برگزاري ويژه برنامه يك روز شاد براي كودكان كرده است. اين برنامه امروز از ساعت 9 تا 12 برگزار مي شود. ويژه برنامه يك روز شاد از بخش هاي متنوعي مانند ايستگاه نقاشي، گريم، اجراي نمايش عروسكي، سفال و مسابقه حضوري تشكيل شده است. خانواده هاي علاقمند براي شركت فرزندانشان در اين برنامه مي توانند به نشاني: نازي آباد، هزار دستگاه، خيابان شهيد شرفي، خانه فرهنگ كوشا مراجعه كنند و يا براي كسب اطلاعات بيشتر با شماره تلفن 55061070 تماس بگيرند.
آفتاب جان
فرهنگسراي مدرسه در سال جهاني بزرگداشت مولانا جلال الدين محمد بلخي همايش آفتاب جان را برگزار مي كند. در اين همايش موضوعاتي چون شرح مثنوي در 30 سال اخير و پيام مولانا براي انسان امروز مطرح خواهد شد. علاقمندان براي شركت در اين همايش مي توانند پنجشنبه 26 بهمن ساعت 16 به نشاني: خيابان شريعتي، نرسيده به پل سيدخندان، پارك هلال احمر فرهنگسراي مدرسه مراجعه كنند و براي كسب اطلاعات بيشتر با شماره تلفن: 15-88505513 تماس بگيرند.]]>
</TEXT>
</DOC>
<DOC>
<DOCID>HAM2-851124-012</DOCID>
<DOCNO>HAM2-851124-012</DOCNO>
<ORIGINALFILE>/1385/851124/news/_bourse.htm</ORIGINALFILE>
<ISSUE>سه شنبه 24 بهمن 1385 - سال چهاردهم - شماره4205 - Feb 13, 2007</ISSUE>
<DATE calender="Western">2007-02-13</DATE>
<DATE calender="Persian">1385/11/24</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
<![CDATA[ظرف يك هفته گذشته
ارزش سهام مس2، هزار ميليارد ريال افزايش يافت]]>
</TITLE>
<TEXT>
<![CDATA[گروه بورس- ظرف يك هفته سپري شده از عرضه سهام شركت مس در بورس تهران، معادل دو هزار ميليارد ريال بر ارزش اين شركت در تالارهاي مبادلات افزوده شده است.
طبق آخرين آمار محاسبه شده، ارزش كل سهام شركت مس كه يكشنبه گذشته 21 هزار و 444 ميليارد ريال تخمين زده مي شد، اين هفته از مرز 23 هزار و 400 ميليارد ريال گذشته است. هفته پيش شركت مس، در بدو ورود به بورس تهران 8/5 درصد از كل ارزش هاي موجود در بازار سهام را به خود اختصاص داد كه اين ميزان در هفته جاري به 3/6 درصد افزايش يافته است. شركت مس در حال حاضر بزرگترين شركت پذيرفته شده در بورس تهران به حساب مي آيد.
بازار داغ
آخرين آمار دريافتي حاكي است: بازار داد و ستد سهام شركت مس همچنان داغ است؛ به طوري كه سهام اين شركت ظرف يك هفته اخير توجه10 هزار متقاضي سرمايه گذاري را به خود جلب كرده و رتبه اول را در جدول خريد در اختيار گرفته است. در اين مدت 390 ميليارد ريال از نقدينگي بازار به سوي سهام شركت مس سرازير شده كه از اين نظر نيز شركت ياد شده در رتبه اول بورس ايستاده است. تاكنون 100 ميليون سهم شركت مس در تالارهاي بورس داد و ستد شده است.]]>
</TEXT>
</DOC>
<DOC>
<DOCID>HAM2-851124-013</DOCID>
<DOCNO>HAM2-851124-013</DOCNO>
<ORIGINALFILE>/1385/851124/news/_bourse.htm</ORIGINALFILE>
<ISSUE>سه شنبه 24 بهمن 1385 - سال چهاردهم - شماره4205 - Feb 13, 2007</ISSUE>
<DATE calender="Western">2007-02-13</DATE>
<DATE calender="Persian">1385/11/24</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
<![CDATA[از بازار اوليه چه خبر؟
7 شركت در فهرست انتظار براي پذيره نويسي عمومي سهام]]>
</TITLE>
<TEXT>
<![CDATA[گروه بورس- مدير نظارت بر بازار اوليه سازمان بورس و اوراق بهادار از درخواست 7 شركت در شرف تأسيس براي پذيره نويسي عمومي سهام خبر داد.
بهروز زارع، مدير نظارت بر بازار اوليه سازمان بورس و اوراق بهادار، در گفت وگو با همشهري، درباره تعداد شركت هايي كه در حال حاضر براي انجام پذيره نويسي درخواست خود را به اين سازمان ارسال كرده اند گفت: در حال حاضر 7 شركت در شرف تأسيس درخواست خود را براي پذيره نويسي ارائه كرده و 13 شركت سهامي عام نيز كه در صدد افزايش سرمايه هستند براي انجام پذيره نويسي درخواست خود را به سازمان ارسال كرده اند. وي تصريح كرد: عمدتاً 2 گروه از شركت ها درخواست مجوز براي پذيره نويسي سهام دارند؛ يكي شركت هاي در شرف تأسيس و ديگري شركت هاي سهامي عام فعال كه درصدد افزايش سرمايه هستند. وي درباره ميزان سرمايه شركت پتروشيمي زنجان كه درخواست خود را براي پذيره نويسي به بورس اعلام كرده است، گفت: سرمايه اين شركت 50 ميليارد تومان است.
زارع  در پاسخ به اين پرسش كه آيا دستورالعمل بازار اوليه تاكنون ابلاغ شده يا خير، گفت: اين دستور العمل در شوراي بورس به تصويب رسيده اما هنوز به سازمان بورس ابلاغ نشده است و انتظار داريم اين دستورالعمل ظرف روزهاي آينده ابلاغ شود. بر اساس اين گزارش، روز گذشته روابط عمومي سازمان بورس از انتشار بيانيه ثبت سهام دو شركت پتروشيمي زنجان و كاغذ پلاست شرق خبر داد. اين گزارش حاكي است: اين دو شركت نخستين شركت هاي سهامي عام هستند كه با اجراي قانون جديد بازار اوراق بهادار تشكيل شده اند و اداره نظارت بر بازار اوليه سازمان بورس مجوز انتشار بيانيه ثبت سهام در دست انتشار را به آنها داده است. در اين بيانيه نام كامل ناشر، موضوع فعاليت اصلي ناشر، اهداف ناشر و عرضه عمومي سهام، مشتريان بالقوه و بازار هدف، عوامل ريسك، مشخصات مؤسسان، مشخصات شركت تأمين سرمايه، اطلاعات سرمايه اي، قيمت هر سهم در عرضه عمومي و تعداد سهام مجاز در پذيره نويسي، برآورد وجوه خالص ناشي از عرضه اوراق بهادار، برآورد هزينه هاي تأسيس، مزاياي در نظر گرفته شده براي مؤسسان و اظهار نظر مشاور حقوقي و اجازه نامه يا موافقت نامه اصولي مراجع ذي صلاح به طور مشروح اعلام شده است.]]>
</TEXT>
</DOC>
<DOC>
<DOCID>HAM2-851124-014</DOCID>
<DOCNO>HAM2-851124-014</DOCNO>
<ORIGINALFILE>/1385/851124/news/_bourse.htm</ORIGINALFILE>
<ISSUE>سه شنبه 24 بهمن 1385 - سال چهاردهم - شماره4205 - Feb 13, 2007</ISSUE>
<DATE calender="Western">2007-02-13</DATE>
<DATE calender="Persian">1385/11/24</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
<![CDATA[صعود شاخص با موتور ايران خودرو]]>
</TITLE>
<TEXT>
<![CDATA[گروه بورس- در مبادلات روز گذشته، شركت ايران خودرو بيشترين نقش را در صعود شاخص كل بورس داشت.
براساس اين گزارش، شاخص كل بورس تهران در معاملات ديروز 5/2 واحد رشد كرد كه در اين ميان سهم ايران خودرو از اين افزايش معادل 5/1واحد بود. ديروز شاخص هاي بازده بازار و صنعت نيز هر كدام به ترتيب با 8 و 5/2 واحد افزايش روبه رو شدند. اما شاخص واسطه گري هاي مالي با كاهش اندك نيم واحدي به كار خود پايان داد. اين گزارش حاكي است، در دادوستدهاي روز گذشته پس از ايران خودرو، بانك پارسيان، ملي صنايع مس و ايران خودرو ديزل از ديگر شركت هاي تأثير گذار در صعود شاخص بودند.
از سوي ديگر در معاملات ديروز بانك كارآفرين بيشترين سهم را در نزول شاخص داشت به طوري كه در نتيجه كاهش ارزش سهام اين شركت شاخص كل بورس يك واحد كاهش يافت. شركت هاي سرمايه گذاري پتروشيمي، نوسازي و ساختمان تهران و سيمان فارس و خوزستان از ديگر شركت هايي بودند كه در نزول شاخص سهم داشتند.]]>
</TEXT>
</DOC>
<DOC>
<DOCID>HAM2-851124-015</DOCID>
<DOCNO>HAM2-851124-015</DOCNO>
<ORIGINALFILE>/1385/851124/news/_bourse.htm</ORIGINALFILE>
<ISSUE>سه شنبه 24 بهمن 1385 - سال چهاردهم - شماره4205 - Feb 13, 2007</ISSUE>
<DATE calender="Western">2007-02-13</DATE>
<DATE calender="Persian">1385/11/24</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
<![CDATA[چادرملو كفه خريد را سنگين كرد]]>
</TITLE>
<TEXT>
<IMAGE>/1385/851124/news/013812.jpg</IMAGE>
<![CDATA[
گروه بورس- در مبادلات روز گذشته بار ديگر كفه تقاضا در بورس تهران با حضور سهام چادرملو سنگين تر شد.
سهامداران بورس تهران در معاملات روز گذشته براي خريد 6 ميليون سهام اين شركت 700 دستور خريد صادر كردند. ديروز همچنين صف هاي خريد شركت ملي صنايع مس ايران همچنان سنگين بود و 338 هزار ميليون ريال از نقدينگي بازار روانه خريد اين سهم شد. فعالان بازار ديروز 8 هزار و 372 تقاضا براي خريد 83ميليون سهم مس در كارگزاري ها به ثبت رساندند. در دادوستدهاي ديروز صف هاي خريد سهام پارسيان بار ديگر از مرز 10 ميليون سهم گذشت و حجم تقاضا براي خريد اين سهم به يك هزار دستور رسيد.
شركت هاي هپكو، ملي سرب و روي ايران و تراكتورسازي ايران نيز از ديگر سهام حاضر در جدول تقاضاي بازار بودند.
اين گزارش حاكي است: در مبادلات ديروز صف هاي فروش سهام براي سهام معدني همچنان پابرجا بود. سهامداران همچنين 787تقاضا براي فروش 5/3ميليون سهم پتروشيمي خارك به ثبت رساندند.]]>
</TEXT>
</DOC>
<DOC>
<DOCID>HAM2-851124-016</DOCID>
<DOCNO>HAM2-851124-016</DOCNO>
<ORIGINALFILE>/1385/851124/news/_bourse.htm</ORIGINALFILE>
<ISSUE>سه شنبه 24 بهمن 1385 - سال چهاردهم - شماره4205 - Feb 13, 2007</ISSUE>
<DATE calender="Western">2007-02-13</DATE>
<DATE calender="Persian">1385/11/24</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
<![CDATA[روندها
بازي هاي سهام تجهيزات]]>
</TITLE>
<TEXT>
<![CDATA[گروه بورس - مهمترين نقل و انتقالات سهام در گروه تجهيزات توسط سهامداران عمده اين شركت ها در يك هفته اخير به شرح زير بوده است:
تراكتورسازي: طي معاملات هفته گذشته تاكنون شركت سهامي بيمه ايران اقدام به خريد 530هزار سهم شركت تراكتورسازي كرده است. شركت سرمايه گذاري صباتأمين نيز از ديگر خريداران اين سهم بوده كه موفق به جمع آوري 246هزار سهم تراكتورسازي ايران شده است. شركت صندوق هاي بازنشستگي كاركنان ملي نفت نيز اقدام به خريد 436هزار سهم تراكتورسازي كرده است. شركت سرمايه گذاري پارس آرين كه ديگر سهامدار تراكتورسازي است با خريد 200 هزار سهم، درصد سهامداري خود را در اين شركت به 17/1 درصد رسانده است. بانك پاسارگاد نيز با خريد 40هزار سهم، خود را به خريداران حقوقي شركت تراكتورسازي اضافه كرده است. در يك هفته گذشته سازمان گسترش و نوسازي صنايع ايران عمده فروشنده تراكتور با تعداد 12ميليون سهم بوده است كه با احتساب فروش اين تعداد از سهام، درصد مالكيت خود را در اين شركت به 6/39 درصد كاهش داده است. از ديگر فروشندگان اين سهم سرمايه گذاري صنعت بيمه و شركت بانك پاسارگاد بوده اند كه به ترتيب 19هزار سهم و 62هزار سهم تراكتور را به بازار عرضه كرده اند.
گسترش صنايع و خدمات كشاورزي: اين شركت در طي هفته گذشته تنها با فروش سهام از سوي سهامدار عمده خود در 5 مرحله 12هزار سهمي مواجه شده است، سرمايه گذاري سعدي در مجموع اقدام به فروش 60هزار سهم گسترش صنايع و خدمات كشاورزي كرده و درصد سهامداري خود را تا 48 درصد كاهش داده است.
كمباين سازي ايران: خريداران اين سهم طي هفته گذشته دو شركت سرمايه گذاري بانك پاسارگاد و بانك پاسارگاد هريك با 28هزار سهم بوده اند. همچنين يك سهامدار حقيقي بالاي يك درصد با تعداد 5هزار سهم نيز از جمله ديگر خريداران اين سهم محسوب مي شود. بزرگترين سهامدار اين شركت(آستان قدس رضوي)در هفته گذشته هيچ گونه معامله اي بر روي اين سهم انجام نداده است.
ira tahlil.com]]>
</TEXT>
</DOC>
<DOC>
<DOCID>HAM2-851124-017</DOCID>
<DOCNO>HAM2-851124-017</DOCNO>
<ORIGINALFILE>/1385/851124/news/_bourse.htm</ORIGINALFILE>
<ISSUE>سه شنبه 24 بهمن 1385 - سال چهاردهم - شماره4205 - Feb 13, 2007</ISSUE>
<DATE calender="Western">2007-02-13</DATE>
<DATE calender="Persian">1385/11/24</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
<![CDATA[مشتركان تلفن ثابت هم سهامدار مي شوند]]>
</TITLE>
<TEXT>
<![CDATA[گروه بورس- واگذاري سهام شركت هاي مخابراتي طبق برنامه اعلام شده از سال آينده و پس از عرضه سهام شركت هاي معدني آغاز مي شود. همين موضوع بحث هاي بسياري را در محافل اقتصادي به دنبال داشته است.
در اين ميان سيدمهدي عقدايي، معاون واگذاري سازمان خصوصي سازي به ايسنا، مي گويد: واگذاري سهام 33 شركت مخابراتي در هيات دولت به تصويب رسيده كه اين سهام به صورت يكپارچه از طريق بورس به خريداران واگذار مي شود.رئيس هيات مديره شركت مخابرات ايران،هم در گفت و گو با ايلنا، با بيان اينكه وديعه مشتركين تلفن ثابت در صورت تمايل مي ژتواند به عنوان سهام آنها تلقي شود، تاكيد مي كند: براي تلفن ثابت 3نرخ شهر درجه يك 103هزار تومان، شهر درجه،2 80 هزار تومان و شهر درجه،3 60 هزار تومان در نظر گرفته شده كه اين ميزان به استثناي ماليات اين وديعه، مي ژتواند به عنوان سهام مشتركين تلفن ثابت در نظر گرفته شود.]]>
</TEXT>
</DOC>
<DOC>
<DOCID>HAM2-851124-018</DOCID>
<DOCNO>HAM2-851124-018</DOCNO>
<ORIGINALFILE>/1385/851124/news/_cinema.htm</ORIGINALFILE>
<ISSUE>سه شنبه 24 بهمن 1385 - سال چهاردهم - شماره4205 - Feb 13, 2007</ISSUE>
<DATE calender="Western">2007-02-13</DATE>
<DATE calender="Persian">1385/11/24</DATE>
<CAT xml:lang="fa">ادب و هنر.هنر.سینما</CAT>
<CAT xml:lang="en">Literature and Art.Art.Cinema</CAT>
<TITLE>
<![CDATA[گفت وگو با محمدحسين لطيفي كارگردان برگزيده جشنواره فيلم فجر
قصه عشق در بستر جنگ
عكس: روح الله آخوندي]]>
</TITLE>
<TEXT>
<IMAGE>/1385/851124/news/013803.jpg</IMAGE>
<![CDATA[
 گروه ادب و هنر- وقتي قرار شد سريال صاحبدلان را كارگرداني كند، محمدحسين لطيفي از رفتن به خرمشهر و ساخت فيلم سينمايي روز سوم بازماند. اما بلافاصله بعد از ساخت صاحبدلان به خرمشهر رفت و طي 75 جلسه، روز سوم را در شرايط بد جوي ساخت.
او وارد ژانر جديدي شده و تلاش كرده يك قصه عشقي را در فضايي جنگي بسازد. هر چند كه معتقد است روز سوم اولين حضورش در اين ژانر نيست. با او در زمينه فعاليت هاي قبلي اش در اين ژانر و همين طور روز سوم كه به زعم سازندگانش قصه اي بي نظير دارد، گفت وگو كرديم. او بهترين كارگردان جشنواره 25 فيلم فجر شد.
***
* اينكه مي گويند محمدحسين لطيفي اولين تجربه كارگرداني خودش را در ژانر جنگ در فيلم روز سوم تجربه مي كند، درست است؟ يادمان نمي آيد محمدحسين لطيفي در اين ژانر تجربه اي داشته باشد.
- نه اتفاقاً سالهاي 75 76 كه سريالي به نام خبرنگار خارجي ساختم، نيز در اين ژانر بود اين سريال مثله شده كه از تلويزيون پخش شد آن چيزي نبود كه من ساختم و خيلي با آن فاصله داشت.
* چه دليلي داشت؟ مگر جريان خبرنگار خارجي چه بود؟
- قصه  اش مثل روز سوم قصه اي عشقي را با خود به همراه داشت، آن زمان خيلي ها نگران شدند كه مبادا اين كار از تلويزيون پخش شود و چهره آدم هاي جنگ را جور ديگري نشان دهد، در صورتي كه قصه عشقي سريال من در پايان داستان گشايش پيدا مي كرد اما متاسفانه تا نرسيدن به پايان قصه، سريال مثله شد كه البته آن هم يك عشق آسماني بود. در هر حال تجربه اي بود كه من خيلي آن را دوست داشتم و در 8 قسمت به نمايش درآمد.
* جداي از اين صحبت ها، نگراني نداشتيد كه از عهده كار ديگري برنياييد؟
- من اصلا اين كلمه را دوست ندارم كه بگويم مي ترسيدم از اينكه در اين ژانر كار كنم. نه، من هيچ وقت نترسيدم، من با خدا معامله مي كنم و ترسي ندارم.
* به غير از ترس چه؟ ممكن است كسي خيلي هم شجاع باشد، اما داشتن اين صفت ارتباطي به داشتن تخصص در زمينه كارگرداني فيلم در مورد دفاع مقدس ندارد.
- اول اينكه ترس نداشتم. دوم اينكه سالها پيش من طراح صحنه فيلم هاي جنگي بودم. مثل بر بال فرشتگان و پرواز از اردوگاه كه درباره اسراي جنگي بود و چند فيلم ديگر كه يادم نمي آيد و سوم اينكه در زمان جنگ به عنوان گروه فيلمساز در منطقه حضور داشتم و از نزديك اين بچه ها را مي شناسم.
* چرا لطيفي براي كارگرداني روز سوم انتخاب شد؟
- اين را بايد از تهيه كنندگان فيلم بپرسيد. اما من با آدم هاي واقعي كار دارم و فكر مي كنم آدم هاي روز سوم واقعي تر هستند، حتي از آدم هايي كه ما تاكنون در فيلم ها ديده ايم.
* اتفاقاً تهيه كنندگان فيلم نيز معتقدند لطيفي به روابط بين انسان ها خوب مي پردازد؟
- ببينيد در درجه اول بايد كار ديده شود تا بدانيد لطيفي براي چه اين كار را برداشت. قصه اين فيلم در بستر حادثه اي جنگ مي گذرد، البته اين قضيه براي من هم مهم نبود يعني اينكه در چه فضايي فيلم مي سازم مهم نبود، اما مي دانم كه بهترين قصه براي ساخت اين فيلم، دفاع مقدس بود؛ قصه اي كه يقين دارم خداوند كمك كرد تا آن را بسازم.
* كمي از قصه آن بگوييد، چه ويژگي هايي داشت؟
- من در سينماي جنگ فيلمنامه اي به اين قدرت نديدم. به نظر من صاحب فيلمنامه خداست، نه مهدي سجاده چي است و نه من؛ نويسنده اش اوست. دوستاني كه بودند همه مي دانند اين فيلمنامه، از آن فيلمنامه هاي خاص است.
* چه خصوصياتي دارد؟ و قصه اش چه تفاوتي با كارهاي ديگري كه در اين ژانر ديديم، دارد؟
- 3 قصه به شكل همزمان با هم پيش مي رود، 12شخصيت اصلي دارد و همه اينها در زير 100 دقيقه تايم نشان داده مي شود و فكر نمي كنم كار ساده اي باشد.
* مثل اينكه در اين كار هم آمديد يك رابطه جنگي و عشقي را با هم همزمان پيش برديد؟
- اصلا قصه من عشق است، من برگي دارم كه توانستم آن را در سينما رو كنم.
* همه را وسوسه مي كنيد تا ببينند و بدانند كه چه قصه اي در انتظار آنهاست؟
- من بعيد مي دانم مثل اين قصه را در سينما ديده باشند.
* اما امسال در جشنواره فيلم فجر چند فيلم هم در ژانر دفاع مقدس با بازيگران حرفه اي بود؟
- به نظرم آن فيلم ها اصلاً جنگي نيستند، يا به حاشيه جنگ و آدم هاي بعد از جنگ مي پردازند و يا خاطره اي از جنگ هستند، اما روز سوم از لحظه اي كه شروع مي شود جنگ است تا پايان فيلم. روز سوم، به سه روز آخر سقوط خرمشهر مي پردازد و فيلمي پرتنش و جنگي است. فقط محبت و لطف خدا بود و الا در اين زمان كم، اين فيلم نمي توانست ساخته شود.
* آيا به نقاط قوت و ضعف نيروهاي خودي براي سقوط خرمشهر در فيلم پرداختيد؟
- نه، ممكن است در فيلم مزاحي كرده باشم با رئيس جمهور وقت(ابوالحسن بني صدر)كه اتفاقاً شوخي هم كرده ام. چون خيلي ها معتقدند او نيز در سقوط خرمشهر مقصر بود، اما منظورم اين نيست كه فيلم را ساخته تا به دلايل سقوط خرمشهر بپردازم. بلكه من در اين قصه يكسري انسان دارم، با آنها قصه ام را شروع مي كنم و با آنها هم قصه ام را به پايان مي رسانم.
* گفته بوديد با ساخت روز سوم قرار است فيلمي پرفروش بسازيد، منظورتان چه بود؟
- من اين را نگفتم، منظورم اين بود كه اميدوارم اين فيلم با استقبال خوب مردم مواجه شود و بدون اينكه آنها بدون بليت و مجاني وارد سينما شوند، فقط براي اينكه فيلم بفروشد. اين فيلم خودبه خود مورد استقبال مردم قرار مي گيرد و مي فروشد.
* كارگردان هاي ديگري در اين زمينه كار كردند و فيلم هايشان در جشنواره حضور دارد. آنها هم چنين اعتقادي دارند؟
- اما هميشه بنده هاي خدا مثل همديگر با خدا حرف مي زنند، اخراجي ها قطعا فيلم درستي است. لطيفي هم فكر مي كند كه روز سوم بهترين فيلم است، اما قضاوت با ديگران است. اما اگر مخاطبان با آن ارتباط برقرار كردند مشخص مي شود كه توانسته اند كار خودشان را درست انجام دهند.
* يعني از حالا داريد طلب رقيب مي كنيد و از حالا از فيلمتان دفاع مي كنيد؟ فكر نمي كنيد كمي قضاوت زود باشد؟
- من هيچ ادعايي نسبت به اين فيلم ندارم. ادعا ندارم كه اين فيلم شاهكار جنگي است، بيشتر به قصه اي كه قرار است بگويم، فكر مي كنم. اين قصه، قصه دل و عشق بود كه در بستر جنگ نشان داده مي شود و روز سوم فيلمنامه اي است بر اساس دل حسين لطيفي.
*مثل اينكه در فيلم حضور زنان نيز براي دفاع از خرمشهر از ديگر ويژگي هاي روز سوم است؟
- در كل فيلم چنين قضيه اي نيست، اما ما پلان هايي داريم كه خانم ها اسلحه به دست مي گيرند و براي حفاظت از خرمشهر وارد جنگ مي شوند.
* انتخاب بازيگرها بر چه اساسي بود؟ باران كوثري و پوريا پورسرخ در تجربه هاي قبلي شما هم بودند، اما حامد بهداد در اين ميان جديد است. چگونه به اين انتخاب ها رسيديد؟
- تمام بازيگرهاي اين فيلم، بدون اينكه فيلمنامه را بخوانند و از من فيلمنامه بخواهند، قرارداد بستند.
* يعني فقط مي خواستند با محمدحسين لطيفي كار كنند؟
- نه، محبت داشتند و اعتمادي كه براي آنها بوجود آمده بود.
* پس جداي از بازيگرها از گروه جوني هم برخوردار بوديد؟
- من يك گروه خوب و صميمي داشتم كه در تايم زماني كوتاه همكار و هميار بودند و همه از دل و جان فعاليت داشتند.
* پس احتمالاً خدا به شما خيلي محبت داشته؟
- بله، به نظرم اين هم معجزه اي الهي است و هميشه در طول كار به دوستان هم گفتم: روز سوم را خدا نوشت، خدا گرفت و نامش شد روز سوم.]]>
</TEXT>
</DOC>
<DOC>
<DOCID>HAM2-851124-019</DOCID>
<DOCNO>HAM2-851124-019</DOCNO>
<ORIGINALFILE>/1385/851124/news/_cinema.htm</ORIGINALFILE>
<ISSUE>سه شنبه 24 بهمن 1385 - سال چهاردهم - شماره4205 - Feb 13, 2007</ISSUE>
<DATE calender="Western">2007-02-13</DATE>
<DATE calender="Persian">1385/11/24</DATE>
<CAT xml:lang="fa">ادب و هنر.هنر.سینما</CAT>
<CAT xml:lang="en">Literature and Art.Art.Cinema</CAT>
<TITLE>
<![CDATA[نگاه
جنگ و ديگر هيچ]]>
</TITLE>
<TEXT>
<![CDATA[گروه ادب و هنر- محمدحسين لطيفي سال 85 را احتمالاً هيچ وقت فراموش نخواهد كرد. سالي كه با وفا آغاز شد، در ميانه اش به صاحبدلان رسيد و حالا روز سوم مي تواند حسن ختامي بر يك سال سرشار از موفقيت باشد. يك سال پيش در چنين روزهايي لطيفي يك كارگردان سرگرمي ساز بود كه تنها ويژگي فيلم هايش فروش بالايشان بود. كارگرداني كه با عينك دودي و دختر ايروني گيشه را فتح كرده بود و در واقع نشان داده بود كه ذائقه مخاطب را خوب مي شناسد. هر چند هيچ كدام از اين فيلم ها، كارهاي چندان خوبي نبودند. همچنان كه كت جادويي و فرار بزرگ هم مجموعه هاي قابل قبولي نبودند، بخصوص دومي كه شكستي همه جانبه بود.
پخش يكي دو قسمت اول وفا در روزهاي عيد، خيلي ها را غافلگير كرد. از كسي كه سريال ضعيف خبرنگار خارجي را در كارنامه داشت، ساخت يك مجموعه پليسي خوش ساخت، بيش از هر چيز حكايت از يك جهش فوق العاده داشت.
چند ماه بعد صاحبدلان كه روي آنتن رفت، مشخص شد كه وفا يك اتفاق نبوده است.
ساخت دو سريال موفق كه هم عوام آن را پسنديدند و هم خواص، نوعي اعتماد به نفس به لطيفي داد تا از تلويزيون به سينما بازگردد. همان ابتداي كار هم به صراحت گفت كه مي خواهد يك فيلم جنگي واقعاً پرفروش بسازد. فيلمي برخلاف يكي دو كار جنگي كه فقط در رسانه ها گيشه را فتح مي كردند و در سالن سينما خبري از تماشاگر نبود.
لطيفي روز سوم را با همان بازيگران سريال هايش مقابل دوربين برد. فيلم در دقيقه 90 به جشنواره رسيد و در فستيوالي كه پر از آثار جنگي بود، بهتر از بقيه شد. لطيفي در روز سوم در روايت داستاني پرتعليق موفق نشان داد. فيلم او از معدود آثار جشنواره امسال بود كه تماشاگر را تا انتها با خود درگير مي كرد. شايد به اين خاطر او بر خلاف همتايانش كوشيده بود تا به روايت داستان بپردازد و اگر دغدغه اي و حرفي هم دارد در دل داستان بيانش كند.
روز سوم اثري آبرومند و خوش پرداخت است. بخصوص اين كه فيلم با شتاب و عجله ساخته شده تا به جشنواره برسد و اين شتاب و عجله در ساختار فيلم مشهود نيست.
فيلم البته نقص هايي دارد و با فيلمنامه اي منسجم تر و بازيگراني بهتر قطعاً كار بهتري مي شد؛ منتها به نسبت سينماي ايران روز سوم تجربه مغتنمي در سينماي دفاع مقدس است. فيلمي كه برخلاف ديگر كارهاي جشنواره، يكسره به جنگ مي پردازد؛ نه اينكه جنگ در حاشيه و پس زمينه قرار داشته باشد. روز سوم حاصل كار يك كارگردان بي ادا و ادعاست. در سينمايي كه همه دغدغه هاي مهم تري از روايت داستان دارند، قدر يك قصه گوي بي ادعا را بايد دانست.]]>
</TEXT>
</DOC>
<DOC>
<DOCID>HAM2-851124-020</DOCID>
<DOCNO>HAM2-851124-020</DOCNO>
<ORIGINALFILE>/1385/851124/news/_diet.htm</ORIGINALFILE>
<ISSUE>سه شنبه 24 بهمن 1385 - سال چهاردهم - شماره4205 - Feb 13, 2007</ISSUE>
<DATE calender="Western">2007-02-13</DATE>
<DATE calender="Persian">1385/11/24</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
<![CDATA[نگاهي به كار ويروس ايدز و انواع داروهاي ضد آن، به بهانه توليد داروي ايراني
يك گام به جلو
دكتر فرنوش صفوي فر]]>
</TITLE>
<TEXT>
<IMAGE>/1385/851124/news/013836.jpg</IMAGE>
<![CDATA[
محققان كشورمان به بيماران آلوده به ايدز، هديه تازه اي داده اند. اين عبارتي است كه دكتر محمد فرهادي، مدير پروژه توليد داروي ايراني ايدز imod براي معرفي اين دارو به كار برد.
ايدز را طاعون قرن ناميده اند، چنان كه تابه حال، بيشتر از 40 ميليون نفر در سراسر جهان به آن مبتلا شده اند و 25 ميليون نفر هم در اثر ابتلاي به آن فوت كرده اند. در كشور ما هم تاكنون حدود 14 هزار نفر به اين ويروس مرگبار آلوده شده اند، اگرچه تخمين اكثر كارشناسان اين است كه تعداد واقعي بسيار بيش از اينها باشد. به هرحال، ما هم حالا مي توانيم سرمان را بلند كنيم و بگوييم به كشورهايي پيوسته ايم كه براي درمان اين طاعون قرن تلاش مي كنند و مي خواهند دين خود را به جامعه بشري ادا كنند. اما داروي ايراني ضد ايدز كه هفته گذشته معرفي شد، تنها يك پيشرفت در جنگ ميان محققان و ويروس ايدز به  حساب مي آيد؛ جنگي كه هنوز تا پايان آن، راه زيادي باقي مانده است.
***
ويروس ايدز يك آنزيم منحصر به فرد دارد كه مي تواند اجزاي ژنتيكي ويروس را وارد daي سلول كند، از اينجاست كه سلول انسان مي شود كارخانه ويروس سازي! عمده ترين مقصد ويروس، سلول هايي هستند كه نوعي گيرنده، به نام cd4 داشته باشند. بعضي از گلبول هاي سفيد، ماكروفاژها و... از اين گيرنده در سطحشان دارند. چسبيدن ويروس به اين گيرنده، همان و شروع عمليات خرابكارانه در آن همان. ويروس ايدز در بدن به چند طريق مي تواند تعداد گلبول هاي سفيد با گيرنده cd4 را كم كند و در نتيجه ايمني بدن را پايين بياورد: توليد آنها را كم مي كند؛ وارد آنها مي شود و به اين ترتيب آنها را از كار مي اندازد؛ آنها را وادار مي كند به جاي عناصر بيگانه، به همديگر حمله كنند و همديگر را از بين ببرند؛ باعث فرايندهايي در آنها مي شود كه مرگشان را جلو بيندازد.
چه درماني؟
تنها راهي كه صددرصد از فرد محافظت مي كند، پيشگيري است، يعني اجتناب از رفتار پرخطر. چه پزشك، پرستار يا نظافتچي بيمارستان باشيد و چه نه، به هر حال رفتارهايي هستند كه فرد را در معرض مواجهه با اين ويروس قرار مي دهند. از جمله تزريق مكرر با سرنگ ديگران و نيز ارتباط جنسي پرخطر.
اما به هر حال، زماني كه ويروس وارد بدن شده، چه مي توان كرد؟ استراتژي درمان ايدز در دنيا روي داروهاي ضد ويروس hiv متمركز است و در سالهاي اخير چند گروه از اين داروها به بازارهاي جهاني عرضه شده است. كار اين داروها، كه به داروهاي آنتي رترو ويروسي معروفند، اختصاصاً روي ويروس ايدز نيست؛ ضمن اين كه مصرف آنها چندان هم بي دردسر نيست.توليد اين داروها بسيار گران تر از داروهاي معمول تمام مي شود كه علت آن هم هزينه بالاي تحقيقات مربوط به آن است. به همين علت دسترسي به اين داروها هم براي كشورهاي جهان سوم بسيار سخت است. البته هزينه بالاي داروهاي موجود، تنها يكي از محدوديت هاي استفاده از اين داروهاست. اين داروها عوارض گوناگوني دارند كه به تدريج تحمل آن براي بيمار سخت مي شود. شدت برخي از اين عوارض آن قدر زياد است كه بيمار بايد حداقل هر سه ماه يك بار براي پايش اين عوارض آزمايش خون بدهد؛ عوارضي مثل نارسايي كبد و كليه، كم خوني و اختلال در سوخت و ساز چربي. عارضه كم خوني ممكن است حتي با ويروس دست به يكي هم بكند، چون گلبول هاي سفيد هم ممكن است در جريان آن از دست بروند، همان چيزي كه براي بيمار مبتلا به ايدز مسأله مرگ و زندگي است. در اين حالت پزشك مجبور است داروهاي مسئول آن عارضه را قطع كند، يا اگر جايگزيني براي آن موجود بود،  از داروي جايگزين استفاده كند. متأسفانه ويروس نابه كار، بعد از مدتي راه مبارزه عليه اين داروها را ياد مي گيرد و مي تواند نسبت به آن خود را مقاوم كند. آن وقت ديگر استفاده از آنها چندان اثري براي بيمار ندارد.
واكسن ايدز، رؤياي دور از دسترس
استراتژي ديگر در زمينه مبارزه با ايدز، ساخت واكسن ايدز است كه هنوز به نتيجه مفيدي نرسيده است. يك علت مهم در اين ناكامي آن است كه ويروس دستگاه ايمني را تخريب مي كند؛ طوري كه ديگر بيگانه و خودي نمي شناسد. ديگر حافظه اي كه بايد كار كند تا بيگانه را بشناسد و آن را از بين ببرد، وجود ندارد. اما استراتژي سوم، كه در ابتكار ايراني ها هم وجود داشته، تهيه داروهايي است كه بتواند سيستم ايمني بدن را تقويت كند. در دنيا چند فرآورده از اين دسته در حال مطالعه است. اولين داروهاي مطرح شده با عوارض شديد همراه بود كه استفاده از آن تقريباً كنار گذاشته شده است. اما داروهاي جديدتر، كه imod هم از آن دسته است، در كانون توجه محققان قرار گرفته اند.
برتري هاي يك تازه وارد
داروهاي ضد ويروس، نمي توانند ويروس را كامل از بين ببرند و با قطع دارو بدن فرد به حالت قبل بازمي گردد، در حالي كه داروي ايراني چنين نيست. به گفته محققان سازنده imod با قطع دارو پس از طي دوره درماني 90 روزه حداقل تا يك سال سطح cd4 بالا نگه داشته مي شود كه اين هم يكي از مزيت هاي اين داروست.
در اين پروژه، موادي از برخي گياهان استخراج شده است و اين مواد با كمك فن آوري نانوبيوتكنولوژي به صورت فرآورده دارويي درآمده است. همان طور كه مي دانيد،  در فناوري نانو، سروكار دانشمندان با ذره هاي خيلي كوچك است؛ ذراتي در حد و اندازه نانومتر كه وقتي در اين حد كوچك مي شوند، خاصيت هاي جديد و جالبي از خود نشان مي دهند. البته به گفته دكتر محمد فرهادي، ايده اين پروژه را، يك محقق روسي، حدود شش سال پيش مطرح كرده است. هر دارويي پيش از آن كه بخواهد روي انسان آزمايش شود، بايد در چند مرحله ارزيابي شود تا مطمئن شوند كه براي انسان ضرري ندارد. اين بخش هاي كليدي پروژه مثل سم شناسي دارو، به اضافه مراحل مهم ديگر، مانند آناليز ساختماني و عملكرد دارو، مطالعه و توليد دارو در قالب انتقال ايده، توليد آزمايشگاهي دارو، مطالعات حيواني(در داخل و خارج)، مطالعات باليني و توليد صنعتي در ايران صورت گرفته است و به همين علت مي توان توليد اين دارو را يك افتخار ايراني محسوب كرد.
دارو براي انسان، تحقيقات باليني
مرحله بعدي آزمايش ها، مرحله تحقيقات باليني است. قبل از انجام اين مرحله، بايد مجوز آن از كميته اخلاق پزشكي گرفته شود، سپس اثرهاي احتمالي دارو، با آزمايش آن بر روي تعداد محدودي از بيماران، تعيين شود و نتايج آن به صورت نهايي تأييد شود. بعد از آن، نوبت آزمايش دارو بر روي تعداد بيشتري از بيماران مي رسد.
در اين مرحله نزديك به 200 نفر از بيماران تحت نظر دانشگاههاي علوم پزشكي تهران، شيراز و كرمانشاه در اين پروژه شركت كردند و دارو روي اين بيماران آزمايش شد.
imod يك داروي تزريقي است و شايد بتوان اين را يكي از نقص هاي آن دانست. البته مصرف اشكال فعلي داروهاي خوراكي ضد ايدز هم چندان آسان نيست. در پروتكل هاي اوليه، بايد 17 عدد قرص و كپسول را يك جا بلعيد كه اين خودش از علت هاي شكست اين داروها بود؛ بيماران خسته مي شدند و مصرف داروها را كنار مي گذاشتند. به گفته دكتر مينو محرز، متخصص عفوني و سرپرست مركز تحقيقات ايدز، اين دارو، برخلاف داروهاي قبلي، به تنهايي استفاده مي شود، دوز مؤثر آن يك دويست وپنجاهم است و ظرف سه ماه به بيمار تزريق مي شود. البته به گفته مجريان اين پروژه، تحقيقات بيشتر براي ساختن شكل خوراكي اين دارو هم ادامه دارد.
از ويروس جلوتر
براي شروع داروهاي قبلي(آنتي رترو ويروسي)بايد منتظر ورود بيمار از مرحله آلودگي به مرحله ايدز شويم، يعني مرحله اي كه در آن افت گلبول هاي سفيد cd4 مثبت به زير 200 عدد در هر ميلي ليتر مكعب خون اتفاق افتاده و همين نشان مي دهد دستگاه ايمني بدن به شدت ضعيف شده است. اما قضيه در مورد اين داروي جديد فرق مي كند. دكتر محرز در اين باره معتقد است كه اين دارو بايد براي بيماران باcd4 زير 350 استفاده شود تا از ورود آنها به مرحله ايدز جلوگيري كند. به اين ترتيب مي توان گفت اين دارو به نوعي مثل واكسن كار مي كند؛ البته نه واكسني كه بتواند از آلوده شدن فرد با ويروس جلوگيري كند، بلكه واكسني كه فرد آلوده را از بي دفاع شدن در برابر آن محافظت كند.
به هرحال، براي آن كه معلوم شود اين دارو عملاً چه قدر در درمان بيماران تأثير خواهد داشت، نياز به زمان بيشتري است و دقيقاً به همين دليل است كه گروهي از كارشناسان، معتقدند اتفاقات علمي اين چنيني، نبايد در فضاي رسانه اي به گونه اغراق آميزي مورد توجه قرار گيرند.]]>
</TEXT>
</DOC>
<DOC>
<DOCID>HAM2-851124-021</DOCID>
<DOCNO>HAM2-851124-021</DOCNO>
<ORIGINALFILE>/1385/851124/news/_diet.htm</ORIGINALFILE>
<ISSUE>سه شنبه 24 بهمن 1385 - سال چهاردهم - شماره4205 - Feb 13, 2007</ISSUE>
<DATE calender="Western">2007-02-13</DATE>
<DATE calender="Persian">1385/11/24</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
<![CDATA[محققان مي گويند]]>
</TITLE>
<TEXT>
<![CDATA[آزمايش تيروئيد
براي همه زنان باردار لازم است
گروه سلامت- غربالگري كنيد، بگرديد، پيدا مي كنيد، به هر حال ارزشش را دارد، چون پاي سلامت كودك در ميان است. محققان انگليسي گفته اند آزمايش تيروئيد، تنها براي زنان باردار در خطر كافي نيست و همه زنان باردار بايد از اين لحاظ بررسي شوند. چون
كم كاري تيروئيد براي نوزاد بسيار خطر دارد و مي تواند جلوي رشد دستگاه عصبي او را بگيرد و او را عقب مانده ذهني كند. در مطالعات قبلي پيشنهاد شده بود تنها زنان در خطر بالاي كم كاري تيروئيد از اين لحاظ بررسي شوند، مثلاً آنهايي كه سابقه خانوادگي يا علائمي  از آن را داشته اند، اما نتايج اين تحقيق نشان مي دهد حتي در ساير گروه ها هم مي توان تعداد قابل توجهي كم كاري تيروئيد يافت.
محققان بيمارستان اكستر براي بررسي اين موضوع، نمونه خون حدود 1300 زن را در هفته نهم بارداري از لحاظ هورمون تيروئيد سنجيدند و متوجه شدند 30 درصد از كساني كه طبق تعاريف استاندارد، در گروه در معرض خطر قرار نمي گرفتند، مشكل تيروئيد داشتند. محققان نتيجه گرفته اند كه همه زنان باردار بايد از لحاظ تيروئيد غربالگري شوند. نتايج اين تحقيق در شماره ژانويه نشريه بيماري هاي غدد و متابوليسم چاپ شده است.
لازم به توضيح است كه در كشور ما تمام نوزادان، در هفته اول بعد از تولد، از لحاظ هورمون تيروئيد بررسي و غربالگري مي شوند.
نيازهاي معنوي بيماران دم مرگ را جدي بگيريد
گروه سلامت- حتي اگر زمان زيادي به پايان زندگي بيمار نمانده باشد، بايد به نيازهاي او توجه كرد، اما نيازي كه اغلب ناديده گرفته مي شود، نيازهاي معنوي اوست. محققان مركز تحقيقات سرطان دانشگاه  هاروارد مي گويند اكثر بيماران از كادر درماني خود انتظار دارند كه به اين نوع نيازهاي شان هم، درست مثل نيازهاي درماني، توجه كنند.
محققان مي گويند صحبت كردن پزشك و پرستار درباره مسائل معنوي، باعث بهتر شدن كيفيت زندگي او، حتي در اين لحظه هاي پاياني مي شود و سبب مي شود در اين فرصت باقي مانده، احساس بهتري داشته باشد.
اين نتايج، كه در نشريه سرطان شناسي باليني چاپ شده است، از مصاحبه با 230 بيمار به دست آمده است. نيمي  از اين بيماران براي صحبت راجع به مسايل معنوي، افراد رسمي  مذهبي را ترجيح مي دادند، در حالي كه بسياري از آنها دوست داشته اند پزشكان در اين باره با آنها صحبت كنند. به گفته اين محققان، شايد لازم باشد پزشكان از همان ويزيت اول، شرح حال معنوي بيمارشان را هم بگيرند. به اين ترتيب براي آنها و نيز براي بيمار راحت تر خواهد بود كه در هر زمان كه بخواهند در اين باره باهم حرف بزنند.]]>
</TEXT>
</DOC>
<DOC>
<DOCID>HAM2-851124-022</DOCID>
<DOCNO>HAM2-851124-022</DOCNO>
<ORIGINALFILE>/1385/851124/news/_diet.htm</ORIGINALFILE>
<ISSUE>سه شنبه 24 بهمن 1385 - سال چهاردهم - شماره4205 - Feb 13, 2007</ISSUE>
<DATE calender="Western">2007-02-13</DATE>
<DATE calender="Persian">1385/11/24</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
<![CDATA[سلامت در ايران]]>
</TITLE>
<TEXT>
<![CDATA[خانه تكاني و افزايش مسموميت ها
گروه سلامت- با نزديك شدن روزهاي پاياني سال و شروع خانه تكاني ها معمولاً آمار مسموميت هاي ناشي از مواد شوينده و شيميايي افزايش مي يابد و عمدتاً شامل كودكان مي شود. كما اينكه بر اساس گزارش بيمارستان لقمان حكيم تهران در سال گذشته حدود 3 هزارو 650 كودك در اثر مسموميت بستري و 40 مورد نيز منجر به فوت شده است.بطور كلي عمده ترين عوامل مسموميت زا عبارتند از: داروها، گاز منوكسيد كربن و ديگر گازهاي سمي، سموم دفع آفات، محصولات بهداشتي، شوينده و آرايشي موجود در منازل، گياهان سمي، فلزات سنگين، گزيدگي ها، غذاي آلوده به سموم، مواد شيميايي.
به همين منظور در بسياري از كشورها هفته اي را به مناسبت پيشگيري از مسموميت ها در نظر گرفته اند. در ايالات متحده بيش از 70 سال است كه دقيقاً يك هفته قبل از هفته پاكيزگي عمومي(كه به منظور استقبال از بهار در نظر گرفته شده)هفته پيشگيري از مسموميت ها نامگذاري كرده اند. در ايران نيز هفته اول اسفندماه بعنوان هفته پيشگيري از مسموميت ها و يا به عبارتي هفته اطلاع رساني پيشگيري از مسموميت ها نامگذاري شده و در اين هفته در خصوص راه هاي پيشگيري از بروز انواع مسموميت ها و چگونگي كنترل آن و نحوه انجام اقدامات اوليه در مواجهه با فرد مسموم، اطلاع رساني مي شود.
بيمار نشويد تا تجهيزات برسند!
گروه سلامت- رئيس كميسيون بهداشت و درمان مجلس با انتقاد از بودجه پيشنهادي دولت براي بخش سلامت، خبر از حذف اعتبار 200 ميليون دلاري خريد تجهيزات پزشكي براي سال86 داد. اين درحالي است كه هنوز اعتبار 200 ميليون دلاري خريد تجهيزات پزشكي در سال جاري تخصيص پيدا نكرده و بيمارستان ها هنوز نتوانسته اند از اين اعتبار استفاده كنند.
بسياري از بيمارستان ها به خصوص در مناطق محروم نيازمند تجهيزات پزشكي و بيمارستاني هستند و بيماران نمي توانند منتظر بمانند تا تجهيزات برسد بعد بيمار شوند، بنابراين سازمان مديريت با كوتاهي كه ناشي از ساختار مالي و بودجه اي كشور است، فرصت سلامت را از مردم مي گيرد و هرچه ديرتر اين اعتبار پرداخت شود، تجهيزات گران تر و فرصت استفاده از آنها براي بيماران نيازمند نيز از دست مي رود.
وزارت بهداشت قرار است با استفاده از اعتبار 200ميليون دلاري خريد تجهيزات پزشكي 1600 دستگاه ورتيلاتور يا دستگاه مجهزبه تخت هاي icu را تا خرداد86 خريداري كند كه در صورت خريد اين تجهيزات تعداد تخت هاي icu كشور از 2هزار دستگاه فعلي به حدود 3600 دستگاه افزايش مي يابد و حدود 2 برابر مي شود، ولي در حال حاضر تنها 200 دستگاه خريداري شده و 1400 دستگاه عقب هستيم.]]>
</TEXT>
</DOC>
<DOC>
<DOCID>HAM2-851124-023</DOCID>
<DOCNO>HAM2-851124-023</DOCNO>
<ORIGINALFILE>/1385/851124/news/_ejtem.htm</ORIGINALFILE>
<ISSUE>سه شنبه 24 بهمن 1385 - سال چهاردهم - شماره4205 - Feb 13, 2007</ISSUE>
<DATE calender="Western">2007-02-13</DATE>
<DATE calender="Persian">1385/11/24</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[وزير آموزش و پرورش:
بن معلمان، اسفند توزيع مي شود]]>
</TITLE>
<TEXT>
<![CDATA[ايسنا: وزير آموزش و پرورش رقم بن فرهنگيان را در سال جاري 80 هزار تومان اعلام و تصريح كرد اين بن غير نقدي تا پيش از پايان سال پرداخت مي شود.
محمود فرشيدي همچنين اظهار اميدواري كرد سال آينده مشكل وسايل گرمايشي غيراستاندارد شامل بخاري هاي چكه اي، علاءالدين و والور در مدارس كشور رفع شود.
وي گفت: هم اكنون سازمان نوسازي، توسعه و تجهيز مدارس كشور تعدادي بخاري ليزري براي مدارس خريداري كرده كه اين روند تا سال تحصيلي آينده ادامه خواهد داشت. وي با بيان اين كه از اين پس سعي خواهيم كرد از بخاري هاي استاندارد داراي كاربراتور در مدارس استفاده كنيم، افزود: تا سال تحصيلي آينده در مدارس سراسر كشور، از بخاري هاي استاندارد از نوع ليزري و غيره استفاده خواهد شد.
فرشيدي تصريح كرد: چنانچه بخواهيم تمام مدارس كشور را به سيستم هاي گرمايشي پيشرفته مثل شوفاژ مجهز كنيم، هزينه اي بالغ بر 250 ميليارد تومان نياز داريم كه تامين چنين هزينه اي امكان پذير نيست. وزير آموزش وپرورش با اشاره به مصرف بالاي اكسيژن بخاري هاي گازسوز كه باعث آلوده كردن كلاس درس مي شود، استفاده از اين بخاري ها در مدارس را غيرمجاز اعلام كرد.]]>
</TEXT>
</DOC>
<DOC>
<DOCID>HAM2-851124-024</DOCID>
<DOCNO>HAM2-851124-024</DOCNO>
<ORIGINALFILE>/1385/851124/news/_ejtem.htm</ORIGINALFILE>
<ISSUE>سه شنبه 24 بهمن 1385 - سال چهاردهم - شماره4205 - Feb 13, 2007</ISSUE>
<DATE calender="Western">2007-02-13</DATE>
<DATE calender="Persian">1385/11/24</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[وزير فرهنگ و ارشاد اسلامي:
هيأت نظارت بر خبرگزاري هاي غيردولتي فعال شد]]>
</TITLE>
<TEXT>
<![CDATA[ايلنا: وزير فرهنگ و ارشاد اسلامي گفت: هيات نظارت بر خبرگزاري ژهاي غيردولتي فعال شده و اين هيات نسبت به بررسي فعاليت پايگاه ژهاي اطلاع ژرساني كه به خود عنوان خبرگزاري داده ژاند، اقدام مي ژكند.
حسين صفارهرندي، وزير فرهنگ و ارشاد اسلامي، در جمع خبرنگاران، گفت: برخي پايگاه ژهاي اطلاع ژرساني عنوان خبرگزاري به خود داده ژاند، در حالي كه بايد به عنوان سايت يا پايگاه اطلاع ژرساني معرفي شوند. وي افزود: پايگاه اطلاع ژرساني عمدتاً خبرنگار نداشته و از حيث خبري نيز در حد سايت است و نبايد به عنوان خبرگزاري قلمداد شود.
وي خاطرنشان كرد: پايگاه ژهاي اطلاع ژرساني و سايت ژها بايد نسبت به معرفي خود و ثبت پايگاه، اقدام كنند.
وزير فرهنگ و ارشاد اسلامي با تاكيد بر اينكه به خبرگزاري ژها، صرف شروع فعاليت مجوز داده نمي ژشود، افزود: در حال حاضر 11 خبرگزاري غيردولتي مجوز فعاليت دارند و عملكرد ساير آنها بايد بررسي و ابلاغ شود تا تكليف آنها مشخص شود كه اگر پايگاه اطلاع ژرساني هستند، در همان حد محدود شود.
صفارهرندي افزود: بعد از انجام بررسي ژها توسط هيات نظارت بر خبرگزاري ژهاي غيردولتي، طبق قانون در مورد پايگاه ژهاي اطلاع ژرساني بدون مجوز اقدام شده و ملاحظات امروز را نخواهيم داشت.
وي در خصوص فيلترينگ برخي سايت ژها گفت: بايد تلاش كنيم تا چنين خسارت ژهايي به حداقل برسد به نحوي كه عوارضي بر جاي نگذارد.
به گفته وي، بر اساس آيين ژنامه ژاي در هيات دولت كه برگرفته از مصوبه شوراي عالي انقلاب فرهنگي است، در بحث بررسي فيلترينگ سايت ژها اقدام مي ژشود و اين امر به كارگروه ويژه ژاي سپرده شده است.
وزير فرهنگ و ارشاد اسلامي در خصوص امكان حذف فيلترينگ برخي سايت ژها گفت: قطعاً اين امر امكان ژپذير خواهد بود و برخي اقدامات انجام شده در زمينه فيلترينگ سايت ژها، در يك دوره قابل دفاع نبود.]]>
</TEXT>
</DOC>
<DOC>
<DOCID>HAM2-851124-025</DOCID>
<DOCNO>HAM2-851124-025</DOCNO>
<ORIGINALFILE>/1385/851124/news/_ejtem.htm</ORIGINALFILE>
<ISSUE>سه شنبه 24 بهمن 1385 - سال چهاردهم - شماره4205 - Feb 13, 2007</ISSUE>
<DATE calender="Western">2007-02-13</DATE>
<DATE calender="Persian">1385/11/24</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[جانشين رئيس پليس راهنمايي و رانندگي خبر داد:
صدور گواهينامه هاي هوشمند از سال 86]]>
</TITLE>
<TEXT>
<IMAGE>/1385/851124/news/013827.jpg</IMAGE>
<![CDATA[
پليس: جانشين رئيس پليس راهنمايي و رانندگي نيروي انتظامي گفت: براساس هماهنگي هاي انجام شده از سال 86 تمام گواهينامه ها در كشور به صورت هوشمند و يك شكل صادر مي شود.
سردار سيد كمال هاديانفر با اشاره به اينكه گواهينامه هاي جديد روي pvc و با تركيبات پلي كربنات چاپ مي شود، افزود: گواهينامه هاي جديد هم با استفاده از دستگاه هاي pda و هم از طريق ريدرهايي كه قابليت اتصال به كامپيوتر يا لپ تاب دارند، مي توانند خوانده شده و اطلاعات دارنده گواهينامه به همراه تخلفات وي در اختيار مأمور قرار گيرد.
جانشين رئيس پليس راهنمايي و رانندگي نيروي انتظامي با تأكيد بر اينكه فراخواني براي تعويض گواهينامه ها داده نمي شود، گفت: از سال 86 گواهينامه هاي جديد و گواهينامه هايي كه قرار است تعويض شوند، به شكل جديد صادر مي شوند كه بدين ترتيب در يك پروسه زماني شكل كل گواهينامه هاي كشور تغيير مي كند.
هاديانفر با اشاره به اينكه چاپ گواهينامه در كشور به روز شده است، افزود: آموزشگاه هاي رانندگي بايد پس از درج مشخصات فردي كه در آزمون رانندگي قبول شده است، پرونده وي را براي راهور ناجا صادر كند كه متأسفانه برخي آموزشگاه ها به علت نقص در پرونده، از ارسال به موقع پرونده متقاضيان خودداري مي كنند كه اين موجب طولاني شدن سير صدور گواهينامه مي شود.هاديانفر با اشاره به طرح ملي صدور گواهينامه در كشور گفت: هم اكنون 10 نوع گواهينامه در كشور وجود دارد كه بزودي گواهينامه ها، يك شكل مي شوند و نوع گواهينامه افراد در مشخصات مندرج در پشت آن تعيين مي شود.]]>
</TEXT>
</DOC>
<DOC>
<DOCID>HAM2-851124-026</DOCID>
<DOCNO>HAM2-851124-026</DOCNO>
<ORIGINALFILE>/1385/851124/news/_ejtem.htm</ORIGINALFILE>
<ISSUE>سه شنبه 24 بهمن 1385 - سال چهاردهم - شماره4205 - Feb 13, 2007</ISSUE>
<DATE calender="Western">2007-02-13</DATE>
<DATE calender="Persian">1385/11/24</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[دبيركل ستاد مبارزه با مواد مخدر:
تغيير الگوي مصرف مواد مخدر، تهديدي جدي است]]>
</TITLE>
<TEXT>
<IMAGE>/1385/851124/news/013824.jpg</IMAGE>
<![CDATA[
گروه اجتماعي- دبيركل ستاد مبارزه با مواد مخدر گفت: تغيير الگوي مصرف مواد مخدر از مواد سنتي از قبيل ترياك، حشيش و هروئين به مواد صنعتي و شيميايي و استفاده از قرص هاي روان گردان تهديدي جدي است.
به گزارش روابط عمومي ستاد مبارزه با مواد مخدر، فداحسين مالكي افزود: رشد روزافزون مواد مخدر شيميايي جوامع امروز را با بحران مواجه كرده است. وي اظهار داشت: مسئولان براي مقابله و پيشگيري از گرايش جوانان به اين مواد نيازمند استفاده از تمام توان علمي و فرهنگي كشور هستند. وي اضافه كرد: جايگزيني مواد مخدر صنعتي و شيميايي به جاي مواد مخدر سنتي تهديدات جدي را به دنبال دارد. دبيركل ستاد مبارزه با مواد مخدر بيان كرد: استفاده از مواد مخدر سنتي در كشور با اقدامات مفيدي كه انجام شده كاهش يافته اما گرايش به مواد شيميايي رو به افزايش است. وي بيان كرد: مرزهاي طولاني با كشورهاي افغانستان و پاكستان كشور ما را در معرض خطرات بسياري قرار داده است. وي اظهار داشت: همه اينها مبين اين ضرورت است كه بايد راهكارهاي نويني براي مقابله با مواد مخدر پيش بيني شود. مالكي افزود:??درصد بيماران ايدزي در كشور تزريقي هستند كه براي جلوگيري از شيوع بيماري هاي عفوني راه اندازي مراكز dic در دست اجرا است كه براي اين بخش??? ميليارد ريال اعتبار تخصيص يافته است.]]>
</TEXT>
</DOC>
<DOC>
<DOCID>HAM2-851124-027</DOCID>
<DOCNO>HAM2-851124-027</DOCNO>
<ORIGINALFILE>/1385/851124/news/_ejtem.htm</ORIGINALFILE>
<ISSUE>سه شنبه 24 بهمن 1385 - سال چهاردهم - شماره4205 - Feb 13, 2007</ISSUE>
<DATE calender="Western">2007-02-13</DATE>
<DATE calender="Persian">1385/11/24</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[تصويب سياست هاي ارتقاي سلامت زنان]]>
</TITLE>
<TEXT>
<![CDATA[گروه اجتماعي- سياست هاي ارتقاء سلامت زنان، در جلسه شوراي فرهنگي- اجتماعي زنان، تصويب شد.
شوراي فرهنگي- اجتماعي زنان در راستاي سياست گذاري و برنامه ريزي ارتقاي جايگاه زن در جامعه، سياست هاي تضمين سلامت زنان و دستيابي آنان به مراقبت هاي بهداشتي همه جانبه با كيفيت مورد نياز را تدوين نمود.
اين سياست ها با هدف كلي ارتقاء و توسعه سلامت زنان در دوره هاي مختلف زندگي، پيشگيري از بيماري ها و كاهش عوامل خطر سلامت زنان تنظيم گرديده كه از جمله راهبردهاي اجرايي آن، طراحي و استقرار نظام جامع اطلاعات با اطلاع رساني هماهنگ و رايگان سلامت زنان در كشور با مشاركت رسانه هاي جمعي و سازمان هاي دولتي، تدوين برنامه هاي آموزشي متناسب با نيازهاي سلامت زنان و عوامل فرهنگي، اجتماعي تأثيرگذار بر آن، اصلاح باورهاي جامعه نسبت به جايگاه زنان در تصميم گيري و تصميم سازي و نقش آنان در سلامت جامعه، برنامه ريزي مناسب جهت دسترسي به خدمات ويژه مورد نياز سلامت براي زنان آسيب پذير و داراي معلوليت فيزيكي، رواني و اجتماعي- توانمندسازي، افزايش آگاهي، آموزش و حمايت از زنان، خانواده و جامعه در خصوص مهارتهاي لازم در پيشگيري و كنترل آسيب هاي اجتماعي و بسترسازي مناسب براي اجتهاد پويا و شفاف سازي ديدگاه هاي فقهي جهت تأمين بهتر حق سلامت زنان است]]>
</TEXT>
</DOC>
<DOC>
<DOCID>HAM2-851124-028</DOCID>
<DOCNO>HAM2-851124-028</DOCNO>
<ORIGINALFILE>/1385/851124/news/_ejtem.htm</ORIGINALFILE>
<ISSUE>سه شنبه 24 بهمن 1385 - سال چهاردهم - شماره4205 - Feb 13, 2007</ISSUE>
<DATE calender="Western">2007-02-13</DATE>
<DATE calender="Persian">1385/11/24</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[با تصويب قانون جديد
زنان فاقد همسر مي توانند صاحب فرزند خوانده شوند]]>
</TITLE>
<TEXT>
<![CDATA[مهر: در سال آينده، پيگيري هاي لازم براي تصويب قانون جديد فرزندخواندگي در مجلس شوراي اسلامي انجام خواهد شد و در اين صورت، زنان فاقد شوهر مي توانند صاحب فرزند خوانده شوند. مديركل دفتر شبه خانواده بهزيستي افزود: بر اساس قانون فرزندخواندگي كه در سال 53 به تصويب رسيده، تنها خانواده هايي كه مدت زمان طولاني صاحب فرزند نمي شدند، مي توانستند سرپرستي كودك تحت پوشش بهزيستي را برعهده گيرند.ولي الله نصر خاطر نشان كرد: بر همين اساس، سازمان بهزيستي اصلاحات مورد نظر در قانون فرزندخواندگي را انجام داد و در حال حاضر در نوبت تصويب نمايندگان مجلس است.]]>
</TEXT>
</DOC>
<DOC>
<DOCID>HAM2-851124-029</DOCID>
<DOCNO>HAM2-851124-029</DOCNO>
<ORIGINALFILE>/1385/851124/news/_ejtem.htm</ORIGINALFILE>
<ISSUE>سه شنبه 24 بهمن 1385 - سال چهاردهم - شماره4205 - Feb 13, 2007</ISSUE>
<DATE calender="Western">2007-02-13</DATE>
<DATE calender="Persian">1385/11/24</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[فرمانده نيروي انتظامي:
پاكستان بايد براي كنترل مناطق مرزي خود سرمايه گذاري كند]]>
</TITLE>
<TEXT>
<![CDATA[گروه اجتماعي- فرمانده نيروي انتظامي با اشاره به اينكه با اشرار و قاچاقچيان در مرزهاي كشور به شدت برخورد مي شود، افزود: پاكستان بايد در كنترل مناطق مرزي خود سرمايه گذاري كند.
سردار اسماعيل احمدي مقدم، فرمانده نيروي انتظامي كه براي ديدار با مقامات پليس پاكستان به اين كشور سفر كرده است، در گفت وگو با صدا و سيما گفت: نيروي انتظامي جمهوري اسلامي ايران با تأسيس قرارگاه رسول اكرم با تشديد فعاليت هاي انتظامي خود در مرزها به نتايج خوبي دست يافته است.
وي با اشاره به اين مطلب كه حضور فعال پاكستان در مرزهاي مشترك با ايران مي تواند در امنيت مرزها و مناطق داخلي ما مؤثر باشد، اظهار داشت: پاكستان در اين مناطق به اندازه كافي سرمايه گذاري نكرده است كه متاسفانه از اين بابت آسيب هايي براي ايران به بار مي آيد.
سردار مقدم افزود: تلاش مي كنيم همكاري هاي نزديكتري با پاكستان برقرار كنيم كه نتيجه آن افزايش امنيت شهروندان دو كشور در دو سوي مرزها خواهد بود.فرمانده نيروي انتظامي با اشاره به اينكه پناهگاه بسياري از اشرار و قاچاقچيان مواد مخدر در پاكستان يا در مرزهاي مشترك پاكستان و افغانستان است، گفت: به علت نبود كنترل مناسب مرزها از سوي اين دو كشور فرصت فعاليت آزاد براي اشرار پديد آمده است.وي در عين حال با تقدير از برخي فعاليت هاي پيشگيرانه پاكستان در مرزها در ماه هاي اخير بر ادامه آن تاكيد و خاطر نشان كرد: در صورتي كه پاكستان و افغانستان مرزهاي خود را در برابر اشرار و قاچاقچيان مواد مخدر كنترل كنند بيش از 90 درصد از مسائل امنيتي مناطق شرقي ايران حل خواهد شد.
فرمانده نيروي انتظامي جمهوري اسلامي ايران عصر ديروز به منظور ديدار و گفت وگو با مقامات پاكستاني در صدر يك هيأت بلندپايه انتظامي وارد اسلام آباد شد. وي هدف از سفر به اين كشور را ديدار و گفت وگو با مقامات انتظامي و امنيتي پاكستان و نيز بررسي توافقات صورت گرفته دو كشور براي همكاري در زمينه هاي امنيتي و انتظامي در مرزهاي مشترك عنوان كرد.
گفته مي شود در سفر فرماندهي نيروي انتظامي جمهوري اسلامي ايران به پاكستان، تفاهم نامه اي درباره همكاري هاي امنيتي و انتظامي 2 كشور نيز به امضاء مقامات مسئول ايران و پاكستان مي رسد.]]>
</TEXT>
</DOC>
<DOC>
<DOCID>HAM2-851124-030</DOCID>
<DOCNO>HAM2-851124-030</DOCNO>
<ORIGINALFILE>/1385/851124/news/_ejtem.htm</ORIGINALFILE>
<ISSUE>سه شنبه 24 بهمن 1385 - سال چهاردهم - شماره4205 - Feb 13, 2007</ISSUE>
<DATE calender="Western">2007-02-13</DATE>
<DATE calender="Persian">1385/11/24</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[پرداخت عيدي مستمري بگيران تأمين اجتماعي تا پايان بهمن]]>
</TITLE>
<TEXT>
<![CDATA[قم- خبرنگار همشهري: عيدي و پاداش يك ميليون و 200 هزار نفر مستمري بگير تأمين اجتماعي كشور تا پايان بهمن ماه پرداخت مي شود.
معاون سازمان تأمين اجتماعي در حاشيه افتتاح اداره كل تأمين اجتماعي استان قم با اعلام اين خبر گفت: شوراي عالي تأ مين اجتماعي، عيدي پايان سال را 2 ميليون ريال تصويب كرده است. اما با توجه به اختلاف اين ميزان با عيدي كاركنان دولت، رقم نهايي به زودي اعلام مي شود.عزيز بيگي افزود: براي پرداخت عيدي مستمري بگيران تأمين اجتماعي بر اساس سقف عيدي كاركنان دولت اجماع وجود دارد و از آن عدول نخواهد شد]]>
</TEXT>
</DOC>
<DOC>
<DOCID>HAM2-851124-031</DOCID>
<DOCNO>HAM2-851124-031</DOCNO>
<ORIGINALFILE>/1385/851124/news/_ejtem.htm</ORIGINALFILE>
<ISSUE>سه شنبه 24 بهمن 1385 - سال چهاردهم - شماره4205 - Feb 13, 2007</ISSUE>
<DATE calender="Western">2007-02-13</DATE>
<DATE calender="Persian">1385/11/24</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[با مردم]]>
</TITLE>
<TEXT>
<![CDATA[معايب خودروي صفر كيلومتر
7 روز پس از خريد يك دستگاه پرايد نو، متوجه شدم كه 2 ليتر روغن كم مي كند. آن را به تعميرگاه مجاز سپردم اما هنوز به من پاسخ درستي داده نشده است و نمي دانم چرا خودرو صفر كيلومتر بايد با اين قبيل مشكلات فاحش فني درگير باشد؟!
فلاح نژاد- تهران
تقاضاي اهالي مارليك
@ آب و برق مورد نياز ساكنان شهرك مارليك تا حدودي تأمين شده، اما هنوز قطعي آب و برق(محدودتر نسبت به گذشته)ادامه دارد. اميدواريم، وزارت نيرو، اين معضل را به طور اساسي برطرف كند.
موحد- شهرك مارليك
دريافت نكردن حقوق
ما كاركنان كارخانه قند بيستون كرمانشاه بيش از 3 ماه است كه حقوق دريافت نكرده ايم. بايد از واحدهاي توليدي نظير كارخانه قند بيستون كه حدود نيم قرن سابقه دارد حمايت شود تا اين قبيل مسائل پيش نيايد و بخصوص بايد جلوي واردات بي رويه شكر گرفته شود تا كارخانه هاي قند كشور دچار ركود و ورشكستگي نشوند.
جمعي از كاركنان قند كرمانشاه
مشكلات تبديل خودروي فرسوده
@ شرايطي كه براي تبديل خودروهاي فرسوده پيش روي دارندگان اين نوع خودرو گذاشته شده، بسيار دشوار است. مثلاً  گفته شده كه براي دريافت وام با اقساط ماهانه 95 هزار تومان بايد 3 نفر ضامن از ميان كاركنان دولت معرفي شوند كه اين كار، عملي نيست يا حداقل براي اكثريت دارندگان خودروهاي فرسوده قابل اجرا نيست.
مهران احمدي- تهران
روش ايجاد ثبات در قيمت ها
ثبات اقتصادي و تعيين قيمت براي كالاهاي مورد نياز جامعه و كنترل قانوني قيمت ها مي تواند به مشكلات ناشي از نوسان نرخ ها و گراني پايان بدهد.هميشه ايجاد تعادل ميان عرضه و تقاضا و مبارزه با دلالي و احتكار به ثبات قيمت ها منجر مي شود.
سهيلا.ط- شيراز
كرج را دريابيد
توسعه ناهمگون، متراكم و بدون در نظر گرفتن ملاحظات زيست محيطي شهرك هاي مسكوني در اطراف كلان شهر كرج به مرور به يك مسئله بغرنج اجتماعي بدل شده است. اغلب سازه ها در اين شهرك ها كه چون قارچ مي رويند فاقد فضاهاي مورد نياز شهروندان به ويژه پاركينگ اند. مسايل شهر كرج به دليل تأثيرگذاري بر كلان شهر تهران؛ در سطح ملي بايد مورد توجه و رسيدگي قرار بگيرد و اگر هر چه زودتر براي توسعه بي رويه و مطالعه نشده كرج و شهرك هاي پيراموني آن چاره انديشي نشود، شاهد بروز پيامدهاي سوء آن در حوزه جغرافيايي وسيع تر و از جمله در تهران خواهيم بود.
ر. دلگشا- كرج
دختران دانشجو را دلسرد نكنيد
اين روزها كه شور سالگرد پيروزي انقلاب اسلامي مردم ايران در جاي جاي كشور ما برپاست و در فيلم هاي مرتبط با انقلاب كه از شبكه هاي سيما پخش مي شود، حضور چشمگير زنان در صحنه هاي مبارزه عليه رژيم طاغوت به چشم مي آيد طبيعي است كه نسل هاي بعدي همان زنان شجاع و مبارز، دختران دانشجوي كوشا و با استعدادي هستند كه تعداد آنها از پسران بيشتر است. به موفقيت تحصيلي دختران بايد با همان مبناي مشاركت وسيع زنان ايراني در فعاليت هاي فرهنگي، سياسي و اجتماعي نگريست و نبايد با برخي ديدگاه هاي محدود كننده مثل تعيين سهميه براي دختران دانشجو، اين خيل عظيم با استعداد و كوشا را دلسرد نمود.
ستاره نعمتي- تهران
تشكر و يادآوري
@ ضمن تشكر بابت مصوبه اي كه به موجب آن يك ماه مرخصي بدون حقوق كارمندان در سابقه كاركرد آنها منظور مي شود، پيشنهاد مي كنم در صورت امكان اين مصوبه عطف به گذشته هم بشود تا عده بيشتري از چنين حقي برخوردار شوند.
فاطمه زواري- تهران]]>
</TEXT>
</DOC>
<DOC>
<DOCID>HAM2-851124-032</DOCID>
<DOCNO>HAM2-851124-032</DOCNO>
<ORIGINALFILE>/1385/851124/news/_eqtes.htm</ORIGINALFILE>
<ISSUE>سه شنبه 24 بهمن 1385 - سال چهاردهم - شماره4205 - Feb 13, 2007</ISSUE>
<DATE calender="Western">2007-02-13</DATE>
<DATE calender="Persian">1385/11/24</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[طرح ويژه ايام نوروز
نظارت برقيمت ها از 15اسفندآغاز مي شود
* علاوه بر عرضه مواد پروتئيني در نمايشگاه فروش بهاره، نمايشگاه ويژه عرضه مواد پروتئيني در محل مجتمع شهيد باستاني برپا مي شود]]>
</TITLE>
<TEXT>
<IMAGE>/1385/851124/news/013854.jpg</IMAGE>
<IMAGE>/1385/851124/news/013851.jpg</IMAGE>
<![CDATA[
گروه اقتصادي- براساس روال هر ساله طرح نوروزي نظارت بر قيمت و كيفيت عرضه كالا ها از 15 اسفند ماه سال جاري تا 15 فروردين ماه86 در سراسر كشور اجرا مي شود.
معاون بازرگاني داخلي سازمان بازرگاني استان تهران در گفت وگو با خبرنگار ما با بيان اين مطلب گفت: بر اساس دستورالعمل سازمان بازرسي و نظارت و قيمت و عرضه كالا سازمان بازرگاني استان تهران با استفاده از بازرسان اين سازمان نسبت به اجراي طرح نظارتي ويژه نوروز اقدام مي كند. يدالله صادقي در زمينه نظارت بر قيمت و كيفيت عرضه كالاها در نمايشگاه فروش بهاره گفت: تعيين كيفيت و قيمت اين كالاها در كميته اي متشكل از نمايندگان سازمان بازرگاني استان تهران، مجامع امور صنفي و اتحاديه هاي ذي ربط صورت مي گيرد. وي در زمينه امكان افزايش محل برپايي نمايشگاه فروش بهاره به بيش از دو مكان گفت: در اين باره بررسي هاي لازم صورت گرفته و كارهاي مقدماتي انجام شده است و مشكلي در زمينه امكانات زير ساختي براي افزايش تعداد محل هاي برگزاري نمايشگاه فروش بهاره وجود ندارد و تلاش مي كنيم تا با همكاري مجامع امور صنفي و مشاركت صنوف توليدي و توزيعي از 9 تا 18 اسفند ماه نمايشگاه فروش بهاره و از 20 تا 29 اسفند طرح فروش فوق العاده را اجرا كنيم.
صادقي در زمينه امكان عرضه مواد پروتئيني گوشت، مرغ و تخم مرغ در نمايشگاه فروش بهاره گفت:  غرفه هايي را بدين منظور در نمايشگاه فروش بهاره پيش بيني كرده ايم و همچنين براي عرضه اين مواد مكان مجزايي را در مجتمع شهيد باستاني در نظر گرفته ايم تا نسبت به عرضه مواد پروتئيني با قيمت و كيفيت مناسب اقدام شود.
وي در زمينه امكان عرضه ميوه و مركبات در نمايشگاه فروش بهاره گفت: پيش بيني لازم در اين باره صورت گرفته است و اگر شرايط لازم فراهم شود در اين نمايشگاه ها نسبت به عرضه ميوه اقدام خواهد شد. گرچه اجرايي شدن اين موضوع به دليل شرايط خاص مورد نياز براي عرضه مستقيم ميوه نيازمند امكاناتي است كه در طرح اجرايي نمايشگاه پيش بيني شده است.]]>
</TEXT>
</DOC>
<DOC>
<DOCID>HAM2-851124-033</DOCID>
<DOCNO>HAM2-851124-033</DOCNO>
<ORIGINALFILE>/1385/851124/news/_eqtes.htm</ORIGINALFILE>
<ISSUE>سه شنبه 24 بهمن 1385 - سال چهاردهم - شماره4205 - Feb 13, 2007</ISSUE>
<DATE calender="Western">2007-02-13</DATE>
<DATE calender="Persian">1385/11/24</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[با اتمام بررسي لايحه در كميسيون هاي تخصصي آغازمي شود
بررسي بودجه، از امروز در كميسيون تلفيق]]>
</TITLE>
<TEXT>
<IMAGE>/1385/851124/news/013899.jpg</IMAGE>
<![CDATA[
گروه اقتصادي - بررسي لايحه بودجه سال 86 كل كشور از امروز در كميسيون تلفيق بودجه مجلس آغاز مي شود.
محمد مهدي مفتح مخبر كميسيون تلفيق با بيان مطلب فوق افزود: بر اساس برنامه زمان بندي، ديروز دوشنبه آخرين فرصت رسيدگي كميسيون هاي تخصصي به لايحه بودجه است و با اتمام اين كار در كميسيون ها از امروز كار بررسي لايحه بودجه در كميسيون تلفيق مجلس آغاز مي شود.
مفتح درباره مهمترين اصلاحات و تغييراتي كه از سوي كميسيون برنامه و بودجه بر روي لايحه بودجه 86 صورت گرفته است نيز گفت: كميسيون برنامه و بودجه براي افزايش سرعت و دقت در بررسي لايحه بودجه، بندهاي مختلف تبصره هاي بودجه را به 3 دسته تقسيم كرد و دسته اول به بندهاي بودجه اختصاص داشت كه عينا در بودجه سال قبل نيز تصويب شده بود و فقط ارقام آن تغييراتي كرده بود، بنابراين كميسيون اين بندها را در زمان كوتاهي بررسي و تصويب كرد.
مخبر كميسيون برنامه و بودجه دسته دوم بندهاي بودجه را مواردي اعلام كرد كه ماهيت بودجه اي نداشته اند و نيازمند تدوين قانون جديد بوده اند و دولت بايد در قالب لوايح آنها را تصويب كند و بر همين اساس، از آنجا كه حذف اين مواد در اجراي بودجه، اشكالي وارد نخواهد آورد، كميسيون برنامه و بودجه تصميم به حذف اين موارد گرفت.
مفتح دسته سوم بندهاي تبصره بودجه را مواردي اعلام كرد كه مغاير با برنامه چهارم توسعه بوده و گفت: در همين راستا، كميسيون برنامه و بودجه تلاش كرد اين مواد را با مقداري تغيير با برنامه چهارم توسعه هماهنگ كند و به همين دليل اقدام به نگارش مجدد اين مواد نمود.
مفتح افزود: حجم قابل توجهي از تبصره هاي بودجه جزو دسته هاي اول و دوم بود كه قاعدتا مورد بررسي تفصيلي قرار نگرفته، اما مواد مشمول دسته سوم در كميسيون برنامه و بودجه به طور مفصل مورد بررسي قرار گرفت و كميسيون برنامه پيشنهادات خود را در اين رابطه به كميسيون تلفيق اعلام خواهد كرد.
مخبر كميسيون تلفيق با بيان اينكه اين كميسيون 15 روز براي بررسي لايحه بودجه مهلت دارد، افزود: در اين كميسيون با در نظر گرفتن تمامي پيشنهادات كميسيون هاي تخصصي نهايتا گزارش جامعي از بودجه به صحن علني مجلس ارائه خواهد شد.]]>
</TEXT>
</DOC>
<DOC>
<DOCID>HAM2-851124-034</DOCID>
<DOCNO>HAM2-851124-034</DOCNO>
<ORIGINALFILE>/1385/851124/news/_eqtes.htm</ORIGINALFILE>
<ISSUE>سه شنبه 24 بهمن 1385 - سال چهاردهم - شماره4205 - Feb 13, 2007</ISSUE>
<DATE calender="Western">2007-02-13</DATE>
<DATE calender="Persian">1385/11/24</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[همزمان با آغاز دور جديد ثبت نام و واگذاري در 14 استان اعلام شد
واگذاري به روز سيم كارت اعتباري تاليا در تهران و 3 استان]]>
</TITLE>
<TEXT>
<![CDATA[گروه اقتصادي- محدوديت هاي سيم كارت هاي اعتباري تاليا، همزمان با آغاز دور جديد واگذاري و نيز ثبت نام در مراكز 14 استان حذف مي شود.
شبكه مستقل تلفن همراه اعتباري تاليا اعلام كرد، اين تصيمم بدنبال نظرسنجي هاي صورت گرفته و اعمال نظرات مشتركين اين شبكه انجام شد. محدوديت هايي كه حذف شده است شامل محدوديت خريد تعداد سيم كارت و مدت اعتبار زماني براساس موافقت شركت مخابرات است.
واگذاري در مراكز استان هاي سمنان، تهران، خراسان رضوي و آذربايجان شرقي از هفته آينده با توجه به بستر سازي هاي صورت گرفته به روز مي شود.
هم اكنون 30 شهر بزرگ در 26 استان تحت پوشش راديويي شبكه مستقل تلفن همراه اعتباري تاليا قرار دارد و حدود 700 هزار مشترك اين شبكه مي توانند در اين شهرها از خدمات مخابراتي اين شبكه ملي بهره مند شوند.
همچنين ثبت نام سيم كارت در مراكز 10 استان ديگر نيز ادامه دارد و از ماه آينده واگذاري در اين استانها آغاز مي شود.
بيش از 60 درصد از مجموع درآمد ناخالص شبكه مستقل تلفن همراه اعتباري تاليا كه با سرمايه بيش از هشت هزار و 200 عضو يك شركت تعاوني ايجاد شده است؛ به دولت تعلق مي گيرد و هرگونه تغيير در شرايط ارائه اين نوع سيم كارت منوط به كسب مجوزهاي قانوني از دولت است.]]>
</TEXT>
</DOC>
<DOC>
<DOCID>HAM2-851124-035</DOCID>
<DOCNO>HAM2-851124-035</DOCNO>
<ORIGINALFILE>/1385/851124/news/_eqtes.htm</ORIGINALFILE>
<ISSUE>سه شنبه 24 بهمن 1385 - سال چهاردهم - شماره4205 - Feb 13, 2007</ISSUE>
<DATE calender="Western">2007-02-13</DATE>
<DATE calender="Persian">1385/11/24</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[با ابلاغ دستورالعملي از سوي وزير امور اقتصادي و دارايي
اقدامات اجرايي مرحله دوم توزيع سهام عدالت آغاز شد]]>
</TITLE>
<TEXT>
<![CDATA[گروه اقتصادي- دستورالعمل شناسايي مشمولان مرحله دوم توزيع سهام عدالت از سوي وزير امور اقتصادي و دارايي به دستگاه هاي ذي ربط ابلاغ شد.
به گزارش دبيرخانه شوراي اطلاع رساني دولت، داود دانش جعفري وزير امور اقتصادي و دارايي و رئيس ستاد مركزي توزيع سهام عدالت مصوبه جديد اين ستاد را در خصوص دستورالعمل شناسايي مشمولان مرحله دوم دريافت سهام عدالت به دستگاه هاي مربوط ابلاغ كرد. بر اساس اين دستورالعمل 30 درصد از جمعيت خانوارهاي روستايي و عشايري بخش هاي كمترتوسعه يافته(طبق فهرست مصوب هيات وزيران)و 25 درصد جمعيت خانوارهاي روستايي و عشايري ساير مناطق توسط دبيرخانه ستاد مركزي محاسبه و به عنوان سهميه مرحله دوم توزيع سهام عدالت خانوارهاي روستايي و عشايري بخش هاي كشور به ستادهاي استاني ابلاغ مي شود. هيات هاي تعيين شده از سوي ستاد مركزي موظفند ضمن رعايت شرايط اين دستورالعمل تا ميزان سهميه مذكور جمعيت خانوارهاي روستايي و عشايري را براي دريافت سهام عدالت معرفي كنند. مشمولين مرحله اول ساكن روستاها جزو اين درصدها محسوب نمي شوند. كليه مشمولان مرحله اول كه بعد از تاريخ 9/11/1384 فوت كرده اند، مشمول دريافت 5 ميليون ريال سهام عدالت اين مرحله(با رعايت تعداد اعضاي خانوار)مي باشند و سود سهام اين دسته از مشمولان با رعايت موارد قانوني به ورثه آنان پرداخت خواهد شد. بر اساس اين ابلاغيه، مركز آمار ايران و وزارت كشور موظف شده اند همكاري لازم را در خصوص ارائه آخرين آمار مناطق كمتر توسعه يافته و ساير مناطق و نيز شناسايي دقيق مشمولان مرحله دوم توزيع سهام عدالت با ستاد مركزي به عمل آورند.
به گفته كرد زنگنه مديرعامل سازمان خصوصي سازي و دبير ستاد مركزي سهام عدالت، در مرحله اول واگذاري سهام عدالت حدود پنج ميليون و 800 هزار نفر متقاضي دريافت سهام بودند كه واگذاري تعداد چهار ميليون و 608 هزار نفر از آنها به پايان رسيده و كار واگذاري سهام به يك ميليون و 200 هزار نفر در شرف اتمام است.]]>
</TEXT>
</DOC>
<DOC>
<DOCID>HAM2-851124-036</DOCID>
<DOCNO>HAM2-851124-036</DOCNO>
<ORIGINALFILE>/1385/851124/news/_eqtes.htm</ORIGINALFILE>
<ISSUE>سه شنبه 24 بهمن 1385 - سال چهاردهم - شماره4205 - Feb 13, 2007</ISSUE>
<DATE calender="Western">2007-02-13</DATE>
<DATE calender="Persian">1385/11/24</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[از سوي ديوان محاسبات شناسايي شد
تخلف مالي 6.2ميليارد دلاري يك شركت دولتي]]>
</TITLE>
<TEXT>
<![CDATA[گروه اقتصادي- ديوان محاسبات كشور از كشف تخلف مالي 2/6 ميليارد دلاري يك شركت دولتي خبر داد.
ديوان محاسبات كشور اعلام كرد: در 10 ماهه اول سال جاري 1254 مورد تخلف دستگاه هاي اجرايي شناسايي و به دادسراي ديوان محاسبات كشور ارجاع شده است. ديوان محاسبات افزود: 472 پرونده به ارزش بالغ بر 869 ميليارد ريال و 2/6 ميليارد دلار و 60 هزار پوند و 2/2 ميليون يورو مربوط به ستاد مركزي و 782 پرونده به ارزش 3/9 ميليارد ريال و 3/1 ميليون دلار مربوط به مراكز استان ها است.
به گزارش ديوان محاسبات، تمامي تخلفات مالي فوق مربوط به سال 1384 و قبل مي باشد كه در بررسي هاي ديوان محاسبات در 10 ماهه نخست امسال كشف و به دادسراي ديوان محاسبات ارجاع شده است. ارقام تخلفات مالي فوق مربوط به شركت هاي دولتي است و شامل وزارتخانه ها نمي شود.
در همين دوره زماني 7/2 ميليارد ريال نيز قبل از ارجاع به دادسرا به حساب خزانه و ساير حساب هاي دولتي واريز شده است. بودجه شركت هاي دولتي در سال مالي 1384 معادل 4/66 درصد بودجه كل كشور را دربر مي گرفته كه از اين رقم 78 درصد بودجه كل شركت هاي دولتي در تهران متمركز بوده است. در ديوان محاسبات كشور 41 گروه حسابرسي در مركز و 51 گروه حسابرسي در استان ها به امور شركت هاي دولتي رسيدگي مي كنند.
در پي رسيدگي هاي ديوان محاسبات كشور همچنين پرونده 41 شركت دولتي كه به تعهدات مالياتي خود عمل نكرده اند، به دادسراي اين ديوان ارجاع شد.]]>
</TEXT>
</DOC>
<DOC>
<DOCID>HAM2-851124-037</DOCID>
<DOCNO>HAM2-851124-037</DOCNO>
<ORIGINALFILE>/1385/851124/news/_eqtes.htm</ORIGINALFILE>
<ISSUE>سه شنبه 24 بهمن 1385 - سال چهاردهم - شماره4205 - Feb 13, 2007</ISSUE>
<DATE calender="Western">2007-02-13</DATE>
<DATE calender="Persian">1385/11/24</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[گفت وگوي امروز
بهاي مسكن در سال آينده افزايش نمي يابد]]>
</TITLE>
<TEXT>
<![CDATA[گروه اقتصادي- با وجود تلاش هاي صورت گرفته از سوي دولت براي مهار افزايش بهاي مسكن همچنان بازار مسكن با نوسان مواجه است. اين درحالي است كه دولت اجراي طرح جامع مسكن را در نظر دارد. در باره شرايط بازار مسكن با مصطفي قلي خسروي رئيس اتحاديه املاك تهران گفتگو كرده ايم.
***
برخي معتقدند بازار مسكن از التهاب خارج شده است، آيا اين اتفاق افتاده است؟
از چند ماه گذشته دولت و مجلس به طور مشترك در راستاي ساماندهي بخش مسكن تلاش هايي را آغاز كرده اند. با توجه به آنكه معمولا پس از يك دوره جهش قيمت در بخش مسكن و آشفته شدن بازار، آرامشي بر اين بازار حاكم خواهد شد، لذا با توجه به طولاني تر شدن روند اين آرامش به نظر مي رسد با اجرايي شدن تصميمات دولت بهاي مسكن در سال آينده مجددا افزايش نيابد.
پس احتمال تثبيت بازار مسكن در سال آينده وجود دارد؟
ممكن است بهاي مسكن در سال آينده در مرحله نخست افزايش نيابد و در مرحله بعد حتي با كاهش هم روبرو شود، علت اين امر نيز ناشي از آن است كه به دنبال روند رو به رشد قيمت مسكن در ماه هاي گذشته خريد و فروش مسكن به طور كامل راكد شد كه اين امر منجر به آن گرديد كه قيمت ها بدون هيچ تغييري نسبت به ماه هاي گذشته ثابت باقي بمانند. در اين ميان بسياري از دارندگان واحدهاي مسكوني كه در ماه هاي گذشته حاضر به فروش مسكن خود حتي با نرخ كارشناسي نبودند، هم    اكنون به دليل نبود متقاضي خريد حاضرند مسكن خود را با نرخ پايين تري عرضه كنند كه همين امر به نوعي منجر به كاهش بهاي مسكن خواهد شد.
برخي عقيده دارند دست اندركاران بنگاه هاي معاملات املاك در افزايش بهاي مسكن تا حدي دخيلند، در اين مورد چه نظري داريد؟
صاحبان معاملات املاك به هيچ وجه عامل افزايش بهاي مسكن نبوده و نيستند. اين در حاليست كه همواره از سوي مسئولان سازمان بازرسي وزارت بازرگاني و اتحاديه املاك بر چگونگي فعاليت بنگاه هاي املاك نظارت و كنترل انجام مي گيرد تا در صورت بروز هر گونه تخلف از سوي اين بنگاه ها مطابق با قوانين با آنها برخورد شود. از همين رو در سال جاري تاكنون 100 بنگاه املاكي در سطح تهران كه به دليل نداشتن پروانه اقدام به فعاليت مي كردند تعطيل شده اند.]]>
</TEXT>
</DOC>
<DOC>
<DOCID>HAM2-851124-038</DOCID>
<DOCNO>HAM2-851124-038</DOCNO>
<ORIGINALFILE>/1385/851124/news/_eqtes.htm</ORIGINALFILE>
<ISSUE>سه شنبه 24 بهمن 1385 - سال چهاردهم - شماره4205 - Feb 13, 2007</ISSUE>
<DATE calender="Western">2007-02-13</DATE>
<DATE calender="Persian">1385/11/24</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[92 درصد درآمدهاي مالياتي تحقق يافت]]>
</TITLE>
<TEXT>
<![CDATA[ايسنا: 92 درصد از درآمدهاي مالياتي امسال كه 120 هزار ميليارد ريال پيش بيني شده بود، طي 10 ماهه نخست سال محقق شده است.
دكتر علي اكبر عرب مازار، رئيس سازمان امور مالياتي كشور، ديروز در حاشيه مراسم گشايش چهارمين مركز مكانيزه صدور گواهي نقل و انتقال املاك در اداره كل امور مالياتي شرق تهران در پاسخ به سؤالي مبني بر اينكه تا پايان امسال 100 درصد از درآمدهاي مالياتي دولت محقق خواهد شد يا خير؟ گفت: پيش بيني نمي شد كه به صورت 100 درصد درآمدهاي مالياتي تا پايان امسال محقق شود، رقمي از درآمدهاي مالياتي در بودجه 85 به وسيله مجلس شوراي اسلامي اضافه شد كه عملا تحقق خواهد يافت، اين رقم مربوط به ماليات شركت هاي دولتي است.]]>
</TEXT>
</DOC>
<DOC>
<DOCID>HAM2-851124-039</DOCID>
<DOCNO>HAM2-851124-039</DOCNO>
<ORIGINALFILE>/1385/851124/news/_eqtes.htm</ORIGINALFILE>
<ISSUE>سه شنبه 24 بهمن 1385 - سال چهاردهم - شماره4205 - Feb 13, 2007</ISSUE>
<DATE calender="Western">2007-02-13</DATE>
<DATE calender="Persian">1385/11/24</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[افتتاح صندوق حمايت از توسعه كشاورزي خوزستان]]>
</TITLE>
<TEXT>
<![CDATA[اهواز خبرنگار همشهري: جلسه مجمع عمومي مؤسس صندوق حمايت از توسعه بخش كشاورزي خوزستان با حضور رئيس هيأت مديره و مديرعامل شركت مادر تخصصي، مشاور مديرعامل، رئيس و مسئولان سازمان جهاد كشاورزي، اتحاديه شركت هاي تعاوني و توليدي بخش كشاورزي خوزستان برگزار شد.
مهندس عوض عليزاده مقدم رئيس هيأت مديره و مديرعامل شركت مادر تخصصي صندوق حمايت از توسعه سرمايه گذاري در بخش كشاورزي در اين مراسم گفت: اين شركت عليرغم عمر كوتاه خود و تازه تأسيس بودن، توانسته است با بهره گيري از تجربيات و تخصص مديران و كارشناسان بخش، گام هاي بلندي در دستيابي به اهداف و سياست هاي خود بردارد و در اين مدت 12 صندوق غيردولتي حمايت از توسعه كشاورزي را در سطح ملي و استاني تشكيل دهد.]]>
</TEXT>
</DOC>
<DOC>
<DOCID>HAM2-851124-040</DOCID>
<DOCNO>HAM2-851124-040</DOCNO>
<ORIGINALFILE>/1385/851124/news/_havad.htm</ORIGINALFILE>
<ISSUE>سه شنبه 24 بهمن 1385 - سال چهاردهم - شماره4205 - Feb 13, 2007</ISSUE>
<DATE calender="Western">2007-02-13</DATE>
<DATE calender="Persian">1385/11/24</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
<![CDATA[با ربودن كيف ژاپني صورت گرفت
سرقت خونين700 ميليون ين در غرب پايتخت]]>
</TITLE>
<TEXT>
<![CDATA[گروه حوادث- به دستور بازپرس دادسراي صادقيه، كارآگاهان پليس پايتخت بررسي هاي گسترده اي را  براي دستگيري سارقان يك كيف دستي كه از ژاپن به تهران آورده شده بود آغاز كردند، اين كيف دستي در جريان حمله اي خونين با 700 ميليون ين در غرب تهران به سرقت رفت.
20روزپيش مسافر پرواز توكيو- تهران با ساكي كه 700 ميليون ين ژاپن داخل آن بود وارد فرودگاه مهرآباد شده و به سمت سالن انتظار رفت، قرار بود او اين ساك امانتي را كه از كشور ژاپن همراه خود آورده بود تحويل مردي دهد كه در سالن انتظار منتظرش بود.
لحظاتي بعد مسافر ژاپن ساك را به اين مرد جوان تحويل داد و وي غافل از حادثه تلخي كه در كمينش بود با خودرو پيكان خود از فرودگاه خارج شده و به راه افتاد. بازپرس شعبه 13 دادسراي صادقيه روزگذشته با اعلام اين خبر گفت: اين مرد هنوز مسافتي زيادي از فرودگاه دور نشده بود كه در حوالي شهرك اكباتان ناگهان يك خودرو مزدا سد راه وي شده و 2 مرد ناشناس در اقدامي غافلگيرانه به وي حمله ور شدند.
مردان مهاجم بعد از اينكه مرد حامل پول را به شدت مورد ضرب وشتم قرار دادند، كيف دستي 700 ميليون يني را ربوده و اين مرد را كه در اثر ضرب و شتم دچار خونريزي شديدي شده بود در كنار خيابان رها كرده و متواري شدند. برپايه اين گزارش، رهگذران مرد مجروح را به سرعت به درمانگاه رساندند و پليس را در جريان قرار دادند كه كارآگاهان پليس با اطلاع از اين موضوع تحقيقات گسترده اي را براي يافتن سرنخي از متهمان فراري كه احتمالا از نقل و انتقال اين ساك از ژاپن به ايران مطلع شده بودند آغاز كرده اند.]]>
</TEXT>
</DOC>
<DOC>
<DOCID>HAM2-851124-041</DOCID>
<DOCNO>HAM2-851124-041</DOCNO>
<ORIGINALFILE>/1385/851124/news/_havad.htm</ORIGINALFILE>
<ISSUE>سه شنبه 24 بهمن 1385 - سال چهاردهم - شماره4205 - Feb 13, 2007</ISSUE>
<DATE calender="Western">2007-02-13</DATE>
<DATE calender="Persian">1385/11/24</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
<![CDATA[سرقت طلاهاي زن عمو پس از جنايت مرگبار]]>
</TITLE>
<TEXT>
<IMAGE>/1385/851124/news/013866.jpg</IMAGE>
<![CDATA[
گروه حوادث- مرد جواني كه زن عموي خود را با ضربات چكش از پاي درآورده است، روز گذشته در نخستين جلسه بازجويي گفت: بعد از جنايت طلاهاي مقتول را در مقابل 200 هزار تومان به يك قاچاقچي دادم.
هفتم دي ماه هنگاميكه زني 69 ساله كه آثار ضربات چكش بر روي سرش وجود داشت، بر روي تخت بيمارستاني در شرق تهران جان باخت، به دستور حسين اصغرزاده بازپرس شعبه دوم دادسراي جنايي پايتخت، تحقيقات براي افشاي راز مرگ اين زن آغاز شد.
در بازجويي هاي اوليه مشخص شد، روز جنايت پسر برادر شوهر مقتول كه جوان 33 ساله اي است با اين زن درگير شده است. با مشخص شدن موضوع، دستگيري مرد جوان به عنوان مظنون كليدي جنايت در دستور كار پليس جنايي پايتخت قرارگرفت و وقتي كاراگاهان توانستند اين متهم را در يكي از پاتوق هايش به دام بياندازند.
وي در بازجويي هاي كارآگاهان اداره دهم آگاهي به قتل زن عمويش اعتراف كرد. برپايه اين گزارش، روز گذشته هنگاميكه مرد جوان در شعبه دوم بازپرسي دادسراي جنايي تهران مقابل بازپرس حسين اصغرزاده قرار گرفت در توضيح علت و انگيزه جنايت گفت: باور كنيد قصد كشتن زن عمويم را نداشتم، ولي وقتي با او بگومگو كردم، به يكباره اعصابم بهم ريخت و در حالي كه به خاطر اعتياد به كراك اوضاع بدي داشتم،تعادل فكريم را از دست داده و به سوي او حمله ور شدم وقتي او را هل دادم به يكباره بر زمين افتاد و سرش به زمين خورده و بيهوش شد.
وي در ادامه گفت:ترسيده بودم، در حالت عصبانيت چكشي كه در همان نزديكي برروي زمين افتاده بود را برداشته و چندين ضربه بر سرزن عمويم وارد كرده و سپس با سرقت طلاجات او از قتلگاه گريختم.
اين متهم به بازپرس جنايي گفت: طلاجات را در قبال بدهي200 هزارتوماني كه به يك قاچاقچي موادمخدر داشتم به او دادم و مقداري نيز مواد مخدر خريدم و بعد از آن متواري شدم تا اينكه پليس جنايي مرا بازداشت كرد.]]>
</TEXT>
</DOC>
<DOC>
<DOCID>HAM2-851124-042</DOCID>
<DOCNO>HAM2-851124-042</DOCNO>
<ORIGINALFILE>/1385/851124/news/_havad.htm</ORIGINALFILE>
<ISSUE>سه شنبه 24 بهمن 1385 - سال چهاردهم - شماره4205 - Feb 13, 2007</ISSUE>
<DATE calender="Western">2007-02-13</DATE>
<DATE calender="Persian">1385/11/24</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
<![CDATA[به اتهام آدم ربايي و سرقت
باند باغ خرمالو به120 سال زندان محكوم شد]]>
</TITLE>
<TEXT>
<IMAGE>/1385/851124/news/013869.jpg</IMAGE>
<![CDATA[
گروه حوادث- قاضي دادگاه بعثت در ادامه رسيدگي به اتهامات آدم ربايي و سرقت در پرونده اعضاي باند موسوم به باغ خرمالو، 5 عضو اين باند را كه تعدادي از آنها قبلا در دادگاه كيفري استان به اعدام محكوم شده بودند، را به تحمل 120 سال حبس و 320 ضربه شلاق محكوم كرد.
بر اساس حكم قاضي صفوي- رئيس شعبه 1147 مجتمع قضايي بعثت كه مسئوليت رسيدگي به بخش دوم اتهامات اعضاي باند مخوف(باغ خرمالو)را دارد، متهمان رديف اول تا پنجم هر يك به اتهام آدم ربايي به 15 سال زندان و 4 متهم رديف اول به اتهام سرقت مقرون به آزار به تحمل 10 سال زندان، 70 ضربه شلاق و رد مال در حق شكات و متهم رديف پنجم به اتهام معاونت در سرقت مقرون به آزار به 6 سال زندان و 40 ضربه شلاق محكوم شدند.
اين حكم در حالي صادر شده است كه تعدادي از اين متهمان در آبان ماه امسال به اتهام تجاوز به عنف از سوي قضات شعبه 77 دادگاه كيفري استان به اعدام و زندان هاي طولاني مدت محكوم شده بودند. متهمان اين پرونده با حضور در شعبه 1147 مجتمع قضايي بعثت در آخرين دفاعيات خود ربودن و سرقت پول و طلاهاي دختران و زنان جوان را در باغ خرمالو قبول كرده و مدعي شدند تنها به انگيزه سرقت طعمه هاي خود را به باغ خرمالو كشانده اند.
اعضاي اين باند متهمند، با سوار كردن زنان و دختران جوان به عنوان مسافر، آنها را ربوده و پس از انتقال به يك باغ خرمالو در جاده كرج و سرقت اموالشان، آنها را مورد آزار و اذيت قرار مي دادند كه با وجود اعتراف اعضاي باند به 23 فقره ربودن زنان و دختران جوان تنها، 5 زن و دختر جوان در دادگاه كيفري استان حاضر شده و به طرح شكايت پرداختند، اين در حالي است كه در دادگاه بعثت بعضي از شكات از ترس آبرويشان با شكايت تلفني از قاضي درخواست اشد مجازات كرده بودند.]]>
</TEXT>
</DOC>
<DOC>
<DOCID>HAM2-851124-043</DOCID>
<DOCNO>HAM2-851124-043</DOCNO>
<ORIGINALFILE>/1385/851124/news/_havad.htm</ORIGINALFILE>
<ISSUE>سه شنبه 24 بهمن 1385 - سال چهاردهم - شماره4205 - Feb 13, 2007</ISSUE>
<DATE calender="Western">2007-02-13</DATE>
<DATE calender="Persian">1385/11/24</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
<![CDATA[بن بست در پرونده جنايت توكيو]]>
</TITLE>
<TEXT>
<![CDATA[گروه حوادث- با بازجويي از يكي از مظنونان ايراني پرونده قتل جوان ايراني در رستوراني در توكيو، احتمال اينكه اين جنايت توسط مردان كامروني صورت گرفته باشد قوت گرفت.
دوم ارديبهشت ماه 85 پرونده قتل يك جوان ايراني به نام اميد كه در رستوراني در توكيوي ژاپن به قتل رسيده بود به دادسراي جنايي تهران ارجاع شد. پدر جوان در شكايت خود مدعي شده بود پسرش در درگيري خونين با 3 جوان ايراني و 3 مرد كامروني با ضربات چاقو از پاي درآمده است، اما اگر چه پليس ژاپن هر 6 متهم را دستگير و تحت بازجويي قرار داده بود اما قاضي توكيو وقتي نتوانسته بود قاتل اصلي جنايت را شناسايي كند، تنها به اخراج 6 متهم از ژاپن اكتفا كرده بود. پدر مقتول خواستار آن بود تا با بررسي مجدد پرونده و بازجويي از متهمان ايراني كه بعد از اين ماجرا به ايران بازگشته بودند راز اين جنايت فاش شود.
قاضي رضا جعفري معاون دادسراي جنايي پايتخت روزگذشته در توضيح اين پرونده گفت: با ارجاع پرونده جنايت به شعبه 7 بازپرسي دادسرا، بازپرس ولي الله حسيني دستور رسيدگي به اين پرونده را صادركرد، در بررسي هاي گفته هاي شاهدان مشخص شد كه اگر چه آ نها نتوانسته بودند به طور مشخص اعلام كنند ضربه مرگبار از سوي چه كسي وارد شده است اما مشخصاتي را بيان نموده بودند كه با يكي از متهمان ايراني مشابهت داشت.
به اين ترتيب اين متهم از سوي كارآگاهان اداره دهم آگاهي مورد بازجويي قرار گرفت ولي تحقيقات از وي پليس جنايي را به اين قطعيت نرساند كه وي قاتل اميد باشد و به اين ترتيب اين احتمال كه جنايت از سوي متهمان كامروني صورت گرفته باشد قوت گرفت. اين در حالي است كه از اين 3 متهم بعد از اخراج از ژاپن هيچ نشاني وجود ندارد.]]>
</TEXT>
</DOC>
<DOC>
<DOCID>HAM2-851124-044</DOCID>
<DOCNO>HAM2-851124-044</DOCNO>
<ORIGINALFILE>/1385/851124/news/_havad.htm</ORIGINALFILE>
<ISSUE>سه شنبه 24 بهمن 1385 - سال چهاردهم - شماره4205 - Feb 13, 2007</ISSUE>
<DATE calender="Western">2007-02-13</DATE>
<DATE calender="Persian">1385/11/24</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
<![CDATA[اينترپل تايلند در جست و جوي  مرد ايراني]]>
</TITLE>
<TEXT>
<![CDATA[گروه حوادث- ايراني مقيم تايلند كه با فريب يك تاجر ايراني در اين كشور به كلاهبرداري 80 ميليون توماني از وي دست زده است،به دستور بازپرس دوم دادسراي بعثت تحت تعقيب كارآگاهان اينترپل قرار گرفت.
دستور تعقيب اين كلاهبردار هنگامي از سوي بازپرس دادسراي بعثت صادر شد كه مرد جواني با طرح شكايتي مدعي شد يك مرد ايراني كه در تايلند با وي آشنا شده است با طرح نقشه اي كثيف به كلاهبرداري 80 ميليوني از وي دست زده است.اين مرد در شكايت خود به جمالي زاده بازپرس شعبه دوم دادسراي بعثت گفت: اواخر شهريور ماه گذشته هنگامي كه براي خريد قالب هاي صنعتي به تايلند سفر كرده بودم، در اين كشور با يك ايراني به نام علي آشنا شدم، از آنجا كه هر دويمان در اين كشور غريب بوديم، خيلي زود با هم دوست شديم. بعد از مدتي با بررسي قيمت ها متوجه شدم، براي انجام معامله 80 ميليون تومان پول كم دارم و بنابراين در تماسي تلفني از برادرم خواستم اين پول را برايم بفرستد.
وقتي كه علي متوجه موضوع شد، پيشنهاد كرد براي آنكه عمليات انتقال پول به تايلند راحت تر انجام شود، برادرم پول را به يكي از اقوام او در ايران بدهد تا او نيز به حساب بانكي علي در تايلند واريز كند و پس از اين انتقال او پول را برداشت كرده و به من بدهد. جوان مالباخته در ادامه گفت: در حالي كه فريب چرب زباني هاي علي را خورده بودم و تصور اينكه او بخواهد در يك كشور ديگر از هموطنش كلاهبرداري كند برايم مشكل بود، پيشنهادش را پذيرفتم و بنابراين طبق پيشنهاد علي از برادرم خواستم پول  را به برادر زن او در ايران بدهد، اما هنگامي كه پول پرداخت شد ناگهان دوست ايراني ام ناپديد شد. وقتي تمام تلاشهايم براي يافتن او در تايلند بي نتيجه ماند به ايران بازگشتم تا از اين مرد كلاهبردار شكايت كنم.
با شكايت اين مرد پرونده به شعبه دوم دادسراي بعثت ارسال شد و بازپرس جمالي زاده پس از تحقيق از برادر شاكي و اطمينان از اينكه وي پول ها را در دو مرحله در منطقه باغ آذري به مردي كه مدعي بوده برادر زن علي مي باشد تحويل داده است، به كارآگاهان پايگاه هفتم اداره آگاهي دستور پيگيري ماجرا را داد و همچنين از پليس اينترپل خواست درباره علي در كشور تايلند تحقيق كنند.]]>
</TEXT>
</DOC>
<DOC>
<DOCID>HAM2-851124-045</DOCID>
<DOCNO>HAM2-851124-045</DOCNO>
<ORIGINALFILE>/1385/851124/news/_havad.htm</ORIGINALFILE>
<ISSUE>سه شنبه 24 بهمن 1385 - سال چهاردهم - شماره4205 - Feb 13, 2007</ISSUE>
<DATE calender="Western">2007-02-13</DATE>
<DATE calender="Persian">1385/11/24</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
<![CDATA[700 بار دزدي با رفيق دوران كودكي]]>
</TITLE>
<TEXT>
<IMAGE>/1385/851124/news/013872.jpg</IMAGE>
<![CDATA[
گروه حوادث - 7 عضو باند سارقان حرفه اي لاستيك در بازجويي هاي پليسي به 700 فقره سرقت از ابتداي سال اعتراف كردند، اعضاي اين باند با شكستن قفل زاپاس بند خودروهاي زانتيا و پژو 206 به راحتي دست به سرقت مي زدند.
دستگيري اعضاي اين باند هنگامي در دستور كار پليس قرار گرفت كه از ابتداي امسال شكايت هاي مشابهي درباره سرقت لوازم خودرو در مناطق شمال تهران گزارش مي شد، در حالي كه آمار سرقت ها به سرعت در حال افزايش بود، كارآگاهان پايگاه يكم آگاهي ردزني هاي گسترده اي را براي يافتن سارقان كه در تاريكي شب از خودروهاي پارك شده در كنار خيابان سرقت مي كردند آغاز كردند. 20 روز قبل در جريان عملياتي پليسي 5 متهم و 2 مالخر دستگير شده و از مخفيگاه آنها بيش از 700 حلقه لاستيك و 150 دستگاه ضبط و پخش و تعداد زيادي جك متعلق به خودروهاي زانيتا، پژو 206 و پرايد به دست آمد.
سعيد يكي از اعضاي باند كه تا كنون به فروش 7 ميليون تومان از اموال سرقتي اعتراف كرده  است گفت: اين شيوه سرقت را ابتدا بر روي خودروي 206 پدرش تمرين كرده و سپس با همدستي دوست دوران كودكي اش دست به اين سرقتها زده است.
معاون مبارزه با سرقت پليس آگاهي تهران بزرگ، از مالباختگاني كه از ابتداي امسال لوازم خودروشان در مناطق شمالي تهران به سرقت رفته است، خواست با مراجعه به پايگاه يكم پليس آگاهي نسبت به تشكيل پرونده اقدام كنند.]]>
</TEXT>
</DOC>
<DOC>
<DOCID>HAM2-851124-046</DOCID>
<DOCNO>HAM2-851124-046</DOCNO>
<ORIGINALFILE>/1385/851124/news/_havad.htm</ORIGINALFILE>
<ISSUE>سه شنبه 24 بهمن 1385 - سال چهاردهم - شماره4205 - Feb 13, 2007</ISSUE>
<DATE calender="Western">2007-02-13</DATE>
<DATE calender="Persian">1385/11/24</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
<![CDATA[سرقت با اسلحه قلابي]]>
</TITLE>
<TEXT>
<![CDATA[گروه حوادث- مردان جواني كه با تهديد اسلحه فندكي از دختر 18 ساله اي سرقت كرده  بودند، بعد از دستگيري مدعي شدند، دختر جوان به ميل خودش سوار خودروي آنها شده است.
صبح دوازدهم بهمن ماه دختر جواني به كلانتري شهر زيبا رفت و مدعي شد از سوي 2 جوان مورد سرقت مسلحانه قرار گرفته است. دختر جوان در توضيح ماجرا به كارآگاهان پليس گفت: ساعت 8 صبح از خانه مان در غرب تهران به قصد رفتن به دبيرستان خارج شدم، اما هنوز مسافتي را طي نكرده بودم كه خودرو رنو 21 سرمه اي رنگ كه 2 جوان سوار آن بود مقابلم توقف كرد، مردان جوان در يك لحظه با تهديد اسلحه كمري مرا سوار خودرو كرده و بعد از ربودن يك فقره چك مسافرتي 50 هزار توماني و 30 هزار تومان پولي كه همراهم بود، مرا از خودرو بيرون انداخته و فرار كردند.
با اعلام شكايت اين دختر جوان، تحقيقات پليس با اجراي طرح مهار در منطقه آغاز شد و هردو متهم دستگير شدند. سرهنگ داوود سلطاني، معاون پليس آگاهي پايتخت روز گذشته با اعلام اين خبر گفت: در بازرسي از منزل يكي از متهمان، يك قبضه اسلحه قلابي و چك هاي مسافرتي دختر جوان كشف شد كه در بازجويي هاي صورت گرفته از مردان جوان آنها با بيان اينكه شاكي با ميل خودش سوار خودرو شده است گفتند پس از آنكه با اين دختر طرح دوستي ريختيم او را فريب داده و با اسلحه قلابي نقشه سرقت را اجرا كرده ايم.]]>
</TEXT>
</DOC>
<DOC>
<DOCID>HAM2-851124-047</DOCID>
<DOCNO>HAM2-851124-047</DOCNO>
<ORIGINALFILE>/1385/851124/news/_informatic.htm</ORIGINALFILE>
<ISSUE>سه شنبه 24 بهمن 1385 - سال چهاردهم - شماره4205 - Feb 13, 2007</ISSUE>
<DATE calender="Western">2007-02-13</DATE>
<DATE calender="Persian">1385/11/24</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
<![CDATA[هدف گيري تومورهاي سرطاني با نانوذرات]]>
</TITLE>
<TEXT>
<IMAGE>/1385/851124/news/013818.jpg</IMAGE>
<![CDATA[
گروه دانش- در تلاش براي پيدا كردن عوامل مؤثر در برتري نانوذرات نسبت به هم براي نابودي تومورهاي سرطاني، يك گروه از محققان كره اي، يك مطالعه سيستماتيك روي هدف گيري تومورها توسط يك سري نانوذرات خودآرا انجام داده اند. نتيجه اين آزمايشات چندين عامل را كه در تعيين خصوصيات يك ذره در هدف گيري تومورهاي سرطاني نقش اساسي بازي مي كنند، مشخص كرد.
اين گروه تحقيقاتي به سرپرستي پروفسور سانگ يون كيم از دانشگاه پزشكي كالج اولسان در سئول مطالعات شان را بر روي مواد شيميايي كه تمايل به خودآرايي دارند، متمركز كردند. راهبرد اصلي كه آنها از آن پيروي كردند چسباندن مولكول هاي آب گريز به انواع مختلفي از پليمر هاي آب دوست بود. به طور كلي پليمرهايي كه هر دو جزء آب دوست و آب گريز را دارند به صورت خودآرا تمايل به ايجاد ساختارهايي دارند كه در آنها ناحيه هاي آب گريز با يك غشاء آب دوست احاطه مي شوند.
به گزارش ستاد ويژه توسعه فناوري نانو، براي رديابي توزيع اين نانوذرات مختلف، اين محققان آنها را با يد-131(131i)راديواكتيو نشان گذاري كردند. بعد از تعيين پايدار بودن يك نانوذره معين در پلاسماي انسان، اين محققان نانوذره نشان دار شده را به موش داراي تومور تزريق كردند. از يافته هاي غيرمنتظره و جالب  توجه اين بود كه بيشتر ذرات طول عمر نسبتاً كوتاهي، معمولاً كمتر از چندين ساعت، در رگ هاي خوني داشتند و پايداري بسياري از آنها در بدن كمتر از انتظاراتي بود كه بر اساس پايداري آنها در سرم وجود داشت.
همان طور كه انتظار مي رفت، آن دسته از ذراتي كه توانايي گريز از منافذ رگ هاي خوني اطراف تومورهاي سرطاني را داشتند و همچنين سرعت جذب آنها توسط سلول ها بالا بود، براي هدف گيري تومورها مناسب تر بودند.از بين تمام نانوذراتي كه اين محققان توليد كردند يكي از آنها براي هدف گيري تومورها بسيار بهتر بود و سه روز پس از تزريق به طور واضح تومورها را مشخص كرد. مطالعه بافت تومور ها توسط ميكروسكوپ الكتروني نشان داد كه نانوذرات نه تنها سلول هاي بدخيم را احاطه مي  كنند بلكه داخل اين سلول ها انباشته مي شوند. اين يكي از مهم ترين پژوهش ها براي پيدا كردن راهي براي نابودي سلول هاي سرطاني با استفاده از نانوتكنولوژي است.]]>
</TEXT>
</DOC>
<DOC>
<DOCID>HAM2-851124-048</DOCID>
<DOCNO>HAM2-851124-048</DOCNO>
<ORIGINALFILE>/1385/851124/news/_informatic.htm</ORIGINALFILE>
<ISSUE>سه شنبه 24 بهمن 1385 - سال چهاردهم - شماره4205 - Feb 13, 2007</ISSUE>
<DATE calender="Western">2007-02-13</DATE>
<DATE calender="Persian">1385/11/24</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
<![CDATA[آموزش عالي]]>
</TITLE>
<TEXT>
<![CDATA[انتقاد از بودجه آموزش عالي
مهر: رئيس كميسيون آموزش و تحقيقات مجلس، بودجه آموزش عالي در سال 1386 كه از سوي دولت تعيين شده است را غيرواقع بينانه دانست و ضمن تذكر مبني بر امكان ايجاد بحران در دانشگاه پيام نور و مراكز آموزش عالي تازه تاسيس گفت : دولت درآمدهاي سال 86 را به صورتي غيرواقع بينانه بسته است. كميسيون هاي اقتصادي و بودجه مجلس نيز عقيده دارند دولت درآمد حاصل از سود شركت ها و اوراق مشاركت براي سال آينده را واقع بينانه نديده است.
علي عباسپور تهراني فرد افزود: در صورتي كه مجلس بخواهد اعتبارات دستگاه ها را اضافه كند، بايد درآمد جديدي را در لايحه ايجاد كند و با توجه به روند بودجه بندي نمي توان درآمد جديدي را ايجاد كرد. همچنين به دليل اينكه اعتبارات دستگاه ها واقع بينانه نيست، نمي توان اعتبارات مورد نظر را از ساير دستگاه ها تأمين كرد.
رئيس كميسيون آموزش با اشاره به اعتبارات آموزش عالي سال آينده گفت: اعتبارات جاري دانشگاه ها در سال آينده با 5/1 درصد كاهش مواجه بوده است كه در صورتي كه افزايش پذيرش دانشجو را در نظر بگيريم، با 6 درصد كاهش مواجه خواهيم بود.
وي اضافه كرد: در صورتي كه نرخ 13 درصدي تورم و افزايش ظرفيت ها را براي بودجه هاي آموزش عالي سال آينده محاسبه كنيم، بايد اين اعتبارات نسبت به سال جاري 20 درصد رشد داشته باشد و در حدود 200 تا 250 ميليارد تومان به اعتبارات دانشگاه ها افزوده شود.
بحران در دانشگاه پيام نور
وي با اشاره به وضعيت دانشگاه پيام نور و توافقات سفرهاي استاني مبني بر ايجاد دانشگاه هاي پيام نور در استان هاي مختلف گفت: دانشگاه پيام نور با قول هايي در سفرهاي استاني مواجه بوده است و هيچ تخصيصي براي تحقق وعده هاي استاني مبني بر راه اندازي دانشگاه هاي پيام نور در استان ها داده نشده است. ضمن اينكه در وضعيت فعلي نيز دانشگاه پيام نور ظرفيت خود را توسعه و از سوي ديگر شهريه دانشجويان را كاهش داده است، اين در حالي است كه درآمد اختصاصي نيز به اين دانشگاه تعلق نگرفته است. بدين ترتيب پيش بيني مي شود دانشگاه پيام نور در سال آينده با مشكل مواجه شود.
توزيع كارت آزمون دستيار فوق تخصصي
مهر:بيست و چهارمين دوره آزمون پذيرش دستيار فوق تخصصي به صورت متمركز در دانشگاه علوم پزشكي تهران در روز 26 بهمن برگزار خواهد شد. كارت  ورود به  جلسه  اين آزمون  24 و 25 بهمن از ساعت 9 تا 17 در همان دانشگاه توزيع مي شود. كي قباد طاهرنژاد افزود: آزمون  كتبي در ساعت  9 صبح  روز پنجشنبه  26 بهمن و آزمون  شفاهي  پس از معرفي 2 برابر ظرفيت پذيرفته شدگان مرحله كتبي در روزهاي  شنبه  و يكشنبه  28 و 29 بهمن برگزار مي شود.
ثبت نام دوره هاي فراگير از شنبه آغاز مي شود
گروه اجتماعي - ثبت نام دوره هاي فراگير مقاطع كارشناسي ارشد و دكتري دانشگاه پيام نور از شنبه 28 بهمن آغاز مي شود.
همچنين ثبت نام دوره هاي فراگير مقطع كارشناسي دانشگاه پيام نور نيمه اول اسفند ماه انجام خواهد شد.دوره هاي فراگير دانشگاه در مقطع كارشناسي در بيش از 2 هزار و 500 رشته محل، در مقطع كارشناسي ارشد در 120 رشته محل و در دوره دكتري نيز در حدود 20 رشته برگزار خواهد شد. دفترچه هاي ثبت نام دوره هاي فراگير در مراكز پستي توزيع مي شود و ثبت نام داوطلبان نيز به صورت اينترنتي و از طريق سامانه دانشگاه به نشاني www.pu.ac.ir انجام خواهد شد. آزمون پايان نيم سال تحصيلي دانش پذيران نيز در شهريور توسط سازمان سنجش برگزار مي شود.]]>
</TEXT>
</DOC>
<DOC>
<DOCID>HAM2-851124-049</DOCID>
<DOCNO>HAM2-851124-049</DOCNO>
<ORIGINALFILE>/1385/851124/news/_informatic.htm</ORIGINALFILE>
<ISSUE>سه شنبه 24 بهمن 1385 - سال چهاردهم - شماره4205 - Feb 13, 2007</ISSUE>
<DATE calender="Western">2007-02-13</DATE>
<DATE calender="Persian">1385/11/24</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
<![CDATA[سيستم عامل بعدي مايكروسافت سال 2009 مي آيد]]>
</TITLE>
<TEXT>
<IMAGE>/1385/851124/news/013821.jpg</IMAGE>
<![CDATA[
گروه دانش- مايكروسافت مي خواهد سيستم عامل بعدي خود پس از ويستا را در كمتر از دو سال ديگر عرضه كند.
ويستا پنج سال بعد از عرضه  سيستم عامل قبلي مايكروسافت يعني ويندوز اكس پي، به منظور تقويت امنيت آن و با تأخير عرضه شد. اين درحالي است كه ساير سيستم عامل هاي قبلي اين شركت در فاصله هاي تقريباً دو يا نهايتاً 3 ساله عرضه شده بودند. همين تأخير در عرضه ويستا باعث شده كه خيلي از كاربران به اين وعده مايكروسافت چندان اميدوار نباشند. ضمن اين كه عرضه ويستا هم چند بار پشت  سر هم به  تأخير افتاد.]]>
</TEXT>
</DOC>
<DOC>
<DOCID>HAM2-851124-050</DOCID>
<DOCNO>HAM2-851124-050</DOCNO>
<ORIGINALFILE>/1385/851124/news/_informatic.htm</ORIGINALFILE>
<ISSUE>سه شنبه 24 بهمن 1385 - سال چهاردهم - شماره4205 - Feb 13, 2007</ISSUE>
<DATE calender="Western">2007-02-13</DATE>
<DATE calender="Persian">1385/11/24</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
<![CDATA[فرهنگ و آموزش]]>
</TITLE>
<TEXT>
<![CDATA[سرانه كتاب در مدارس 5، جلد به ازاي هر دانش آموز است
گروه اجتماعي- سرانه موجود كتاب در مدارس هم اكنون به 5 جلد كتاب به ازاي هر دانش آموز رسيده است.
محمود فرشيدي، وزير آموزش و پرورش در آيين نمادين گشايش طرح 10 هزار نمايشگاه كتاب در 10 هزار مدرسه كشور كه صبح ديروز در دبيرستان البرز تهران برگزار شد، گفت: به هر مدرسه 5 هزار و 300 عنوان كتاب ارسال شده است كه در كل 5/4 ميليون جلد كتاب براي مدارس خريداري شده است.
وزير آموزش و پرورش درباره شيوه انتخاب ناشران در نمايشگاه كتاب مدارس و گلايه تعدادي از ناشران از حضور نداشتن در اين نمايشگاه، افزود: از تمام ناشران براي شركت در اين مجموعه دعوت شده اما از آنجا كه آموزش و پرورش محرم مردم است، نمي توان هر كتاب را در حريم آن راه داد.
فرشيدي در ادامه گفت: ايجاد زنگ مطالعه در مدارس نيازمند مصوبه شوراي عالي آموزش و پرورش است، اما با اين حال چنانچه مدارسي به طور داوطلبانه اين كار را انجام دهند و معلمان در انتخاب و مطالعه كتاب ها نظارت داشته باشند مي توان به بالا رفتن سرانه مطالعات دانش آموزي اميدوارتر بود.
در حال حاضر سرانه جهاني كتاب براي هر دانش آموز 15جلد است.
شناسايي مناطق ناشناخته گردشگري
مهر: معاون گردشگري سازمان ميراث فرهنگي، صنايع دستي و گردشگري از شناسايي مناطق ناشناخته گردشگري و طبيعي در كشور خبر داد.
محمد شريف ملك زاده افزود: در تمامي استان ها و شهرستان هاي كشور مناطقي هستند كه از نظر گردشگري از ويژگي هاي خاصي برخوردارند، اما تا كنون شناسايي نشده اند به همين دليل گردشگران اطلاع درستي از آنها ندارند.
وي خاطر نشان كرد: سازمان ميراث فرهنگي و گردشگري قصد دارد با برنامه ريزي هاي انجام شده با كمك كارشناسان و همچنين افراد محلي و بومي آشنا به منطقه در هر استان و شهرستان مناطق بكر و ناشناخته را شناسايي و اطلاع دهند.معاون گردشگري سازمان ميراث فرهنگي، صنايع دستي و گردشگري تاكيد كرد: شناسايي مناطق ناشناخته گردشگري مي تواند در زمينه جذب توريست داخلي و خارجي بسيار مؤثر باشد و به كسب درآمد بيشتر نيز كمك كند.
ثبت نام عمره مفرده، 27 بهمن آغاز مي شود
گروه اجتماعيثبت نام عمره مفرده از ساعت 8 صبح روز جمعه 27 بهمن در دفاتر زيارتي مجاز آغاز خواهد شد.اسامي و نشاني دفاتر زيارتي مجاز به همراه تاريخ پرواز، گروه قيمتي و هزينه آن و ساير اطلاعات لازم در هر استان توسط دفاتر حج و زيارت استان ها از طريق جرايد كثيرالانتشار محلي در روز 25/11/85 اعلام خواهد شد.براساس اين گزارش، دفاتر حج و زيارت استان ها مجاز به اعلام يك باره كل دوره عمره نيستند و بايد به صورت نوبتي پروازهاي استان خود را(حداكثر 3 دوره )از طريق جرايد به اطلاع متقاضيان داراي اولويت تشرف عمره برسانند.قبل از تاريخ اعلام شده، كارگزاران مجاز به پذيرش متقاضيان به هيچ وجه و تحت عناوين رزرو فهرست انتظار و... نبوده و ثبت نام فقط در روز و ساعت اعلام شده و با حضور ناظران از سوي دفاتر حج و زيارت مجاز خواهد بود.
معافيت مدارس شهري از پرداخت حق انشعاب
ايسنا: نايب رئيس كميسيون آموزش و تحقيقات مجلس شوراي اسلامي از تصويب معافيت مدارس شهري از پرداخت حق انشعاب در كميسيون خبر داد.
هاجر تحريري نيك صفت گفت: بر اساس لايحه بودجه سال 85ژ، تنها مدارس روستايي از پرداخت حق انشعاب معاف بودند كه با بررسي هاي اعضاي كميسيون، مدارس شهري نيز از اين حق معاف شدند. وي همچنين با اعلام اين كه پيشنهاد معافيت آموزش و پرورش از عدم پرداخت تعرفه هايي چون آب، برق و  گاز در كميسيون رأي نياورده است، اظهار كرد: اعضاي كميسيون بر اين باورند چنانچه پيشنهاد مذكور رأي آورد،  فرهنگ مصرف در مدارس گسترش مي يابد.]]>
</TEXT>
</DOC>
<DOC>
<DOCID>HAM2-851124-051</DOCID>
<DOCNO>HAM2-851124-051</DOCNO>
<ORIGINALFILE>/1385/851124/news/_iran.htm</ORIGINALFILE>
<ISSUE>سه شنبه 24 بهمن 1385 - سال چهاردهم - شماره4205 - Feb 13, 2007</ISSUE>
<DATE calender="Western">2007-02-13</DATE>
<DATE calender="Persian">1385/11/24</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[با اعلام برگزيدگان بخش هاي دهگانه
ديوان شعر فجر بسته شد]]>
</TITLE>
<TEXT>
<IMAGE>/1385/851124/news/013860.jpg</IMAGE>
<![CDATA[
گزارش يونيسف از وضعيت كودكان جهان در سال 2007
گروه اجتماعي - يونيسف در گزارش بشر دوستي سال 2007 خود اعلام كرد: سوانح و موقعيت هاي اضطراري در قالب بلاياي طبيعي و درگيري هاي جديد يا طولاني مدت،  همچنان جان زنان و كودكان را در سراسر جهان مي گيرد.
اين گزارش حاكي است يونيسف در سال 2006 مجموعا 2/1 ميليارد دلار آمريكا براي اطمينان از حفاظت زنان و كودكان در 53 مورد اضطراري درخواست كرده و در نوامبر سال 2006 نيمي از اين بودجه تامين شده و به اين نهاد امكان داد كه به بيشتر نيازهاي كودكان و زنان در شرايط اضطراري پاسخ دهد}؛ اما در بسياري از بحرانهاي فعلي جهان، هنوز كمبود بودجه وجود دارد.
گفتني است بدون بودجه و سرمايه گذاري مناسب، اقدامات ضروري و حياتي براي ميليون ها كودك انجام نشده و زندگي آنها همچنان تهديد مي شود.
بر اساس گزارشي كه با عنوان وضعيت كودكان جهان در سال 2007 از سوي اين سازمان منتشر شده، يكي از قدرتمندترين الزامات براي درك حقوق كودكان و دستيابي به اهداف توسعه هزاره، تبعيضي است كه زنان با آن مواجه هستند.
يونيسف در پايان گزارش خود اعلام كرده است: براي بهبود وضعيت كودكان بايد به زنان و كودكان قدرت و توانمندي داده شود.
گروه ادب و هنر- سرانجام جشنواره بين المللي شعر فجر كه نخستين جشنواره ملي شعر پس از انقلاب اسلامي به شمار مي رود، ديروز به كار خود خاتمه داد. اين جشنواره كه بنا به گفته دست اندركاران آن،  به قصد تبديل دشمني ها به دوستي ها و برگزاري يك جشنواره بدون شائبه باند بازي، گروه گرايي و فيلترهاي بسته و دگم برپا شد، ديروز در حالي در تالار وحدت برگزيدگان خود را معرفي كرد كه ادعا شده است 2 هزار نامه الكترونيكي فراخوان شركت در جشنواره براي شاعران كشور ارسال شده است، علاوه بر اين كه در هر استان دبيرخانه هاي جشنواره، با رايزني  نخبگان و شعراي هر استان فهرستي از برگزيدگان خود را براي شركت در اين جشنواره به تهران معرفي كرده اند.
نامزدهاي نهايي و برگزيده هر بخش از بخش هاي ده گانه اين جشنواره ديروز در تالار وحدت معرفي شدند.
در بخش شعر امام و انقلاب، مرحوم استاد مهرداد اوستا، علي معلم دامغاني، قيصر امين پور، محمدعلي بهمني، زكريا اخلاقي نامزد نهايي بوده اند كه در نهايت مرحوم مهرداد اوستا به عنوان شاعر برگزيده اين بخش معرفي شد. در بخش شعر آييني، از ميان مرحوم سيد حسن حسيني، قيصر امين پور، خسرو احتشامي، قادر طهماسبي و سعيد بيابانكي دو شاعر اول مشتركا برگزيده شدند. در بخش جوان جايزه مشترك به فاضل نظري و محمدسعيد ميرزايي رسيد. ديگر نامزدهاي اين بخش،  علي محمد مودب و گروس عبدالملكيان بودند اما داوران بخش طنز از ميان ناصر فيض،  رضا رفيع، سيد عبدالرضا موسوي و ابوالفضل زرويي نصرآباد، شاعر اخير را به عنوان شاعر برتر طنزپرداز معرفي كرد. در بخش شعر كلاسيك مرحوم حسين منزوي، محمد علي بهمني، خسرو احتشامي، قيصر امين پور و مرحوم نصرالله مرداني، نامزدهاي نهايي بودند كه راي داوران مشتركا به حسين منزوي و محمدعلي بهمني تعلق گرفت. بيژن ترقي و علم معلم دامغاني برگزيدگان بخش ترانه بودند و در كنار آنها اسامي نامزدهاي ديگري چون قيصر امين پور، معيني كرمانشاهي و محمدعلي بهمني به چشم مي خورد. در مهم ترين و معاصر ترين بخش جشنواره يعني اشعار سپيد و نيمايي، از ميان شاعراني چون شمس لنگرودي، بيژن نجدي، احمدرضا احمدي و سيد علي موسوي گرمارودي، جايزه به طاهره صفارزاده تعلق گرفت. در بخش كودك و نوجوان افسانه شعبان نژاد و افشين علاء مشتركا اول شدند، در حالي كه شكوه قاسم نيا، مصطفي رحماندوست و ناصر كشاورز در اين بخش نامزد شده بودند. اما در بخش كاملا مبهم جشنواره، بخشي كه علي القاعده رقابتي در آن در كار نبوده است، يعني بخش فارسي زبانان خارج از كشور به چهار نفر جايزه تعلق گرفت: محمد كاظم كاظمي و لطيف پدرام از افغانستان، محمدعلي عجمي از تاجيكستان و دكتر ظهير احمد صديقي از پاكستان و سرانجام در بخش ملي و ميهني، بهترين و به جاترين جايزه جشنواره شعر فجر به شاعر فقيد مهدي اخوان ثالث، تعلق گرفت. ديگر نامزدهاي اين جايزه عبارت بوده اند از: حسين منزوي، رحيم معيني كرمانشاهي، سلمان هراتي و يدالله بهزاد كرمانشاهي.
اين جشنواره كه به اين ترتيب و با مرور اسامي برگزيدگان و نامزدها، بيش از يك مسابقه رقابتي، يك گراميداشت شاعران فعال در اين بيست و هفت سال به نظر مي آيد، برگزيدگان استاني نيز داشت، كه به اين ترتيب معرفي شدند:
1 - محمد خليل جمالي(فارس)2- بهمن صالحي(گيلان)3- محمدعلي بهمني(هرمزگان)4- محمدعلي مجاهدي(قم)5- محمد جواد محبت(كرمانشاه)6- خسرو احتشامي(اصفهان)7- غلامرضا شكوهي(خراسان)8- سياوش ديهيمي(همدان)9- غلامحسين يوسفي(خراسان جنوبي)10- صالح عاصم اردبيلي(اردبيل)11- عباس باقري(سيستان و بلوچستان)12- محمود اكرامي(خراسان شمالي)13- مجيد زماني اصل(خوزستان)14- ايرج قنبري(مازندران)15- شاهرخ اورامي(كردستان)16- محمدعلي حضرتي(قزوين)17- زكريا اخلاقي(يزد)18- محمد كاظم علي پور(لرستان)19- حميد واحدي(اروميه)20- همايون عليدوستي(چهارمحال و بختياري)21- جلال محمدي(آذربايجان شرقي)22- علي هوشمند(بوشهر)23- سيد علي ميرافضلي(كرمان)24- حبيب الله بخشوده(ايلام)25- هادي وحيدي (زنجان)26- عباس محمدي(استان مركزي)27- سارا حيدري(سمنان)
با وجود تاكيد مكرر دست اندركاران جشنواره بر عدم فيلترگذاري در داوري، اسامي بسياري از شاعران بزرگ اين بيست و هفت سال حتي در ميان نامزدهاي نهايي هم نيست. همچنين كيفيت شركت شاعران در جشنواره معلوم نيست. آيا كتاب ها ملاك بوده اند يا شعرها و آيا شاعراني كه به فراخوان پاسخ داده اند و شعر فرستاده اند در جشنواره در كنار پيشكسوتاني كه تقريبا به يقين مي شود گفت كه هيچگونه شركتي در جشنواره نداشته اند، داوري شده اند؟و...
البته تك تك اين ابهامات، به حكم يقين جواب هايي دارد كه به موقع و در مجالي مبسوط به آنها پاسخ داده مي شود و بنا به قاعده ديكته ننوشته غلط ندارد و نيز با عنايت به بي سابقه بودن چنين جشنواره اي، همچنين با لحاظ مهلت زماني بسيار ناچيز براي اجراي چنين برنامه وسيعي بايد چنين نقايصي را با ديده اغماض نگريست و اميد داشت كه در سالهاي آينده اين جشنواره ادامه يابد و شعر جايگاه واقعي خود را به عنوان هنر ملي بيابد.]]>
</TEXT>
</DOC>
<DOC>
<DOCID>HAM2-851124-052</DOCID>
<DOCNO>HAM2-851124-052</DOCNO>
<ORIGINALFILE>/1385/851124/news/_iran.htm</ORIGINALFILE>
<ISSUE>سه شنبه 24 بهمن 1385 - سال چهاردهم - شماره4205 - Feb 13, 2007</ISSUE>
<DATE calender="Western">2007-02-13</DATE>
<DATE calender="Persian">1385/11/24</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[ورزش در دقيقه 90]]>
</TITLE>
<TEXT>
<![CDATA[اعلام اسامي تيم ملي كشتي فرنگي
ايسنا: فدراسيون كشتي اسامي كشتي گيران اعزامي به رقابت هاي جام جهاني كشتي فرنگي را اعلام كرد. رقابت هاي جام جهاني كشتي فرنگي روزهاي 5 و 6 اسفندماه سال جاري در شهر آنتالياي تركيه برگزار مي شود.
55 كيلوگرم: محمد فقيري و ياسين بهرامي پور60، كيلوگرم: محمدرضا قضايي 66، كيلوگرم: علي محمدي74،كيلوگرم: مهدي محمدي و مجتبي باباجان زاده
84 كيلوگرم: داود عابدين زاده و داود هداوند96، كيلوگرم: قاسم رضايي120، كيلوگرم: بشير باباجان زاده،سرپرست: محمد دليريان،مربيان: رضا سيم خواه، عليرضا لرستاني وحسن يوسفي افشار
احتمال جراحي مجدد مجتبي جباري
مهر:مجتبي جباري به دليل آسيب ديدگي از ناحيه مينيسك داخلي پا نمي تواند تيم فوتبال استقلال را در نخستين ديدار اين تيم در رقابت هاي ليگ قهرمانان آسيا همراهي كند.مجتبي جباري كه پس از گذشت بيش از هفت ماه از مصدوميت مينيسك خارجي پا رهايي پيدا كرده بود در بازي با مس كرمان مجددا از ناحيه زانو اما اين بار از ناحيه مينيسك داخلي آسيب ديد و دست كم بازي نخست استقلال در ليگ قهرمانان آسيا را از دست داد.امين نوروزي فيزيوتراپيست باشگاه استقلال با تاييد اين مطلب اظهار داشت: جباري متاسفانه از ناحيه مينيسك داخلي پا دچار آسيب ديدگي شده و ما منتظريم تا تورم پاي او برطرف شود تا در خصوص عمل جراحي مجدد زانوي او تصميم گيري كنيم. استقلال يكي از نمايندگان كشورمان در رقابت هاي ليگ قهرمانان آسياست كه بايد روز 16 اسفند در اولين بازي به مصاف تيم پاختاكور ازبكستان برود.
معارفه يونگ با حضور قلعه نويي
مرفاوي: تصميم گيرنده اصلي من هستم
]]>
<IMAGE>/1385/851124/news/013863.jpg</IMAGE>
<![CDATA[
همشهري ورزشي- تئودور يونگ تنها ساعاتي پس از عقد قرارداد در زمين برق آلستوم حضور يافت تا از نزديك در تمرينات استقلال حضور يابد. مربي هلندي استقلال ديروز توسط امير قلعه نويي به بازيكنان تيم معرفي شد. مدير سازمان فوتبال استقلال هدف از حضور يونگ را براي بازيكنان تشريح كرد و خواستار همكاري بازيكنان با اين مربي هلندي شد. تمام اين اتفاقات در حالي رخ داد كه قلعه نويي و مرفاوي دقايقي به طور جداگانه با يكديگر به گفت وگو پرداختند و قلعه نويي تمامي توصيه هاي لازم را به مرفاوي ارائه داد تا مشكل احتمالي بين او و تئودور يونگ به وجود نيايد. يونگ پس از مراسم معارفه به همراه مدير برنامه هاي خود در گوشه اي از زمين نظاره گر تمرينات شد و صمد مرفاوي هم مثل گذشته پس از گرم كردن بازيكنان به اجراي برنامه هاي تاكتيكي خود پرداخت. حدود 50 هوادار استقلال در زمين برق آلستوم حضور يافتند و بيش از همه امير قلعه نويي را مورد تشويق قرار دادند. مدير سازمان فوتبال استقلال نيز تنها در گوشه اي از زمين بر تمرين تيمش نظارت داشت. تنها غايب تمرين استقلال علي عليزاده بود كه به علت فوت يكي از نزديكان خود در تمرين حضور نداشت. در خصوص پيوستن يونگ به كادر فني استقلال، صمد مرفاوي در گفت وگويي با ايسنا به اين موضوع اشاره كرده كه از حضور مربي هلندي استقبال مي كنم اما تحت هر شرايطي تصميم گيرنده اصلي من هستم و هنوز به عنوان سرمربي در اين تيم به كارم ادامه خواهم داد. صمد روي اين موضوع تأكيد كرده كه حرف آخر را در استقلال او خواهد زد.]]>
</TEXT>
</DOC>
<DOC>
<DOCID>HAM2-851124-053</DOCID>
<DOCNO>HAM2-851124-053</DOCNO>
<ORIGINALFILE>/1385/851124/news/_iran.htm</ORIGINALFILE>
<ISSUE>سه شنبه 24 بهمن 1385 - سال چهاردهم - شماره4205 - Feb 13, 2007</ISSUE>
<DATE calender="Western">2007-02-13</DATE>
<DATE calender="Persian">1385/11/24</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[اهداي50 ميليارد ريال كتاب به آموزش و پرورش]]>
</TITLE>
<TEXT>
<![CDATA[ايرنا: وزير فرهنگ و ارشاد اسلامي گفت: براساس توافقنامه ميان وزارتخانه هاي فرهنگ و ارشاد اسلامي و آموزش و پرورش، 50ميليارد ريال كتاب طي ماههاي آينده به آموزش و پرورش اهدا مي شود. محمد حسين صفار هرندي كه ديروز در آيين گشايش نهمين دوره ده هزار نمايشگاه كتاب در ده هزار مدرسه، سخن مي گفت، اختصاص اين مبلغ براي تهيه كتاب مدارس را بي سابقه ارزيابي كرد. صفار هرندي با اشاره به برپايي اين نمايشگاه، همكاري خوب ميان اين دو وزارتخانه را كاري ارزشمند براي توسعه معرفت و دانايي ارزيابي كرد و گفت: اگرچه پيشرفت هايي در امر كتابخواني در كشور صورت گرفته اما هنوز تا رسيدن به حد مطلوب فاصله زيادي وجود دارد. وي اقدام وزارت آموزش و پرورش در برگزاري زنگ كتاب در مدارس را كاري ارزشمند در اين راستا قلمداد كرد و از نويسندگان و مولفان خواست تا با حضور در جمع دانش آموزان، سهمي در ترويج كتابخواني در مدارس ايفا كنند. وزير فرهنگ و ارشاد اسلامي همچنين به طلب برخي ناشران از سال گذشته براي تحويل كتاب هايشان اشاره كرد و گفت: اگر چنين باشد بايد خود را ملامت كنيم زيرا قرار نيست كه ناشران ما به دليل اهتمام و تلاشي كه صورت مي دهند، احتمالا به حقوق خود نرسند.]]>
</TEXT>
</DOC>
<DOC>
<DOCID>HAM2-851124-054</DOCID>
<DOCNO>HAM2-851124-054</DOCNO>
<ORIGINALFILE>/1385/851124/news/_kharj.htm</ORIGINALFILE>
<ISSUE>سه شنبه 24 بهمن 1385 - سال چهاردهم - شماره4205 - Feb 13, 2007</ISSUE>
<DATE calender="Western">2007-02-13</DATE>
<DATE calender="Persian">1385/11/24</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
<![CDATA[آيت الله العظمي سيستاني در اولين سالگرد انفجار حرمين عسگريين ع:
اهل سنت ازانفجار حرمين سامرا مبري هستند]]>
</TITLE>
<TEXT>
<IMAGE>/1385/851124/news/013878.jpg</IMAGE>
<![CDATA[
گروه بين الملل: آيت  الله العظمي سيدعلي سيستاني در پيامي به مناسبت نخستين سالگرد انفجار حرمين عسگريين خواستار اهانت و حمله نكردن به اهل سنت شد و تاكيد كرد: اهل سنت مبري از اين جنايت هستند.وي اعلام كرد هدف تكفيري هاي جنايتكار كه مرتكب چنين جنايتي شده اند ايجاد آشوب طايفه اي گسترده در عراق است.
به گزارش ايسنا،آيت الله العظمي سيستاني تاكيد كرد از آن جا كه آن ها با انجام جنايت هاي وحشيانه در اماكن مختلف در2 سال بعد از آغاز اشغال عراق، در ايجاد آشوب طايفه اي بازماندند، اقدام به چنين جنايتي كردند.
به گزارش ايسنا تروريست ها در سال گذشته در چنين روزي در اقدامي غيرانساني و جنايت كارانه حرم هاي مطهر امامان دهم و يازدهم شيعيان جهان را با بمب منفجر كردند و حرمت اين مكان مقدس را شكستند. به گزارش ايرنا جلال طالباني به مناسبت اولين سالگرد انفجار سامرا، گفت: حادثه سامرا جنايتي بر ضد اسلام و انسانيت است. وي تاكيد كرد كه مرقدهاي امامين عسگريينع تنها متعلق به شيعيان نيست بلكه از مقدسات جهان اسلام و از نهادهاي باعظمت و مقدس اسلامي عراق به شمار مي رود. رئيس جمهور عراق تاكيد كرد، تكفيري ها و صدامي ها با تكفير شيعيان عراق و مرتد خواندن اهل تسنن عراق و خائن شمردن كردهاي عراق همه ملت عراق را تكفير كرده و جنگ تمام عيار نسل كشي را عليه آنها به راه انداخته اند.
به گزارش خبرگزاري رسمي كويت و به نقل از يك مقام مسئول در استانداري نجف تظاهرات گسترده اي صبح امروز با حضور مسئولان سياسي، شخصيت هاي ديني ريش سفيدان عشاير و ساكنان استان براي ابراز انزجار از فاجعه انهدام مرقد امامين عسگريين ع و در اعتراض به عدم جديت دولت عراق در بازسازي اين بناي مقدس برگزار مي شود. هيات هايي از اهل سنت عراق نيز براي مشاركت در اين تظاهرات و ابراز انزجار سني هاي عراق از اين اقدام جنايت بار به سوي نجف اشرف حركت كرده اند.]]>
</TEXT>
</DOC>
<DOC>
<DOCID>HAM2-851124-055</DOCID>
<DOCNO>HAM2-851124-055</DOCNO>
<ORIGINALFILE>/1385/851124/news/_kharj.htm</ORIGINALFILE>
<ISSUE>سه شنبه 24 بهمن 1385 - سال چهاردهم - شماره4205 - Feb 13, 2007</ISSUE>
<DATE calender="Western">2007-02-13</DATE>
<DATE calender="Persian">1385/11/24</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
<![CDATA[گفتگوهايوزير دفاع آمريكا در پاكستان]]>
</TITLE>
<TEXT>
<![CDATA[گروه بين الملل - رابرت گيتس وزير دفاع آمريكا ديروز در اسلام آباد با پرويز مشرف رئيس جمهور پاكستان ديدار و گفتگو كرد. گيتس كه ديروز صبح و بعد از سفر به اروپا وارد پاكستان شد پيش از ديدار با مشرف گفت، آمريكا پاكستان را ناديده نمي گيرد و براي مقابله با طالبان با دولت مشرف همكاري خواهد كرد. گيتس بعد از ديدار يك ساعته با مشرف به خبرنگاران گفت كه چگونگي همكاري 2 طرف در حمله گسترده فصل بهار عليه طالبان در افغانستان، موضوع مذاكرات يك ساعته اش با مشرف بوده است. گيتس با اشاره به سخنان سال هاي اخير مقامات آمريكا كه مي گويند آمريكا 20 سال پاكستان را ناديده گرفت و به همين دليل وقايع تروريستي اخير پيش آمد گفت، واشنگتن ديگر اسلام آباد را ناديده نمي گيرد. همزماني سفر گيتس به پاكستان و ديدار او با مشرف با ديدار دبيركل ناتو و چند ديپلمات آمريكايي و انگليسي از منطقه نشان دهنده برنامه جديد غرب براي افغانستان در سال جديد است.
در همين حال فرمانده  نيروهاي آمريكايي در شرق افغانستان گفت: نيروهاي آمريكايي در شرق براي حمله به آن دسته از شبه نظاميان طالبان كه به سوي مواضع نيروهاي آمريكايي حمله مي كنند، چندين گلوله توپ به سمت پاكستان شليك كرده است. مشرف كه اين حملات باعث تضعيف بيشتر موقعيت داخلي اش مي شود بارها از واشنگتن خواسته تا به اين حملات پايان دهد.]]>
</TEXT>
</DOC>
<DOC>
<DOCID>HAM2-851124-056</DOCID>
<DOCNO>HAM2-851124-056</DOCNO>
<ORIGINALFILE>/1385/851124/news/_kharj.htm</ORIGINALFILE>
<ISSUE>سه شنبه 24 بهمن 1385 - سال چهاردهم - شماره4205 - Feb 13, 2007</ISSUE>
<DATE calender="Western">2007-02-13</DATE>
<DATE calender="Persian">1385/11/24</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
<![CDATA[مدرك آمريكا عليه ايران، بي اساس تر از مدارك آن عليه عراق است
يكي از 10 عكسي كه به عنوان سند دخالت ايران در عراق توسط آمريكايي ها منتشر شده است. به ادعاي مقامات آمريكايي اين گلوله خمپاره درسال گذشته ميلادي در ايران توليد شده و يك ماه پيش در عراق كشف شده است.]]>
</TITLE>
<TEXT>
<IMAGE>/1385/851124/news/013875.jpg</IMAGE>
<![CDATA[
گروه بين الملل افزون بر يك ماه پيش زماني كه جرج بوش رئيس جمهوري آمريكا استراتژي جديد آمريكا در عراق را بيان مي كرد گفت اجازه نمي دهد كه تشديد فعاليت هاي ايران در عراق جان آمريكايي ها را به خطر اندازد. اين اظهارات كه همان موقع هم بي پايه و اساس تلقي مي شد، تعجبي نداشت، چراكه آمريكا از مدتها پيش سياست سرزنش ايران براي جبران ناكامي هاي خود در عراق را دنبال مي كرد. به نوشته تايمز لندن، از چندي پيش مقامات آمريكايي مدعي شدند كه حدود 200 صفحه سند محرمانه دائر بر اثبات دخالت ايران در حملات بر ضد سربازان آمريكايي تهيه كرده اند.
به گزارش روزنامه گاردين اين گزارش با همكاري منافقين مستقر در عراق تهيه شده است. افشاي اين گزارش دو بار به دستور رابرت گيتس وزير دفاع آمريكا به تعويق افتاد. منابع تحليلي آمريكايي خاطرنشان كرده اند، زلماي خليل زاد سفير آمريكا در بغداد درصدد بوده است با طرح اين ادعاها از خود چهره اي قوي و محكم نشان دهد تا شايد بتواند پست مشاور امنيت ملي آمريكا را از استفان هادلي بگيرد.
گرچه وزير دفاع آمريكا از انتشار رسمي گزارش دو بار جلوگيري كرد اما روز جمعه منابع اسرائيلي بخشي از دروغ پردازي هاي هدف دار آمريكا را آشكار كردند، نيويورك تايمز شنبه و بي بي سي روز يكشنبه، پيش از مقامات آمريكايي به اصطلاح از دخالت ايران در عراق پرده برداشتند. روز يكشنبه مقامات آمريكايي در عراق در يك نشست خبري ضمن ارائه تصاويري از به اصطلاح تسليحات ايراني كشف و ضبط شده در عراق، مدعي شدند كه بمب هاي ساخت ايران به عراق قاچاق شده است و 170 نظامي چندمليتي در اين كشور از خرداد 2004 به خاطر انفجار اين بمب ها كشته شده اند. به گزارش ايرنا در اولين واكنش ها، دمكرات هاي عالي رتبه آمريكا در كنگره با اشاره به سابقه كاخ سفيد در جعل و دستكاري اطلاعاتي در ارتباط با وجود تسليحات كشتار جمعي در عراق، نسبت به صحت ادعاهاي اخير واشنگتن مبني بر دخالت ايران در عراق ابراز بدبيني كردند.
اين درحالي است كه لوئيس ليبي رئيس دفتر ديك چني معاون رئيس جمهور آمريكا به دليل دستكاري اطلاعاتي تحت پيگرد قضايي است و داگلاس فيث معاون سابق وزير دفاع آمريكا تحت بازجويي بازرس كل پنتاگون قرار گرفته است. فيث كه يكي از كارمندان دفترش به ارتباط با اسرائيل متهم شد و به 11 سال زندان محكوم شد، متهم است براي تقويت دلايل و توجيه هاي مربوط به حمله به عراق، گزارش هاي اطلاعاتي نامناسبي را در خصوص ارتباط ميان صدام حسين و القاعده جعل كرده است.
در اين رابطه روزنامه انگليسي اينديپندنت هم نوشت مدرك عليه ايران بي اساس تر از مدرك جعلي و اشتباه براي وجود سلاح هاي كشتار جمعي در عراق است كه توسط آمريكا و انگليس در سال هاي 2002 و 2003 ارائه شد.
اين مدارك كه با دست كاري و جعل تهيه مي شد، كالين پاول وزير امور وقت آمريكا را مجاب كرد كه در جلسه شوراي امنيت، از آن به عنوان مدارك قطعي بر ضد عراق استفاده كند. پاول چندي پيش اين واقعه را لكه ننگي در عمر خود خواند.]]>
</TEXT>
</DOC>
<DOC>
<DOCID>HAM2-851124-057</DOCID>
<DOCNO>HAM2-851124-057</DOCNO>
<ORIGINALFILE>/1385/851124/news/_kharj.htm</ORIGINALFILE>
<ISSUE>سه شنبه 24 بهمن 1385 - سال چهاردهم - شماره4205 - Feb 13, 2007</ISSUE>
<DATE calender="Western">2007-02-13</DATE>
<DATE calender="Persian">1385/11/24</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
<![CDATA[تكرار بازي]]>
</TITLE>
<TEXT>
<![CDATA[گروه بين الملل - روزنامه نيويورك تايمز روز شنبه در صفحه نخست خود مقاله اي به چاپ رساند كه در آن به نقش ايران در ارائه تسليحات مرگبار در عراق عليه نيروهاي آمريكايي اشاره شده است. اما منبع اين اطلاعات چيست؟ اين منبع چيزي غير از مقامات آگاه نظامي و غير نظامي از دفاتر مختلف دولتي آمريكا كه نخواسته اند نامشان فاش شود نيست. تمامي منابعي كه در اين گزارش از آنها نقل قول شده بدون نام هستند. اما نكته مهمتر اين گزارش نويسنده آن يعني مايكل گوردون است كه براي آنها كه مطالب مربوط به عراق را در سالهاي اخير پيگيري مي كنند نامي آشناست. گوردون همان نويسنده نيويورك تايمز است كه هم خودش و هم به همراه جوديت ميلر گمراه كننده ترين و غير دقيق ترين مقالات را درباره سلاح هاي كشتار جمعي عراق به چاپ رساندند و زمينه را براي تهاجم به عراق در سال 2003 فراهم كردند. گوردون و ميلر نويسنده يكي از انتقادبرانگيز ترين اين مقالات بودند كه حتي در خود روزنامه نيويورك تايمز هم مورد انتقاد قرار گرفت. اين مقاله كه در 8 سپتامبر سال 2002 به چاپ رسيد داستان تيوب هاي آلومينيومي را روايت كرد كه چنان تأثيرگذار بود كه به تلويزيون هم راه پيدا كرد. بعدها وقتي روزنامه نيويورك تايمز اعتراف كرد كه بعضي گزارش هاي اين روزنامه درباره عراق اغراق آميز و نادرست بوده، به عنوان نمونه به مقالات و گزارش  هاي گوردون و ميلر اشاره كرد. در آن گزارش ها هم عباراتي چون منابع خبري ناشناس و يا مقامي كه نمي خواست نامش فاش شود، مدام تكرار مي شد.
بعد از سخنراني كالين پاول وزير خارجه وقت آمريكا در شوراي امنيت سازمان ملل در سال 2003 كه با هدف متقاعدكردن كشورها به شروع جنگ و پر از اطلاعات ساختگي و غلط بود، گوردون در مقاله اي نوشت، اكنون ديگر بدبين ترين افراد هم نمي توانند بگويند كه پرونده واشنگتن عليه عراق ساختگي است. حالا چهار سال بعد از آن روزها، همين نويسنده بار ديگر دست به كار شده و مي نويسد، دولت بوش قرار است شواهد ارتباط ايران با انفجارها و حملات عراق را فاش كند. اما به جاي فاش كردن اين شواهد، رابرت گيتس وزير دفاع آمريكا ديروز فقط به اين ادعا بسنده كرد كه شماره هاي حك شده روي مواد منفجره استفاده شده در عراق نشان مي دهد كه اين سلاح ها از ايران آمده. اما براي اين ادعا هيچ سند و مدركي ارائه نشده است.
در گزارش نيويورك تايمز آمده است، در 3 ماه آخر سال 2006 حملات در عراق جان بسياري از نيروهاي آمريكايي را گرفت و بسياري را هم مجروح كرد؛ به طوري كه شمار كشته شدگان آمريكايي در اين حملات و طي اين مدت به كمتر از يك چهارم كل تلفات نظاميان آمريكا از ابتداي اين جنگ رسيده است. اين گزاره كاملاً غلط است زيرا بخش عمده نيروهاي آمريكايي در اين مدت در درگيري با شيعيان عراقي كشته نشده اند بلكه در استان هاي الانبار، دياله، صلاح الدين و بابل و يا در بخش هايي كشته شده اند كه بيشتر محل حملات سني ها بوده است نه شيعيان. ايران هيچ ارتباطي با اين سني هاي افراطي ضد شيعه ندارد.
آمريكا براي حملات شيعيان به نيروهاي آمريكايي اكنون بهانه اي به نام ايران يافته، اما به سني هايي كه در ماههاي اخير شديدترين حملات را عليه نظاميان آمريكايي انجام دادند چه كسي سلاح داده است؟ آيا اين همان بازي تبليغاتي شكست خورده اي نيست كه 4 سال پيش براي عراق اجرا شد و اكنون با همان مهره ها و با استفاده از همان شگردهاي رسانه اي در حال تكرارشدن است؟ آمريكا با اين بازي دو هدف را پيگيري مي كند: اول اينكه شكست و تلفات سنگين خود را در عراق با نشانه رفتن انگشت اتهام به كشوري ديگر توجيه مي كند و از سوي ديگر بهانه لازم را براي ضربه زدن به دشمن ديرين خود در خاورميانه فراهم مي كند.]]>
</TEXT>
</DOC>
<DOC>
<DOCID>HAM2-851124-058</DOCID>
<DOCNO>HAM2-851124-058</DOCNO>
<ORIGINALFILE>/1385/851124/news/_kharj.htm</ORIGINALFILE>
<ISSUE>سه شنبه 24 بهمن 1385 - سال چهاردهم - شماره4205 - Feb 13, 2007</ISSUE>
<DATE calender="Western">2007-02-13</DATE>
<DATE calender="Persian">1385/11/24</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
<![CDATA[كوتاه از جهان سياست]]>
</TITLE>
<TEXT>
<![CDATA[ديدار پوتين و پادشاه عربستان
ايسنا: رئيس جمهور روسيه پس از انتقاد شديد از سياست خارجي واشنگتن و ويران كننده خواندن آن، در اولين مقصد از سفر دوره اي خود به خاورميانه براي تقويت مناسبات با متحدان  آمريكا در منطقه، در عربستان با ملك عبدالله پادشاه اين كشور ديدار و گفت وگو كرد. پادشاه عربستان ضمن استقبال گرم از رئيس جمهور روسيه، طي سخناني تلويزيوني وي را فردي سياستمدار، صلح طلب و عدالت خواه معرفي كرد و اظهار داشت: عربستان دست دوستي به سمت روسيه دراز مي كند. پوتين نيز خود را دوست وفادار عربستان توصيف كرد و گفت: دو كشور مي توانند كارهاي بسياري براي تقويت مناسبات خود انجام دهند. پوتين و عبدالله همچنين ناظر امضاي توافقنامه هاي اقتصادي، فرهنگي و اطلاعاتي از سوي مقامات دو طرف بودند. ولاديمير پوتين در اولين سفر خود به عربستان روز يكشنبه به منظور يك سفر دو روزه وارد اين كشور شد. هدف پوتين از اين سفر تقويت روابط در بخش انرژي و مناسبات نظامي است. پوتين پس از عربستان از قطر و اردن نيز ديدار مي كند. پوتين ديشب به عنوان نخستين رئيس جمهور روسيه به اردن سفر كرد. وي قرار است امروز پس از ديدار با عبدالله دوم شاه اردن و محمودعباس رئيس تشكيلات خودگردان فلسطين امان را ترك كند.
تعليق عمليات حفاري در اطراف مسجد الاقصي
ايسنا: راديو ارتش رژيم صهيونيستي اعلام كرد: شهردار بيت المقدس تصميم گرفته است كه عمليات حفاري در نزديكي ديوار غربي مسجدالاقصي به حالت تعليق در آيد.
به گزارش خبرگزاري فرانسه،  اوري لوپوليانسكي شهردار بيت المقدس، اظهار داشت كه علت توقف عمليات حفاري، تكميل و بازبيني طرح ها براي اين منطقه است. پس از دو روز درگيري هاي خشونت  آميز كه طي آن تعداد زيادي در بيت المقدس زخمي شدند، بيش از دو هزار پليس اسرائيلي براي ايجاد امنيت در اطراف مسجدالاقصي مستقر شده اند. پليس اسرائيل از ورود افراد پايين تر از 45 سال به مسجدالاقصي جلوگيري به عمل آورده  است.
رد درخواست كره شمالي در مذاكرات شش جانبه هسته اي
گروه بين الملل ديروز و در آخرين روز مذاكرات شش جانبه هسته اي كره شمالي، در حاليكه مذاكرات هنوز به نتيجه نرسيده، نماينده آمريكا گفت كه امتياز ديگري به پيونگ يانگ داده نخواهد شد. دليل سخنان كريستوفر هيل نماينده آمريكا درخواست هاي جديد كره شمالي براي دريافت نفت و برق است كه به گفته منابع خبري آمريكا بسيار بيشتر از موارد مطرح شده در گذشته است. نماينده آمريكا ديروز گفت: ما هر آنچه لازم بود روي ميز مذاكره گذاشتيم و اكنون همه چيز به پيونگ يانگ بستگي دارد.
رژيم صهيونيستي يك موشك جديد آزمايش كرد
ايرنا: اسرائيل يكشنبه شب دو نوع از موشك هاي نوع arrow را آزمايش كرد. به گزارش تلويزيون رژيم صهيونيستي، يك موشك ضدموشك هتز(پيكان)در جنوب تل آويو شليك شد و موشكي را كه در ارتفاع بالا توسط يك هواپيما پرتاب شده بود، مورد رهگيري قرار داد. اين سيستم موشكي با كمك مالي و فني آمريكا تكميل شده است. از طرف ديگر روزنامه جروزالم پست چاپ تل آويو به نقل از اوري بن نون از مسئولان وزارت نيروي اسرائيل نوشت، طرح مطالعاتي تأسيس يك نيروگاه اتمي ديگر در دست اجراست. رژيم صهيونيستي داراي يكي از بزرگترين زرادخانه هاي هسته اي جهان است و سران اين رژيم تاكنون پيمان منع گسترش سلاح هسته اي را امضا نكرده اند و بازرسان بين المللي تاكنون موفق نشده اند از تأسيسات اتمي رژيم صهيونيستي بازديد كنند.
رئيس جمهور تركمنستان فردا معرفي مي شود
ايسنا: با پايان راي گيري براي انتخاب جانشين رئيس جمهور فقيد تركمنستان، به نظر مي رسد كه قربانقلي وردي محمداف كه پيشتر خواستار اصلاحات در اين كشور شده بود به احتمال فراوان در اين انتخابات پيروز شود.
انتخابات اخير در تركمنستان اولين انتخابات اين كشور با حضور چند كانديدا بوده است و پيش بيني شده است كه قربانقلي وردي محمداف مشاور سابق صفر مراد نيازف رئيس جمهور فقيد اين كشور، پنج رقيب خود را در اين انتخابات قاطعانه شكست دهد.]]>
</TEXT>
</DOC>
<DOC>
<DOCID>HAM2-851124-059</DOCID>
<DOCNO>HAM2-851124-059</DOCNO>
<ORIGINALFILE>/1385/851124/news/_maref.htm</ORIGINALFILE>
<ISSUE>سه شنبه 24 بهمن 1385 - سال چهاردهم - شماره4205 - Feb 13, 2007</ISSUE>
<DATE calender="Western">2007-02-13</DATE>
<DATE calender="Persian">1385/11/24</DATE>
<CAT xml:lang="fa">اجتماعی.معارف</CAT>
<CAT xml:lang="en">Social.Religion</CAT>
<TITLE>
<![CDATA[يافته هاي تازه نشان مي دهد تحصيلات، احتمالاً مهم ترين عاملدر افزايش متوسط عمر انسان هاست
ز گهواره تا گور دانش بجوي
مهمترين عامل براي افزايش طول عمر، ادامه تحصيلات در سنين جواني است. تنها چند سال درس خواندن بيشتر، نه تنها موجب افزايش طول عمر مي شود، بلكه وضعيت سلامت افراد را در دوران سالمندي به گونه اي چشمگير بهتر مي كند]]>
</TITLE>
<TEXT>
<IMAGE>/1385/851124/news/013800.jpg</IMAGE>
<![CDATA[
چه چيزهايي در زندگي باعث عمر طولاني مي شوند؟ تئوري هاي مختلفي در پاسخ به اين پرسش وجود دارد: تغذيه سالم، ثروت و رفاه، نداشتن استرس و زندگي آسوده، خانواده بامحبت و دوستان زياد.
واقعيت اين است كه طول عمر در ميان مردم يك كشور به طور مساوي توزيع نشده است. در حقيقت برخي گروه ها در هر جامعه اي به طور ميانگين بيش از ديگران عمر مي كنند، مثلاً ثروتمندان عمر درازتري از فقيران دارند. ملت هاي هر كشور دنيا يك ميانگين طول عمر كلي دارند و ميانگين هاي ديگري نيز براي گروه هاي مختلف هر كشور بر حسب نژاد، محل زندگي، تحصيلات و حتي ميزان پايبندي به مذهب وجود دارد. اما كدام علت است و كدام معلول؟ چطور مي توان اين دو را از هم جدا كرد؟ پرسش اساسي براي پژوهشگران اين است كه چه چيز موجب اين اختلافات مي شود و چرا.
پاسخ هاي بدست آمده براي پرسش بالا، پژوهشگران را شگفت زده كرده است. يكي از عوامل اجتماعي كه محققان درباره اثر آن بر طول عمر در همه كشورها توافق دارند، تحصيلات است. مطالعات نشان داده است تحصيلات حتي از نژاد هم مهم تر بوده و اثر درآمد را بر طول عمر خنثي مي كند. ريچارد هودس، مدير مؤسسه ملي سالخوردگي آمريكا مي گويد: هر سال با بررسي هاي بيشتر و بيشتر، تأثير تحصيلات بر طول عمر روشن تر مي شود.
كارشناسان اقتصاد سلامت نيز معتقدند عواملي كه به نظر اكثر مردم بسيار حياتي مي رسند، مانند پول و بيمه سلامت، در مقايسه با تحصيلات رنگ مي بازند. پژوهشگران مي گويند مهمترين عامل براي افزايش طول عمر، ادامه تحصيلات در سنين جواني است. تنها چند سال درس خواندن بيشتر، نه تنها موجب افزايش طول عمر مي شود، بلكه وضعيت سلامت افراد را در دوران سالمندي به گونه اي چشمگير بهتر مي كند.
مسلماً اين تنها عامل مؤثر بر طول عمر نيست. مثلاً سيگار كشيدن آشكارا طول عمر را كم مي كند؛ وجود دايره وسيع دوستي و ارتباط مثبت با خانواده و دوستان به داشتن عمر سالم و طولاني كمك مي كند. شواهدي نيز نشان مي دهند افرادي كه جايگاه شغلي قدرتمند و احتمالاً كنترل بيشتري بر زندگي كاري خود دارند، سالم تر و بيشتر زندگي مي كنند. اما درباره اولويت تحصيلات شكي وجود ندارد.
مايكل گراسمن، كارشناس اقتصاد سلامت از دانشگاه نيويورك مي گويد: اگر از من بپرسيد چه چيز بر سلامت و طول عمر مؤثر است، من اول از همه تحصيلات را نام مي برم.
شواهدي به نفع درس خواندن
اولين تلاش جدي براي اثبات رابطه تحصيلات و طول عمر چنين آغاز شد: آدريانا لراز موني، فارغ التحصيل اقتصاد از دانشگاه كلمبيا در جستجوي موضوعي براي رساله دكتراي خود به مقاله اي برخورد كه تاريخ چاپ آن به 1969 ميلادي برمي گشت. در اين مقاله سه اقتصاددان به ارتباط ميان تحصيلات و سلامت پرداخته و يك پيشنهاد داده بود، آنها نوشته بودند اگر مي خواهيد سلامت خود را ارتقا دهيد بهتر است بيشتر در راه تحصيل سرمايه گذاري كنيد تا مراقبت هاي بهداشتي و پزشكي.
دكتر موني مي گويد: اين جمله مرا شديداً به فكر فرو برد. چنين پيشنهادي تنها زماني مي توانست مفيد باشد كه تحصيلات، خود، موجب سلامت بيشتر مي شد. اما دست كم دو احتمال ديگر هم وجود داشت. شايد بچه هاي بيمار به مدرسه نمي رفتند يا به خاطر بيماري از ادامه تحصيل باز مي ماندند. يا شايد تحصيلات نشانه اي از ثروت بود و چيزي كه در حقيقت باعث سلامت مي شد، همان ثروت بود. مي شد اين طور حدس زد كه والدين ثروتمند همه چيز را براي فرزندشان تأمين مي كنند كه تحصيلات يكي از آنهاست. مثلاً اين بچه ها تغذيه بهتري دارند، مراقبت هاي بهداشتي بيشتري مي بينند و طبيعي است كه بيشتر هم عمر مي كنند.
قضيه شبيه ماجراي مرغ و تخم مرغ بود. دكتر موني از خود پرسيد چطور مي توان علت ها را از معلول آنها جدا كرد؟ پاسخ اين پرسش نيز با مطالعه يك مقاله اقتصادي ديگر به ذهن او رسيد. مقاله حاكي از آن بود كه در حدود يكصد سال قبل برخي ايالات آمريكا قوانيني را تصويب كردند كه به موجب آنها كودكان اين ايالات بايد سال هاي معيني درس مي خواندند.
دكتر موني تصميم گرفت طول عمر كساني را كه اجباراً بيشتر به مدرسه رفته بودند با ديگران مقايسه كرده و ببيند مردم هر ايالت قبل و بعد از تصويب اين قوانين چقدر طول عمر داشتند. وي مي گويد: وقتي نتيجه كارم مشخص شد، جداً شگفت زده شدم. من دريافتم كه تنها يك سال درس خواندن بيشتر، موجب افزايش اميد به زندگي در سن 35 سالگي به ميزان يك سال و نيم مي شود.
پژوهش دكتر موني در مجله مروري بر مطالعات اقتصادي به چاپ رسيد و او را به استادياري دانشگاه پرينستون رساند.
البته پژوهش دكتر موني نتوانسته همگان را قانع كند. يك كارشناس اقتصاد سلامت از دانشگاه استنفورد مي گويد: اينكه تحصيلات بيشتر چرا و چگونه باعث عمر طولاني مي شود هنوز روشن نيست. به علاوه هنوز رازهاي زيادي باقي مانده است، مثلاً در دهه هاي اخير سال هاي تحصيل زنان از مردان بيشتر شده ولي مردان تقريباً طول عمري معادل زنان پيدا كرده اند.
از گهواره تا گور
به هرحال، اگرچه اكثر مردم فكر مي كنند پس از ميزان معيني تحصيل كردن، درس خواندن بيشتر ديگر كمكي به كيفيت زندگي فرد نمي كند، اما يافته ها چيز ديگري را نشان مي دهد. تأثير تحصيلات بر طول عمر هرگز نابود نمي شود.
يك توضيح محتمل كه دكتر موني و همكارانش ارائه مي دهند اين است كه مردم تحصيلكرده بهتر مي توانند براي آينده خود برنامه ريزي كنند و اهداف بلند مدت تري براي زندگي دارند. اگر اين نظريه درست باشد با آن مي توان تفاوت آمار سيگاري هاي تحصيلكرده و سيگاري هاي كم سوادتر را توجيه كرد.
ساموئل پرستن، يك جمعيت شناس از دانشگاه پنسيلوانيا مي گويد: در هر سني، احتمال مرگ و مير سيگاري ها دست كم دو برابر بيش از كساني است كه هرگز سيگار نكشيده اند. همه مي دانند كه سيگار كشيدن كشنده است اما كم سوادترها بيشتر به طرف سيگار مي روند.
دكتر اسميت، يك كارشناس ديگر معتقد است تحصيلات به مردم ياد مي دهد كه ديرتر قانع شوند. به گفته وي يك مطالعه نشان مي دهد افرادي كه تحصيلات كمتري دارند، توانايي كمتري نيز در فكر كردن به آينده زندگي خود دارند. دكتر اسميت نظرياتي چون در لحظه زندگي كنيد يا براي امروز زندگي كنيد را بدترين چيز براي سلامت مي داند!
البته دانشمندان تاكيد مي كنند كشف ارتباط بين تحصيلات و طول عمر نبايد سبب ناديده گرفتن ساير عوامل شود.
منبع: نيويورك تايمز، 3فوريه
2007]]>
</TEXT>
</DOC>
<DOC>
<DOCID>HAM2-851124-060</DOCID>
<DOCNO>HAM2-851124-060</DOCNO>
<ORIGINALFILE>/1385/851124/news/_maref.htm</ORIGINALFILE>
<ISSUE>سه شنبه 24 بهمن 1385 - سال چهاردهم - شماره4205 - Feb 13, 2007</ISSUE>
<DATE calender="Western">2007-02-13</DATE>
<DATE calender="Persian">1385/11/24</DATE>
<CAT xml:lang="fa">اجتماعی.معارف</CAT>
<CAT xml:lang="en">Social.Religion</CAT>
<TITLE>
<![CDATA[چهره هفته
فضانورد بزهكار]]>
</TITLE>
<TEXT>
<IMAGE>/1385/851124/news/013797.jpg</IMAGE>
<![CDATA[
الميرا صديقي: شايد تا همين چند روز قبل، بزرگ ترين دغدغه گردانندگان ناسا، اين بود كه چطور مي توانند تا سال 2024 روي يكي از قطب هاي كره ماه اردوگاه بين المللي برپا كنند. اما حالا، با وجود رسوايي بزرگي كه يكي از فضانوردان با تجربه ناسا، ليزا نواك، به بار آورده است، به نظر مي رسد اولين برنامه در دستور كار اين سازمان، بايد بررسي روي وضعيت روحي و رواني مهندساني باشد كه در اين مركز، مشغول ماموريت هاي بسيار مهم هستند.
ليزا نواك، فضانورد مشهور فضاپيماي شاتل است كه دهم تير ماه سال جاري، به همراه چند تن از فضانوردان خبره ديگر، توانست از ماموريت هاي ويژه سربلند بيرون آيد. اين زن فضانورد متولد واشنگتن دي سي كه مطلقه و صاحب سه فرزند است، حالا متهم است كه بعد از ربودن رقيب عشقي خود قصد داشته او را به قتل برساند.
چند ماه قبل ليزا نواك 44ساله با مجله ليدي جورنال مصاحبه كرد و از موفقيت هاي خود در زندگي خانوادگي و فعاليت هاي فضانوردي اش گفت. آن زمان هرگز كسي حدس نمي زد كه او چند ماه بعد در حالي كه بعد از 19سال از شوهرش جدا شده بود، درگير يك ماجراي جنايي رسوا كننده شود. اين مهندس باتجربه ناسا، در حالي كه ده ها خبرنگار در اطراف دادگاه اورلاندوي فلوريدا تجمع كرده بودند، به دادگاه رفت تا اتهام ربودن زني به نام كولين شيپمن و تلاش براي قتل وي به او تفهيم شود. ظاهرا هر دو آنها با يك فضانورد مشهور به نام ويليام اوافلين در ارتباط بوده اند كه نواك زماني كه متوجه موضوع شده است تصميم گرفته رقيب عشقي خود را از ميان بردارد.
او سال گذشته كه براي ماموريت خود به ايستگاه فضايي بين المللي آماده مي شد، درگير روابط عاطفي با بيل اوفلين كه او را براي اين پرواز آموزش مي داد، شد. البته او اتهام خود را انكار كرده، اما قاضي دادگاه وي را با قرار وثيقه آزاد كرده و از وي خواسته تا از محدوده تعيين شده خارج نشود.
سربلند از ماموريت ويژه
روز شنبه دهم تيرماه جاري، فضاپيماي رفت وبرگشت ديسكاوري از مركز فضايي كندي در فلوريدا به فضا پرتاب شد. مقصد اين ماموريت با هفت سرنشين، ايستگاه فضايي بين المللي بود تا براي نخستين بار پس از فاجعه انفجار كلمبيا، سرنشينان ايستگاه فضايي را به سه نفر افزايش دهد. اين صعود شاتل كه sts-121 خوانده مي شد، به فرماندهي استيون ليندسي انجام شد و كمك خلبان مارك كلي همراه با مايكل فوسيوم، ليزا نواك، استفاني ويلسون و پيرس سلرس، وي را همراهي كردند. در طول اين ماموريت، فضانوردان با دقت شاتل را بررسي كردند تا آسيب هاي احتمالي را بيابند. آنها همچنين دستورالعمل ها و ابزارهاي جديدي را آزمايش كردند تا ايمني پرواز را افزايش دهند. ماموريت آنها نصب تجهيزاتي مهم در ايستگاه فضايي بود.
براي فضانوردان، دو راهپيمايي فضايي در نظر گرفته شده بود كه در اولين راهپيمايي وسيله اي براي جلوگيري قطع كابل قرقره نقاله بازوي روباتيك نصب شد و همچنين بازو مورد بررسي قرار گرفت تا در صورت نياز به تعمير شاتل بتوان از آن استفاده كرد. در راهپيمايي دوم كابل قرقره تعويض شد. اين راهپيمايي مهم ترين راهپيمايي بود. ليزا نواك كارشناس ارشد مهندسي هوانوردي در اين سفر به عنوان متخصص و يكي از كساني بود كه لئوناردو را با استفاده از بازوي روباتيك به ديسكاوري منتقل كرد تا همه چيز براي بازگشت آماده باشد.
او و استيفون ويلسون خانم هايي كه در اين سفر حضور داشتند در اين ماموريت اولين تجربه فضايي خود را داشتند. آنها عضو انجمن فضانوردان بودند و چون تجربيات كافي و آمادگي داشتند توانستند در ماموريت شركت كنند.
نواك پس از اين سفر موفقيت آميز اكنون پس از ماه ها نام خود را بار ديگر بر زبان ها انداخته است؛اما اين بار نه به خاطر افتخاراتش بلكه به اتهام اقدام به قتل.
حمايت ناسا از كارمندان
در حالي كه رسوايي عمل عجيب اين زن فضانورد كه با پيدا شدن وسايل خطرناك در اتومبيلش امكان وقوع قتل توسط وي تائيد شده است، خانم شانا ديئل از مديران ارشد ناسا گفته كه اين سازمان علاوه بر بررسي بيشتر وضعيت كاركنانش از آنها حمايت مي كند و خواستار بررسي همه جانبه ماجراست. وي كه از پيش آمدن چنين موضوعي در پيشرفته ترين مركز مهندسي فضا در دنيا اظهار تاسف مي كرد، عنوان كرده كه وقوع اين اتفاق مي تواند بر اثر فشار كاري بسيار بالاي اين زن فضانورد بوده باشد. وي با تاكيد بر آنكه اين موضوع حتما قابل بررسي است بار ديگر وجود مهندسان خبره در اين سازمان را قابل افتخار خواند و به ركورد بيشترين راهپيمايي فضايي توسط سونيتا ويليامز- فضانورد زني كه در ايستگاه بين المللي فضايي به سر مي برد- اشاره كرد.
با اين حال و علي رغم اينكه سخنگوي آژانس فضانوردي آمريكا(ناسا)در واكنش هاي اوليه به اين خبر، تاكيد كرد كه تمام فضانوردان ناسا، بسيار جدي مورد آزمايش روانشناسي و جسمي  براي تاييد صحت و سلامتشان قرار مي گيرند، ولي ناسا زندگي شخصي و خصوصي پرسنل آژانس را پيگيري نمي كند، مقامات ناسا به تازگي اعلام كرده اند در روند معاينات روانشناختي كاركنان خود بازنگري خواهند كرد.
شانا ديئل از مديران ارشد ناسا چند روز قبل، اعلام كرد اين سازمان قصد دارد از كارايي معاينات روان شناختي و خدمات مشاوره خود به فضانوردان مطمئن شود. بعضي از روانشناسان با اشاره به فشار زياد شغلي فضانوردان، اين حادثه را ناشي از اختلال رواني مرتبط با نوع فعاليت كاري نواك عنوان كرده اند.]]>
</TEXT>
</DOC>
<DOC>
<DOCID>HAM2-851124-061</DOCID>
<DOCNO>HAM2-851124-061</DOCNO>
<ORIGINALFILE>/1385/851124/news/_shari.htm</ORIGINALFILE>
<ISSUE>سه شنبه 24 بهمن 1385 - سال چهاردهم - شماره4205 - Feb 13, 2007</ISSUE>
<DATE calender="Western">2007-02-13</DATE>
<DATE calender="Persian">1385/11/24</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[دفن مستقيم زباله از مهرماه سال آينده متوقف مي شود
انتقاد شهرداري از دفن نامناسب زباله هايبيمارستاني]]>
</TITLE>
<TEXT>
<![CDATA[گروه شهري - بخش عمده اي از زباله هاي بيمارستاني شهر تهران همچنان در كهريزك دفن مي شود زيرا وزارت بهداشت بودجه لازم براي بي خطر ساختن و سوزاندن زباله هاي بيمارستاني اختصاص نداده است.
حسين بيژني، مديرعامل سازمان بازيافت و تبديل مواد شهرداري تهران با اشاره به اينكه در جلسه اي با حضور مسئولان وزارت بهداشت، شهرداري، وزارت كشور و دادستان تهران اين موضوع بررسي شد، تصريح كرد: بر اساس نظر دادستان، وزارت بهداشت موظف شد دستگاه زباله سوز مركزي در بيمارستان ها نصب كند و سازمان محيط زيست بر اين امر نظارت كند با اين حال وزارت بهداشت به علت مشكلات اعتباري اقدامي در اين زمينه انجام نداده است و شهرداري به ناچار اين بار را بر دوش مي كشد.
بيژني افزود: درصورت تامين اعتبار از نيمه دوم سال آينده زباله هاي خانگي بعد از استفاده در كارخانه هاي ساخت كمپوست دفن خواهند شد. بر اين اساس از مهر ماه سال 86 روزانه از دفن مستقيم 7هزارو 500 تن زباله   شهر تهران در منطقه كهريزك جلوگيري مي شود.
بقيه از صفحه اول
وي علت اجراي چنين طرحي را از آن رو ضروري دانست كه همواره درصد قابل توجهي از زباله هاي شهري را مواد قابل بازيافت تشكيل مي دهند. اين درحالي است كه اكنون تنها 22 درصد زباله خشك تحت عمليات بازيافت قرارگرفته و به چرخه مواد مصرفي باز مي گردند.
وي در ادامه گفت: درحال حاضر روزانه 1050 تن از زباله هاي شهر تهران بازيافت مي شوند اما بر اساس برنامه هاي تعيين شده اين ميزان تا پايان سال به 2200 تن خواهد رسيد.وي همچنين از احداث 7 ايستگاه جديد بازيافت و ساماندهي و استاندارد سازي كليه ايستگاه هاي بازيافت شهرداري در مناطق 22 گانه تهران در اواسط سال آينده خبر داد و اظهار داشت: 500 آموزشگر روش هاي بازيافت و تبديل مواد را به طور مدام و به صورت چهره به چهره به شهروندان تهراني آموزش مي دهند و پيش بيني مي شود در آينده نزديك بازيافت مواد در مبدا به حد مطلوب رسيده و بخش عمده اي از زباله هاي خشك كه حدود 30 درصد كل زباله ها را تشكيل مي دهند در مبدا تفكيك شود.
وي افزود: طرح آزمايشي استحصال گاز متان، ساماندهي كهريزك، شناسايي مراكز جديد دفن، توسعه كارخانجات بازيافت و پردازش زباله ها، ترغيب سرمايه گذاران داخلي و خارجي در تبديل و بازيافت مواد، و بهينه سازي ساختار كلي سازمان بازيافت از جمله طرح هايي است كه در دست اجراي سازمان بازيافت و تبديل مواد قرار دارد.
بيژني خاطرنشان كرد: سازمان بازيافت سال گذشته 650هزار دلار وام از بانك جهاني براي استحصال گاز متان كهريزك و طرح شناسايي مركز جديد دفن دريافت نموده است كه خوشبختانه مطالعات اين طرح ها تقريبا به اتمام رسيده و طي سال هاي آتي شاهد اجرايي شدن آنها خواهيم بود.
وي با اشاره به دفن طولاني مدت زباله در منطقه كهريزك گفت: با وضعيت موجود شيرابه هاي زباله ها باعث نگراني مردم است كه بنا بر طرح هاي در حال اجرا نيمي از اين شيرابه ها سال آينده و نيمي ديگر در سال 87 امحاء خواهد شد.]]>
</TEXT>
</DOC>
<DOC>
<DOCID>HAM2-851124-062</DOCID>
<DOCNO>HAM2-851124-062</DOCNO>
<ORIGINALFILE>/1385/851124/news/_shari.htm</ORIGINALFILE>
<ISSUE>سه شنبه 24 بهمن 1385 - سال چهاردهم - شماره4205 - Feb 13, 2007</ISSUE>
<DATE calender="Western">2007-02-13</DATE>
<DATE calender="Persian">1385/11/24</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[براي رهاشدن منطقه 17 از انزوا]]>
</TITLE>
<TEXT>
<![CDATA[بخشي از خط راه آهن تهران - تبريز زير زميني مي شود
مهر: با امضاي تفاهم نامه مشترك بين شركت راه آهن جمهوري اسلامي و قرارگاه خاتم الانبياء بخشي از خط راه آهن تهران - تبريز كه در محدوده منطقه 17 شهرداري تهران قرار دارد، به زير زمين منتقل مي شود.
مراسم امضاي تفاهمنامه با حضور محمد سعيدنژاد، مديرعامل شركت راه آهن جمهوري اسلامي؛ سردار عابد ، جانشين فرماندهي قرارگاه فني و مهندسي خاتم الانبيا(ص)، شهردار منطقه17 و مديركل هماهنگي امور مناطق شهرداري تهران برگزار شد.
بر اساس اين گزارش، پروژه انتقال خط راه آهن تهران - تبريز به زير زمين در مدت 24 ماه و با هزينه تقريبي 600 ميليارد ريال از اواسط سال 86 انجام خواهد شد.
واقع شدن منطقه 17 شهرداري تهران بين دو خط آهن تهران - تبريز و تهران - اهواز موجب انفصال بافت شهري و بروز مسائل اجتماعي در اين محدوده شده است.]]>
</TEXT>
</DOC>
<DOC>
<DOCID>HAM2-851124-063</DOCID>
<DOCNO>HAM2-851124-063</DOCNO>
<ORIGINALFILE>/1385/851124/news/_shari.htm</ORIGINALFILE>
<ISSUE>سه شنبه 24 بهمن 1385 - سال چهاردهم - شماره4205 - Feb 13, 2007</ISSUE>
<DATE calender="Western">2007-02-13</DATE>
<DATE calender="Persian">1385/11/24</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[ورود 30 هزار دستگاه تاكسي جديد به ناوگان تاكسيراني پايتخت]]>
</TITLE>
<TEXT>
<![CDATA[سما: مديرعامل سازمان تاكسيراني شهر تهران از ورود 30 هزار دستگاه تاكسي جديد به ناوگان تاكسيراني شهر تهران طي سال 86 در قالب طرح افزايش ناوگان تاكسيراني پايتخت خبر داد.
حسين تيموري كرماني با بيان اينكه نوسازي تاكسي هاي فرسوده ناوگان تاكسيراني شهر تهران و به موازات آن افزايش 30 هزار دستگاه تاكسي جديد دو اولويت مهم كاري سازمان تاكسيراني شهر تهران طي سال 86 خواهد بود، تصريح كرد: مشكلي براي افزايش ناوگان تاكسيراني شهر تهران وجود ندارد زيرا تا كنون حدود 50 شركت خصوصي براي اخذ مجوز راه اندازي تاكسيراني خصوصي در پايتخت اعلام آمادگي كرده اند كه از اين تعداد در حال حاضر پس از طي مراحل قانوني 5 شركت مجوز لازم براي فعاليت را اخذ كرده اند و مابقي نيز طي سال آينده به تدريج با تعيين صلاحيت و شرايط لازم فعاليت خود را آغاز خواهند كرد. وي با اشاره به موافقت وزارت كشور براي ورود 2 هزار دستگاه تاكسي جديد تا پايان سال جاري به ناوگان تاكسيراني پايتخت افزود: اين تعداد تاكسي پس از تحويل، همگي در قالب واگذاري به شركتهاي تاكسيراني خصوصي فعال خواهند شد.]]>
</TEXT>
</DOC>
<DOC>
<DOCID>HAM2-851124-064</DOCID>
<DOCNO>HAM2-851124-064</DOCNO>
<ORIGINALFILE>/1385/851124/news/_shari.htm</ORIGINALFILE>
<ISSUE>سه شنبه 24 بهمن 1385 - سال چهاردهم - شماره4205 - Feb 13, 2007</ISSUE>
<DATE calender="Western">2007-02-13</DATE>
<DATE calender="Persian">1385/11/24</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[از سال 86 انجام مي شود:
ساماندهي و غيرهمسطح سازي 80 تقاطع پايتخت]]>
</TITLE>
<TEXT>
<![CDATA[سما: معاون حمل و نقل و ترافيك شهرداري تهران از ساماندهي و يا غير همسطح سازي حدود 80 تقاطع شهر تهران به عنوان يكي از اولويت هاي اين حوزه در سال 86 خبرداد.
سيدجعفر تشكري هاشمي معاون حمل و نقل و ترافيك شهرداري تهران با بيان اين مطلب افزود پس از بررسي هاي لازم و تعيين اولويت ها توسط تيم مجرب كميسيون عمران و ترافيك شهرداري تهران ساماندهي و نيز غير همسطح سازي تعدادي از تقاطع ها طي سال جديد در دستور كار حوزه حمل و نقل و ترافيك شهرداري تهران قرار خواهد گرفت.
وي از اصلاحات هندسي تقاطع ها به عنوان يكي ديگر از اقدامات حوزه حمل و نقل و ترافيك طي سال آينده خبرداد و افزود: برخي از اقدامات هستند كه ممكن است جنبه عمراني نداشته باشد اما در روان سازي ترافيك نقش موثري ايفا مي كنند كه اصلاح هندسي تعدادي از تقاطع ها نمونه اي از اين اقدامات است.]]>
</TEXT>
</DOC>
<DOC>
<DOCID>HAM2-851124-065</DOCID>
<DOCNO>HAM2-851124-065</DOCNO>
<ORIGINALFILE>/1385/851124/news/_shari.htm</ORIGINALFILE>
<ISSUE>سه شنبه 24 بهمن 1385 - سال چهاردهم - شماره4205 - Feb 13, 2007</ISSUE>
<DATE calender="Western">2007-02-13</DATE>
<DATE calender="Persian">1385/11/24</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[بر مبناي طرح جامع تهران پيش بيني شده است
تكافوي محدوده كنوني براي افزايش يك ميليوني جمعيت تهران در 10 سال]]>
</TITLE>
<TEXT>
<IMAGE>/1385/851124/news/013893.jpg</IMAGE>
<![CDATA[
ايسنا: مديركل دفتر فني وزارت كشور با اشاره به بررسي طرح جامع شهر تهران در جلسه شوراي عالي شهرسازي گفت: بررسي اين طرح نيمه اول اسفند ماه پايان مي يابد.
مجيد يارمند با اشاره به ارائه طرح جامع شهر تهران از سوي شوراي برنامه ريزي و توسعه استان به شوراي عالي شهرسازي و معماري خاطرنشان كرد: بررسي طرح جامع يك شهر 9 ميليون نفري نياز به حداقل زمان چند هفته اي دارد و شورا بايد اين طرح را تا نيمه اسفند ماه سال جاري بررسي كند.
وي يادآور شد: برخي موارد چون موضوع تقسيمات كشوري در حيطه مسؤوليت شوراي عالي شهرسازي نيست و اين شورا تنها مواردي را در طرح جامع شهريژ، بررسي و به دولت پيشنهاد مي كند.
مديركل دفتر فني وزارت كشور با اشاره به اين كه در طرح جامع شهر تهران هيچ افزايش سطحي ديده نشده است، گفت: در برنامه ها و راهكارهاي ارائه شده، پيش بيني شده كه جمعيت تهران تا سال 1405(10 سال آينده)حدود يك ميليون نفر افزايش يابد و محدوده فعلي پاسخگوي اين جمعيت خواهد بود.
وي با اشاره به نگراني هاي موجود درباره ترافيك شهر تهران اظهار كرد: ترافيك شهر تهران، بافت هاي فرسوده و تراكم از مهمترين محورهاي مورد بررسي در طرح جامع شهر تهران است.
يارمند افزود: وضعيت نابسامان تراكم در طرح جامع با ارائه ضوابطي جديد حل خواهد شد و در جلسه آينده شوراي عالي شهرسازي اين ضوابط مطرح مي شود.
وي گفت: در اين طرح مهمترين و اساسي ترين راهكار براي رفع معضل كمبود زمين در پايتخت، ساماندهي بافت هاي فرسوده در نظر گرفته شده تا شهر از فضاهاي بلا استفاده آنها بهره مند شود.]]>
</TEXT>
</DOC>
<DOC>
<DOCID>HAM2-851124-066</DOCID>
<DOCNO>HAM2-851124-066</DOCNO>
<ORIGINALFILE>/1385/851124/news/_shari.htm</ORIGINALFILE>
<ISSUE>سه شنبه 24 بهمن 1385 - سال چهاردهم - شماره4205 - Feb 13, 2007</ISSUE>
<DATE calender="Western">2007-02-13</DATE>
<DATE calender="Persian">1385/11/24</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[سمينار مهندسي رودخانه در خوزستان]]>
</TITLE>
<TEXT>
<![CDATA[اهواز- خبرنگار همشهري: سمينار مهندسي رودخانه روزهاي 24 تا 26 بهمن براي نخستين بار در دانشگاه شهيد چمران اهواز برگزار مي شود.
معاون مطالعات پايه و طرح هاي جامع منابع آب اين سازمان و دبير سمينار بين المللي مهندسي رودخانه ديروز گفت: 835 خلاصه مقاله به دبيرخانه سمينار ارسال شده كه با دعوت از 90 استاد دانشگاه و محقق از سراسر كشور، 640 مقاله مورد پذيرش اوليه قرار گرفت و نويسندگان 570 مقاله، اصل مقاله هاي خود را به دبيرخانه ارسال كرده اند.
هوشنگ حسوني زاده ادامه داد: پس از بررسي نهايي مقاله ها توسط داوران كه دو روز به طول انجاميد در نهايت 208 مقاله به صورت شفاهي و 190 مقاله به صورت پوستر براي ارائه در سمينار انتخاب شد،  وي تعداد مقالات ارائه شده در اين دوره از برگزاري سمينار مهندسي رودخانه را بي نظير خواند و اظهار داشت: در نخستين دوره اين سمينار در آبان سال 69، تنها 24 مقاله پايه اي از سراسر كشور به دبيرخانه ارسال شد ولي رقم مقاله هاي ارائه شده در اين دور نشان از اهميت بالاي آن و بالا رفتن ميزان آگاهي نسبت به اهميت مهندسي رودخانه دارد.
حسوني زاده با اشاره به اهميت رودخانه ها و منابع آب در استان خوزستان اظهار داشت: در خوزستان به دليل جاري بودن رودخانه هاي بزرگ چون كرخه، كارون، دز، زهره و مارون، زندگي مردم با رودخانه عجين شده و نشانه مدنيت اين استان با رودخانه ها گره خورده است.
وي همچنين از ارائه حدود 20 مقاله از سوي كارشناسان خارجي به دبيرخانه سمينار خبر داد و افزود: از اين تعداد مقاله كه از سوي كارشناسان امور آب و مهندسي رودخانه از كشورهاي عراق، مالزي، كانادا، دانمارك و انگليس ارائه شده بود 15 مقاله مورد پذيرش نهايي قرار گرفته است.]]>
</TEXT>
</DOC>
<DOC>
<DOCID>HAM2-851124-067</DOCID>
<DOCNO>HAM2-851124-067</DOCNO>
<ORIGINALFILE>/1385/851124/news/_shari.htm</ORIGINALFILE>
<ISSUE>سه شنبه 24 بهمن 1385 - سال چهاردهم - شماره4205 - Feb 13, 2007</ISSUE>
<DATE calender="Western">2007-02-13</DATE>
<DATE calender="Persian">1385/11/24</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[پرسه]]>
</TITLE>
<TEXT>
<![CDATA[خسارت تماشاگران فوتبال به اتوبوس ها
تيم محبوب آنها چه ببرد و چه ببازد باز هم آنچه قرباني مي شود اتوبوس شركت واحد است.عصر جمعه گذشته نيز پس از پايان بازي پرسپوليس و سپاهان تماشاچيان به 30 دستگاه اتوبوس شركت واحد تهران حدود 8 ميليون تومان خسارت وارد كردند.
مشاركت و تشويق به جاي دخالت
قائم مقام معاونت شهرسازي و معماري شهرداري تهران گفته است كه تنها راه حل مشكلات بافتهاي فرسوده مشاركت مردم اين محلات و تأمين مسكن آنان است.ابوالقاسم وحدتي اصل اضافه كرده كه دخالت هاي وسيع به شكل تملك، ناموفق و نادرست است و يكي از راههاي مشاركت مردم در اين كار در نظر گرفتن شرايطي به عنوان تشويق است.]]>
</TEXT>
</DOC>
<DOC>
<DOCID>HAM2-851124-068</DOCID>
<DOCNO>HAM2-851124-068</DOCNO>
<ORIGINALFILE>/1385/851124/news/_siasi.htm</ORIGINALFILE>
<ISSUE>سه شنبه 24 بهمن 1385 - سال چهاردهم - شماره4205 - Feb 13, 2007</ISSUE>
<DATE calender="Western">2007-02-13</DATE>
<DATE calender="Persian">1385/11/24</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[تعيين تكليف وزير دادگستري امروز در مجلس]]>
</TITLE>
<TEXT>
<![CDATA[گروه سياسي - امروز مجلس قصد دارد صلاحيت گزينه پيشنهادي رئيس جمهوري براي تصدي وزارت دادگستري را بررسي كند، رأي اعتماد غلامحسين الهام، سخنگو و رئيس دفتر رئيس جمهوري احتمالا به يكي از سياسي ترين جلسات رأي اعتماد كابينه دولت نهم مبدل خواهد شد.
پس از آن كه اختلاف نظر جزئي ميان رؤساي قواي مقننه و مجريه براي تصدي وزير دادگستري در ابتداي معرفي وزراي كابينه به مجلس با معرفي جمال كريمي راد به پايان رسيد و محمود هاشمي شاهرودي حاضر شد به جاي عليرضا جمشيدي(سخنگوي فعلي قوه قضائيه)، مرحوم كريمي راد را معرفي كند، كمتر كسي باور داشت كه دوباره دو رئيس قوه مجبور شوند جلسه اي را براي معرفي وزير جديد تشكيل دهند.
تعيين تكليف وزير دادگستري، امروز در مجلس
بقيه از صفجه اول
پس از فوت وزير فقيد دادگستري، رئيس جمهوري، رئيس دفتر و سخنگوي دولت را به عنوان سرپرست اين وزارتخانه معرفي كرد، امري كه از همان زمان شايعه فرستادن الهام به وزارت دادگستري را در محافل سياسي مطرح كرد، اما كمتر كسي باور مي كرد رئيس جمهوري حاضر شود كه يكي از نزديك ترين چهره ها به خود را به ساختمان وزارت دادگستري بفرستد. پس از مطرح شدن اين شايعات، يكي از نزديكان شاهرودي در مصاحبه اي با فارس اعلام كرد كه هيچ يك از افراد مطرح، گزينه نهايي رئيس قوه قضائيه براي تصدي اين وزارتخانه نيستند و پايگاه هاي اطلاع رساني در خبري آوردند كه الهام، گزينه مورد نظر شاهرودي نيست، اما 2 هفته پيش الهام به عنوان وزير دادگستري به مجلس معرفي شد. هرچند به شوخي مطرح مي كردند كه چون شاهرودي از رأي نياوردن الهام مطمئن است او را معرفي كرده است! با اين همه موسي قرباني عضو كميسيون قضائي و هيأت رئيسه مجلس در گفت وگويي با همشهري ضمن رد اين شايعات بر اين باور است كه در واقع رئيس قوه قضائيه الهام را به رئيس جمهور معرفي كرده و اين حرف ها شايعاتي بيش نيست.اما بيژن شهبازخاني نماينده عضو فراكسيون اقليت برخلاف قرباني بر اين باور است كه حضور همزمان الهام در دولت، شوراي نگهبان و وزارت دادگستري، استقلال قوا را برهم مي زند.
جلسه با كميسيون قضائي
الهام پس از معرفي به مجلس، سه شنبه هفته گذشته جلسه اي را با اعضاي كميسيون قضائي مجلس برگزار كرد كه به گفته محمدحسين فرهنگي عضو اين كميسيون از مهم ترين نكات مطرح شده در اين جلسه نقش الهام در ارتباط با ساير قسمت هاي دولت بوده است. به گفته وي قرار نبود جمع بندي خاصي از اين جلسه صورت گيرد اما پس از تشريح نظرات الهام درمورد تعامل قواي مجريه و قضائيه با وجود اقناع برخي از نمايندگان، ابهاماتي نيز در ذهن برخي ديگر كماكان باقي ماند.همانطور كه در جلسه كميسيون قضائي مجلس غير از مسائل مربوط به وزارت دادگستري نكات ديگري هم مطرح شده است، به نظر مي رسد امروز نيز در صحن علني غير از موضع گيري هاي الهام به عنوان سخنگوي دولت، برخي مطالب مطرح شده از سوي همسر وي كه چندي پيش اعتراضات پياپي و گسترده نمايندگان را به دنبال داشت، اقدامات و عملكرد وي به عنوان رئيس دفتر رئيس جمهوري و حتي مواضع وي در شوراي نگهبان مورد مداقه و سئوال نمايندگان قرار گيرد، به ويژه آن كه به قول موسي قرباني وزارت دادگستري اختيارات خاصي ندارد و صرفا نقش رابط ميان دو قوه را ايفا مي كند.الهام همچنين در جلسه كميسيون قضائي به تشريفاتي بودن جايگاه وزير دادگستري اشاره و تلويحا اعلا م كرده تنها به عنوان يك شهروند مي تواند فعاليت هاي قضائي را پيگيري كند.
باتوجه به موضع گيري هاي الهام در زمان سخنگويي و برخي انتقادات نمايندگان به دولت نهم، به نظر مي رسد نوك پيكان بسياري از مباحث امروز به سوي الهام نشانه رود. هرچند فراكسيون هاي اكثريت و وفاق طبق تصميم فراكسيوني خود، قصد دارند از او حمايت كنند.]]>
</TEXT>
</DOC>
<DOC>
<DOCID>HAM2-851124-069</DOCID>
<DOCNO>HAM2-851124-069</DOCNO>
<ORIGINALFILE>/1385/851124/news/_siasi.htm</ORIGINALFILE>
<ISSUE>سه شنبه 24 بهمن 1385 - سال چهاردهم - شماره4205 - Feb 13, 2007</ISSUE>
<DATE calender="Western">2007-02-13</DATE>
<DATE calender="Persian">1385/11/24</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[در مصاحبه سخنگوي وزارت امور خارجه تأييد شد
طرح سوئيس براي پرونده هسته اي
دبير شوراي عالي امنيت ملي ديروز با رئيس جمهوري سوئيس ديدار كرد]]>
</TITLE>
<TEXT>
<![CDATA[گروه سياسي- سخنگوي وزارت خارجه باتأييد وجود طرح مشهور به سوئيس درباره برنامه هسته اي ايران كه ظرف چندروزگذشته مورد توجه محافل خبري قرار گرفته است،گفت: درصورتي كه طرح سوئيس متضمن حقوق ايران باشد، قابل بررسي است.
سيدمحمدعلي حسيني روزگذشته درنشست هفتگي خود باخبرنگاران با بيان اينكه هنوز جزئيات طرح سوئيس مطرح نشده است،خاطرنشان كردكه درموردجزئيات آن درمذاكرات مي توان بحث و گفت وگوكرد. دوروزقبل درحالي كه علي لاريجاني به منظور شركت دركنفرانس امنيتي مونيخ در آلمان به سر مي برد خبرگزاري رويترز به نقل ازديپلمات هاي اروپايي گزارش داد: چند كشور اروپايي درحال بررسي پيشنهادي هستند كه براساس آن ايران مي تواند چند صد سانتريفيوژ را براي اهداف تحقيقاتي فعال نگه دارد، اما به آنها اورانيوم براي توليد سوخت تزريق نكند و درهمين اثناء مذاكرات خود با كشورهاي غربي را انجام دهد.
ديپلمات هاي يادشده گفته بودندكه انتظارمي رود اين پيشنهاد به وسيله واسطه هاي سوييسي به علي لاريجاني درمونيخ ارائه شود.
طرح موضوع تعليق
مهرنيزگزارش داد سخنگوي وزارت خارجه درپاسخ به سؤالي مبني براينكه آيا سياست ايران مبني برامكان مذاكره درخصوص همه مسائل از جمله تعليق غني سازي اورانيوم كه پيش تر ازسوي علي لاريجاني اعلام شده بود تغييركرده است، گفت: ايران همچنان همه موضوعات حتي موضوع تعليق غني سازي اورانيوم را درچارچوب مذاكرات قابل بررسي مي داند.
موضع سياسي آژانس
به گزارش ايرنا حسيني درباره كاهش همكاري آژانس با ايران گفت: مبناي همكاري ايران با آژانس حقوقي و قانوني است اما مبناي كاهش همكاري آژانس، سياسي است.
سخنگوي وزارت خارجه تاكيد كرد: تهران در چارچوب مقررات آژانس و معاهده ان.پي.تي همكاري با آژانس را ادامه مي دهد.
پيشنهادكتبي البرادعي
وي درباره موضع ايران درقبال پيشنهاد البرادعي مديركل آژانس انرژي اتمي مبني برتعليق همزمان غني سازي واجراي قطعنامه 1737شوراي امنيت گفت: اين پيشنهاد ارائه شد كه طرح را به صورت مكتوب ارائه دهند تا قابليت بررسي راداشته باشد.
حل وفصل 3هفته اي
حسيني درباره سخنان 2روز قبل دبيرشوراي عالي امنيت ملي دراتباط باارسال نامه به آژانس وارائه پيشنهادي مبني برحل وفصل سه هفته اي مسائل گفت: آقاي لاريجاني در سخنراني خود به سابقه روند موضوع هسته اي ايران اشاره داشته اند و اين نامه موضوع جديدي نيست. ما پيش تر به آژانس اعلام كرده بوديم كه اگر موضوع به اين نهاد برگردد آمادگي داريم ظرف سه هفته همه مسائل را با آژانس حل و فصل كنيم
ادعاهاي بي اساس آمريكا
سخنگوي وزارت خارجه درارتباط با ادعاي فاش شدن اسناد محرمانه دخالت ايران در عراق به نقل از مقامات آمريكايي دررسانه هاي غربي گفت: اتهامات بي پايه واساسي كه آمريكا مطرح كرده است حتي براي اقناع كنگره هم كافي نبود و نتوانستند مستنداتي قابل قبول ارائه دهند، حتي سازمان سيانيزاعلام كرد كه با اين اسنادنمي تواند ايران رابه دخالت درناآراميهاي عراق متهم كند.
حسيني با بيان اينكه ايران هرگونه دخالت ازسوي هركشور درامورعراق را موجب تضعيف دولت مردمي عراق مي داندوبا آن مخالف است، گفت: آنچه مطرح شد اسناد بسيار ضعيفي است كه حتي خود آمريكاييها هم به آن اعتماد ندارند.
وي با بيان اينكه آمريكاييها سابقه بسياري درسند سازي دروغين دارند به سند سازي هيات حاكمه آمريكابراي حمله به عراق اشاره كردكه عليرغم غيرقابل استناد بودن  ومخالفت شديدآژانس بين المللي انرژي اتمي باآن به حمله آمريكا به عراق منجر شد.]]>
</TEXT>
</DOC>
<DOC>
<DOCID>HAM2-851124-070</DOCID>
<DOCNO>HAM2-851124-070</DOCNO>
<ORIGINALFILE>/1385/851124/news/_siasi.htm</ORIGINALFILE>
<ISSUE>سه شنبه 24 بهمن 1385 - سال چهاردهم - شماره4205 - Feb 13, 2007</ISSUE>
<DATE calender="Western">2007-02-13</DATE>
<DATE calender="Persian">1385/11/24</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[رئيس قوه قضائيه:
حضور مردم، نظام اسلامي رابيمه كرد]]>
</TITLE>
<TEXT>
<![CDATA[گروه سياسي - رئيس قوه قضاييه حضور مردم در راهپيمايي 22بهمن امسال را بي نظير توصيف و تاكيد كرد: همانگونه كه پيش بيني مي شد، حضور يكپارچه و ميليوني مردم بار ديگر نظام اسلامي را بيمه كرده است.
آيت الله سيد محمود هاشمي شاهرودي روز گذشته در نشست مسوولان عالي قضايي كه خبر آن را روابط عمومي قوه قضائيه منتشر كرد، با تبريك ايام مبارك دهه فجر انقلاب اسلامي، از حضور ملت ايران در اين راهپيمايي تقدير كرد.
وي گفت: اگر چه ملت مبارز و انقلابي ايران بارها و بارها در صحنه هاي مختلف حضور و همبستگي خود را به اثبات رسانده اند، گويا مستكبران و دشمنان قسم خورده ملت ايران، قصد ندارند چشمان خود را به روي واقعيت انقلاب اسلامي باز كنند.
رئيس قوه قضائيه افزود: اين غفلت و خواب خرگوشي قطعا به ضرر آنان است، چرا كه انوار تابناك انقلاب اسلامي روز به روز بيشتر خواهد شد.
هاشمي  شاهرودي پيام راهپيمايي 22 بهمن ماه امسال را حمايت دوباره از مواضع مسوولان جمهوري اسلامي در ابعاد مختلف دانست و تاكيد كرد: مردم ايران بار ديگر با حضور يكپارچه در راهپيمايي 22بهمن، اين روز را به يك روز تاريخي و تاثير گذار در حركت رو به رشد جمهوري اسلامي ايران تبديل كردند.
وي تصريح كرد: جمهوري اسلامي با حفظ وحدت، يكپارچگي و پرهيز از كوچكترين اختلاف در مقابل دشمنان خود، پشت سر رهبري نظام و ساير مسوولان ايستاده است و حتي يك گام از مواضع خود عقب نخواهد نشست.
رئيس قوه قضائيه با تاكيد بر اينكه انقلاب اسلامي ايران به معناي واقعي كلمه، انقلابي مردمي است كه موجب تحولي تاريخي در منطقه و جهان شده است،گفت: اين تحول قابل برگشت نيست و قطعا انقلاب اسلامي ايران با حمايت همه جانبه ملت به قله هاي بلند افتخار بيش از پيش خواهد رسيد.]]>
</TEXT>
</DOC>
<DOC>
<DOCID>HAM2-851124-071</DOCID>
<DOCNO>HAM2-851124-071</DOCNO>
<ORIGINALFILE>/1385/851124/news/_siasi.htm</ORIGINALFILE>
<ISSUE>سه شنبه 24 بهمن 1385 - سال چهاردهم - شماره4205 - Feb 13, 2007</ISSUE>
<DATE calender="Western">2007-02-13</DATE>
<DATE calender="Persian">1385/11/24</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[با وجود توافق براي اعمال تحريم ها بر ضد برنامه هسته اي ايران
اروپا خواستار از سرگيري مذاكرات با ايران شد
ديدار لاريجاني با رئيس جمهوري سوئيس]]>
</TITLE>
<TEXT>
<![CDATA[ايرنا: علي لاريجاني دبير شوراي عالي امنيت ملي ايران عصر ديروز با خانم ميشلينه كالمي ري رئيس جمهوري سوئيس در شهر برن ديدار و گفت وگو كرد.
در اين ديدار موضوع فعاليت هاي صلح آميز هسته اي جمهوري اسلامي ايران و روابط دو كشور مورد بحث و گفت وگو قرار گرفت.لاريجاني يكشنبه شب پس از شركت در كنفرانس امنيتي مونيخ عازم سوئيس شد.سعيد جليلي معاون وزير خارجه جمهوري اسلامي ايران نيز كه در اين سفر لاريجاني را همراهي مي كند، ديروز به طور جداگانه با قائم مقام وزارت امور خارجه سوئيس ديدار و گفت وگو كرد.
گروه سياسي- مسئول سياست خارجي اتحاديه اروپا پيش از ارائه گزارش خود از نتايج گفت وگوي روز يكشنبه اش با علي لاريجاني در مونيخ به نشست وزيران خارجه اتحاديه اروپا، در گفتگو با خبرنگاران با خوب و سازنده توصيف  كردن گفتگو با لاريجاني تأكيدكرد: ما خواستار از سرگيري مذاكرات با ايران هستيم و طرف ايراني نيز مي داند ما انتظار انجام چه كاري را از آنها داريم.
به گزارش رويترز، وزراي خارجه اتحاديه اروپا روزگذشته در بروكسل توافق كردند تحريم هاي تعيين شده از جانب شوراي امنيت بر ضد برنامه هسته اي ايران را عملي كنند، اما باب مذاكرات با تهران را همچنان باز نگه دارند. آنها در عين حال با اعمال تحريم هايي فراتر از شوراي امنيت بر ضد ايران كه خواسته آمريكاست مخالفت كردند.
وزير خارجه آلمان كه در مونيخ با لاريجاني ديدار كرده بود، در بروكسل تصريح كرد: ايران علاقه خود براي از سرگيري مذاكرات را نشان داده و اكنون زماني  است كه ما بايد منتظر ارائه پيشنهادي باشيم كه ايرانيها در حال آماده كردن آن هستند در همين حال خبرها حاكي از ارائه پيشنهادي از جانب اروپا به ايران مبني بر موافقت با فعاليت تحقيقاتي چند صد سانتريفيوژ در حين انجام مذاكرات با ايران است.
استقبال البرادعي از آمادگي ايران
در همين حال دبيركل آژانس بين المللي انرژي اتمي در بروكسل از آمادگي ايران براي از سرگيري مذاكره با غرب استقبال و تأكيد كرد: چيزي جز شفافيت كامل از جانب ايران طرفين را برسر ميز مذاكره نخواهد نشاند.وي همچنين ابراز اميدواري كرد كه بزودي با علي لاريجاني، دبير شوراي عالي امنيت ملي ديدار كند.
تأكيد بلازي برتعليق
اما وزيرخارجه  فرانسه گفت: پيش از آن كه تحريم هاي بين المللي عليه ايران رفع شود ايران بايد فعاليت هاي هسته اي  خود را متوقف كند.
فيليپ دوست بلازي در گفت وگو با راديو فرانسه اظهار داشت: ايران مي تواند آنچه را كه جامعه بين المللي گفته است بپذيرد و فعاليت هاي حساس هسته اي اش را تعليق كند و آن گاه ما آماده خواهيم بود تحريم هايمان را در شوراي امنيت سازمان ملل تعليق كنيم. وي روز يكشنبه در پاسخ به اظهارات رئيس جمهوري ايران كه پيش تر گفته بود ايران حاضر به مذاكره است اما فعاليت هايش را تعليق نخواهد كرد گفت: اين غير قابل پذيرش است.
تكذيب دوباره حمله
اين درحالي است كه وزيرخارجه  آمريكا اخبار مربوط به زمينه سازي ايالات متحده براي حمله به ايران را تكذيب كرد.
به گزارش ايسنا كاندوليزا رايس در جلسه  استماع كميته  امور خارجي مجلس نمايندگان آمريكا در پاسخ به  سؤالي مبني بر نيات دولت آمريكا از تقويت حضور نظامي خود در خاورميانه گفت: ما قصد نداريم به ايران حمله كنيم. رايس ادعا كرد: آنچه انجام مي دهيم پاسخي است به برخي سياست هاي ايران در عراق و در سراسر جهان كه براي امنيت ملي  ما كاملاً خطرناك است.]]>
</TEXT>
</DOC>
<DOC>
<DOCID>HAM2-851124-072</DOCID>
<DOCNO>HAM2-851124-072</DOCNO>
<ORIGINALFILE>/1385/851124/news/_siasi.htm</ORIGINALFILE>
<ISSUE>سه شنبه 24 بهمن 1385 - سال چهاردهم - شماره4205 - Feb 13, 2007</ISSUE>
<DATE calender="Western">2007-02-13</DATE>
<DATE calender="Persian">1385/11/24</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[سالگرد يك فاجعه
تعطيلي بازار سراسر كشور در سالگرد هتك حرمت حرم عسكريين
حرمين عسكريين ع پس از بازسازي]]>
</TITLE>
<TEXT>
<IMAGE>/1385/851124/news/013857.jpg</IMAGE>
<![CDATA[
گروه سياسي- در سالگرد تخريب حرم عسكريين ع،  شيعيان ايران و عراق ضمن برگزاري آيين هايي اين حركت تروريستي را محكوم و خواستار بازسازي هرچه سريعتر اين مكان مقدس شدند.مراجع عظام تقليد و حوزه هاي علميه هم با محكوم كردن اين واقعه تخريب حرم دو امام بزرگوار شيعه را دشمني با همه مسلمانان و تمام جهان اسلام دانستند.
جامعه مدرسين حوزه علميه قم با صدور اطلاعيه اي در سالگرد هتك حرمت حرم امام هادي و امام عسكري(عليهماالسلام)هشدار داد تا بيش از اين با احساسات مسلمانان بازي نكرده و يقين داشته باشند كه طرح مسائل اختلاف افكنانه در بين مذاهب اسلامي نتيجه اي جز يأس براي آنان دربرنخواهد داشت. در بخشي از اين اطلاعيه آمده است: سالگرد اين جنايت وحشتناك را در حالي به پاي مي داريم كه اشغالگران متجاوز آمريكايي و انگليسي تاكنون به وظيفه خود كه تامين امنيت ملت عراق است، عمل ننموده و با بي اعتنايي و بي توجهي فرصت مناسب را براي بازسازي اين بارگاه مقدس در اختيار شيفتگان و دلسوختگان آن حرم مقدس نگذاشته اند. هوشياري و همدلي مسلمانان در محكوم نمودن اين جنايت بزرگ مهر بطلاني بود بر توطئه تفرقه افكنانه عوامل و ايادي استكبار جهاني. آمريكا و هم پيمانانش بايد بدانند كه عشق به اهل بيت و طريق پاك آنان در قلوب تمام مسلمانان وديعه  اي است الهي كه آتش آن هرگز خاموش نخواهد شد. در پايان اين اطلاعيه از همگان دعوت شده تا در مراسمي كه ساعت 10صبح امروز در مسجد اعظم قم به همين منظور برگزار مي شود، شركت نموده و مراتب انزجار خويش را از توطئه هاي دشمنان اهل بيت عليهم السلام ابراز دارند.
نبايد از ياد برود
آيت الله محمد فاضل لنكراني از مراجع تقليد در قم با صدورپيامي ضمن تسليت سالگرد تخريب حرمين عسكريين ع از عموم مسلمانان بويژه ملت ايران خواست كه اين حادثه را هيچ گاه از ياد نبرند و در چنين روزي عزادار باشند. در اين پيام كه روز گذشته منتشر شد، آمده است: تخريب حرمين عسكريين ع نه تنها يك اهانت و نه فقط يك فاجعه ظاهري بلكه دشمني با همه مسلمانان و تمام جهان اسلام است. آيت الله فاضل لنكراني در اين پيام از روحانيون، خطبا و رسانه ها بويژه صدا و سيما خواسته است كه ابعاد اين حادثه را هر چه بيشتر تبيين كنند.
تعطيلي حوزه ها و بازار
در آستانه  سالگرد تخريب حرمين عسكريين ع دروس حوزه هاي علميه سراسر كشور امروز تعطيل است. به گزارش مركز خبر حوزه، جامعه مدرسين، شوراي عالي و مركز مديريت حوزه علميه قم در بيانيه  مشتركي با اشاره به سالگرد تخريب بارگاه ملكوتي امام هادي ع و امام حسن عسكري ع و تسليت به ساحت مقدس حضرت ولي الله الاعظم، مقام معظم رهبري و مراجع عظام تقليد و مردم ولايت مدار ايران اسلامي دروس حوزه هاي علميه سراسر كشور را تعطيل اعلام كردند. همچنين به مناسبت فرارسيدن سالروز هتك حرمت به حرمين مطهر عسكريين ع بازارهاي كشور هم امروز تا ساعت 10 صبح تعطيل است. جامعه اصناف و بازار كشور، همچنين مراسم اعتراضي به همين مناسبت با سخنراني علي اكبر ناطق نوري در مسجد سيد عزيز الله بازار برگزار مي كند. در??محرم سال گذشته مقدار زيادي مواد انفجاري باعث انهدام بخش زيادي از مرقدهاي امام هادي و امام حسن عسكري ع شد.]]>
</TEXT>
</DOC>
<DOC>
<DOCID>HAM2-851124-073</DOCID>
<DOCNO>HAM2-851124-073</DOCNO>
<ORIGINALFILE>/1385/851124/news/_siasi.htm</ORIGINALFILE>
<ISSUE>سه شنبه 24 بهمن 1385 - سال چهاردهم - شماره4205 - Feb 13, 2007</ISSUE>
<DATE calender="Western">2007-02-13</DATE>
<DATE calender="Persian">1385/11/24</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[دانشجويان معترض خطاب به دولت:
پول ملت ايران را به جيب صهيونيست ها نريزيد]]>
</TITLE>
<TEXT>
<![CDATA[گروه سياسي - دانشجويان تهراني در تجمع اعتراض آميز مقابل شركت صهيونيستي نستله از دولت خواستند تا پول ملت ايران را به جيب صهيونيست ها نريزد.
تجمع كنندگان، اين مراسم را روز گذشته با اقامه  نماز ظهر و عصر مقابل دفتر اين شركت آغاز كردند و در ادامه با در دست داشتن پلاكارد هايي خواستار توقف فعاليت اين شركت در ايران شدند.
در ادامه اين تجمع اعتراض آميز يكي از دانشجويان متني را قرائت كرد كه در آن با استفاده از اطلاعاتي از منابع رسمي شركت نستله و طرف هاي قرارداد آنها در اسرائيل معرفي شده بود.
در بخشي از اين متن آمده بود: اين شركت در سال 98 ميلادي جايزه جوبيلي را از دست نخست وزير وقت رژيم صهيونيستي دريافت كرد كه به بزرگترين شركت هاي تامين كننده اقتصاد اسرائيل اعطا مي شود. نستله در سال دو هزار ميلادي نيز مبلغ 6/14 ميليون دلار به صندوق غرامت هولوكاست واريز كرده است. نام اين شركت به دليل ارتباط وثيق اقتصادي با رژيم صهيونيستي در فهرست معتبرترين شركتهاي سرمايه گذار در اسرائيل موجود است.]]>
</TEXT>
</DOC>
<DOC>
<DOCID>HAM2-851124-074</DOCID>
<DOCNO>HAM2-851124-074</DOCNO>
<ORIGINALFILE>/1385/851124/news/_siasi.htm</ORIGINALFILE>
<ISSUE>سه شنبه 24 بهمن 1385 - سال چهاردهم - شماره4205 - Feb 13, 2007</ISSUE>
<DATE calender="Western">2007-02-13</DATE>
<DATE calender="Persian">1385/11/24</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[در مصاحبه با اي بي سي آمريكا عنوان شد
احمدي نژاد: احتمال حمله به ايران بسيار كم است]]>
</TITLE>
<TEXT>
<![CDATA[گروه سياسي - محمود احمدي نژاد رئيس جمهوري روز گذشته در گفت وگو با شبكه تلويزيوني اي بي سي آمريكا در پاسخ به اين سؤال كه آيا از حمله آمريكا بيم دارد يا خير، گفت: ترس؟ چرا بايد بترسيم؟ احتمال اين حمله بسيار كم است. وي افزود: ملت ما اين مسئله را روشن كرده است كه هركس قصد حمله به كشور را داشته باشد، به شدت تنبيه خواهد شد.
رئيس جمهوري ضمن تاكيد بر پرهيز از درگيري، خواستار خروج نيروهاي آمريكايي و ساير نيروهاي خارجي از عراق به عنوان تنها راه تأمين صلح در اين كشور شد. به گزارش ايرنا به نقل از خبرگزاري فرانسه، احمدي نژاد در گفت وگو با شبكه تلويزيوني اي بي سي آمريكا گفت: ما از هرگونه درگيري و كشتار اجتناب و پرهيز مي كنيم. وي با اعلام اين مطلب كه بي ثباتي در عراق به همه كشورهاي منطقه آسيب مي زند، ادامه داد: به همين خاطر با حضور آمريكايي ها(درعراق)مخالفيم. به آنها مي گوييم كه اين كشور(عراق)را ترك كنند، همه بيگانگان ديگر نيز بايد اين كشور را ترك كنند و نبايد در عراق بمانند، به اين ترتيب، شاهد استقرار صلح در عراق خواهيد بود.
گفت و گوي تلفني با چاوز
محمود احمدي نژاد و هوگو چاوز با يكديگر تلفني گفت وگو و تبادل نظر كردند.
رئيس جمهوري در اين گفتگوي تلفني كه خبر آن را دفتر رسانه هاي رياست جمهوري منتشر كرد، تصريح كرد: حقيقت اين است كه ملت ايران امروز متحدتر، قوي تر و شجاع تر از 28 سال گذشته در پي تحقق آرمانهاي انقلاب عزيز اسلامي است.
احمدي نژاد در اين گفت و گو ضمن تشكر از مواضع دوستانه ونزوئلا افزود: مردم با حضور عظيم خود بر خلاف تبليغات رسانه هاي امپرياليستي بار ديگر همبستگي مستحكم مردم و مسئولان ايران را به نمايش گذاشتند.
همچنين هوگو چاوز، رئيس جمهور ونزوئلا ضمن تبريك صميمانه فرا رسيدن بيست و هشتمين سالگرد پيروزي انقلاب اسلامي به ملت و دولت ايران، از حضور پر شكوه و عظيم ملت ايران در راهپيمايي 22 بهمن ابراز خرسندي كرد و آن را موجب غافلگيري دشمنان و عزت بيشتر مردم و رهبري شجاعانه و آگاهانه ايران دانست.
در اين گفت و گوي تلفني كه به ابتكار هوگو چاوز انجام شد، رئيس جمهور ونزوئلا از حق مسلم جمهوري اسلامي در دستيابي به فناوري هسته اي صلح آميز و استفاده از مزاياي فراوان آن حمايت كرد.]]>
</TEXT>
</DOC>
<DOC>
<DOCID>HAM2-851124-075</DOCID>
<DOCNO>HAM2-851124-075</DOCNO>
<ORIGINALFILE>/1385/851124/news/_siasi.htm</ORIGINALFILE>
<ISSUE>سه شنبه 24 بهمن 1385 - سال چهاردهم - شماره4205 - Feb 13, 2007</ISSUE>
<DATE calender="Western">2007-02-13</DATE>
<DATE calender="Persian">1385/11/24</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[شوراي نگهبان طرح تجميع انتخابات مجلس و رياست جمهوري را رد كرد]]>
</TITLE>
<TEXT>
<![CDATA[گروه سياسي - شوراي  نگهبان طرح تجميع انتخابات دوره هشتم مجلس شوراي اسلامي با دوره دهم رياست جمهوري را مغاير قانون  اساسي شناخت.
اين طرح كه در جلسه سوم بهمن سال جاري مجلس شوراي اسلامي به تصويب رسيده بود، در جلسه اخير شوراي  نگهبان بررسي كه مغاير اصول 63 و 114 قانون  اساسي شناخته شد.
افتتاح خبرگان چهارم
سخنگوي شوراي  نگهبان جزئيات و برنامه هاي مراسم افتتاحيه چهارمين دوره مجلس خبرگان رهبري را تشريح كرد.
به گزارش پايگاه اطلاع رساني شوراي نگهبان، عباسعلي كدخدايي اظهارداشت: مراسم افتتاحيه چهارمين دوره مجلس خبرگان رهبري ساعت 8 و 30 دقيقه صبح روز سه شنبه اول اسفند ماه سال جاري آغاز خواهد شد. وي گفت: در اين مراسم سران سه  قوه، مسئولان ارشد نظام، نمايندگان مجلس شوراي اسلامي، ميهمانان و سفراي كشورهاي خارجي و خبرنگاران داخلي و خارجي حضور خواهند داشت.
كدخدايي اظهار داشت: در اين مراسم كه با هماهنگي دبيرخانه مجلس خبرگان در ساختمان سابق مجلس شوراي  اسلامي برگزار مي شود، هيأت رئيسه سني انتخاب خواهد شد.]]>
</TEXT>
</DOC>
<DOC>
<DOCID>HAM2-851124-076</DOCID>
<DOCNO>HAM2-851124-076</DOCNO>
<ORIGINALFILE>/1385/851124/news/_siasi.htm</ORIGINALFILE>
<ISSUE>سه شنبه 24 بهمن 1385 - سال چهاردهم - شماره4205 - Feb 13, 2007</ISSUE>
<DATE calender="Western">2007-02-13</DATE>
<DATE calender="Persian">1385/11/24</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[اخبار كوتاه]]>
</TITLE>
<TEXT>
<![CDATA[وزارت كشور: وزير كشور درباره گراني برخي كالاها گفت: تلاش زيادي براي كنترل گراني برخي كالاها در جامعه صورت مي گيرد، البته برخي از علل و بسترهاي گراني كالاها از كنترل دولت خارج است. مصطفي پورمحمدي طي سخناني در جمع خبرنگاران در استانداري آذربايجان شرقي كه خبر آن را ايسنا منتشر كرد اظهار داشت: خوشبختانه به جز در برخي مناطق آلوده كشور كه تحركاتي در آن ها ديده مي شود، مسايل امنيتي حاد با جنبه سياسي در كشور بسيار كم است.
رياست جمهوري: معاون حقوقي و امور مجلس رئيس جمهوري آمار مكاتبات و ملاقات هاي نمايندگان مجلس شوراي اسلامي با مسئولين دستگاه هاي اجرايي كشور از ابتداي دولت نهم را اعلام كرد. به گزارش دبيرخانه شوراي اطلاع رساني دولت، به گفته سيد احمد موسوي از مجموع 72 هزار فقره نامه نمايندگان مجلس شوراي اسلامي به مسئولين دستگاه هاي اجرايي كشور، تعداد 57196 نامه نمايندگان مجلس شوراي اسلامي توسط مسئولين دستگاه هاي اجرايي پاسخ داده شده و مابقي آن در حال بررسي و تهيه پاسخ توسط مسئولين ذي ربط مي باشد.
شوراي سياستگذاري ائمه  جمعه : رئيس شوراي سياستگذاري ائمه جمعه كشور در نشستي مطبوعاتي در اهواز تاكيد كرد: ائمه جمعه هيچ بودجه اي را از دولت به عنوان حقوق دريافت نمي كنند و امام جمعه را نبايد به عنوان كارمند دولت به مردم معرفي كنيم. سيدرضا تقوي گفت: در سال 85، 11 ميليارد تومان بودجه به اين نهاد اختصاص يافت كه اين رقم، رقم زيادي نيست و در واقع پول ساخت سه مصلاست.
مجلس شوراي اسلامي: اصلاح قانون انتخابات مجلس شوراي اسلامي به منظور يك مرحله اي  كردن اين انتخابات اين هفته در دستور كار نمايندگان قرار دارد.حميدرضا حاجي بابايي عضو هيأت رئيسه مجلس ضمن اعلام اين خبر گفت: طرح اصلاح قانون انتخابات 11 ماده است كه براساس مهمترين ماده آن انتخابات هاي مجلس شوراي اسلامي يك مرحله اي و براساس رأي نسبي برگزار خواهد شد. به گفته حاجي بابايي براساس ديگر ماده اين قانون كساني كه قصد كانديداتوري را دارند بايد 6 ماه قبل از ثبت نام از سمت خود استعفا كنند در حالي كه در قانون فعلي اين مدت 3 ماه در نظر گرفته شده است. شيوه هاي تبليغاتي نيز در اين قانون عوض خواهد شد.
سياست خارجي: وزير كشور عراق در ديدار با سفير جمهوري اسلامي در اين كشور با اشاره به سابقه عمليات تروريستي سازمان منافقين ادامه حضور اين گروه را در كشورش، خلاف قانون اساسي دانست. جواد بولاني در اين ديدار كه ابتداي هفته جاري انجام شد تاكيد كرد: ادامه حضور اعضاي گروهك منافقين در عراق مي تواند علاوه بر مشكلات امنيتي، در راه تعميم روابط با جمهوري اسلامي ايران نيز خلل وارد كند. به گزارش ايرنا، به گفته وي حكومت عراق خواهان خروج نيروهاي وابسته به گروهك سازمان منافقين است و نمي خواهد ادامه حضور آنان بر روابط مثبت ميان 2 كشور تاثير سوء داشته باشد. در اين ديدار حسن كاظمي قمي سفير ايران در بغداد نيز از وزير كشور عراق براي ديدار رسمي از كشورمان دعوت به عمل آورد.]]>
</TEXT>
</DOC>
<DOC>
<DOCID>HAM2-851124-077</DOCID>
<DOCNO>HAM2-851124-077</DOCNO>
<ORIGINALFILE>/1385/851124/news/_theatre.htm</ORIGINALFILE>
<ISSUE>سه شنبه 24 بهمن 1385 - سال چهاردهم - شماره4205 - Feb 13, 2007</ISSUE>
<DATE calender="Western">2007-02-13</DATE>
<DATE calender="Persian">1385/11/24</DATE>
<CAT xml:lang="fa">ادب و هنر.هنر.تئاتر</CAT>
<CAT xml:lang="en">Literature and Art.Art.Theater</CAT>
<TITLE>
<![CDATA[سد سازي، ميراث فرهنگي و آثار تاريخي را تهديد مي كند
توسعه سدها يا سدهاي توسعه
عباس محمدي]]>
</TITLE>
<TEXT>
<IMAGE>/1385/851124/news/013833.jpg</IMAGE>
<![CDATA[
سدسازي، مشكل كم آبي را حل نمي كند، بلكه در اين مورد معمولاً مشكل را از يك منطقه به منطقه اي ديگر منتقل مي كند. نمونه بارز اين موضوع، سد اميركبير(كرج)است كه بخشي از آب شهر تهران را تأمين مي كند، اما سبب كم آبي منطقه شهريار، پايين  رفتن سطح آب هاي زيرزميني و رو به زوال رفتن كشاورزي آنجا شده است. احداث سد بر روي زاينده رود، در تنظيم آب براي شهر اصفهان و بالادست آن و نيز براي صنايع فولاد مباركه مفيد بوده است، اما از اصفهان به پايين(ورزنه تا تالاب گاوخوني)موجب كم آبي شده و در عمل، گاوخوني را از حيات تهي كرده است. سدسازي هاي متعدد بر روي كارون و دز و انتقال آب آن به شهرهاي استان هاي ديگر، اهواز و آبادان و خرمشهر را دچار كم آبي كرده است كه گاه به درگيري هاي اجتماعي هم منجر شده است. ساختن چندين سد بر روي رودخانه هاي دجله و فرات در تركيه و عراق، موجب آن شده است كه سطح تالاب هورالعظيم به يك دهم سطح سي سال پيش برسد و صدها هزار نفر كه در اطراف نيزارهاي آن با ماهي گيري زندگي مي كردند، دچار مشكلات جدي شوند. ساخت سد كرخه، آخرين ورودي عمده آب را به تالاب هورالعظيم بست و اين زيستگاه با ارزش، در سراشيبي مرگ قرار گرفته است.نه تنها تالاب ها و درياچه ها(مثلاً درياچه اروميه)با سدسازي بر روي رودخانه هاي ورودي، شورتر مي شوند و رو به زوال مي روند، بلكه حتي گاه درياها نيز دچار مشكل مي شوند: كم شدن آب شيرين ورودي به خليج فارس- در كنار ديگر عوامل- سبب شور و آلوده تر شدن آب اين دريا و در نتيجه، كم شدن جمعيت ماهيان و آسيب ديدن زندگي مردمي كه وابسته به صيد هستند، شده است.
سدها از نظر طول عمر مفيد و پايداري در بهره رساني به جوامع انساني، در قياس با روش هاي ديگر بهره برداري از آب، فايده كمتري دارند. استفاده از آب در امتداد رودخانه ها، و در پايين ترين بخش هاي آن(مصب ها، تالاب ها، خورها)يا پخش سيلاب ها در دشت و هدايت اين آب ها به سفره هاي زيرزميني(آب خوان داري)كه شيوه هاي ديرينه بهره برداري از آب شيرين هستند، در كنار ارتقاي روش هاي آبياري و صرفه جويي، مي تواند مشكل پايدارتري را از زيست هماهنگ با محيط براي انسان رقم زند. عمر مفيد سدها معمولاً زير صد سال است، اما رودها، تالاب ها و سفره هاي زيرزميني، عمر هزاران ساله دارند.
در ايران كه فرسايش خاك، به دليل نابودي پوشش گياهي مرتعي و جنگلي، بسيار بالا است، عمر مفيد سدها به دليل انباشته شدن رسوب، حتي كمتر از آن چيزي است كه سازندگان آنها پيش بيني كرده اند. مثلاً براي سد سفيدرود، يك عمر هشتاد ساله با ظرفيت 8/1 ميليارد مترمكعب پيش بيني شده بود، اما پس از چهل سال، حدود 600 ميليون مترمكعب از حجم آن(يعني به اندازه سه برابر حجم سد اميركبير)انباشته از گل و لاي شده است. مقام هاي رسمي مسئول در بخش كشاورزي و آبياري كشور(در برآوردي كه خوشبينانه  به نظر مي رسد)مي گويند كه سالانه در حدود يك درصد از حجم مخازن ، سدها با رسوب پر مي شود. با اين حساب و با در نظر داشتن تعداد سدهاي كشور، مي توان گفت كه فقط با جلوگيري از فرسايش خاك و احياي جنگل ها و مراتع كشور در واقع هر سال به اندازه يك يا دو سد به ذخيره آبي خود كمك خواهيم كرد. تازه، اين به جز كمكي است كه پوشش گياهي، به جذب آب در خاك و افزايش رطوبت محيط مي كند.
سدها، مشكلات ديگري هم مي سازند: به گفته مديركل امور عشايري خوزستان، آب گيري سد كارون 3 درياچه اي به طول 60 كيلومتر به وجود آورده كه نتيجه آن زير آب رفتن هزاران هكتار اراضي كشاورزي، مراتع و خانه هاي موجود در منطقه بوده است، و در طراحي اين سد هيچ فكري براي مالكان عرفي منطقه نشده است.(ميراث خبر 12/5/84)با از ميان رفتن مراتع و جنگل هايي كه به زير آب مي روند، فشار بهره برداري از اين نواحي به نقاط ديگر منتقل مي شود، يا دامداران و كشاورزان اين مناطق، به حاشيه نشين شهرها بدل مي شوند.
در ايران، تا يكي دو سال اخير، در برنامه هاي سدسازي هيچ توجهي به ميراث فرهنگي و محوطه هاي تاريخي كه به زير آب مي روند، نشده است. با آ ب گيري سد كارون 3 بسياري از آثار باستاني ايذه، از جمله كاروانسراي 700 ساله خارسياه دون(و بي شمار آثار ناشناخته و كم شناخته شده ديگر)به زير آب رفتند. در پروژه سد سيوند هم آثار بسياري مي رفت كه به كلي نابود شود اما توجه سازمان هاي غيردولتي و مطبوعات به موضوع با توجه به نزديك بودن محل پروژه به آثار بي نظير تخت جمشيد و پاسارگاد، توانست آب گيري سد را به تأخير اندازد تا شايد گروه هاي پژوهشي بتوانند بخشي از ميراث منطقه را نجات دهند. اما در ده ها برنامه سدسازي ديگر هيچ برنامه شناسايي آثار تاريخي و عمليات نجات بخشي ميراث فرهنگي انجام نشده است. در آذربايجان، در جريان عمليات ساخت سد سهند پل ايلخاني گوچينلو تخريب شده و 9 محوطه باستاني در خطر غرق شدن است، در خوزستان، سد رامهرمز باعث نابودي سد باستاني جره خواهد شد؛ در فارس، سد ملاصدرا محوطه هاي باستاني مطالعه نشده اي را به زير آب برده يا خواهد برد.
از عوارض ديگر سدسازي، تخريب گسترده دامنه هاي كوهستاني در جريان خاك برداري و جاده سازي و احداث تأسيسات ديگر است. نمونه كوچك اما بارز در اين زمينه، پروژه سد و تونل انحرافي سيابيشه در جاده چالوس است. در اين پروژه، در چندكيلومتر از امتداد جاده، مي توان شيب هاي سابقاً جنگلي و مرتعي را ديد كه به كلي مخروبه و مبدل به دامنه هاي پوشيده از خاك سست و بي گياه شده است.
سدها، مسير مهاجرت پاره اي از ماهيان را كه براي تخم ريزي از دريا به رودخانه مي آيند، مي بندند و به اين ترتيب نسل آنها را رو به انقراض مي برند. همچنين، اكوسيستم پايين دست سد به علت كم شدن يا قطع جريان آب، و نيز به دليل باز كردن گاه به گاه دريچه هاي زيرين سد(براي رسوب زدايي)به شدت آسيب مي بيند.
چشم انداز
برنامه هاي سدسازي،از فعاليت هايي هستند كه محيط زيست را به شدت تحت تأثير قرار مي دهند. مطالعه بوم شناختي همه جانبه، در نظر گرفتن منافع بهره  برداران سنتي مسير رودخانه، توجه به منافع اقتصادي درازمدت به جاي پاسخ دادن به نيازهاي فوري يك منطقه، نظرخواهي از سازمان هاي زيست محيطي پيش از شروع پروژه و باز گذاردن راه دسترسي به اسناد ارزيابي زيست محيطي طرح براي سازمان هاي غيردولتي، مي تواند اثرات منفي سد سازي را به حداقل برساند.]]>
</TEXT>
</DOC>
<DOC>
<DOCID>HAM2-851124-078</DOCID>
<DOCNO>HAM2-851124-078</DOCNO>
<ORIGINALFILE>/1385/851124/news/_theatre.htm</ORIGINALFILE>
<ISSUE>سه شنبه 24 بهمن 1385 - سال چهاردهم - شماره4205 - Feb 13, 2007</ISSUE>
<DATE calender="Western">2007-02-13</DATE>
<DATE calender="Persian">1385/11/24</DATE>
<CAT xml:lang="fa">ادب و هنر.هنر.تئاتر</CAT>
<CAT xml:lang="en">Literature and Art.Art.Theater</CAT>
<TITLE>
<![CDATA[تعطيلي واحدهاي آلايندهدر گيلان]]>
</TITLE>
<TEXT>
<IMAGE>/1385/851124/news/013830.jpg</IMAGE>
<![CDATA[
گروه شهري 11 واحد آلاينده محيط زيست در گيلان به دليل عدم رعايت ضوابط و استانداردهاي زيست محيطي تعطيل شدند.
مهندس كامران زلفي نژاد، مديركل محيط زيست گيلان با بيان اين مطلب به ايسنا گفت: در سه ماهه سوم سال جاري، از 1600 واحد توليدي و خدماتي بازديد به عمل آمده كه عملكرد 90 درصد اين واحدها منطبق بر اصول، ضوابط و استانداردهاي زيست محيطي بوده و تنها 161 واحد خارج از اين قوانين فعاليت مي كردند.
مديركل محيط زيست گيلان افزود: در مجموع جهت ساماندهي وضعيت واحدهاي متخلف براي 160 واحد كه سيستم هاي حفاظتي آنها فاقد استانداردهاي زيست محيطي بوده، اخطاريه صادر شد از اين تعداد 11 واحد به دليل عدم تمكين به استانداردها و تاكيد بر آلودگي محيط زيست تعطيل شدند، اما مابقي واحدها با در نظر گرفتن بازه زماني محدود در حال برطرف كردن نقايص مربوط به سيستم هاي حفاظتي خود هستند. زلفي نژاد يادآور شد: مقايسه ارقام موجود با سالهاي گذشته نشان دهنده ايجاد تعامل مثبت بين محيط زيست و عرصه توليد است كه ريشه در درك بالاي مديريت توليد استان و مراقبتهاي مداوم كارشناسان حوزه معاونت محيط انساني اداره كل محيط زيست گيلان دارد.]]>
</TEXT>
</DOC>
<DOC>
<DOCID>HAM2-851124-079</DOCID>
<DOCNO>HAM2-851124-079</DOCNO>
<ORIGINALFILE>/1385/851124/news/_theatre.htm</ORIGINALFILE>
<ISSUE>سه شنبه 24 بهمن 1385 - سال چهاردهم - شماره4205 - Feb 13, 2007</ISSUE>
<DATE calender="Western">2007-02-13</DATE>
<DATE calender="Persian">1385/11/24</DATE>
<CAT xml:lang="fa">ادب و هنر.هنر.تئاتر</CAT>
<CAT xml:lang="en">Literature and Art.Art.Theater</CAT>
<TITLE>
<![CDATA[گردشگران خاورميانهسالانه 7 درصد افزايش مي يابند]]>
</TITLE>
<TEXT>
<![CDATA[طبق پيش بينيژهاي صورت گرفته از سوي سازمان جهاني گردشگري "wto" طي 15 سال آينده تعداد گردشگران بازديدكننده از كشورهاي خاورميانه به بيش از 68 ميليون نفر خواهد رسيد.
بر اساس اين پيش بيني ها شاخص گردشگران بازديدكننده از خاورميانه تا سال 2021 با رشد سالانه 7 درصدي همراه خواهد بود.
گزارشات حاكي است؛ طبق طرح ژهاي پيش ژبيني شده طي 5 سال آينده بيش از 35 هتل در منطقه خاورميانه احداث خواهد شد كه اين تعداد هتل ظرفيت اسكان مسافر در خاورميانه را دو برابر افزايش خواهد داد.]]>
</TEXT>
</DOC>
<DOC>
<DOCID>HAM2-851124-080</DOCID>
<DOCNO>HAM2-851124-080</DOCNO>
<ORIGINALFILE>/1385/851124/news/_theatre.htm</ORIGINALFILE>
<ISSUE>سه شنبه 24 بهمن 1385 - سال چهاردهم - شماره4205 - Feb 13, 2007</ISSUE>
<DATE calender="Western">2007-02-13</DATE>
<DATE calender="Persian">1385/11/24</DATE>
<CAT xml:lang="fa">ادب و هنر.هنر.تئاتر</CAT>
<CAT xml:lang="en">Literature and Art.Art.Theater</CAT>
<TITLE>
<![CDATA[نگاه دوم
مخالفت بيش از 30 حزب و گروه سياسي با آب گيري سد سيوند]]>
</TITLE>
<TEXT>
<![CDATA[ايلنا: بيش از 30 حزب و گروه سياسي عضو خانه احزاب ايران، با امضاي بيانيه مشتركي با آب گيري سد سيوند مخالفت كردند. اين بيانيه كه در پنج بند به مهم ترين آسيب هاي ناشي از آبگيري سد سيوند اشاره كرده، در حاشيه مجمع عمومي فوق ژالعاده خانه احزاب به تأييد 31 حزب و گروه سياسي رسيده است.
ارزش بالاي باستان شناسي و تاريخ پژوهي تنگه بلاغي، تأثير مخرب افزايش رطوبت در منطقه كه نابودي سازه هاي باستاني دشت پاسارگاد را تسريع خواهد كرد(به ويژه آرامگاه كوروش، نماد جهاني ارج گذاري به حقوق بشر و كسي كه به تعبير شادروان علامه طباطبايي در كتاب ديني ما از وي زير نام ذوالقرنين به نيكي ياد شده است)، نابودي حداقل هشت هزار اصله درخت 500 ساله(كه به دليل واقع  شدن در ناحيه رويش ايراني - توراني از نظر تنوع و ذخيره گاه ژنتيكي، منحصر به فرد و داراي اهميت ويژه اي هستند و تخريب اين جنگل ها به معناي فنا و نابودي كامل طبيعت منطقه است)و هزاران هكتار مرتع و زمين مرغوب كشاورزي در حالي  كه مراتع عشاير يكي از جاذبه هاي گردشگري ايران به شمار مي رود و بسته شدن مسير كوچ عشاير و به زير آب رفتن يكي از مهم ترين استقرارگاه هاي كوچ نشينان، مواردي هستند كه در اين بيانيه به آنها اشاره شده است.در بخشي از بيانيه آمده است: تشويش افكار عمومي و از دست رفتن اعتماد، مهم ترين آسيبي است كه از آبگيري سد سيوند حاصل مي شود. سرمايه ملي هزينه  شده براي ساخت اين سد- كه متأسفانه اكثر آن در يك سال اخير و هم زمان با اعتراض ها به ساخت آن هزينه شده است و با راهكارهايي بازگشت پذير است- هيچ قابل قياس با سرمايه  انساني و اثر رواني ناگواري نيست كه بر ايرانيان دوستدار ميراث فرهنگي اين مرز و بوم خواهد داشت.اسامي احزاب امضاكننده بيانيه عبارت است از: سازمان مجاهدين انقلاب اسلامي، مجمع محققين و مدرسين حوزه علميه قم، حزب جوانان ايران اسلامي، سازمان دانش آموختگان ايران اسلامي(ادوار تحكيم وحدت)، حزب مردمسالاري، حزب اراده ملت ايران، جمعيت حمايت از حقوق بشر زنان، حزب آيين مردم، حزب اتحاد ملي ايران، حزب پاك، حزب ترقي ايران، حزب توسعه كرمانشاه، حزب سبز، حزب عدالت، حزب فرزندان ايران، حزب مردم، حزب مستقل كار، حزب ميهن اسلامي، حزب وحدت ايران اسلامي، حزب وحدت ملي ايران، جمعيت اسلامي آزاد انديشان، جمعيت طرفداران نظم و قانون، جمعيت كاركنان ايران، سازمان رهروان فردا استان خوزستان، كانون دانشجويان و دانش آموختگان استان ايلام، كانون فارغ التحصيلان آذربايجان غربي، كانون مهستان، كانون وليعصر(عج)، مجمع دانشجويان و فارغ التحصيلان گيلاني، مجمع فرهنگيان ايران اسلامي و انجمن اسلامي دانشگاهيان استان اصفهان.]]>
</TEXT>
</DOC>
<DOC>
<DOCID>HAM2-851124-081</DOCID>
<DOCNO>HAM2-851124-081</DOCNO>
<ORIGINALFILE>/1385/851124/world/_artw.htm</ORIGINALFILE>
<ISSUE>سه شنبه 24 بهمن 1385</ISSUE>
<DATE calender="Western">2007-02-13</DATE>
<DATE calender="Persian">1385/11/24</DATE>
<CAT xml:lang="fa">ادب و هنر.هنر</CAT>
<CAT xml:lang="en">Literature and Art.Art</CAT>
<TITLE>
<![CDATA[گفت وگو با اكبر عبدي، بازيگر تئاتر، تلويزيون و سينما
هنوز هم مدرسه ام دير مي شود]]>
</TITLE>
<TEXT>
<IMAGE caption="عكس: مسعود خامسي پور">/1385/851124/world/010086.jpg</IMAGE>
<![CDATA[
مريم درستاني
اكبر عبدي خيلي ساده و راحت حرف مي زند، درست همان طور كه نقش بازي مي كند. گفت وگو با او بيش از هر چيز مشخص مي كند كه بازيگري تا چه حد سهل و ممتنع است. هنوز هم او را با نقش هايش در محله بروبيا، باز مدرسه ام دير شد، مادر، اجاره نشين ها، آدم برفي، دزد عروسك ها و انبوهي از فيلم ها، مجموعه ها و نمايش ها مي شناسيم.
گرچه مدتي نبود و با يك كار ناموفق در تلويزيون ظاهر شد، اما حالا مدتي است كه در سه زمينه تئاتر، تلويزيون و سينما همان اكبر عبدي سابق شده است. او امسال در بيست و پنجمين جشنواره فيلم فجر با سه فيلم حضور داشت: قاعده بازي اولين تجربه احمدرضا معتمدي در ژانر كمدي، اخراجي ها، اولين تجربه بلند سينمايي ده نمكي و گوشواره كه فيلمي كودكانه است.آيا اكبر عبدي به دوران طلايي خود بازگشته است؟
***
* مي گويند اكبر عبدي سلطان كمدي است.
- اين طوري هم نيست، دوستان لطف دارند.
* اما به نظر مي رسد، واقعاً نقش هاي طنز و كمدي، بازي متفاوتي مي خواهد؟
- نه، نياز به هيچ گونه بازي متفاوتي ندارد. من همان طور كه با خانواده، دوستان و مردم به راحتي ارتباط برقرار مي كنم، در ارائه نقش هايم هم همين طورم. فقط بايد خيلي راحت و صادق بود. در واقع بازي نكرد، زندگي كرد. از اين رو بايد براي خودم نقش قابل باور باشد، اگر خودم آن را باور نكنم امكان ندارد براي مخاطب قابل باور باشد.
* به خاطر همين عدم صداقت است كه برخي بازيگران در عين شهرت محبوبيت ندارند؟
- بله، چون بعضي ها الآن مي آيند كه ديده  شوند، پولدار شوند و مشهور باشند.
*شما چه طور؟ پولدار نشديد؟
- نه.
* ولي خبرهايي به گوش مي رسد كه قراردادهاي آنچناني مي بنديد؟ مثل زير آسمان شهر كه در زمان خودش حرف و حديث هاي زيادي داشت!
- اين را يك بار ديگر هم گفته ام. من فقط يك قبر 2 طبقه در بهشت زهرا به نام خودم دارم، در قطعه 66 كه در يك طبقه آن هم برادرم خاك است.
*خدا ايشان را رحمت كند، پس قضيه زير آسمان شهر كه اخيراً در برنامه اي به آن اشاره كرديد، چه بود؟
- از اول قرار بود كار متفاوتي باشد. قرار بود سروش صحت آن را بنويسد و بازيگراني چون حسن پورشيرازي و مرحوم رضا ژيان در آن حضور داشته باشند، اما وقتي 7 قسمت آن نوشته شد. دستمزد نويسنده را ندادند و كار به جايي رسيد كه فقط 7 هزار تومان مي دادند كه نويسنده بنويسد. از طرف ديگر من و چند بازيگر هم نمي توانستيم عرض اندام كنيم.
* براي همين سريال هاي روتين را رها كرديد و به سراغ سينما رفتيد؟
- متأسفانه دقت و برنامه ريزي براي اين گونه كارها صورت نمي گيرد و سرمايه مناسبي هم براي توليد اين دست كارها صرف نمي شود.
* يعني اگر پول خوب داشته باشند، همه چيز درست مي شود؟
- بله، وقتي 2زار بدهي، آدم 2زاري مي آورند، اما وقتي پول باشد، شما مي توانيد ناصر تقوايي را هم بياوريد و با او قرارداد ببنديد تا سريال روتين شبانه برايتان بسازد. در زير آسمان شهر اگر 38دقيقه ضبط به 22 دقيقه مي رسيد بايد جواب پس مي داديم. براي اين سريال در يك شب و چند ساعت بايد يك قسمت را مي بستيم. در حالي كه حداقل تايم يك كار روتين شبانه، 5شب يك قسمت است، نه اين كه در 10ساعت يك قسمت ضبط و مونتاژ شود.
* شنيديم كه دستمزد 90 ميليوني بابت آن گرفتيد؟
- نه، 65 تا 70 ميليون تومان.
* اين روزها خيلي پركار هستيد. به تازگي نمايش اكبرآقا آكتور تياتر را به پايان رسانديد. چند فيلم سينمايي هم در جشنواره داريد و سريال جابربن حيان هم كه از تلويزيون پخش شد. شما كه اين قدر پركاريد، چرا مدتي بازي نمي كرديد؟
- يك سال و نيم نبودم، چون به كانادا و اروپا سفر كردم.
* فقط به خاطر سفر يا دليل ديگري هم داشت؟
- راستش بعد از زير آسمان شهر از خودم بدم آمد. ديدم بهتر است از اين كار دور باشم و با انرژي جديد وارد گود شوم تا خاطره آن از ذهن ها برود. از طرفي برادرم هم فوت كرده بود، دل و دماغ درست و حسابي نداشتم. اما بعد از سفر دو سالي هست كه بكوب كار مي كنم. الآن هم در سريال در چشم باد جعفري جوزاني بازي مي كنم. سري اول هم تمام شده و منتظر فيلمبرداري سري بعدي آن مربوط به 70 سالگي كاراكتري كه من آن را بازي مي كنم مي شود، هستم. آن هم در ارديبهشت سال آينده مقابل دوربين مي رود. يك سريال را هم براي كودكان كار مي كنم به كارگرداني مريم سعادت و چند فيلم سينمايي.
*راستي، حالا كه صحبت از كار كودكانه شد، مي خواهم بگويم كه چرا كمتر با كارهاي كودكانه موفق روبه رو هستيم؟
- ببينيد، من كارهاي كودكانه زياد كردم، مثل دزد عروسك ها، سفر جادويي و كفش هاي جيرجيرك دار و... اما چون كار براي كودكان سخت است كمتر سرمايه گذاري دل به ساخت اين گونه فيلم ها مي دهد. در اين فيلم ها يا اكثر فيلم هاي ديگر تهيه كننده به دنبال لوكيشن كم خرج است با هنرپيشه هاي كم. الآن هم كه فيلم ها خلاصه شده در يك بازيگر زن خوش قيافه با يك بازيگر مرد خوش تيپ و يك مثلث عشقي. با اين امكانات تهيه كننده در فكر ساخت فيلمي در دو آپارتمان، چهار تا خيابان و فوقش يك دفتر است و كسي به دنبال يك كار پرهزينه و پرخرج نيست.
*به همين خاطر اكبر عبدي كمتر در عرصه سينمايي به خصوص در زمينه طنز حضور پيدا مي كند؟
- آخر تعريفي كه از طنز و سينماي كمدي ارائه مي شود تعريف قابل قبولي نيست.
*خوب تعريف طنز يا سينماي كمدي قابل قبول از نظر شما چيست؟
- اين كه تصوير كمدي باشد، شرايط كمدي باشد، ولي در سينماي ما كه قرار است كم خرج باشد كار به شكل راديويي كمدي است، يا تنها ديالوگ ها كمدي است. نهايت اين شده كه يك آدمي را بياورند، لهجه اي به او بدهند و ديالوگ ها را به شكل كمدي مطرح كند.
* مثل، زير آسمان شهر؟!
- بله مثلاً هيچ وقت اجاره نشين ها ساخته نمي شود.
*در جشنواره فجر امسال دو تا كار كمدي داريد، يكي قاعده بازي است، اولين تجربه كارگرداني احمدرضا معتمدي در زمينه كمدي و ديگري اخراجي ها اولين تجربه بلند سينمايي مسعود ده نمكي. از اين دو كار بگوييد؟
در فيلم قاعده بازي نقش يك جوان عاشق پيشه را بازي مي كنم كه فوق العاده فقير است و عاشق يك دختر خيلي پولدار از خانواده اي پولدار كه ماجراي عشق اين دو و درگيري اين دو تاست.
* باز هم حكايت پسر فقير و دختر پولدار است؟!
- بالاخره نگاه ها متفاوت است و بايد فيلم را ببينيد، در ابتدا به دليل پرهنرپيشه بودن و پرهزينه بودن، كار متفاوتي به نظر مي آيد اما بايد ديد نتيجه چه مي شود.
* و اما در اخراجي ها كه خيلي هم سر و صدا برپا كرده و خيلي هم بازيگر دارد، چه نقشي داريد؟
- رل جواني است كه به دليل اصرار نامزدش به جبهه مي رود و برادرزنش(كامبيز ديرباز)هم به همراه بقيه لات هاي كوچه به جبهه مي روند و آنجا جبهه را به هم مي ريزند. من نقش بايرام را دارم كه با خواهر كامبيز ازدواج كرده.
* در سالي كه رو به پايان است هم تجربه تئاتر، هم سينما و هم تلويزيون را داشتيد. به نظرتان اين كلمه رسيدن به نقش كه مي گويند درست است؟ شما در كدام يك از اين سه رسانه راحت تر به نقش مي رسيد؟
- كساني كه مي گويند نقش را مي بينند و طول مي كشد تا به آن برسند و يا بايد بروند درون جامعه و... من اينها را قبول ندارم. مشابه عيني اين آدم ها را در اجتماع ديده ام و با آنها سر و كار داشتم. اگر نداشته باشم، پيدايش مي كنم در واقع تقليد مي كنم. منتها اين تقليد جوري مال خودم مي شود كه تيپ را مال خود مي كنم تا تماشاچي باور كند كه آن تيپ خود من است.
* فكر مي كنيد به كار بردن اصطلاح تقليد براي يك بازيگر مناسب است؟
- اصلاً بازيگري يعني تقليد، يعني ادا، وقتي به من مي گويند نقش يك نجار را بازي كن من كه نجار نبودم، ولي بايد بتوانم نقش يك نجار را خوب ايفا كنم و با آن زندگي كنم تا تماشاگر باور كند.
* جداي از ديدن تيپ هاي مختلف آدم ها و سر و كار داشتن با آنها اين كه مي گويند بازيگر مقابل آينه گريمور، شكل مي گيرد چطور؟ براي شما چنين بوده؟
- وقتي بازيگر گريم مي شود،يك چيزهايي از نقش را پيدا مي كند، گريمورها يكي از آدم هاي كليدي اين عرصه هستند كه بازيگر را به نقش نزديك مي كنند.
* براي شما اين اتفاق خيلي بيشتر از بازيگران ديگر است. مثل گريم فيلم مادر يا آدم برفي و چند فيلم ديگر؟
- بله، در اكثر كارها چنين بوده، گريم جزو اساسي ترين كارهاي نمايش است كه بازيگر را به نقش نزديك مي كند. مخصوصاً از زماني كه فيلم ها رنگي شده، در گذشته  كه فيلم ها سياه و سفيد بود گريم خودش را نشان نمي داد، مثلاً گريم در گوزن ها با اين كه سياه و سفيد بود خيلي خودش را نشان داد. استاد اسكندري كه هميشه مديون او هستم، 90 درصد كارهاي من زير دست ايشان گريم شده است.
* با اين حال شده تا به حال به خاطر گريم كمتر از بازي تان مايه بگذاريد و بيشتر به گريم اكتفا كنيد؟
- اگر بازيگر هيچ توانايي به كار نگيرد و تنها به گريم اكتفا كند، آن وقت ديگر بازيگر نيست. آن گريم حكم ماسك را دارد. به عنوان مثال قرار است در كاري من را 30 سال جوان كنند. من اگر به لحاظ بيروني و دروني جوان نشوم و به لحاظ حسي جوان نشوم و به لحاظ بيروني act آن جوان را نداشته باشم آن گريم مي شود ماسك و فايده اي ندارد. در نمايش اكبرآقا آكتور تياتر من خودم، خودم را گريم مي كنم و پير مردي مي شوم، اگر همين اكبري باشم كه الان هستم، خوب نه آن نقش را بازي كرده ام، نه آن گريم به نقش من كمك كرده است.
]]>
<IMAGE caption="عكس: محمد توكلي">/1385/851124/world/010080.jpg</IMAGE>
<![CDATA[
* راستي هنوز هم دلتان براي محله بر و بيا و باز مدرسه ام دير شد تنگ مي شود؟
- بله، هنوز هم با آنها زندگي مي كنم، الان هم برخي برنامه ها از من مي خواهند باز مدرسه ام دير شد را بازي كنم و بازي مي كنم.
* الان مثل آن زمان مي توانيد آن را اجرا كنيد يا اين كه اجرايتان پخته تر شده است؟
- بله، بهتر از آن زمان هم مي توانم آن را اجرا كنم. سال گذشته در تئاتري كه در كانادا داشتم به نام اكبر آقا سوپر بقال ايروني نقش يك پسر 14 ساله را بازي مي كردم و جالب است كه همزمان 4 تيپ را خودم بازي مي كردم.
* شما تحصيلات اين عرصه را نداشتيد. پس بي ربط نيست كه مي گويند بعضي ها بازيگر متولد مي شوند؟
- نمي دانم به قول بر و بچه هاي همكار كه مي گويند تو ذاتي بازيگري. شايد درست باشد چون من تراشكاري و قالبسازي خواندم و از نوجواني و جواني چون پدرم فوت كرد فرصت دانشگاه رفتن و ادامه تحصيل دادن را پيدا نكردم. فقط در مدرسه بازيگري درس خواندم.
* فكر نمي كنيد اگر تحصيلات اين رشته را داشتيد الان شرايط شما خيلي فرق داشت؟
- درست است كه درس و دانشگاه بي تأثير نيست ولي نمي تواند از ب بسم الله در وجود من درونمايه بازيگري را بگذارد. تحصيلات تنها در جهت بهبود و درست بودن راه انتخاب آن است.
* شده در بازيگري كم بياوريد و بگوييد اگر درسش را خوانده بودم مي توانستم از عهده اش برآيم؟
- وقتي به كشورهاي مختلف به بهانه جشنواره هاي مختلف شركت مي كنم مي گويم: اي كاش تحصيلات داشتم تا مي توانستم انگليسي صحبت كنم يك بار در دانشگاه آن طرف صحبت مي كردم و به دانشجويان كه حرف هاي من را گوش مي دادند گفتم من آرزو داشتم كه بيايم آن طرف بنشينم اما به لحاظ شرايط بد مادي نتوانستم. چون من از 11 سالگي براي كمك خرج و مخارج خانواده كار مي كردم و حالا به حال شما غبطه مي خورم كه چرا نتوانستم درس بخوانم.]]>
</TEXT>
</DOC>
<DOC>
<DOCID>HAM2-851124-082</DOCID>
<DOCNO>HAM2-851124-082</DOCNO>
<ORIGINALFILE>/1385/851124/world/_artw.htm</ORIGINALFILE>
<ISSUE>سه شنبه 24 بهمن 1385</ISSUE>
<DATE calender="Western">2007-02-13</DATE>
<DATE calender="Persian">1385/11/24</DATE>
<CAT xml:lang="fa">ادب و هنر.هنر</CAT>
<CAT xml:lang="en">Literature and Art.Art</CAT>
<TITLE>
<![CDATA[ديدگاه
هنرپيشه و حركت نقش]]>
</TITLE>
<TEXT>
<![CDATA[فريدون صديقي
بازيگري، قضاوت خواهي خودانگيخته بازيگر بر پرده، صحنه و صفحه است. بازيگر در هر سه مديوم، قرار است به نقشي حركت و هويت دهد كه به او داده شده است.
او براي هويت بخشي و حركت، بيش از همه نيازمند استعداد و سپس دانش  و تجربه منتهي به مهارت(تكنيك)است. البته كه دانش، تجربه و مهارت سرمايه عظيمي است.
بازيگران بسياري هستند كه با مطالعه مستمر و تجربه پياپي به مهارت(تكنيك)مي رسند و به هر حال نقش را به حركت درمي آورند. اما با اين همه، بازيگري فقط تكنيك نيست. تكنيك با دانش و تجربه و كنترل و مديريت بر خود بازيگر به دست مي آيد، اما چنين فرآيندي بازيگر را فقط به جايي مي رساند كه گفتم؛ حركت  دادن نقش.
مثال ها در سينما و صحنه  ها بسيار است. ترجيح مي دهم نام نبرم كه گلايه نيافرينم.
نتيجه مي گيرم؛ آنچه كه بازيگر را به هنرپيشه تبديل مي كند استعداد وافر به اضافه رسيدن به تكنيك(دانش، تجربه و مديريت بر خود)است.
اينجا مي توانم مثال بزنم؛ مثل انتظامي و پرستويي، مثل معتمدآريا، گلشيفته فراهاني.
هنرپيشگان، براي هويت بخشي و حركت نقش عموماً به چند مؤلفه توجه دارند يا بايد داشته باشند.
1 - فهم و درك خود را از نقش در فيلمنامه مي بينند.
2 - فهم و درك خود را از دريافت كارگردان از نقش در نقش مي بينند.
3 - فهم و درك خود را از واسطه انتقال(ابزار؛ دوربين)و مكمل انتقال(ميزانسن)در نقش مي بينند
4 - سه گفته بالا را در صحنه و مخاطب و بر پرده و مخاطب هم در نقش ملاحظه مي كنند.
پرسش اينست آيا همه بازيگران ما به مؤلفه  هاي ياد شده در هويت بخشي به نقش و حركت دادن به نقش عنايت كافي دارند؟ پاسخ البته مثبت نيست. چرا؟ چون قريحه و استعداد، دانش، تمرين و تجربه هنرپيشگان متفاوت است.
نكته پاياني؛ آيا هر هنرپيشه اي هنرمند است؟ پاسخ به اين پرسش دشوار است و جاي بحث آن هم اينجا نيست. اما بايد اميدوار بود، همه بازيگران ما روزي هنرپيشه شوند و همه هنرپيشه هاي ما هنرمند. همانطوري كه بايد اميدوار بود فعالان در عرصه بازيگري، روزي بازيگر شوند. يعني نقش را حركت دهند نه خود را. حركت به سوي افق بايد آغاز شود.]]>
</TEXT>
</DOC>
<DOC>
<DOCID>HAM2-851124-083</DOCID>
<DOCNO>HAM2-851124-083</DOCNO>
<ORIGINALFILE>/1385/851124/world/_cinew.htm</ORIGINALFILE>
<ISSUE>سه شنبه 24 بهمن 1385</ISSUE>
<DATE calender="Western">2007-02-13</DATE>
<DATE calender="Persian">1385/11/24</DATE>
<CAT xml:lang="fa">ادب و هنر.هنر.سینما</CAT>
<CAT xml:lang="en">Literature and Art.Art.Cinema</CAT>
<TITLE>
<![CDATA[وبلاگ به مثابه يك رسانه]]>
</TITLE>
<TEXT>
<IMAGE>/1385/851124/world/010074.jpg</IMAGE>
<![CDATA[
محمدرضا فهميزي
در وبلاگ ها ديگر شاهد رابطه سنتي يك طرفه رسانه هاي قديم نيستيم و هر فرد همزمان مي تواند هم گيرنده و هم فرستنده باشد بدين ترتيب مخاطبان نه تنها نقش فعال تري به عنوان دروازه بان در گزينش، تغيير و اصلاح مطالب پيدا مي كنند بلكه حتي ديگر چيزي به نام باز خورد هم معني چنداني نخواهد داشت
در سال 1969 دو دانشگاه استانفورد و كاليفرنيا براي انجام پژوهش هايي نظامي از طريق رايانه به هم متصل شدند. اين شبكه اطلاعاتي آرپانت ناميده مي شد كه آژانس طرح هاي پژوهشي پيشرفته در وزارت دفاع آمريكا مأمور طراحي آن بود و هدفش مرتبط كردن رايانه هايي بود كه توسط ارتش، پيمانكاران و دانشگاه ها پژوهش هايي براي وزارت دفاع آمريكا انجام مي داد. در اين زمان هنوز pcها ابداع نشده بودند.
اما در دسامبر 1990 اينترنت فعاليت خود را به صورت شبكه اي جهاني آغاز كرد. 15 سال بعد مطابق تحقيقات سايت internet world stats تعداد كاربران اين شبكه به يك ميليارد و 18 ميليون نفر(يعني 7/15 درصد كل جمعيت دنيا)رسيد.
در ايران نيز دسترسي مردم به اينترنت از 1995 آغاز شد كه در سال هاي نخست تعداد كاربران آن از 250 هزار تن تجاوز نمي كرد، اما به گفته وزير ارتباطات و فناوري اطلاعات اين آمار تا پايان سال 85 به 11 ميليون كاربر مي رسد.
تا پيش از عموميت يافتن اينترنت، رسانه ها تعريفي كليشه اي و كاركردي محدود داشتند، اما با گسترش اينترنت و فرزندان بعدي آن از جمله: سايت ها، روزنامه هاي الكترونيكي و وبلاگ ها، مرزهاي دنياي رسانه ها توسعه شگفت انگيزي يافت به نحوي كه عملاً سانسور به امري غيرممكن تبديل شد. بدين ترتيب رسانه هاي جديد قدرتي بسيار بيشتر از نسل قبلي خود يافتند.
در اين مقاله هدف اين است كه به اهميت و كاركرد وبلاگ به عنوان يكي از تأثيرگذارترين و مهم ترين رسانه هاي هزاره سوم ميلادي بپردازيم.
تاريخچه وبلاگ
نخستين بلاگي كه چنين نامي داشت در سال 1994 توسط ديو وينر به وجود آمد. اما واژه وبلاگ براي اولين بار در سال 1997 توسط جان بارگر در سايت robot wisdom به كار برده شد. تعداد وبلاگ ها در آغاز بسيار اندك بود، به نحوي كه تا سال 1999 تنها 23 وبلاگ وجود داشت. اين رقم در اواسط سال 2000 به بيش از 1000 و دو سال بعد به بيش از نيم ميليون رسيد. در حال حاضر نيز به نوشته سايت ايتاليايي كانا وب بيش از 2/27 ميليون وبلاگ فعال وجود دارد و روزانه بيش از 75 هزار وبلاگ به آنها افزوده مي شود(البته تعداد كل وبلاگ هاي فعال و غيرفعال شايد از 100 ميليون هم بيشتر باشد).
محتواي وبلاگ هاي اوليه غالباً شامل: مجموعه اي از لينك ها و توضيحات متناسب با علاقه نويسنده بود. سپس وبلاگ هايي كه جنبه دفترچه خاطرات شخصي داشت به وجود آمد و در ادامه نيز شاهد وبلاگ هايي تخصصي در زمينه هاي گوناگون همچون: نجوم، روزنامه نگاري، مذهبي، سياسي و... بوديم.
خريدن بلاگر(بزرگترين سرويس وبلاگي)توسط گوگل(بزرگترين موتور جست وجوي اينترنتي)از مهم ترين دلايل اهميت وبلاگ ها در جهان امروز است، ضمن اين كه در حال حاضر هر جا رسانه هاي رسمي مثل: راديو، تلويزيون، مطبوعات و خبرگزاري ها حضور نداشته باشند اين وبلاگ ها هستند كه مي توانند كار اطلاع رساني را انجام دهند. از جمله وبلاگ معروف سلام پكس كه در جريان جنگ دوم آمريكا و عراق در سال 2003 به عنوان مهم ترين منبع خبري، حتي براي بزرگترين خبرگزاري ها و روزنامه هاي دنيا، در خصوص وضعيت شهر بغداد در آمده بود.
در ايران نخستين وبلاگ ها از حدود 5 سال پيش به وجود آمد و در حال حاضر تنها در سايت پرشين بلاگ حدود 700 هزار وبلاگ وجود دارد. كل وبلاگ هاي فارسي زبان بيش از 000/200/1 تخمين زده مي شوند كه البته فقط حدود نيمي از آنها فعال هستند.
انواع وبلاگ ها
تقسيم بندي هاي متفاوتي براي وبلاگ ها وجود دارد مثلاً به لحاظ محتوا كه آنها را به 3 دسته تقسيم مي كنند: گروهي به بيان افكار و ديدگاه هاي شخصي نويسنده از طريق نگارش مقاله و يادداشت مي پردازند. برخي به بيان موضوعات تخصصي در زمينه هاي گوناگون: مذهبي، سياسي، هنري، علمي و... مي پردازند كه مي تواند به صورت گروهي اداره شود. اما وبلاگ ها به لحاظ قالب هم بدين صورت تقسيم بندي مي شوند: تصويري(photoblog)ويديويي(videoblog)و صوتي(aadioblog).
ويژگي هاي وبلاگ ها
ساختن وبلاگ ها بسيار راحت است فقط بايد فرم مختصر و ساده اي را- كه بيشتر از چند دقيقه طول نمي كشد- پر كرد تا صاحب وبلاگ شد. براي گذاشتن مطلب هم در آن نياز به اتصال به اينترنت نيست مي توان مطلب را تايپ و پس از اتصال، آن را در وبلاگ paste كرد.
وبلاگ ها به دليل سهولت ساخت و استفاده از آنها و همچنين زبان ساده اي كه دارند به قشر خاصي از جامعه محدود نيستند يعني از رئيس جمهوري گرفته تا حتي فروشنده يك فروشگاه مي توانند نويسنده وبلاگ باشند.اما شايد مهم ترين ويژگي وبلاگ ها را بتوان رهايي آنها از محدوديت و قيد و بند سانسور دانست. بدين ترتيب كه در كلاس هاي روزنامه نگاري مي گويند هر رويداد تا پيش از انتشار
توسط رسانه ها(مطبوعات و راديو و تلويزيون)تحت تأثير عوامل مختلف درون سازماني شامل: 1- سياست هاي خبري آن رسانه 2- تأثير ارزش هاي اجتماعي، سياسي، مذهبي و فرهنگي و... هر جامعه بر آن رسانه 3- باورها و اعتقادات شخصي خود خبرنگار 4- مسايل فني مثل: كمبود جا در مطبوعات و دقت در راديو و تلويزيون و بدون سازماني شامل:
1 - محدوديت هاي قانوني 2- اعمال نفوذ اشخاص حقيقي و حقوقي 3- اعمال نفوذ صاحبان آگهي 4- تأثير گروه هاي فشار 5- مخاطبان 6- منابع خبري(روابط عمومي سازمان هاي مختلف و خبرگزاري ها)قرار مي گيرد.
بنابر اين هرگز خبري كه نهايتاً به اطلاع مردم مي رسد بازتاب كامل واقعيت نيست اما وبلاگ ها چون تحت تأثير اين عوامل نيستند(مگر باورها و اعتقادات شخصي خود نويسنده)و به علاوه نويسندگان آنها مي توانند هويت خود را پنهان نگهدارند، سانسور در آنها جايي ندارد، بنابر اين نه تنها باعث تخليه رواني و آرامش روحي نويسندگانشان مي شوند بلكه در كل با تكثير ديدگاه ها باعث افزايش تفاوت ها و سؤال ها و رشد هويت هاي فردي مي شوند. اما از سوي ديگر به دليل آزادي بيان بي حد و مرزي كه دارند بعضاً مطالبشان بسيار بي پروا و بي توجه به منافع ملي و مصالح ملي است و به همين خاطر گاهي نمي توان چندان به صحت نوشته هاي آنها اطمينان داشت.
از ديگر ويژگي هاي مهم وبلاگ ها سرعت بالاي به روز شدن اخبار است كه حتي از راديو هم بيشتر است مثلاً وقتي حدود ساعت 5 صبح 14 دسامبر 2003 خبر دستگيري صدام اعلام شد و مهم ترين روزنامه هاي آمريكا در بهترين حالت 10 ساعت بعد با انتشار ويژه نامه اي اين خبر را منتشر كردند در حالي كه وبلاگ ها و روزنامه هاي الكترونيكي به صورت لحظه به لحظه به انتشار تازه ترين اخبار و تصاوير پرداخته بودند. البته وبلاگ ها اين مزيت مضاف را هم دارند كه مي توانند از طريق لينك هاي متعدد، اطلاعات بيشتري در خصوص موضوع و زمينه كاري خود در اختيار مخاطبانشان قرار دهند.آخرين نكته قابل ذكر در اين زمينه اين است كه وبلاگ ها مي توانند به صورت منفرد يا بعضاً هماهنگ با هم از طريق تمركز روي موضوعي خاص نقش مؤثري در جلب توجه و تحريك افكار عمومي داشته باشند.
تفاوت وبلاگ و روزنامه كاغذي
1 - وبلاگ ها به جاي اخبار جاري و رسمي بيشتر به مخاطبان خود در باره اخبار غيررسمي، خاص و حاشيه اي اطلاع مي دهند.
2 - نسل جوان امروز روزنامه خوان نيست و به كامپيوتر بيشتر عادت كرده است.
3 - امكان دسترسي به مطالب گذشته(آرشيو)خيلي راحت تر از روزنامه هاي كاغذي است.
4 - امكان دسترسي به اطلاعات اضافه مرتبط(با توجه به لينگ هاي موجود)خيلي راحت تر است.
5 - امكان استفاده از صدا، تصوير و فيلم هم در آن وجود دارد.
6 - امكان ذخيره مطالب مورد نظر راحت تر است.
7 - امكان ارسال نظرات يا مطالب مورد نظر توسط ايميل بسيار راحت تر است.
8 - محدوديت جا وجود ندارد.
9 - هزينه هاي كمرشكن تهيه دفتر، تجهيزات، كاغذ، چاپ، توزيع و... را ندارد.
10 - وبلاگ ها مي توانند هر لحظه اطلاعات خود را تكميل كنند، اما روزنامه هاي كاغذي در بند زمان هستند و مجبورند تا شماره يا چاپ بعدي صبر كنند.
دروازه باني در وبلاگ
يكي از عوامل مهم و تأثيرگذار در روزنامه نگاري سنتي(كاغذي)دروازه باني اخبار است. بدين ترتيب كه هر رويدادي تا پيش از انتشار از فيلترها يا به عبارت ديگر دروازه بانان گوناگوني مثل: خبرنگار، دبير سرويس، سردبير و... عبور مي كند. در نتيجه هيچ گاه اخبار، بازتاب كامل واقعيت نيستند چون توسط اين دروازه بانان چيزهايي به آنها اضافه يا كم شده است، اما در وبلاگ ها ديگر شاهد رابطه سنتي يك طرفه فرستنده- گيرنده رسانه هاي قديم نيستيم و هر فرد همزمان مي تواند هم گيرنده و هم فرستنده باشد، بدين ترتيب مخاطبان نه تنها نقش فعال تري به عنوان دروازه بان در گزينش، تغيير و اصلاح مطالب پيدا مي كنند، بلكه حتي ديگر چيزي به نام باز خورد هم معني چنداني نخواهد داشت، چون بازخورد، واكنش گيرنده پيام بود به فرستنده در حالي كه ما امروز ديگر شاهد شخصيت هاي مستقلي به نام فرستنده و گيرنده نيستيم.]]>
</TEXT>
</DOC>
<DOC>
<DOCID>HAM2-851124-084</DOCID>
<DOCNO>HAM2-851124-084</DOCNO>
<ORIGINALFILE>/1385/851124/world/_cinew.htm</ORIGINALFILE>
<ISSUE>سه شنبه 24 بهمن 1385</ISSUE>
<DATE calender="Western">2007-02-13</DATE>
<DATE calender="Persian">1385/11/24</DATE>
<CAT xml:lang="fa">ادب و هنر.هنر.سینما</CAT>
<CAT xml:lang="en">Literature and Art.Art.Cinema</CAT>
<TITLE>
<![CDATA[دريچه
حذف كاغذ از فرآيند ارتباطات اداري]]>
</TITLE>
<TEXT>
<![CDATA[گروه اجتماعيبا آغاز به كار فعاليت سازمان الكترونيك و تشكيل حلقه اتوماسيون اداري، مصرف كاغذ براي مكاتبات اداري از فرآيند ارتباطات سازماني حذف و شيوه هاي الكترونيك جايگزين آن مي شود.
مسعود توانا مشاور رئيس بنياد شهيد با بيان اينكه شكل گيري سازمان الكترونيك، پيامدها و نتايج مثبت چشمگيري را به همراه دارد، گفت: با فعاليت سازمان الكترونيك، تماس هاي حضوري و پيگيري اداري با شيوه سنتي از گردونه فعاليت بنياد شهيد و امور ايثارگران حذف و شيوه هاي الكترونيك جايگزين آن مي شود.
وي با بيان اين واقعيت كه سازمان الكترونيك سليقه هاي شخصي كاركنان را به حاشيه مي راند و دخل و تصرف آنها را در اجراي قوانين و ضابطه هاي قانوني به حداقل مي رساند گفت: يكي از مشكلات پيش روي ساختار اداري كشور به ميدان آمدن سليقه هاي شخصي و دخالت حب و بغض هاي فردي در اجراي قوانين است كه متأسفانه زيان هاي جبران ناپذيري را به كشور وارد مي آورد. به نظر مي رسد با الكترونيكي شدن مكاتبات اداري و دسترسي مديريت رأس هرم هر سازمان با پروسه طي نامه  هاي اداري در قالب اتوماسيون، دخالت افراد به حداقل رسيده و در مراحل بعدي به صفر برسد.
توانا در خرم آباد همچنين گفت: با راه اندازي مراكز هاتف كشور، تحقق اتوماسيون اداري و بهره مندي از فناوري اطلاعات و ارتباطات، در حقيقت سازمان الكترونيك شكل مي گيرد كه هدف غايي آن منضبط كردن و مكانيزه كردن فعاليت هاي سازماني است تا از رهگذر اجرايي و عملياتي شدن اين پروسه، خواست ها و نيازها و دغدغه هاي خانواده ايثارگران ازكانال ضوابط و مقررات حاكم بر سازمان دنبال شده و از همين طريق پاسخ داده شود.
وي گفت: در راستاي استقرار سازمان الكترونيك در بنياد، پرونده 760 هزار خانواده شهيد و ايثارگر الكترونيكي شد و هم اكنون اين پرونده ها در حال پروژه رساني است.توانا با بيان اين مطلب افزود: مشخصات، اوراق و اسناد مربوط به تشكيل پرونده ايثارگر يا خدمات ارائه شده فرد ايثارگر و منسوبين آن در پرونده الكترونيكي قابل مشاهده است.
رئيس مراكز هاتف كشور با اشاره به اينكه نزديك به 200 هزار شهيد، 215 هزار جانباز بالاي 25 درصد و 200 هزار جانباز زير 25درصد در سراسر كشور وجود دارد، گفت: هر چه تعداد پرونده ها بيشتر شود تخصيص و به روزرساني آنها مشكل تر خواهد شد؛ بنابراين اطلاعات فرزندان جانبازان در پرونده خود جانباز ثبت مي شود.وي بر امكان رؤيت خدمات ارائه شده به ايثارگر در پرونده الكترونيك به صورت قابل دسترس تأكيد كرد و افزود: مراكز هاتف در سراسر كشور مسئوليت بروز نگهداري پرونده هاي الكترونيكي را برعهده دارند.توانا در پايان، تشكيل شبكه ملي را از لوازم ارائه خدمت سريع و امكان ارتباط با استان ها، شهرستان ها و مركز دانست و تصريح كرد: شبكه ملي بنياد شهيد و امور ايثارگران با استفاده از زيرساخت هاي مخابراتي، امكان تعامل جامعه ايثارگري و بنياد را در اقصي نقاط كشور فراهم مي كند.]]>
</TEXT>
</DOC>
<DOC>
<DOCID>HAM2-851124-085</DOCID>
<DOCNO>HAM2-851124-085</DOCNO>
<ORIGINALFILE>/1385/851124/world/_cinew.htm</ORIGINALFILE>
<ISSUE>سه شنبه 24 بهمن 1385</ISSUE>
<DATE calender="Western">2007-02-13</DATE>
<DATE calender="Persian">1385/11/24</DATE>
<CAT xml:lang="fa">ادب و هنر.هنر.سینما</CAT>
<CAT xml:lang="en">Literature and Art.Art.Cinema</CAT>
<TITLE>
<![CDATA[جدول اعداد(سودوكو)286]]>
</TITLE>
<TEXT>
<IMAGE>/1385/851124/world/010068.jpg</IMAGE>
<![CDATA[
اعداد 1 تا 9 را در هر يك از سطرها و ستون ها و مربع هاي كوچك 3 در 3 طوري قرار دهيد كه فقط يك بار نوشته شود. پاسخ جدول را فردا در روزنامه ملاحظه خواهيد كرد.]]>
</TEXT>
</DOC>
<DOC>
<DOCID>HAM2-851124-086</DOCID>
<DOCNO>HAM2-851124-086</DOCNO>
<ORIGINALFILE>/1385/851124/world/_econw.htm</ORIGINALFILE>
<ISSUE>سه شنبه 24 بهمن 1385</ISSUE>
<DATE calender="Western">2007-02-13</DATE>
<DATE calender="Persian">1385/11/24</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[وزير كار و امور اجتماعي در تبيين روند اجراي سياست هاي ابلاغي اصل 44 - بخش پاياني
ضرورت بسترسازي]]>
</TITLE>
<TEXT>
<IMAGE>/1385/851124/world/010077.jpg</IMAGE>
<![CDATA[
 بخش نخست گفت و گوي همشهري با وزير كار و امور اجتماعي در زمينه صيانت از نيروي كار و تنظيم بازار كار را در شماره پيش خوانديد، در بخش پاياني اين گفت وگو ديدگاههاي دكتر محمد جهرمي در باره تصميمات دولت براي تعيين دستمزدها، اشتغال و جذب سرمايه گذاري خارجي و چالشهاي پيش روي اجراي سياستهاي ابلاغي اصل 44 در اين وزارتخانه را مي خوانيد.
حسين لطفي
* آخرين تصميم دولت براي براي دستمزدها براي سال آينده چيست؟ آيا سيستم دوگانه شدن دستمزد كارگران سال آينده نيز ادامه مي يابد؟
- در رابطه با دوگانه شدن دستمزدها فقط اشاره كنم كه در بخش دولتي الان ما الگو گرفتيم كه نيروهاي رسمي با پيماني متفاوت هستند كه نيروي رسمي حدود 20 درصد كمتر از پيماني حقوق مي گيرد براي افزايش آرامش رواني براي كسي است كه قرارداد موقت مي بندد. بخشي هم به دنبال اين بوديم كه در كارهاي مستمر اگر صاحب بنگاه ها احساس كنند كه هزينه بيشتري را براي نيروي كار موقت مي پردازند به سمت قرارداد دائم بروند چون معتقديم قراردادهاي دائم هم رشد آموزش پيدا مي كنند هم با بالا بردن انگيزه كار و تأمين مالي، رضايتمندي كه بالاتر مي رود بهره وري هم بالاتر مي رود.
به دلايل فوق سعي كرديم حداقل دستمزد براي كارگران با قرارداد ثابت و قرارداد موقت متفاوت باشد و البته اين اجازه را هم داديم كه در واحدهايي كه داراي نيروهاي قرارداد رسمي و موقت هستند و نسبت به سيستم دوگانه دستمزد، مشكلي احساس مي كنند مشكل خود را به طور توافقي تنظيم كنند. وزير كار اضافه كرد: براي سال آينده به دنبال اين هستيم كه اين هماهنگي را در واحدهاي هماهنگ با سيستم دوگانه دستمزد حفظ كنيم و در واحدهايي كه همه نيروها رسمي يا همه نيروها قراردادي هستند، حداقل دستمزد همان رقم معين باشد. وي افزود: مسئله سيستم دوگانه دستمزد و تعيين حداقل دستمزد را در كل به شوراي عالي كار واگذار كرده ايم كه نماينده كارفرمايان و كارگران در آن حضور دارند و هر تصميمي كه نمايندگان كارفرمايان بگيرند همان تصميم را خواهيم پذيرفت.
* يكي ديگر از موانع سرمايه گذاري در كشور، فقدان مكانيزم و سازوكار اطلاع رساني دقيق براي سرمايه گذاران است. آيا جنابعالي ايجاد اين سيستم اطلاع رساني دقيق را كه لازمه اشتغال زايي است، دنبال كرده ايد؟
- تا زماني كه اطلاعات جامع كشور در بخش هاي مختلف كامل نشود و اطلاعات به روز در توليدات داخلي و همچنين واردات و صادرات و بازارهاي منطقه و دنيا و قيمت ها كامل نشود،  نمي توان به سرمايه گذاران اطلاعات كافي داد. البته طي سال هاي اخير در اين زمينه پيشرفت هايي صورت گرفته كه هنوز ناقص است و نياز است اطلاعات به منظور تسهيل دسترسي در يك جا متمركز شود. اين هدفگذاري در دولت نهم شده كه سازمان ها به سمت تكميل اطلاعات خودشان حركت كنند. همچنين براي اينكه بتوانيم بستر را براي سرمايه گذاران داخلي و خارجي فراهم كنيم، به دنبال ايجاد نظام جامع اطلاعات كشور نيز هستيم. يكي از اهدافي كه در تنظيم سند اشتغال در بخش هاي مختلف دنبال مي كرديم نيز همين بود كه بالاخره براي بخش نفت يا كشاورزي طي 20 سال آينده چه كار مي خواهيم بكنيم و چقدر توليد يا اشتغال در هر بخش اقتصادي خواهيم داشت. اين اقدام نوعي اطلاع رساني است براي سرمايه گذار كه مي داند هدف دولت در هر بخش طي سال هاي آينده چيست و آسان تر و هوشمندانه تر اقدام به سرمايه گذاري مي كند.
* شايد الان واقعي ترين هدف، صادرات است كه امروزه از آن به عنوان توليد براي صادرات مطرح مي شود. آيا فرهنگ سازي لازم براي بنگاه ها به منظور آموزش آنها در جهت توليد براي صادرات، كه بحث اشتغال را به خودي خود حفظ و گسترش مي دهد، صورت گرفته است؟
- سياستگذاري اقتصادي دولت در جهت رشد صادرات غيرنفتي و كاهش وابستگي اقتصادي به نفت به ويژه نفت خام است. اين حركت در مجموع در سياستگذاري ها و هدفگذاري هاي دولت دنبال مي شود ولي مقداري از اين برنامه ها به علت اينكه بستر اقتصادي داخلي و فرهنگ سازي لازم صورت نگرفته، بعضاً شاهد رفتارهاي متناقض در امر سياست هاي اقتصادي هستيم. مثلاً زماني كه در توليدات يك بخش همچون كشاورزي صادرات خوبي داريم يك باره با افزايش قيمت در همان محصول در داخل كشور، همه خواستار جلوگيري از صادرات مي شوند. من معتقدم مسئولان بازرگاني كشور بايد اين مشكل را با تنظيم بازار و پيش بيني نيازهاي داخلي حل كنند نه با جلوگيري از صادرات. ما بايد بدانيم كه در ماه هاي مختلف نيازهاي مختلفي داريم كه قابل پيش بيني است. اگر اين نيازها به طور دقيق پيش بيني شود ما بهتر مي توانيم نسبت به سياست هاي توليد خود تصميم گيري كنيم.
*رابطه وزارت كار را با سياست هاي اصل 44 چقدر مستقيم مي دانيد. البته اشاره كرديد به شركت هايي كه در دولت  قبلي توسط وزارت كار ايجاد شدند. آيا اين شركت ها را واگذار كرده ايد؟
- البته تمامي آن شركت ها را واگذار كرده ايم و بيشتر آنها را به سازمان فني و حرفه اي ارائه كرده ايم. اما در مورد خود اصل 44 بايد گفت كه با ابلاغ سياست هاي كلي اصل 44 فضاي ديگري در كشور به وجود آمد كه آن، كاهش تصدي گري دولت و واگذاري اقتصاد به مردم و بخش خصوصي است. همه كشورها به اين نتيجه رسيده اند كه دولت ها نمي توانند به امر بنگاه داري بپردازند، البته بر حسب ضرورت ها دولت  مي تواند به طور موقت مسيري از تأمين نيازهاي جامعه را خود در اختيار بگيرد و خودش به سمت اداره بنگاه اقتصادي برود. اما استمرار اين وضعيت هيچ گاه به نفع جامعه و اقتصاد نبوده است و هميشه دولت ها(چه دولت هاي باز اقتصادي و چه دولت هاي متمركز ماركسيستي)اداره كننده خوبي در بنگاه هاي اقتصادي نبوده اند.
سياست كلي اصل 44 واگذاري تصدي ها به بخش غيردولتي به چند هدف است كه نبايد اين اهداف را فراموش كرد. واگذاري براي درآمدزايي بخش دولتي و تأمين كسري بودجه نبايد باشد، هر چند كه ممكن است دولت از اين واگذاري ها درآمدي نيز كسب كند، اما هدف نبايد باشد. بلكه بايد بهره وري و توسعه و اداره بهتر بنگاه ها هدف باشد و اگر اين نوع هدفگذاري صورت گيرد، ما مشكلي با اشتغال موجود در اين واحدها نخواهيم داشت. اگرصرفاً به سمت تأمين نيازهاي دولت حركت كنيم،  كساني هم كه اين شركت ها را مي خرند چون برايشان تشويقي جهت اشتغال نشده است و از آن طرف هم بنگاه هاي دولتي 10 تا 20 درصد بيش از نياز خود نيرو گرفته اند، براي حركت به سمت سودآوري به سمت تعديل نيروها حركت مي كنند و به سمت توسعه كمتر مي روند و حتي به سمت فروش دارايي هاي اين شركت ها و سوءاستفاده و البته به قول خودشان استفاده از اين منابع مي روند كه در اين صورت نه تنها به سمت توسعه و خصوصي سازي نخواهيم رفت بلكه اين امر به بيكاري نيز منجر خواهد شد. پس اصل 44 و سياست هاي كلي را كاملاً مثبت مي دانيم به شرطي كه به سمت بهره وري و توسعه آنها با سودآوري و حفظ توليد كالا و نوآوري بيشتر همراه باشند.
*انتقادي كه وجود دارد اين است كه كاهش تصدي گري دولت در حال انجام است اما وقتي وارد بخش سهام عدالت مي شويم،  به نوعي در فعال كردن بخش خصوصي با مشكل مواجه مي شويم كه ممكن است بحث اشتغال را تحت تأثير قرار دهد. آيا شما اين نگراني را جدي تلقي مي كنيد؟
- ببينيد در مجموع 40 درصد از سهام بنگاه ها به سهام عدالت داده مي شود و اينكه هر چقدر سهام خرد شود و واگذار شود بستگي دارد به مديران و سهامداران عمده اي كه آن شركت ها را اداره مي كنند. 20 درصدي كه در اختيار دولت مي ماند 20 درصد از كل هر بخش اقتصادي يا صنعتي است.
*اما در سياست ها به طور صريح آمده كه 20درصد سهام هر شركت يا بنگاه دولتي در اختيار دولت باقي بماند و بقيه واگذار شود.
- نه بحث اين است كه مثلاً در بخش فولاد 20درصد در سهم دولت بماند. اين 20 درصد به اين معنا نيست كه 20 درصد سهام هر بنگاه در اختيار دولت بماند بلكه منظور اين است كه 20درصد بازار مثلاً بخش فولاد در اختيار دولت براي حفظ تنظيم بازار بماند. دولت ها اين سهم را براي حفظ حقوق مصرف كننده دنبال مي كنند و الان هم همين بحث در واگذاري سهام شركت هاي دولتي مطرح است و اين نيست كه در هر واحد اقتصادي دولتي،  دولت 20 درصد خودش را نگه دارد. پس بحث بر اين است كه در اين بازارها سهم دولت 20 درصد حفظ شود كه شايد يك كارخانه يا دو كارخانه باشد و مثلاً از 10 كارخانه 8 تاي آن واگذار شود و دو تا در اختيار دولت باقي بماند كه از آن 8 تا 4 تا در اختيار سهام عدالت و 4 تا تماماً در اختيار بخش خصوصي از طريق بورس قرار گيرد.
در لايحه خصوصي سازي كه هم اكنون در حال تدوين است اين اهداف بايد صريحاً ديده شود تا هيچ مشكلي در اشتغال نداشته باشيم. البته ممكن است كه يك واحد به تعديل و تغيير ساختار نياز داشته باشد كه در كنار آن بايد تأمين اجتماعي و بيمه بيكاري را ببينيم ولي در سرجمع جبري اين حركت نبايد به كاهش اشتغال بيانجامد. شايد در سال هاي اول و دوم به علت افزايش بهره وري تعديل نيروي انساني را شاهد باشيم ولي در سال هاي بعد با توسعه با افزايش اشتغال زايي مواجه شويم.
*در مورد همين سياست اصل 44 يك انتقاد جدي كه به دولت وارد است، عدم همكاري با مجمع تشخيص مصلحت نظام به عنوان تدوين كننده و نظارت كننده بر سياست هاي كلي است. به عنوان مثال كميسيون اقتصاد كلان چندين ماه است سؤالاتي درباره سياست هاي دولت در ارتباط با سياست هاي اصل 44 مطرح كرده است كه دولت تاكنون به آنها پاسخ نداده است. عدم حضور دولت در همايش اصل 44 نيز بر اين امر صحه مي گذارد. آيا نسبت به اين مسئله نگران نيستيد؟
- بخشي از سياست هاي اصل 44 در دولت هشتم و بخشي در دولت نهم ابلاغ شد. ما سياست هاي كلان اصل 44 را فقط بند ج نمي دانيم و بندهاي الف و ب و بعد ج را بايد دنبال كنيم. در بند الف ساختار تشكيلات دولت و قوه مجريه را بايد تغيير دهيم. من معتقدم تا زماني كه ساختار دولت كاملاً متحول نشود و بخش تصدي گري و حاكميت منفك نشود كه البته به تعاريف خاص كشورها از حاكميت وابسته است، نمي توان به اجراي كامل سياست هاي اصل 44 اميد داشت. شايد نيازي به واگذاري مستقيم به بخش خصوصي در بعضي قسمت ها نباشد و بايد به بخش عمومي همچون شهرداري ها واگذار كنيم و از سويي واگذاري ها بايد به صورت پلكاني انجام گيرد. بنابراين مهم آن است كه بخش تشكيلات دولت اگر اصلاح نشود شاهد خواهيم بود كه با واگذاري يك شركت، دو شركت ديگر تأسيس مي شود كه نقض غرض خواهد بود. در 16 سال گذشته چنين اتفاقي رخ داد و هرچند كه تعداد زيادي از شركت  ها واگذار شد،  اما به اندازه دوبرابر واگذاري ها شركت  جديد دولتي تأسيس شد.
متأسفانه احساس مي كنم كه در قوه مجريه و مقننه و حتي مجمع روي بند الف كمتر صحبت مي كنند در صورتي كه ريشه كار بند الف است. دومين مسئله اين است كه تا زماني كه هدفگذاري ها در واگذاري كامل نشده است،  هر نوع واگذاري احتمال دارد كه به انحراف از كل هدف هاي سياست  هاي كلي منجر شود به همين خاطر دولت الان دنبال تنظيم لايحه اي است براي اجراي هدف هاي سياست هاي كلي اصل 44 و مجلس هم معتقد است تا زماني كه لايحه تنظيم نشده، واگذاري مخصوصاً در صدر اصل 44 نبايد صورت گيرد. فكر مي كنم اين مطلب نياز به پخته شدن و هدفگذاري و برنامه ريزي درست دارد و اگر اين كار تحقق پيدا نكند حتماً به مشكلات اقتصادي جبران ناپذير و اجتماعي خواهد رسيد. پس نياز است كه اين سياست ها با تدبير بهتر و هماهنگي كامل ميان قوه مقننه و مجريه صورت گيرد.
* برداشت من از صحبت هاي شما اين است كه تا وقتي لايحه اصل 44 كه لب كلام سياست ها است تدوين نشود،  اين ابهامات و سؤالات از عملكردها طبيعي است؟
- بله. تا بستر اقتصادي را در جامعه و در بخش غيردولتي هم فراهم نكنيم و توانمندسازي بخش غيردولتي را نداشته باشيم حتم بدانيد كه اجراي اصل 44 و سياست هاي كلي براي صدر اصل 44 با مشكل مواجه خواهد بود؛ بخشي نحوه اداره اين بنگاه هاي بزرگ است كه در بعضي از آنها با رقمي معادل 500 تا 600 هزار ميليارد تومان سرمايه گذاري ايجاد شده اند و بخشي هم اين است كه توان اقتصادي جامعه به دلايل مختلف مثل نرخ پس انداز، ميزان نقدينگي و همچنين خرد بودن پول در اختيار جامعه و عدم توان و مهارت مديريتي بالا در بخش غيردولتي براي اداره اين واحدها با مشكل روبه رو است. يعني اگر اين سرعت كار را با توانمندسازي بخش غيردولتي همراه نكنيم، باز با مشكل مواجه خواهيم شد.]]>
</TEXT>
</DOC>
<DOC>
<DOCID>HAM2-851124-087</DOCID>
<DOCNO>HAM2-851124-087</DOCNO>
<ORIGINALFILE>/1385/851124/world/_mycity.htm</ORIGINALFILE>
<ISSUE>سه شنبه 24 بهمن 1385</ISSUE>
<DATE calender="Western">2007-02-13</DATE>
<DATE calender="Persian">1385/11/24</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[استوديو صداي شهر پس از چهار ماه فعاليت
صداي پاي شهر]]>
</TITLE>
<TEXT>
<IMAGE>/1385/851124/world/010083.jpg</IMAGE>
<![CDATA[
عكس: مسعود خامسي پور
چند سال گذشته مديران راديو تهران تلاش داشتند استوديويي از دل اين راديو بيرون آيد تا فعاليت هاي اين راديو گسترده تر شود كه اين امكان فراهم نشد تا اين كه با پيگيري هاي سكينه احمدي مدير حال حاضر راديو تهران، استوديويي به نام استوديو صداي شهر از 13 آبان ماه امسال به مدت چهارماه، كار خود را آغاز كرده است. اوايل شروع به كار اين استوديو با حك شدن جمله اي بر روي بيلبوردهاي تبليغاتي با اين مضمون كه: راديو صداي شهر افتتاح شد خيلي ها به اين شبهه افتادند كه راه اندازي راديويي مستقل نياز به تصويب قانوني جهت ايجاد آن است. تا اين كه بعد از پايان يافتن دوره انتخابات شوراي شهر و ادامه يافتن فعاليت هاي آرام اين استوديو و رفع بعضي شبهات اكنون استوديو صداي شهر در يكي از طبقات مركز كنترل طرح ترافيك واقع در خيابان ايرانشهر به كار خود ادامه مي دهد.
سوداي ايجاد راديويي مستقل
حتماً اطلاع داريد خيلي از كشورهاي دنيا امروزه اقدام به راه اندازي و ايجاد راديوها و استوديوهاي خصوصي مي كنند، چون معتقدند به اين شكل و با واگذاري اين مسئوليت بر گرده بخش خصوصي مي توان شاهد حضور پررنگ استعدادهاي زيادي در اين عرصه بود. شايد نمونه كوچك شده آن چيزي است كه امروزه در برخي فرهنگسراها و يا مراكز خريد ما يافت مي شود، يعني وجود يك راديوي داخلي درباره نكات ضروري فروشگاه ها و خريد مورد نياز مردم، اما اين امكان در آن حد كه بتوان از امواج راديويي استفاده كرد، اقدامي است كه در كشور ما هنوز طرح آن به مجلس ارائه نشده تا به تصويب برسد. برخلاف تصور، اين استوديو نمي تواند به يك راديوي مستقل تبديل شود. زيرا اين استوديو از امكانات لازم برخوردار نيست چه برسد به اين كه سوداي ايجاد يك راديو مستقل را در سر بپروراند. به هر حال استوديو صداي شهر در طبقه ششم ساختمان مركز كنترل طرح ترافيك به فعاليت خود ادامه مي دهد. ويژگي اين مكان اين است كه تمام دوربين هاي شهر از لحاظ ترافيكي زير پوشش اين ساختمان است و اين كه اورژانس تهران، آتش نشاني و كنترل كيفيت هوا نيز در اين ساختمان نمايندگي دارند؛ اين امكان را براي استوديو فراهم مي كند كه در پي يافتن اخبار مورد نياز خود باشند. در هر حال قدم گذاشتن درون اين استوديو به تنهايي نشان دهنده اين است كه مي توان به قدرت جادويي رسانه پي برد. اين كه مي گويند امواج صوتي حد و مرز نمي شناسند پر بيراه نيست. يعني اين كه شما مي توانيد با در اختيار داشتن يك اتاق فرمان كوچك و يك استوديو كوچك تر از آن با يك ميكروفن و يك ميز mixser در طول روز در طي دو شيفت هر يك ساعت 5 دقيقه به 5 دقيقه با امواج جادويي خود شنونده را تسخير كنيد. اما اين سؤال همواره مورد توجه است كه چه لزومي براي تشكيل چنين استوديويي از درون راديو تهران و يا از دل راديو پيام است. مگر وظيفه راديو پيام هم چيزي شبيه به اين قضيه نيست؟! سؤالاتي كه مدير استوديو صداي شهر(پريچهر بهروان)و سكينه احمدي(مدير شبكه راديو تهران)كه جهت راه اندازي اين استوديو تلاش كردند بايد پاسخگو باشند.
استوديو صداي شهر تبليغي نيست
استوديو صداي شهر به عنوان يك استوديوي شهري براي پرداختن به مشكلات و معضلات مردم كار سنگيني را آغاز كرده است. به طوري كه بعد از گذشت 4 ماه جز چند ميز و يك خط تلفن، هيچ خبري از نيروهاي تازه و گروه هاي تحقيق و تفسير و تنظيم خبر نيست. به اعتقاد پريچهر بهروان اگر از ابتدا قرار بود فعاليت استوديو برعهده ما گذاشته شود تلاش مي كرديم با امكانات بيشتري اين استوديو را تحويل بگيريم. اما حالا گام به گام و قدم به قدم با حمايت  هاشمي تشكري(معاونت حمل و نقل ترافيك)و همكاري و همياري برخي ديگر، اين استوديو روبه جلو گام برمي دارد. پريچهر بهروان يكي از گوينده هاي باسابقه راديو تهران و مدير استوديو صداي شهر درباره عملكرد اين استوديو گفت: ابتدا همه فكر مي كردند كه اين استوديو در حد خواندن چند اطلاعيه است مثل كاري كه راديو پيام با ترافيك مي كند و چند پيام ترافيكي را براي شهروندان مي خواند و هر گوينده مي تواند يك دقيقه آنتن داشته باشد. وقتي با اين ذهنيت اين استوديو راه اندازي شد ديگر نه از كارگرداني در كار خبري بود و نه از برنامه سازي، در صورتي كه در عمل شهرداري زمان بيشتري را براي اين استوديو در نظر گرفت و كار فراتر از يك دقيقه شد. در اين صورت هم موسيقي وارد كار شد، هم افكت و هم پيام هاي كوتاه كه در جهت ارائه اطلاعات فرهنگي به شنوندگان فعال بايد داده مي شد. با اين توصيف مدير استوديو صداي شهر، امكانات اين استوديو تنها براي يك نفر و اختصاص دادن زمان يك دقيقه اي كافي است چون هواي استوديو نيز بدون داشتن تهويه قابل تحمل نيست. بهروان، ضمن نشان دادن بخش هاي محدود استوديو به اين نكته اشاره كرد و گفت: فضاي اين جا كوچك است، سر و صداي بيرون به داخل استوديو راه مي يابد. به اين خاطر به اضافه كمبود تجهيزات در استوديو، هنوز شرايط كافي براي خريد امكانات مورد نياز اين استوديو فراهم نشده است.
او افزود: نياز مردم تنها ترافيك نيست، ترافيك مشكل اول تهران است اما اين كار را راديو پيام انجام مي دهد. نيازي نبود كه ما كار موازي انجام دهيم. كار راديو پيام ارائه اطلاعات ترافيكي است اما در شهر خدمات ديگري را نيز شهرداري انجام مي دهد. مثلاً اخيراً اطلاعاتي درباره مراسم تاسوعا و عاشورا داشتيم راجع به تكيه ها و چگونگي برپا كردن آنها و اين كه حتي ما در اين استوديو نرخ طلا و ارز را نيز براي شنوندگان مطرح كنيم و همين طور از قيمت ميوه و بازار ميوه مردم را باخبر كنيم و در كل هر گونه اقداماتي كه شهرداري در سطح شهر انجام مي دهد را پوشش مي دهيم. او همين طور در ادامه درباره ضرورت شنيدن اين اخبار براي تهراني ها گفت: اين نياز تهران بود كه راديويي مخصوص تهران داشته باشد و اين همكاري دو جانبه است ميان راديو تهران و شهرداري، تا اين كه مردم حس كنند مسئولين خواهان پاسخگويي به مشكلات آنان هستند. بهروان با نشان دادن بخش هماهنگي استوديو صداي شهر گفت: اين استوديو راديويي نيست كه در خدمت شهرداري و يا براي تبليغ شهرداري باشد بلكه راديويي است براي اين كه شهروندان مشكلاتشان را مطرح كنند مثل 137 كه مردم تماس مي گيرند و طرح مشكل مي كنند. اينجا هم مثل يك پايگاه عمل مي كند و يك طرفه نيست، يعني فقط خبرها از سمت شهرداري به طرف مردم نمي آيد، بلكه از سمت مردم هم هست. آنها مشكلاتشان را مطرح مي كنند و ما پاسخ مي دهيم و گاهي هم پيش آمده كه پيگيري كرديم و آنها را هم پخش كرديم.
استوديويي با امكانات محدود
قرار است در آينده امكانات بيشتري از جانب شهرداري در اختيار استوديو صداي شهر قرار بگيرد. مدير استوديو صداي شهر با اشاره به اين موضوع درباره بخش هاي اين استوديو گفت: مكان كوچكي كه مي بينيد بخش ارتباطات ماست كه همكاران كار آن را انجام مي دهند. بخش هماهنگي و مرتب كردن خبرها نيز در استوديو هست. تمام كاركنان استوديو تقريباً ثابت هستند و به غير از آنها فقط يك صدابردار و يك تهيه كننده شيفتي داريم كه ساعت كاري آنها تغيير مي كند. بهروان درباره گوينده ها و چگونگي خبرهاي اين استوديو گفت: ما تلاش داريم كه گوينده ها فقط گوينده نباشند، نويسنده  هم باشند چون مي خواهيم كيفيت خبرها از حالت خشكي خارج شوند. چون گاهي پيش آمده كسي صداي خوبي نداشته اما قلم خوبي داشته ما به اين خاطر از آنها استفاده كرديم. چون به نظر ما اين توانايي كمتر از صدا نيست. بهروان افزود: ما جداي از خواندن اخبار مربوط به ترافيك، اخباري مثل رد شدن عابران از پل عابر پياده و يا استفاده از كلاه براي موتورسوارها و يا آموزش قوانين ترافيكي و... را در جهت ارائه يكسري مسائل به شنوندگان استفاده مي كنيم. استوديو صداي شهر اكنون در دو شيفت كاري صبح و بعداز ظهر فعاليت دارد كه مسئوليت هر شيفت با تهيه كننده آن شيفت است و سردبيري كار نيز برعهده اوست. همين طور گويندگان استوديو صداي شهر گويندگان راديو تهران نيستند به اين خاطر كه هم تفاوتي ميان گويندگان اين استوديو با ديگر گويندگان باشد و هم اين كه شيوه جديدي در جهت ارائه اخبار و اطلاعات باشد. به اين شكل اگر هر گوينده اي نوشته خود را بخواند مصداق اين بيت شعر خواهد بود كه: هر چه از دل برآيد لاجرم بر دل نشيند.
آموزش و فرهنگ سازي
گفته هاي سكينه احمدي  درباره راه اندازي اين استوديو خالي از لطف نيست. احمدي با اشاره به اين موضوع كه تعريفي كه از ابتدا براي اين استوديو مطرح بوده تعريف ايجاد يك راديو محلي براي 13 ميليون جمعيت تهران است گفت: يكي از اهداف راديو محلي اين است كه مسائل شهري را از راديو پخش مي كنند و به اين شكل و با مشاركت مردمي در جهت فرهنگ سازي و مشكلات شهروندي گام برمي دارند. اين موضوع مي تواند حتي در ارتباط با مبلمان شهري- معماري تهران و موضوعات ديگر نيز باشد. احمدي افزود: به اين شكل و با اين پيش زمينه تصميم گرفتيم ادامه دهنده راه مديران قبلي باشيم تا آنجا كه در حوزه آموزش فرهنگ ترافيك در سازمان طرح ترافيك، استوديويي باشد كه محورش پرداختن به اين موضوع باشد.
او درباره شكل گيري اين استوديو و مجزا بودن فعاليت هاي آن نسبت به راديو پيام گفت: طي جلسات مختلفي كه با مسئولين شهرداري و حوزه معاونت اجتماعي شهرداري داشتيم به اين نتيجه رسيديم كه جداي از ترافيك بحث آموزش و فرهنگ سازي را مد نظر قرار دهيم كه از سال گذشته تاكنون يعني قبل از 13 آبان كه استوديو افتتاح شد جلسات متعدد برگزار شد. او افزود: فاز اول، افتتاح استوديو بود ولي در فاز دوم سعي داريم در جهت كيفي سازي امكانات فني استوديو صداي شهر وارد عمل شويم. مدير راديو تهران درباره پرداختن به موضوعات مختلف اين استوديو جهت فرهنگ سازي افزود: موضوعات و خبرهاي اين استوديو توسط ما و يكي از كارشناسان شهرداري انتخاب مي شود، از طرفي شوراي سياست گذاري داريم كه به سياست هاي مربوط به اين استوديو مي پردازيم. احمدي در ادامه درباره مديريت اين استوديو گفت: توانايي و فعاليت پريچهر بهروان و صداي خوب ايشان امتيازي بود براي اين كه در مواقع ضروري بتوانيم از صداي ايشان نيز استفاده كنيم و ديگر اين كه ايشان گوينده- مجري هستند و حضور ايشان برحسب ضرورت مي تواند كارساز باشد. مدير راديو تهران در پايان گفته  هايش افزود: هدف ما از ابتدا همكاري و همياري است كه با مسئولين شهرداري مي توانيم اين ارتباط را تنگاتنگ تر كنيم، اما هدف ما تعريف و يا اشاره به نكات قوت عملكرد شهرداري نيست، ما تلاش داريم مسائل مختلف را به نقد و چالش بكشيم و اين امكان توسط مسئولين شهرداري زودتر پاسخ خواهد داد.
آيا استوديوي صداي شهر مي تواند شروعي مبارك براي ايجاد راديويي مستقل شهري باشد يا نه؟!]]>
</TEXT>
</DOC>
<DOC>
<DOCID>HAM2-851124-088</DOCID>
<DOCNO>HAM2-851124-088</DOCNO>
<ORIGINALFILE>/1385/851124/world/_mycity.htm</ORIGINALFILE>
<ISSUE>سه شنبه 24 بهمن 1385</ISSUE>
<DATE calender="Western">2007-02-13</DATE>
<DATE calender="Persian">1385/11/24</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[از شهر
ماجراي شهر جشنواره ها]]>
</TITLE>
<TEXT>
<![CDATA[گروه شهري- شايد انتظار ما از شهري كه هر ساله ميزبان جشنواره هاي مختلفي است و علاقه مندان به آن هم هر ساله با اشتياق در جلوي مراكز فرهنگي و هنري صف مي كشند تا شايد با شور و حرارت بيش از پيش به اين شهر بزرگ سيمايي فرهنگي بدهند. اما اين شهر بزرگ در طول سالها برگزاري جشنواره هاي متعدد تنها دستاوردش از هياهوي اين جشنواره ها خيابان هاي پر از كاغذ و پوستر و ديواره هاي مزين به برچسب هاي متعددي است كه بازارشان در اين جشنواره ها رونق مي گيرد. به واقع تهران با نگاهي واقع بينانه تنها دستاوردي كه از اين جشنواره ها نصيبش مي شود آلودگي هاي بصري است كه در سيماي شهر به جا مي ماند. تهران اين شهري كه سالها در جستجوي هويت دست و پا مي زند به زعم بسياري از كارشناسان و صاحب نظران هنوز نتوانسته است چندان از امكانات يك شهر فرهنگي بهره ببرد و هنوز حتي كوچك ترين مظاهر فرهنگي اين هياهوي مكاره اي كه پيرامون جشنواره هاي آن مي گذرد كمترين تأثيري بر سيماي شهر نمي گذارد. هنوز مردم اين شهر همان گونه شتابزده اند كه بودند. همان گونه به اجراي قوانين شهرنشيني بي قيداند كه بودند و تمام اين ژست ها نيز در طول سالها برگزاري جشنواره ها هنوز نتوانسته است چهره اين شهر كبود را اندكي تغيير دهد. شايد يكي از بزرگترين دلايل اين اتفاق ناكارآمدي تمام الگوهايي است كه تمام شهرهاي جهان را تحت تأثير قرار مي دهد و در اين ميان تهران به دليل نبود سيستمي نظام مند در بافت برسازنده شهر هنوز جايي براي زايش فرهنگي شهري ناكام مانده است.
با نگاهي به بسياري از شهرهاي جهان كه به دلايل متعدد جشنواره ها و اتفاقات فرهنگي در آن رخ مي دهد مي توان به اين نتيجه رسيد كه اين شهرها با برگزاري جشنواره هاي فرهنگي به نوعي به ارتقاي فرهنگ شهروندان خود مي انديشند و در اين راه از هر امكاني براي به  سامان رساندن اين هدف تلاش مي كنند. به عنوان نمونه مردم شهر كن فرانسه كه شهر كوچكي است تمام زندگي شان را با جشنواره اي پيوند زده اند كه هر ساله در اين شهر برگزار مي شود. مسلماً اين اتفاق در فرهنگ عمومي شهروندان اين شهر تأثير بسياري دارد. اين اتفاق امري رايج در تمام شهرهاي دنيا است. يا شنيدن اخباري درباره آموزش شهروندان پكن كه قرار است مسابقات المپيك در آن برگزار شود. اما شهري مانند تهران
هر ساله در روزهاي بهمن ماه و همزمان با روزهاي باشكوه پيروزي انقلاب تمام اين جشنواره ها را از سر مي گذراند و تاثير قابل توجهي هم در طول سالها برگزاري اين جشنواره به خود نمي بيند. آيا ما بايد بپذيريم كه اين شهري كه سالها در آن زندگي مي كنيم شهري سترون و نازا است كه تنها از آن خستگي و نااميدي به دست مي آيد؟ مسلماً اين شهر با مشتي ساختمان بر روحيه جمعي ساكنانش تأثير مي گذارد اما اين همه ماجرا نيست. شايد اين واقعيت اندكي بي رحمانه باشد كه ما شهروندان هيچ تلاشي در جهت دادن روحيه اي لطيف تر به اين شهر نمي كنيم. شايد خود ما مقصر باشيم!]]>
</TEXT>
</DOC>
<DOC>
<DOCID>HAM2-851124-089</DOCID>
<DOCNO>HAM2-851124-089</DOCNO>
<ORIGINALFILE>/1385/851124/world/_siasatw.htm</ORIGINALFILE>
<ISSUE>سه شنبه 24 بهمن 1385</ISSUE>
<DATE calender="Western">2007-02-13</DATE>
<DATE calender="Persian">1385/11/24</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[نگاهي به روابط ايران و اروپا
تضاد هويت ها]]>
</TITLE>
<TEXT>
<IMAGE>/1385/851124/world/010071.jpg</IMAGE>
<![CDATA[
محسن پيريايي
اروپاي غربي با توجه به روابط فرا آتلانتيكي با ايالات متحده مواضعي كاملاً هماهنگ با مواضع آمريكا در قبال انقلاب اسلامي ايران داشت و در مقابل نيز كشورهاي حوزه اروپاي شرقي نيز كاملاً تحت تأثير مواضع شوروي در قبال ايران موضع گيري مي كردند.
انقلاب اسلامي در ايران باعث شد تا سياست دين مدارانه جايگزين سياست دنيامدارانه دوران پهلوي گردد. اين امر زماني اتفاق افتاد كه جهان غرب(اروپاي غربي و ايالات متحده آمريكا)در اوج گرايش به سياست دنيامدارانه(سكولاريسم)و جهان شرق نيز در اوج گرايش به سياست دين گريزانه(كمونيسم)به سر مي برد. اصول و ارزش هاي ليبراليسم در غرب و سوسياليسم در شرق از مقبوليت بالايي برخوردار بود و در مقابل، اراده اي در ايران مبتني بر رد اين موضوع در حال بارور شدن بود. سياست هاي نه شرقي و نه غربي ايران و حمايت و كمك به مستضعفين و مسلمانان جهان و شعارهايي از جمله صدور انقلاب اسلامي، در مقابل سياست هاي ليبراليستي و كمونيستي جهان غرب و شرق از جمله شاخصه هاي اختلافات هويتي دو طرف به شمار مي رفت كه شكاف ها را افزايش مي داد و اين در حالي بود كه اشتراكات هويتي اروپاي غربي و ايالات متحده، يا اروپاي شرقي و شوروي باعث همسويي رفتار آنها در قبال ايران، به خصوص در دهه بعد از انقلاب اسلامي ايران مي شد.
علاوه بر اين، نظام بسته اقتصادي، سياست خارجي تجديد نظر طلب و ايدئولوژي خاص ايران در مقايسه با مردم ليبراليسم، نظام باز اقتصادي و سياست خارجي منعطف كشورهاي غربي در قبال آمريكا، اختلالات عميق هويتي را بين ايران از يك سو و كشورهاي غربي و به خصوص كشورهاي غرب اروپا رقم زد. نمود اين موضوع را مي توان در مقولاتي از جمله سياست واحد غرب به خصوص كشورهاي عضو اتحاديه در اوايل انقلاب در قبال ايران از جمله ماجراي گروگانگيري و جنگ تحميلي ديد.
البته همان طور كه اشاره شد تا پيش از پايان جنگ سرد نمي توان عملكرد كشورهاي اروپايي در قبال ايران را در قالب عملكرد مشترك آنها در اتحاديه اي تحت عنوان اتحاديه اروپا مورد ارزيابي قرارداد بلكه بايد به عملكرد انفرادي آنها، آن هم تحت نفوذ ابرقدرت ها نظر داشت.
روند برخورد اروپا با موضوع هسته اي ايران
به نظر مي رسد يكي از اشتباهات استراتژيك ايران در روند پرونده هسته اي خود برگزيدن اروپا به عنوان طرف اصلي مذاكره بود. واگذاردن آژانس بين المللي انرژي اتمي به عنوان مرجع اصلي حل و فصل موضوعات مربوط به رژيم حقوقي npt و حركت در مسير به رسميت شناختن اروپا اولين گامي بود كه ايران را به نوعي از فرايند طبيعي پرونده خارج كرد. از سوي ديگر ايران چنانچه قصد داشت با اروپا بر سر مسأله هسته اي خود مذاكره كند نمي بايست بازيگران اروپايي را محدود به سه كشور انگليس، فرانسه و آلمان مي كرد كه هر كدام از آنها نيز همان گونه كه اشاره شد سابقه چندان درخشاني در نوع برخورد با ايران نداشتند.
به هر حال نوع نگرش حاكم در ايران كه تصور مي كرد تضاد منافع اقتصادي اروپا با آمريكا و يا تلاش اروپا براي استقلال در سياست خارجي به اندازه اي است كه باعث خواهد شد اروپا كاملاً بر خلاف جهت اهداف راهبردي آمريكا قدم بردارد، اين امر موجب شد تا ايران سمت گيري سياست خارجي خود را در مسأله هسته اي متوجه اروپا كند، هر چند كه نبايد اين نكته را نيز از نظر دور داشت كه به هر حال ايران در مقابل فشارهاي بين المللي شايد در زمان خود راهي را بهتر از مذاكره با اروپا براي پيش بردن مقاصد خود نمي ديد اما باز هم بايد بر اين نكته تاكيد كرد كه حتي با پذيرفتن اين پيش فرض ايران نمي بايست طرف هاي مذاكره را به 3 كشور انگليس، فرانسه و آلمان محدود كند.
نگاهي به روند مذاكرات ايران و اروپا به خوبي نشان مي دهد كه كشورهاي سه گانه اروپايي طرف مذاكره ايران موسوم به e3 اگرچه در ابتدا راه حل هايي را پيشنهاد دادند كه تا حدودي بر خلاف خواست ايالات متحده به نظر مي رسيد، اما به تدريج همسويي نگرش و عملكرد اين كشورها با نگرش سياسي به پرونده كه عمدتاً محصول عملكرد آمريكا بود. در مرور زمان آشكارتر گرديد. هر چند كه اروپا تلاش كرد تا بتواند ناكامي هاي گذشته عرصه سياست خارجي خود را با موفقيت در برخورد با پرونده هسته اي ايران به نوعي جبران كند، اما باز هم ثابت كرد كه در حل بحران هاي حوزه روابط خارجي خود در نهايت بايد الگوي بوسني و هرز گوين و كوزوو را برگزيده و به عملكرد ايالات متحده اميدوار باشد.
تا پيش از اعلام ايران مبني بر پذيرش پروتكل الحاقي، اتحاديه اروپا موضع سرسختانه اي در قبال برنامه هاي هسته اي ايران اتخاذ كرد و به طور كامل به حمايت از ملاحظات و منويات آژانس پرداخت. به ويژه پس از گزارش  ژوئن 2003 آژانس در خصوص برنامه هاي هسته اي ايران مبني بر اين كه تهران معاهده عدم تكثير تسليحات(npt)را به طور كامل رعايت نكرده است، فشارهاي اتحاديه اروپا بر ايران نيز افزايش پيدا كرد. وزراي امور خارجه اين اتحاديه نيز در اجلاس ماه ژوئن خود در لوكزامبورگ نگراني هاي جدي خود را در خصوص اين كه برنامه هسته اي ايران براي پنهان كردن تلاش جهت ساخت سلاح هاي هسته اي به كار رفته است، ابراز داشتند. اين موضع گيري ها دقيقاً در شرايط و فضايي مطرح مي شود كه مباحث مربوط به پيوستن ايران به پروتكل الحاقي npt در بالاترين درجه اهميت قرار داشت و موضع  اتحاديه در قبال اين موضوع آن بود كه ايران مي بايست به طور غيرمشروط و فوري پروتكل الحاقي را امضا و اجرا نمايد و ادعا مي كرد كه پيوستن ايران به پروتكل الحاقي مجموعه ترديدهاي موجود را از بين خواهد برد و گامي مهم در جهت اعتمادسازي در روابط اين كشور با اتحاديه اروپاست. مجموعه اين مواضع اتخاذ شده اي از سوي اتحاديه اروپا در دوره زماني قبل از اعلام پذيرش پروتكل از سوي ايران، مؤيد نزديكي ديدگاههاي اين اتحاديه به مواضع ايالات متحده آمريكا بود. آمريكا و اروپا در مخالفت با برنامه هسته اي ايران متحد بودند و اين برخلاف شكاف بوجود آمده ميان اين دو متحد قديمي بر سر جنگ عراق بود، هر چند كه اتحاديه اروپا تا آن زمان هيچ گاه بدبيني خود را در قبال ايران به شدت و تندي آمريكا ابراز نكرده بود.
توافقات نشست تهران
پس از اين كه ايران در تاريخ 21 اكتبر 2003 در نشست تهران با حضور وزيران امور خارجه سه كشور اروپايي رسماً  آمادگي خود را براي پذيرش پروتكل الحاقي اعلام كرد و پذيرفت كه به صورت داوطلبانه فرآيند غني سازي اورانيوم خود را به حالت تعليق در آورد، اروپا كه در اين مرحله احساس موفقيت مي كرد لحن ملايم تري را در مقابل برنامه هسته اي ايران در پيش گرفت. اين اتحاديه كه پس از دوران جنگ سرد همواره تلاش كرده است تا سياست هاي خود را در مقابل ديگر كشورها از زير سايه ايالات متحده خارج كند پس از پذيرش پروتكل الحاقي از سوي ايران حتي در مقطعي با اعتقاد به اين كه ديپلماسي موفقي را در قبال ايران پيش گرفته است با درخواست آمريكا مبني بر ارجاع پرونده هسته اي ايران به شوراي امنيت مخالفت كرد. هر چند كه موضع گيري سياسي نظير اين موضع گيري از جانب اروپا اين باور را نزد عده اي به وجود آورد كه اروپا در مقابل آمريكا بر سر برنامه هسته اي ايران ايستادگي كرد و برنامه هسته اي ايران باعث بروز اختلافات و افزايش حجم شكاف ميان اروپا و آمريكا شد، اما تحولات بعدي پرونده هسته اي ايران نشان داد كه اروپا همچنان متأثر از آمريكا گام برمي دارد و البته نبايد از اين موضوع تعجب كرد، چرا كه همان گونه كه پيش از اين نيز اشاره شد اشتراكات فرهنگي و هويتي اروپا و آمريكا و تضادهاي هويتي آنها با هويت و ارزش هاي حاكم بر دولت جمهوري اسلامي ايران خود منشأ چنين اختلافاتي بوده و خواهد بود.
در حالي كه ايران در 18 دسامبر 2003 پروتكل الحاقي را امضا نمود، اما توافقات نشست تهران به سرعت با چالش هاي جدي مواجه شد، به اعتقاد 3 كشور اروپايي طرف مذاكره با ايران، اين كشور مي بايست غني سازي اورانيوم و تمامي فعاليت هاي مرتبط با آن را به حالت تعليق در آورد. اما در مقابل ايران اصرار مي ورزيد كه توافقنامه تهران اجازه فعاليت هاي آزمايشي، تحقيقاتي و توليد دستگاههاي سانتريفيوژ را به ايران داده است. ايران همچنين معتقد بود كه توافقنامه تهران اجازه توليد گاز هگزا فلورايد اورانيوم(uf6)را در تأسيسات يوسي اف اصفهان داده است.
صدور نخستين قطعنامه آژانس
در 18 ژوئن 2004 شوراي حكام آژانس بين المللي انرژي اتمي قطعنامه اي را عليه ايران صادر كرد كه در آن از اين كه ايران همكاري كامل و دقيق را با آژانس انجام نداده است اظهار تأسف شده بود. ايران نيز در واكنش به اين قطعنامه اعلام كرد كه فعاليت هاي غني سازي خود را از سرخواهد گرفت و در اولين گام نيز اقدام به فك پلمپ تأسيسات فرآوري اورانيوم در اصفهان خواهد كرد.
در سپتامبر 2004 نيز e3 از قطعنامه شوراي حكام كه خواستار روشن شدن كامل برنامه  هسته اي ايران و تعليق كامل غني سازي شده بود حمايت كرد. همانطور كه پيش از اين نيز اشاره شد سه كشور اروپايي انگليس، فرانسه و آلمان در نوامبر 2004 با درخواست آمريكا در مورد ارجاع پرونده ايران به شوراي امنيت به دليل اختلافات تاكتيكي و نه راهبردي مخالفت كردند. به اعتقاد اروپاييان اگر ارجاع پرونده ايران به شوراي امنيت بدون زمينه سياسي لازم صورت مي گرفت ممكن بود شوراي امنيت در مسير برخورد با ايران از طريق تحريم يا هر مكانيسم ديگر با بن بست مواجه شود، يا اين كه اين خطر بوجود آيد كه ايران همكاريهايش را با آژانس قطع كرده و مانند كره شمالي از npt خارج شود.
در 15 نوامبر 2004 وزيران امور خارجه انگليس، فرانسه، آلمان و ايران به همراه خاوير سولانا، مسئول سياست خارجي اتحاديه اروپا در پاريس گرد هم آمدند. در اين نشست ايران مجدداً  تعليق را تحت نظارت و راستي آزمايي آژانس و به صورت داوطلبانه پذيرفت. در نشست پاريس همچنين توافق شد كه مذاكرات در 4 گروه كاري سياسي- امنيتي، اقتصادي، فني و هسته اي ادامه پيدا كند.
آمريكا و به تبع آن اسرائيل انتقاداتي را نسبت به دستاوردهاي اجلاس پاريس مطرح مي كرد: اولاً  اينكه آنها مدعي بودند در مورد تعليق غني سازي نبايد لفظ داوطلبانه بلكه لفظ قانوني و اجباري بايد قيد شود چرا كه اشاره به داوطلبانه بودن تعليق از جانب ايران بدين معناست كه اين تعليق تنها تا زماني باقي خواهد بود كه مذاكرات ميان طرفين در جريان باشد. ثانياً  آمريكا نسبت به اين كه در توافقنامه پاريس اشاره اي به تعليق كار مجتمع آب سنگين اراك نشده، معترض بود. در 10 مارس 2005 وزيران امور خارجه e3 به همراه خاوير سولانا در نامه اي به رئيس شوراي اروپا مطرح كردند كه مذاكرات با ايران آن طوري كه مدنظر آنها بوده پيشرفت نداشته است.
در اين نامه عنوان شده بود كه پذيرش تعليق كامل برنامه هسته اي از جانب ايران تنها تضميني عيني معني داري است كه نشان مي دهد برنامه هسته اي ايران تنها براي مقاصد صلح آميز است. در چنين شرايطي، ايران اين موضع اروپا را نقض آشكار مفاد عهد نامه پاريس دانست و اعلام كرد كه براساس توافقنامه پادمان npt غني سازي را از سر خواهد گرفت.
اجازه غني سازي محدود
در ماه مي 2005 و در جلسات گروه هاي كاري اي كه براساس موافقتنامه پاريس شكل گرفته بودند، ايران يك طرح كاري 4 مرحله اي را براي حل بحران موجود پيشنهاد كرد كه يكي از عناصر اصلي آن طرح اين مسأله بود كه اجازه غني سازي محدود به ايران داده شود، به اين شكل كه 3000 سانتريفيوژ در نطنز فعال باشند و در چنين شرايطي مذاكرات ادامه پيدا كند. هر چند اتحاديه اروپا پذپرفت كه اين طرح را بررسي كند، اما مذاكره كنندگان اروپايي همچنان بر موضع خود مبني بر اين كه ايران بايد تمامي فعاليت هاي غني سازي خود را به حالت تعليق در آورد اصرار مي ورزيدند و در عين حال به دنبال راهي بودند تا بدون كوتاه آمدن از اين موضع، ايران را پاي ميز مذاكره نگه دارند.
به هر حال در جريان مذاكرات، تروييكاي اروپايي و ايالات متحده دريافتند كه نيازمند نزديكتر شدن و همسطح كردن سياست هايشان در قبال ايران هستند و مي بايست اختلافات تاكتيكي را نيز كنار بگذارند. به عبارتي اروپا پذيرفت كه اين بار هم سكان امور را به آمريكا واگذار كند. در 11 مارس 2005 كاندوليزا رايس، وزير امور خارجه ايالات متحده اعلام كرد اگر ايران تعليق كامل و دائم برنامه غني سازي خود را بپذيرد، آمريكا نيز با پيوستن اين كشور به wto موافقت خواهد كرد و همچنين امكان فروش قطعات يدكي هواپيماهاي غيرنظامي به ايران فراهم خواهد شد، در همين حال اروپا نپذيرفت چنانچه ايران مجدداً  غني سازي را از سربگيرد با پيشنهاد آمريكا مبني بر ارجاع پرونده ايران به شوراي امنيت موافقت كند.
در نهايت، موضع گيري كشورهاي اروپايي در قالب قطعنامه هاي 24 سپتامبر و 4 فوريه 2005 كه شديداً  از ارجاع پرونده ايران به شوراي امنيت حمايت مي كردند و همچنين تلاش  اين كشورها براي تصويب قطعنامه در شوراي امنيت سازمان ملل عليه ايران احتمالاً  مؤيد فرضيه  اين نوشتار بود و آن اين كه موضع اروپا در قبال جنگ ايران و عراق و همچنين برنامه هسته اي كاملاً  متأثر از منافع و روابط فراآتلانتيكي آن و البته در نگرشي كلي تر ناشي از اشتراكا ت هويتي ايالات متحده و اروپاست كه در تضاد كامل با ساختارهاي هويتي جمهوري اسلامي ايران مي باشد و به همين دليل است كه وجود يك فاصله زماني دو دهه اي ميان جنگ تحميلي و مناقشات بوجود آمده بر سر برنامه هسته اي نيز تفاوتي را در مواضع و عملكرد اروپا در قبال ايران ايجاد نكرده است.]]>
</TEXT>
</DOC>
</HAMSHAHRI2>
