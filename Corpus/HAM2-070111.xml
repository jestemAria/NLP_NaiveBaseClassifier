<?xml version="1.0" encoding="UTF-8" standalone="no"?>
<!DOCTYPE HAMSHAHRI2 SYSTEM "hamshahri.dtd">

<HAMSHAHRI2>
<COPYRIGHT>
<![CDATA[Hamshahri2 Corpus, Beta Release!
Copyright 2004-2008, Database Research Group (DBRG), Faculty of Engineering, University of Tehran
All the news content in the corpus is copyrighted by Hamshahri Newspaper (www.hamshahri.net)

Homepage:
http://ece.ut.ac.ir/dbrg/hamshahri/ham2

Contact:
darrudi@insf.org 

Please view the enclosed `Help.txt` file in the package for more information (tag description, etc).

IT IS A BETA RELEASE, PLEASE DON NOT REDISTRIBUTE IT!]]>
</COPYRIGHT>
<DOC>
<DOCID>HAM2-851021-001</DOCID>
<DOCNO>HAM2-851021-001</DOCNO>
<ORIGINALFILE>/1385/851021/news/_adabh.htm</ORIGINALFILE>
<ISSUE>پنجشنبه 21 دي 1385 - سال چهاردهم - شماره4180 - Jan 11, 2007</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
<![CDATA[جشنواره بين المللي تئاتر فجر سومين روز خود را پشت سر گذاشت
گروه هاي خارجي از فردا به صحنه مي روند]]>
</TITLE>
<TEXT>
<IMAGE>/1385/851021/news/009768.jpg</IMAGE>
<![CDATA[
گروه ادب و هنر - امروز در چهارمين روز جشنواره بين المللي تئاتر فجر 17نمايش در دو بخش صحنه اي و خياباني به اجرا در مي آيد.
مردنيك به كارگرداني امير دژاكام، تيغ و ماه كار آتيلا پسياني، ددالوس و ايكاروس كار همايون غني زاده، وهم سرخ به كارگرداني احمدي نسب و امشب ديگر مهره هاي پشتم ني لبك مي زنند كار زري اماد نمايش هايي هستند كه در مجموعه تئاتر شهر به صحنه مي آيند. نمايش پائين گذر سقاخانه نوشته اكبر رادي به كارگرداني هادي مرزبان نيز امروز اجراي خود را در تالار وحدت به صحنه مي برد. نمايش جوليوس سزار اثر ويليام شكسپير به كارگرداني مسعود دلخواه و اسب جادويي  كار ايرنا دراگان از لهستان و محال هم ممكن است  كار سيروس هنتي به ترتيب امروز در تالار مولوي،تالار هنر و تماشاخانه مهر به اجرا در مي آيند.
امروز در بخش خياباني جشنواره نيز نمايش اتودهاي زندگي ، داشتن و نداشتن، گل، آخرين راه، بعلاوه جمع، شوشي، شيلون كش، اينجا آدمو بد مي شورن در فضاي باز تئاتر شهر،تالار مولوي،فرهنگسراي نياوران و فرهنگسراي بهمن به اجرا در مي آيند.فردا جمعه بيست و دوم دي ماه نيز نمايش هاي مرگ دانتون از آلمان، درسايه از فرانسه، عذاب از اتريش، بيژن و منيژه از مشهد، وهم سرخ از تهران، چگونه مي توان يك قصه  از اصفهان و اسب جادويي  از لهستان به ترتيب در تالار وحدت،تئاتر شهر،تالار هنر و مولوي به صحنه مي روند.
در بخش خياباني جشنواره فردا يك نمايش خياباني از كشور فرانسه به اجرا در مي آيد.
اجراي اين نمايش كه گردشگر  نام دارد پس از پايان جشنواره همچنان به اجراي خود ادامه مي دهد.
در اين نمايش كه كارگرداني آن را كريشتف اوت برعهده دارد تعدادي عروسك بزرگ با ارتفاع قريب به 4متر حضور دارند. عروسك ها در اين اجرا با مردم ارتباط برقرار مي كنند،آدرس مي پرسند و حتي از آثار باستاني و مجسمه ها ي شهر ديدن مي كنند.
عروسك ها در اين نمايش تحقق روياهاي كودكان و سمبل آرزوهاي كودكي مردم اند. يكي بود يكي نبود،بمب خنده،يك پرده شب، اتودهاي زندگي، رهگذر، استخدام و مردي كه زياد مي دانست عنوان نمايش هاي ديگري است كه فردا در بخش خياباني جشنواره شاهد نمايش آن خواهيم بود.]]>
</TEXT>
</DOC>
<DOC>
<DOCID>HAM2-851021-002</DOCID>
<DOCNO>HAM2-851021-002</DOCNO>
<ORIGINALFILE>/1385/851021/news/_adabh.htm</ORIGINALFILE>
<ISSUE>پنجشنبه 21 دي 1385 - سال چهاردهم - شماره4180 - Jan 11, 2007</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
<![CDATA[مسابقه بين المللي زندگي پيامبر برگزار مي شود]]>
</TITLE>
<TEXT>
<![CDATA[گروه ادب و هنر مسابقه بين المللي داستان زندگي پيامبر(ص)با 5 هزار دلار جايزه در ميان نويسندگان جهان اسلام برگزار مي شود. اين جايزه حاصل همكاري انجمن نويسندگان كودك و نوجوان و ستاد نكوداشت اصفهان است. ستاد نكوداشت اصفهان، پس از انتخاب اين شهر به عنوان پايتخت فرهنگي جهان اسلام تشكيل شد و از آن جايي كه بعضي از اعضاي فعال انجمن نويسندگان كودك و نوجوان، نظير جواد جزيني، مدير اجرايي جايزه اصفهاني هستند، احتمالاً جايزه مذكور شكل گرفته است.
اما نكته جالب توجه جايزه داستان زندگي پيامبر اكرم(ص)، جايزه 3 هزار دلاري آن براي رتبه نخست است. اين مبلغ اگر چه در قياس با جوايز مسابقات ورزشي و سينمايي، اصلاً قابل توجه نيست، اما براي تنها يك داستان كوتاه، نخستين بار است كه از سوي ايران جايزه اي با اين مبلغ در نظر گرفته مي شود.
رتبه هاي دوم و سوم جايزه اي كه احتمالاً با نام جايزه اصفهان برگزار خواهد شد نيز هر يك هزار دلار دريافت مي كنند و علاوه بر اين، به 10 نفر از شركت كنندگان ديگر هم، لوح و نشان ويژه اي اهدا مي شود.
نكته جالب توجه ديگر اين مسابقه، توجه به 3 زبان اصلي جهان اسلام است؛ شركت كنندگان مي توانند داستان هاي شان را به زبان هاي فارسي، عربي و انگليسي بنويسند، اما شايد اگر فرانسوي هم به اين سه اضافه مي شد، فراگيرتر بود، چرا كه كشورهاي مسلمان قاره آفريقا، به اين زبان تسلط بيشتري دارند.زندگي پيامبر اكرم(ص)، شخصيت و ويژگي هاي او، رابطه ايشان با كودكان و معجزات حضرت، موضوعاتي است كه در مسابقه اصفهان مدنظر قرار گرفته است. جالب آن كه چاپ شده يا نشده بودن داستان، براي برگزاركنندگان اهميتي ندارد و آنچه مهم است گروه سني 6 تا 15 سال است.]]>
</TEXT>
</DOC>
<DOC>
<DOCID>HAM2-851021-003</DOCID>
<DOCNO>HAM2-851021-003</DOCNO>
<ORIGINALFILE>/1385/851021/news/_adabh.htm</ORIGINALFILE>
<ISSUE>پنجشنبه 21 دي 1385 - سال چهاردهم - شماره4180 - Jan 11, 2007</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
<![CDATA[راضيه تجار: ژست سياسي نگيريم]]>
</TITLE>
<TEXT>
<IMAGE>/1385/851021/news/009765.jpg</IMAGE>
<![CDATA[
مهر: راضيه تجار، نويسنده و عضو انجمن قلم ايران با اشاره به نحوه برگزاري جوايز آثار داستاني در ايران گفت: چرا كساني كه داعيه دار حمايت از ادبيات هستند به حرف و قول خودشان از عنوان كردن دريافت چنين كمكي خودداري مي كنند و ادعاي مظلوميت مي نمايند.راضيه تجار تصريح كرد: همه افراد جامعه به گردن دولت حق دارند و مي توانند از دولت طلب كمك كنند، وزارت ارشاد هم بخشي از دولت است و نويسندگان هم از شهروندان جامعه. عضو انجمن قلم ايران ادامه داد: كساني كه متوليان جوايز هستند از دوستداران ادبيات هستند و اگر جايزه اي تا مرز عدم فعاليت پيش مي رود، صرفاً گريبانگير مشكلات مادي نشده است. گاهي خود متوليان انگيزه خود را از دست مي دهند. بهتر است در اين گونه موارد ژست سياسي نگيريم و بدانيم وظيفه ارشاد هم كمك به اشاعه فرهنگ است.]]>
</TEXT>
</DOC>
<DOC>
<DOCID>HAM2-851021-004</DOCID>
<DOCNO>HAM2-851021-004</DOCNO>
<ORIGINALFILE>/1385/851021/news/_adabh.htm</ORIGINALFILE>
<ISSUE>پنجشنبه 21 دي 1385 - سال چهاردهم - شماره4180 - Jan 11, 2007</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
<![CDATA[برگزيدگان جوايز كتاب كوستا معرفي شدند]]>
</TITLE>
<TEXT>
<![CDATA[ايسنا: مراسم سالانه اعطاي جوايز كتاب كوستا ي انگليس برگزار شد. جوايز كتاب كوستا(costa)كه تا سال گذشته با نام جوايز ويت برد شناخته مي شد، هرساله به بهترين هاي ادبيات انگليس در پنج بخش رمان، كتاب  كودك، زندگي نامه، شعر و كتاب اول اهدا مي شود.
در بخش بهترين رمان، ناآرام نوشته ويليام بويد انتخاب اول هيأت داوران نام گرفت. اين رمان كه داستان يك زن جاسوس روسي در جنگ  جهاني دوم است، براي دومين بار بعد از 25 سال، جايزه كتاب كوستا را نصيب بويد كرد. وي در سال 1981 نيز با رمان مردي خوب در آفريقا اين جايزه را به دست آورده بود. با اين حال، بويد براي دريافت جايزه بهترين كتاب سال 2006 كوستا، كه هفتم فوريه اعلام خواهد شد، بايد با چهار كتاب ديگر اين جايزه رقابت كند. به گزارش بي.بي.سي، در بخش شعر، جايزه كوستا به جان هينس براي نامه اي به شكيبايي تعلق گرفت، كه مكان وقوع مضمون شعر، نيجريه است.همچنين جايزه اولين رمان سال 2006 كوستا، براي كتاب دلسوزي گرگ ها به استفان پني تعلق گرفت.]]>
</TEXT>
</DOC>
<DOC>
<DOCID>HAM2-851021-005</DOCID>
<DOCNO>HAM2-851021-005</DOCNO>
<ORIGINALFILE>/1385/851021/news/_adabh.htm</ORIGINALFILE>
<ISSUE>پنجشنبه 21 دي 1385 - سال چهاردهم - شماره4180 - Jan 11, 2007</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
<![CDATA[خاموشي: هنرمندان خود را به جهان معرفي كنيم]]>
</TITLE>
<TEXT>
<![CDATA[ايسنا: سومين جشنواره تجربي هنرهاي تجسمي، به طور همزمان در نگارخانه خيال شرقي مجموعه صباي فرهنگستان هنر و موزه هنر هاي معاصر تهران گشايش يافت.
مراسم رسمي گشايش اين جشنواره در سومين دور برگزاري، در موزه هنر هاي معاصر تهران برگزار شد و سيدمهدي خاموشي- رئيس سازمان تبليغات اسلامي- در سخناني اظهار كرد: از مرور آثار متوجه اين نكته شدم كه خوشبختانه بعد از انقلاب هنرمندان پيشكسوت به تربيت نسل جوان همت گماشتند؛ اين امر جاي بسي خوشحالي و تبريك دارد.
وي با اشاره به اينكه برخي آثار مي توانند داراي خط مشي هاي جديدي در ارائه متد هاي نوين هنري باشند، افزود: توقع ما اين است كه هنرمندان نسل جوان بتوانند از هويت اسلامي- ايراني و انقلابي خود كه وجه مميزه ما با ديگر كشورهاست و از تاريخچه قوي برخوردار است، دفاع كنند. چه خوب است كه با رعايت اين موازين هنرمندان خود را به جهان معرفي كنيم.
سپس سرپرست موزه هنر هاي معاصر تهران با اشاره به تعامل بين حوزه  هنري، وزارت فرهنگ و ارشاد اسلامي و فرهنگستان هنر  گفت: اين نهاد ها با تعامل متعهدانه خود توانسته كاري پيوسته و جديدي را در حوزه فرهنگ و هنر، كه از افتخارات ما بعد از انقلاب است، انجام دهند و نتيجه اش را توسط جامعه هنرمندان تجسمي مشاهده كنند.]]>
</TEXT>
</DOC>
<DOC>
<DOCID>HAM2-851021-006</DOCID>
<DOCNO>HAM2-851021-006</DOCNO>
<ORIGINALFILE>/1385/851021/news/_adabh.htm</ORIGINALFILE>
<ISSUE>پنجشنبه 21 دي 1385 - سال چهاردهم - شماره4180 - Jan 11, 2007</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
<![CDATA[اخبار كوتاه]]>
</TITLE>
<TEXT>
<![CDATA[كارگاه پست مدرنيزم - كارگاه پست مدرنيزم و نئواكسپرسيونيزم در مجموعه هنرپژوهي نقش جهان برگزار مي شود.
اين كارگاه با سخنراني مهرداد احمديان روز پنج شنبه، 21 دي از ساعت 10 تا 15 در مجموعه هنر پژوهي نقش جهان واقع در خيابان وليعصر، ضلع جنوبي پارك ساعي، كنار فروشگاه شهر برپا مي شود.
همايش فردوسي و هومر - همايش فردوسي و هومر ساعت 3 بعدازظهر سه شنبه 26 دي  با حضور جمعي از فردوسي شناسان و هومر شناسان در
شهر كتاب مركزي برگزار مي شود.
در همايش فردوسي و هومر محمدعلي اسلامي ندوشن، فتح الله مجتبايي، ميرجلال الدين كزازي، قدمعلي سرامي، ابوالقاسم اسماعيل پور، ونگليس ونيتيس و مركُريوس كارافُتياس(سفير يونان در ايران)درباره مقايسه نگاه فردوسي و هومر به انسان و جهان، تطبيق پذيري شاهنامه و ايلياد، حماسه ايراني و حماسه هاي يوناني، ترفند در شاهنامه و ايلياد،  بررسي تطبيقي چند شخصيت اسطوره اي در ايلياد و شاهنامه،  فردوسي و هومر آينة فرهنگي، سخن مي گويند.
اين همايش با همكاري دبيرخانه شوراي گسترش زبان و ادبيات فارسي، رايزن هاي فرهنگي دو كشور و همزمان در تهران و آتن برگزار مي شود.
جشن بازيگران سينمااولين جشن بازيگران سينماي ايران به همت انجمن بازيگران سينماي ايران و با دبيري و كارگرداني جمشيد گرگين 22 دي ماه در مركز آفرينش هاي هنري كانون پرورش فكري كودكان و نوجوانان برگزار مي شود.
در اين جشن از چهار پيشكسوت سينماي ايران ژاله علو، توران مهرزاد، رضا كرم رضايي و جمشيد لايق تقدير مي شود و 24 تنديس و كارت طلايي انجمن بازيگران سينماي ايران به بازيگران پيشكسوت اهدا مي شود.
تجلي نور اعظم در موزه فلسطين- نمايشگاهي از آثار جمشيد ياري شير مرد همزمان با نامگذاري امسال به نام پيامبر اعظم(ص)از 24دي تا 25 بهمن در موزه هنرهاي معاصر فلسطين بر گزار مي شود.
اين نمايشگاه كه شامل 90 اثر خوشنويسي در قالب 3 آيينه است تجلي حضور نام پيامبر اعظم، مقايسه محور و معناي هويت معنوي فرهنگ و تفكر اسلامي در تاريخ هنر و ميراث ادب و حكمت ايراني را به نمايش خواهد گذاشت.آيينه اول آيات قرآن آيينه دوم روايات و آيينه سوم به اشعار اختصاص يافته است.
آثار ياد شده در دو نگاه مدرن و خط نگاره هاي نوين سيري از جلوه اين حضور نو را در گرايشهاي سنتي و مدرن خط ايران عرضه خواهد كرد.]]>
</TEXT>
</DOC>
<DOC>
<DOCID>HAM2-851021-007</DOCID>
<DOCNO>HAM2-851021-007</DOCNO>
<ORIGINALFILE>/1385/851021/news/_adabh.htm</ORIGINALFILE>
<ISSUE>پنجشنبه 21 دي 1385 - سال چهاردهم - شماره4180 - Jan 11, 2007</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
<![CDATA[گزارش
برگزيدگان جشنواره نماز و نيايش]]>
</TITLE>
<TEXT>
<![CDATA[گروه ادب و هنر- دومين جشنواره سراسري نماز و نيايش به روايت دوربين به كار خود پايان داد و برندگان بخش مسابقه اين جشنواره معرفي شدند.
به گزارش روابط عمومي انجمن سينماي جوان، در بخش فيلمنامه هيأت داوران ضمن تقدير از نويسندگان فيلمنامه هاي راه يافته به بخش مسابقه جايزه ويژه خود را شامل لوح تقدير و سكه بهار آزادي به فيلمنامه روز آخوندي ملارحمان نوشته عليرضا نوروزي خراساني(گنبد كاووس)اهدا كرد. بنا بر راي هيأت داوران جايزه سوم فيلمنامه به همراه حمايت از توليد فيلمنامه مذكور)به فيلمنامه يك شب تا صبح نوشته سيد مهدي ميرغياثي(قم)تعلق گرفت. جايزه دوم فيلمنامه به همراه حمايت از توليد فيلمنامه مذكور به فيلمنامه با دست هايم مي خوانمت نوشته خانم رودابه ايزدي اهدا شد. جايزه اول فيلمنامه به همراه حمايت از توليد فيلمنامه مذكور به فيلمنامه آينه - وبلاگ نياز نوشته خانم محبت محبي(مشهد)اهدا شد.
در بخش فيلم، آراء هيأت داوران به اين شرح بود:
جايزه بهترين فيلم تجربي به خاطر تلاش براي تلفيق زبان ادبي با بيان تصويري مناسب به فيلم سفر به ديگر سو به كارگرداني الهه گل محمدي(رشت)تعلق گرفت. هيأت داوران جايزه بهترين فيلم انيميشن را به خاطر اجراي موضوعي تاريخي و هميشگي با نگاهي تازه و نگرشي به فيلم ابراهيم در آتش به كارگرداني فاطمه نصيري فر(تهران)اهدا كرد. جايزه بهترين فيلم مستند به خاطر نگاه جديد و ژرف به موضوع نيايش به فيلم زيباست هنوز به كارگرداني آقاي محسن خنجهاني(تهران)تقديم شد.
بر اساس اين گزارش هيأت داوران بخش فيلم هيچ فيلمي را شايسته عنوان بهترين فيلم به معناي مطلق ندانست. جوايز ويژه هيأت داوران در بخش فيلم مستند به خاطر تلاش براي بيان نو در ارايه فضاي معنوي به فيلم مستند پسر به كارگرداني محسن آقالر(قزوين)اهدا شد.
جايزه ويژه فيلم داستاني به خاطر توجه جدي به مفهوم حضور در نماز به فيلم داستاني روز شك به كارگرداني محمود نوري(تهران)تعلق گرفت. جمال شورجه كارگردان سينما در حاشيه اين مراسم به ايرنا گفت:توليدات سينمايي سال هاي اخير با دور شدن از ارزش هاي ديني و پراكندگي فرهنگ هاي مختلف موجب تنزل سطح سينماي ارزشي كشور شده است.وي با اشاره به لزوم برگزاري جشنواره هاي ديني با موضوع نماز و نيايش گفت:وقفه هفت ساله اين جشنواره براي سينماي ديني كشور چندان مطلوب نيست. ايجاد دبيرخانه دائمي براي جشنواره نماز و نيايش و ساير محافل هنري از اين دست مي توانند نخستين گام در ماندگاري و رونق اين جشنواره ها در نتيجه ارتقاي سطح سينماي ملي كشور شود. گفتني است دومين جشنواره سراسري نماز و نيايش از 14 تا 17 دي ماه در قم و همزمان در تبريز، زنجان، اراك، زاهدان،گرگان، ياسوج، خرم آباد، رودبار و تويسركان توسط انجمن سينماي جوانان ايران و اداره كل فرهنگ و ارشاد اسلامي قم برگزار شد.]]>
</TEXT>
</DOC>
<DOC>
<DOCID>HAM2-851021-008</DOCID>
<DOCNO>HAM2-851021-008</DOCNO>
<ORIGINALFILE>/1385/851021/news/_akhar.htm</ORIGINALFILE>
<ISSUE>پنجشنبه 21 دي 1385 - سال چهاردهم - شماره4180 - Jan 11, 2007</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[عكس روز]]>
</TITLE>
<TEXT>
<IMAGE>/1385/851021/news/009861.jpg</IMAGE>
<![CDATA[
عكس: همشهري / گلناز بهشتي
روز گذشته در بيستمين روز فصل زمستان، درختان خيابان هاي مختلف شهر تهران از جمله بزرگراه آفريقا، هرس شدند.]]>
</TEXT>
</DOC>
<DOC>
<DOCID>HAM2-851021-009</DOCID>
<DOCNO>HAM2-851021-009</DOCNO>
<ORIGINALFILE>/1385/851021/news/_akhar.htm</ORIGINALFILE>
<ISSUE>پنجشنبه 21 دي 1385 - سال چهاردهم - شماره4180 - Jan 11, 2007</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[در شهر چه خبر]]>
</TITLE>
<TEXT>
<![CDATA[سالاد بي گوجه
قيمت هر كيلوگرم گوجه فرنگي مرز 2 هزار و پانصد تومان را زير پا گذاشت و اين روزها بسياري از ظروف سالاد بدون اين محصول سر سفره ها حاضر مي شود. با اينكه جلوي عنوان گوجه فرنگي مرغوب در نرخ نامه ميادين ميوه و تره بار قيمت 410 توماني خودنمايي مي كند و اين مراكز خود را ملزم به رعايت اين قيمت مي دانند با اين حال در ساعات تعطيلي ميادين ميوه و تره بار خريداران چاره اي جز مراجعه و خريد گوجه فرنگي از مغازه  هاي سطح شهر با قيمت بالاي 2 هزار تومان ندارند.
لغزندگي جاده
سرماي شديد و بارندگي هاي اخير موجب شد تا لغزندگي جاده كرج- چالوس به طول انجامد و براي روزهاي آينده نيز اين محور با ريسك بالاي تردد روبه رو شود. برخلاف زمان بارش برف كه با تلاش مأموران راهداري ظرف حداكثر 24 ساعت اين محور باز مي شد، لغزندگي هاي اخير به سختي مرتفع مي شود و بنابراين كندي رفت وآمد و مخاطرات رانندگي آن را فرا گرفته است. به گفته مسئولان اداره راه و ترابري گچسر، به همراه داشتن زنجير چرخ و لاستيك يخ شكن و ديگر لوازم ايمني و گرمايشي از ضروريات سفر در اين جاده است.
كد ارزان
در حالي كه قيمت ثبت نام سيم كارت در سال 84، 360 هزار تومان بود، در حال حاضر سيم كارت كد 7 زير قيمت دولتي در بازار آزاد معامله مي ژشود. طبق اظهار فروشندگان، سيم كارت كد 7 تلفن همراه همچنان با كاهش قيمت روبه رو است و استقبالي از آن صورت نمي ژگيرد. بر اين اساس، در بازار ديروز تهران سيم كارت كد 7 حدوداً با 40 هزار تومان كاهش نسبت به قيمت دولتي آن 325 هزار تومان خريداري شد و 335 هزار تومان به فروش رفت. همچنين، سيم كارت صفر كد 2، 580 هزار تومان در خريد و 590 هزار تومان در فروش قيمت داده شد. سيم كارت صفر كد 3 به 480 هزار تومان در خريد و 490 هزار تومان در فروش رسيد و سيم كارت صفر كد 4 نيز 370 هزار تومان خريداري و 380 هزار تومان به فروش رفت. اين در حالي است كه قيمت سيم كارت صفر كد 6 و 5 بين 420 تا 425 هزار تومان در خريد و 430 تا 435 هزار تومان در فروش اعلام شد. همچنين سيم كارت كاركرده كدهاي يك، دو، سه، چهار، پنج و شش به ترتيب 570، 470، 430، 340، 370 و 360 هزار تومان خريداري مي ژشود و 580، 480، 440، 370350،380، هزار تومان به فروش مي ژرسد. قيمت سيم كارت ژهاي فروشگاه ژهاي مختلف بين 5 تا 10 هزار تومان در نوسان است.
پيشگيري از ايدز
فرهنگسراي تفكر با هدف آگاه سازي نسل جوان نسبت به آسيب ها و تبعات رفتارهاي پرخطر، كارگاه آموزشي پيشگيري از ايدز برگزار مي كند. كارگاه آموزشي پيشگيري از ايدز ويژه جوانان بالاي 18 سال بوده و روز پنج شنبه 28 دي ماه جاري از ساعت 10 تا 12 در سالن اجتماعات فرهنگسرا ميزبان علاقه مندان است. علاقه مندان براي ثبت نام و كسب اطلاعات بيشتر مي توانند به نشاني، شهر زيبا- بلوار شهران- نرسيده به فلكه دوم- فرهنگسراي تفكر- واحد كارشناسي مراجعه كنند.]]>
</TEXT>
</DOC>
<DOC>
<DOCID>HAM2-851021-010</DOCID>
<DOCNO>HAM2-851021-010</DOCNO>
<ORIGINALFILE>/1385/851021/news/_akhar.htm</ORIGINALFILE>
<ISSUE>پنجشنبه 21 دي 1385 - سال چهاردهم - شماره4180 - Jan 11, 2007</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[سينما]]>
</TITLE>
<TEXT>
<IMAGE>/1385/851021/news/009867.jpg</IMAGE>
<![CDATA[
ستاره است
كارگردان: فريدون جيراني
بازيگران: نيكي كريمي، امين حيايي، انديشه فولادوند و مژگان ربان
سينماهاي نمايش دهنده: فرهنگ 1، صحرا، فلسطين 2، پارس 2، شقايق و سپيده 2
خلاصه داستان: ستاره سينما  به دلايل حرفه اي با گريم يك معتاد وارد پارك مي شود و به دنبال آشنايي اش با يك معتاد واقعي، ماجراهاي داستان سرراهش قرار مي گيرد.]]>
</TEXT>
</DOC>
<DOC>
<DOCID>HAM2-851021-011</DOCID>
<DOCNO>HAM2-851021-011</DOCNO>
<ORIGINALFILE>/1385/851021/news/_akhar.htm</ORIGINALFILE>
<ISSUE>پنجشنبه 21 دي 1385 - سال چهاردهم - شماره4180 - Jan 11, 2007</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[چشم انتظار]]>
</TITLE>
<TEXT>
<![CDATA[سيد مهدي شجاعي
خاطرت كي رقم فيض پذيرد، هيهات
مگر از نقش پراكنده،  ورق ساده كني
خدايا!
چشم به راه دوختن و دل به انديشه تباه فروختن، راه و رسم انتظار نيست.ما را راه و رسم انتظار بياموز!
خدايا!
چشم به راه دوختن و چشم اميد به ديگران داشتن، خلاف ادب انتظار است. به ما ادب انتظار بياموز!
خدايا!
چشم به راه دوختن و يا به راهي ديگر سپردن، خلاف قاعده انتظار است. قواعد انتظار را به ما بياموز!
خدايا!
چشم به راه دوختن و دست به كار ديگر زدن، با اصول انتظار منافات دارد. اصول انتظار را به ما بياموز!
خدايا!
مگر نه حضرت موعود، آينه دار جمال توست؟! به ما چشم بصيري بي زنگار عطا كن كه آينه دار جمال تو را پيدا كنيم و تماشا كنيم.
smshojaee.persiablog.com]]>
</TEXT>
</DOC>
<DOC>
<DOCID>HAM2-851021-012</DOCID>
<DOCNO>HAM2-851021-012</DOCNO>
<ORIGINALFILE>/1385/851021/news/_akhar.htm</ORIGINALFILE>
<ISSUE>پنجشنبه 21 دي 1385 - سال چهاردهم - شماره4180 - Jan 11, 2007</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[نظر شما]]>
</TITLE>
<TEXT>
<IMAGE>/1385/851021/news/009864.jpg</IMAGE>
<![CDATA[
بارزترين خصلت حضرت علي ع چيست؟
پژوهشگران مركز مطالعات و تحقيقات رسانه اي همشهري در 2 تا 5 دي ماه سال جاري از تهراني ها در مورد بارزترين خصلت حضرت امام علي ع سئوال كردند.
در اين نظرسنجي به طور تصادفي با تعدادي از مردم تهران تماس گرفته شد. نظر 1180 نفر از مردم كه پاسخگوي پرسش اين نظرسنجي بودند به اين شرح است: از ميان پاسخگويان 26 درصد جوانمردي، 13 درصد عدالت، 11 درصد يتيم نوازي و كمك به بي بضاعت ها،  10 درصد بخشايش و گذشت،  7 درصد فروتني و بزرگواري،  5 درصد امانت داري و درستكاري4، درصد قدرت و شجاعت، 3 درصد ايمان، 2 درصد ساده زيستي و بخشندگي، و 2 درصد صبر و بردباري را بزرگترين خصلت حضرت علي ع مي دانند و معادل 17 درصد نمي دانند بارزترين خصلت حضرت عليع چيست.
همچنين جواب پاسخگويان به پرسش چه اوقاتي به ياد حضرت هستند؟ در نمودار نشان داده شده است: اين نظرسنجي ها ادامه دارد. ممكن است در روزهاي آينده، پژوهشگران مركز مطالعات و تحقيقات رسانه اي همشهري، با تلفن شما هم تماس بگيرند.]]>
</TEXT>
</DOC>
<DOC>
<DOCID>HAM2-851021-013</DOCID>
<DOCNO>HAM2-851021-013</DOCNO>
<ORIGINALFILE>/1385/851021/news/_akhar.htm</ORIGINALFILE>
<ISSUE>پنجشنبه 21 دي 1385 - سال چهاردهم - شماره4180 - Jan 11, 2007</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[كارلو پونتي درگذشت]]>
</TITLE>
<TEXT>
<![CDATA[گروه ادب و هنر كارلوپونتي، تهيه كننده ايتاليايي و همسر سوفيا لورن در ژنو و در سن 94 سالگي درگذشت. پونتي تهيه كننده آثار كلاسيك بزرگي بود و با كارگردانان نامداري چون فدريكو فليني و آنتونيوني همكاري داشت. از مهم ترين فيلم هاي او مي توان به دكتر ژيواگو ساخته ديويد لين اشاره كرد.
به گزارش بي. بي. سي، پونتي از 10 روز پيش به دليل مشكل ريوي در بيمارستان بستري شده بود. كارلو پونتي در سال 1957 با سوفيا لورن بازيگر مشهور ايتاليايي ازدواج كرد. سوفيا لورن آن زمان در اوج محبوبيت تنها 32 سال سن داشت. گرچه اين ازدواج ديري نپاييد اما آن دو دوباره در سال 1966 بار ديگر با هم ازدواج كردند. اين تهيه كننده سوفيا لورن را وقتي كه تنها 15 سال سن داشت كشف كرد. او سوفيا لورن را زير بال و پر خود گرفت تا درس بازيگري بخواند و زبان انگليسي بياموزد. سپس نامش را تغيير داد و از بازي او در فيلم هاي كم  هزينه ايتاليايي بهره برد. پونتي به دليل قوانين كليساي كاتوليك نمي توانست از همسر اول خود جدا شود. براي همين سوفيا لورن و كارلو پونتي به مكزيك رفته و در آنجا با هم ازدواج كردند، سپس به فرانسه رفتند و تبعه اين كشور شدند. در سال 1962 سوفيا لورن براي فيلم دو زن كه به تهيه كنندگي كارلو پونتي ساخته شده بود برنده جايزه اسكار شد. چهار سال بعد پونتي نامزد جايزه اسكار براي فيلم دكتر ژيواگو شد. گذرگاه كاساندرا از ديگر آثار مشهور اين تهيه كننده است.]]>
</TEXT>
</DOC>
<DOC>
<DOCID>HAM2-851021-014</DOCID>
<DOCNO>HAM2-851021-014</DOCNO>
<ORIGINALFILE>/1385/851021/news/_akhar.htm</ORIGINALFILE>
<ISSUE>پنجشنبه 21 دي 1385 - سال چهاردهم - شماره4180 - Jan 11, 2007</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[بازار]]>
</TITLE>
<TEXT>
<IMAGE>/1385/851021/news/009825.jpg</IMAGE>
<![CDATA[
محو نرخ ها
با اين كه تمامي توليدكنندگان انواع سس هاي سالاد طي يك سال گذشته هيچ تغيير خاصي در نرخ محصولات خود نداده اند اما اين وظيفه را برخي مغازه داران و سوپرماركت ها با محو كردن قيمت كارخانه و نوشتن قيمت دلخواه به عهده گرفته اند.
بنابراين خريداران با آگاهي از اين موضوع كه قيمت خريد جديد و قديم در مورد اين كالا صحت ندارد مي توانند از محل هايي خريد كنند كه محصولات غذايي را به نرخ مندرج روي كالا عرضه مي كنند. به گفته دست اندركاران بازار، علت ثبات يك ساله نرخ سس ها را بايد در تبليغات گسترده رسانه ها درباره كالري بالاي اين محصولات جست وجو كرد كه اين تبليغات طرفداران تناسب اندام را از دايره خريداران آن حذف كرد.
با اين وجود سس هاي هزار جزيره، فرانسوي، سبزيجات و انواع تند اين افزودني ها همچنان طيف وسيعي از خريداران را تشكيل مي دهند.]]>
</TEXT>
</DOC>
<DOC>
<DOCID>HAM2-851021-015</DOCID>
<DOCNO>HAM2-851021-015</DOCNO>
<ORIGINALFILE>/1385/851021/news/_bourse.htm</ORIGINALFILE>
<ISSUE>پنجشنبه 21 دي 1385 - سال چهاردهم - شماره4180 - Jan 11, 2007</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
<![CDATA[در 2 هفته نخست زمستان
روند حركت بازده بورس كند شد]]>
</TITLE>
<TEXT>
<IMAGE>/1385/851021/news/009774.jpg</IMAGE>
<![CDATA[
گروه بورس- تازه ترين آمار دريافتي از كند شدن روند صعود بازده بورس تهران در دو هفته آغاز زمستان حكايت دارد. در حالي كه تا پايان پاييز بازده سرمايه گذاري در بورس تهران به 3/16 درصد رسيده بود، در دو هفته سپري شده از زمستان 85 ميزان بازده سرمايه گذاري در بازار سهام به 8/15 درصد كاهش يافته است.شاخص بازده بورس تهران در اين مدت حدود 120 واحد افت كرد و به مرز 31 هزار و 100 واحد بازگشته است.
كند شدن روند حركت بازده بورس در حالي روي مي دهد كه ظرف هفته گذشته، تعدادي از مديران شركت هاي بزرگ بورس تهران، براي حفظ شرايط بازار يك نشست ويژه تشكيل داده بودند؛ هرچند ظاهراً در اين نشست براي ورود نقدينگي جديد بورس توافق شد اما به نظر مي رسد اختلاف موجود بين برخي نهادهاي سرمايه گذار در بورس، مانع تحقق عملي اين توافق شده است.
شاخص ها
طبق آماري كه مركز تحقيقات بازار سرمايه منتشر كرده، شاخص عملكرد بورس تهران به رغم نزول روزهاي اخير، در مجموع از آغاز سال جاري به اين سو 6 درصد افزايش يافته است. در اين مدت حتي شاخص كل در مقطعي به بالاي سطح 10 هزار واحد صعود كرد. از سوي ديگر در مدت ياد شده در حالي كه روند حركت سهام صنعتي بورس تهران، رو به صعود بوده شاخص مالي با نزول روبه رو شده است. بر اين اساس شاخص صنعت از اول امسال 3/8 درصد افزايش يافته و مرز 8 هزار واحد را پشت سر گذاشته است اما شاخص مالي با 4/13 درصد كاهش به سطح 18هزار واحد بازگشته است.
كارنامه بازار
اين آمار نشان مي دهد: از اول امسال ارزش جاري بورس تهران 7 درصد افزايش يافته و به مرز 35 هزار ميليارد ريال نزديك شده است.
اين گزارش حاكي است: تا نيمه دي ماه جاري در مجموع 3/4 ميليارد دلار نقدينگي به سوي بورس تهران روانه شده است. ارزش ريالي مبادلات انجام شده در بورس از آغاز امسال تاكنون معادل 39 هزار ميليارد ريال بوده است.
در اين مدت متوسط ارزش مبادلات روزانه سهام در بورس از مرز 200 ميليارد ريال گذشته است. حجم مبادلات نيز مرز 50 ميليون برگه سهم را پشته سر گذاشته است.
از اول امسال به اين سو در مجموع يك ميليارد و 181 ميليون برگه سهم در بورس تهران دادوستد شده است.
اين آمار حاكي است: در طول دوره سپري شده از سال جاري، درهاي بورس تهران طي 192 روز به روي متقاضيان سرمايه گذاري باز بوده كه فقط ظرف 61 روز آن شاخص عملكرد بورس روندي رو به نزول را ترسيم كرده است.]]>
</TEXT>
</DOC>
<DOC>
<DOCID>HAM2-851021-016</DOCID>
<DOCNO>HAM2-851021-016</DOCNO>
<ORIGINALFILE>/1385/851021/news/_bourse.htm</ORIGINALFILE>
<ISSUE>پنجشنبه 21 دي 1385 - سال چهاردهم - شماره4180 - Jan 11, 2007</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
<![CDATA[عرضه سهام شركت مس به تعويق افتاد]]>
</TITLE>
<TEXT>
<![CDATA[.فارس: عرضه سهام صنايع ملي مس ايران كه قرار بود روز يكشنبه آينده در بورس انجام شود به زمان ديگر و نامعلومي موكول شد.
رئيس سازمان خصوصي سازي، روز يكشنبه در شرايطي از عرضه تدريجي و تا سقف 5درصد شركت صنايع ملي مس ايران خبر داده بود كه اين قول و قرار با موانعي روبه رو شده است. بر اساس اخبار دريافتي، مديرعامل اين شركت كه در سفر حج به سر مي برد با عرضه سهام شركت در روز يكشنبه مخالفت كرده و ابراز داشته تا قبل از حضور در ايران از عرضه سهام شركت جلوگيري شود. اين در حالي است كه تا لحظه تنظيم اين خبر، مسئولين سازمان هاي بورس و خصوصي سازي در تدارك عرضه سهام اولين شركت مشمول اصل 44 بودند و حتي قرار بود روز شنبه آينده همايش معرفي اين شركت با حضور مديران اين شركت ها، كارگزاران و برخي مسئولين در سالن اجتماعات مجموعه فرهنگي - ورزشي وزارت كار برگزار شود. اخبار دريافتي تكميلي حكايت از آن دارند كه به دليل جو رواني منفي حاكم بر بازار سهام، تعدادي از مديران سازمان بورس نيز چندان ميل و رغبتي براي عرضه سهام ملي مس ندارند.]]>
</TEXT>
</DOC>
<DOC>
<DOCID>HAM2-851021-017</DOCID>
<DOCNO>HAM2-851021-017</DOCNO>
<ORIGINALFILE>/1385/851021/news/_bourse.htm</ORIGINALFILE>
<ISSUE>پنجشنبه 21 دي 1385 - سال چهاردهم - شماره4180 - Jan 11, 2007</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
<![CDATA[كارشناسان روند نزول شاخص را تحليل مي كنند
بازگشت شاخص بورس به زير مرز 10 هزار واحد
خارك شاخص را پايين كشيد]]>
</TITLE>
<TEXT>
<![CDATA[گروه بورس- شاخص كل بورس تهران در معاملات روز گذشته 13 واحد كاهش يافت.
شاخص كل بورس تهران با اين كاهش به 9 هزار و 992 رسيد و بار ديگر 4 رقمي شد. ديروز همچنين شاخص بازده بازار و صنعت نيز هر كدام به ترتيب با 35 و 13 واحد كاهش روبرو شد، اما شاخص واسطه گري هاي مالي در پايان معاملات ديروز 25 واحد افزايش يافت.براساس اين گزارش، در معاملات روز گذشته شركت هاي پتروشيمي خارك و كف بيشترين نقش را در سقوط شاخص داشتند.ديروز كاهش ارزش سهام پتروشيمي خارك در مجموع 5/3 واحد شاخص بورس را پايين كشيد. شركت كف نيز كه پس از بازگشايي نماد به معاملات خود ادامه مي داد 7/2 واحد شاخص را منفي كرد. ديروز همچنين شركت سرمايه گذاري توسعه معادن و فلزات و پتروشيمي اصفهان در مجموع 3 واحد شاخص را كاهش دادند.اين گزارش حاكيست، ديروز بانك پارسيان و سيمان فارس و خوزستان تنها شركت هايي بودند كه بيش از يك واحد در افزايش شاخص سهم داشتند و در مجموع 3 واحد شاخص بورس را مثبت كردند.
گروه بورس- شاخص كل بورس تهران در معاملات روز گذشته بار ديگر چهار رقمي شد.
شاخص كل بورس تهران در آذر ماه سال جاري پس از 11 ماه سقوط توانست از مرز 10 هزار واحد عبور كند، اما اين روند چندان دوامي نداشت و با رسيدن فصل زمستان روند نزولي شاخص هاي بورس تهران آغاز شد تا اين كه روز گذشته بار ديگر شاخص كل به زير 10 هزار واحد پاي گذاشت.
در اين ميان تحليل كارشناسان نسبت به شرايط كنوني بورس متفاوت است اما اغلب بر اين باورند كه وقوع تحولات سياسي از اصلي ترين عوامل در حركت نزولي شاخص محسوب مي شود.
نزول شاخص را بزرگ نكنيم
حسين خزلي خرازي مديرعامل شركت كارگزاري بانك كشاورزي در گفت وگو با همشهري در اين باره مي گويد: متأسفانه موضوع صعود و سقوط شاخص آن قدر بزرگ شده كه همه چيز بر اساس آن در نظر گرفته مي شود و تمام تلاش ها اين است كه به صورت دستوري شاخص بالا نگاه داشته شود؛ در حالي كه شاخص تنها فرمولي است كه بتوانيم بر اساس آن از يك زاويه خاص برداشت خاصي داشته باشيم و در نهايت بتوانيم تغييرات جاري بازار را بهتر بشناسيم.
وي افزود: شرايط بازار را بايد روند طبيعي عرضه و تقاضا شكل بدهد و من معتقدم كه حفظ شاخص و حفظ قيمت ها در هر شرايطي خيانت به بازار است.
وي در خصوص دلايل صعود شاخص در آذر ماه تأكيد كرد: به دليل اين كه پايان سال مالي برخي از شركت هاي سرمايه گذاري مصادف با پايان  آذر ماه بود در نتيجه اين شركت ها براي ايجاد تغييراتي در سبد خود اقدام به انجام نقل و انتقالات عمده اي كردند به همين دليل در آذر ماه شاهد حجم بزرگي از معاملات بوديم. علاوه بر اين سرمايه گذاران در آذر ماه شاهد وقوع اخبار بد سياسي نبودند. خرازي تصريح كرد: اما در ماه جاري اولاً  چنين معاملاتي وجود نداشت و مضاف بر اين ما در ماه جاري با مهلت 60 روزه شوراي امنيت روبه رو هستيم؛ در نتيجه بسياري منتظر مي مانند تا تكليف اين رويدادها مشخص شود.
به گفته مديرعامل شركت  كارگزاري بانك كشاورزي تصويب قطعنامه ضد ايراني در شوراي امنيت از دلايل اصلي نزول شاخص با آغاز فصل زمستان است.وي در خصوص انجام برخي تلاش ها در خصوص حفظ شاخص گفت: كسي كه بخواهد شاخص را بالا نگاه دارد در واقع به مديريت كلان كشور هم خيانت كرده است، اگرچه برخي از مسئولين اعلام مي كنند؛ در بورس ما مشكلي وجود ندارد، اما بايد قبول كرد بورس داراي مشكلاتي است. خرازي تصريح كرد: روند هر بازار را منطق و روند طبيعي عرضه و تقاضا رقم مي زند نه اين كه با بسته نگاه داشتن طولاني مدت برخي از نمادها و يا با باز كردن برخي نمادهاي خاص در روزهاي خاص شرايط صعود شاخص را فراهم كرد و يا اين كه با اعمال دستوراتي به كارگزاران و شركت هاي سرمايه گذاري بخواهيم حجم عرضه و تقاضا را مديريت كنيم، تمام اين فعاليت ها ماهيتاً  خلاف فعاليت طبيعي بورس است.وي در ادامه با بيان اين كه جريان آزاد معاملات در بورس تهران وجود ندارد خاطرنشان كرد: نسبت معاملات انجام شده به كل ارزش بازار در بورس تهران بسيار پايين است؛ در حالي كه اين نسبت يكي از نسبت هاي تعيين كننده در كارايي بورس هاي جهان است.خرازي تأكيد كرد: گردش معاملات در بورس هاي ديگر دنيا حداقل 5 برابر بورس تهران است، مقايسه روند اين گردش نشان مي دهد بورس تهران با فاصله بسيار زيادي از بورس هاي جهان قرار دارد و به هيچ عنوان جريان آزاد معاملات در بورس تهران وجود ندارد. خرازي در خصوص پيش بيني وضع آينده بورس تهران گفت: اگر تصميمات سياسي به سمت مثبت پيش رود و اجماع جهاني عليه ايران صورت نگيرد مي توانيم شاهد رونق معاملات باشيم. به علاوه اين كه در حال حاضر شركت ها و گروه هاي پرپتانسيل خوبي در بازار وجود دارند كه مي توانند در آتيه روندي رو به  رشد را تجربه كنند.
مدير عامل كارگزاري بانك كشاورزي تأكيد كرد: آنچه در آينده بازار مؤثر است اين است كه بازار از نظر رواني آماده سرمايه گذاري باشد. همچنين اگر مسئولان سازمان خصوصي سازي سهام دو شركت مس و فولاد مباركه را به گونه اي عرضه كنند كه سهامداران نسبت به خريد آن ترغيب شوند، مي تواند در حركت بازار مؤثر باشد.
وي افزود: اگر قيمت عرضه اين سهام در حد نهايي قيمت باشد، سرمايه گذاران كمتر ترغيب به خريد سهام مي شوند، قيمت سهام بايد به گونه اي باشد كه سرمايه گذار را براي خريد ترغيب كند.
شرايط مناسب براي خريد
در همين حال اكبر زرگاني نژاد مديرعامل كارگزاري امين سهم در گفت وگو با همشهري در خصوص نزول شاخص از آغاز ماه جاري تاكنون گفت: قطعاً  شرايط مختلف و مسائل روز بر بازار تأثير داشته است و آينده شاخص تا انتهاي سال نيز بستگي به شرايطي كه رخ خواهد داد است اما اين گونه نيست كه منابع از بازار سرمايه فرار كنند و ديگر هرگز بازنگردند بلكه به محض اين كه شرايط مناسبي ايجاد مي شود نقدينگي هاي موجود مجدداً  به سمت بورس حركت مي كنند.
وي در خصوص برخي تصميمات مبني بر تزريق نقدينگي از سوي فعالان بزرگ بورس براي حفظ كنترل شاخص گفت: قطعاً  انجام چنين حركتي از سوي فعالان حقوقي و بزرگ بازار بستگي به ديدگاه آنان دارد و ديدگاه فعالان حقوقي نيز مبتني بر شرايط اقتصاديشان است.وي افزود: بديهي است، حقوقي ها نيز نمي توانند شرايط اقتصاديشان را ناديده بگيرند و آنچه مسلم است چنين شرايطي فرصت مناسبي را براي خريد سهام به وجود مي آورد.
زرگاني نژاد تصريح كرد: آنها مي توانند در چنين شرايطي با حركات پلكاني خريد ميانگين قيمت خريد خود را كاهش دهند و سود بهتري را نصيب مؤسسه خود كنند. از طرف ديگر در چنين شرايطي بسياري از سهامي كه تا ديروز قابل دسترس نبود در دسترس است و خريد آن آسان تر مي شود.
مديرعامل كارگزاري امين سهم با بيان اين كه شرايط كنوني فرصت مناسبي است تا اين شركت ها در جهت بهينه كردن تركيب پورتفوي خود اقدام كنند گفت: طبيعتاً  ديدگاه هايي كه اشخاص حقوقي دارند ديدگاه اقتصادي است و اين شرايط بهترين زمان براي بهينه كردن تركيب پورتفوي آنها است.
وي افزود: بر اساس تجارب گذشته شركت هاي حقوقي كه در شرايط غيرمتعادل وارد بازار شده اند توانسته اند درصدهاي مديريتي شركت ها را خريداري كنند و زماني كه بازار مجددا ً بازگشته است توانسته با فروش سهام مذكور مبالغ مناسبي را براي مؤسسه شان به دست آورند. در حقيقت اين شرايط وضعيت مناسبي براي كساني است كه منابع آزاد دارند و قصد دارند سرمايه گذاري بلندمدت انجام دهند.]]>
</TEXT>
</DOC>
<DOC>
<DOCID>HAM2-851021-018</DOCID>
<DOCNO>HAM2-851021-018</DOCNO>
<ORIGINALFILE>/1385/851021/news/_bourse.htm</ORIGINALFILE>
<ISSUE>پنجشنبه 21 دي 1385 - سال چهاردهم - شماره4180 - Jan 11, 2007</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
<![CDATA[سقوط بورس كاراكاس به  دنبال پيشنهاد جنجالي چاوز]]>
</TITLE>
<TEXT>
<![CDATA[ايرنا: بورس كاراكاس روز سه شنبه به دنبال پيشنهادهاي اخير هوگو چاوز رئيس جمهوري ونزوئلا در زمينه ملي كردن بخش هاي برق و تلفن، با سقوط 5/10 درصدي مواجه شد.به  گزارش خبرگزاري فرانسه سهام شركت خصوصي الكتريسيته كاراكاس كه برق پايتخت ونزوئلا را تامين مي كند، همانند شركت مخابرات ونزوئلا به شدت سقوط كرده است.]]>
</TEXT>
</DOC>
<DOC>
<DOCID>HAM2-851021-019</DOCID>
<DOCNO>HAM2-851021-019</DOCNO>
<ORIGINALFILE>/1385/851021/news/_bourse.htm</ORIGINALFILE>
<ISSUE>پنجشنبه 21 دي 1385 - سال چهاردهم - شماره4180 - Jan 11, 2007</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
<![CDATA[تصويب واگذاري سهام مخابراتي در هيأت دولت]]>
</TITLE>
<TEXT>
<![CDATA[واحد مركزي خبر: هيأت وزيران مقرر كرد سهام اغلب شركت ها و مراكز مخابراتي در سال 1386 از طريق بورس در قالب اصل 44 و سهام عدالت در اختيار مردم گذاشته شود.
به گزارش دبيرخانه شوراي اطلاع رساني دولت، در جلسه يكشنبه هيأت دولت طرح مشترك وزراي امور اقتصادي و دارايي و ارتباطات و فناوري اطلاعات درباره چگونگي خصوصي سازي شركت مخابرات مطرح شد و به تصويب رسيد. بر اساس اين مصوبه، شركت ارتباطات زيرساخت و شبكه هاي مادر مخابرات در اختيار بخش دولتي قرار مي گيرد و بقيه سهام شركت ها و مراكز مخابراتي در سال 1386 وارد بورس مي شود تا به صورت سهام عدالت و در قالب هاي ديگر طبق اصل 44 قانون اساسي در اختيار مردم قرار گيرد.]]>
</TEXT>
</DOC>
<DOC>
<DOCID>HAM2-851021-020</DOCID>
<DOCNO>HAM2-851021-020</DOCNO>
<ORIGINALFILE>/1385/851021/news/_bourse.htm</ORIGINALFILE>
<ISSUE>پنجشنبه 21 دي 1385 - سال چهاردهم - شماره4180 - Jan 11, 2007</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
<![CDATA[انجام نخستين معامله سهام عدالت در بورس]]>
</TITLE>
<TEXT>
<![CDATA[گروه بورس سازمان بورس اوراق بهادار از انجام نخستين معامله سهام عدالت در بازار سهام خبر داد.
به گزارش روابط عمومي سازمان بورس،  در اين معامله سازمان خصوصي سازي به وكالت از سازمان توسعه و نوسازي صنايع و معادن ايران،  بخشي از سهام شركت معدني و صنعتي چادر ملو را به شركت كارگزاري سهام عدالت واگذار كرد.
اين بخش از سهام شركت چادرملو،  از سهام متعلق به مجموعه هاي دولتي محسوب مي شود و ديگر مراحل واگذاري اين سهام به افراد مشمول از طريق اين شركت انجام خواهد شد.
در اين معامله 227 ميليون سهم از سهام شركت معدني و صنعتي چادرملو به ارزش هر سهم 5هزار و 576 ريال از طريق سازمان بورس و اوراق بهادار به شركت كارگزاري سهام عدالت منتقل شد.
بنابراين گزارش، ارزش اين معامله بيش از 126 ميليارد و 439ميليون تومان اعلام شده است. در مبادلات امروز 251 ميليون و 541 هزار و 198 سهم به ارزش 138 ميليارد و 560ميليون تومان معامله شد.]]>
</TEXT>
</DOC>
<DOC>
<DOCID>HAM2-851021-021</DOCID>
<DOCNO>HAM2-851021-021</DOCNO>
<ORIGINALFILE>/1385/851021/news/_bourse.htm</ORIGINALFILE>
<ISSUE>پنجشنبه 21 دي 1385 - سال چهاردهم - شماره4180 - Jan 11, 2007</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
<![CDATA[بازگشت 2 شركت به تالارهاي بورس]]>
</TITLE>
<TEXT>
<IMAGE>/1385/851021/news/009771.jpg</IMAGE>
<![CDATA[
گروه بورس- در معاملات روز گذشته بورس تهران، نماد معاملاتي دو شركت باز شد.
ديروز نماد معاملاتي شركت هاي شير پاستوريزه پگاه خراسان و كف، پس از برگزاري مجمع عمومي سالانه و تقسيم سود نقدي باز شد.
بر اساس اين گزارش، معاملات روز گذشته بورس تهران در حالي رقم خورد كه همچنان صف هاي خريد براي سهام بانك ها و صف هاي فروش براي سهام معادن پابرجا بود. در معاملات ديروز صف هاي فروش سهام معدني سنگين تر شد و به 5/31ميليون سهم رسيد. در اين ميان، صف هاي فروش سهام شركت توسعه معادن روي بسيار سنگين بود و به 17ميليون سهم رسيد. سهامداران براي فروش سهام خود در اين شركت 3هزار تقاضا پركردند.
صف هاي فروش چادرملو نيز به 5/5ميليون رسيد. همچنين سهامداران براي فروش 4ميليون و 700هزار سهم گل گهر يكهزار و200 تقاضا در كارگزاري ها به ثبت رساندند.
اين گزارش حاكي است: ديروز همچنين صف هاي خريد سهام بانك پارسيان به 18ميليون سهم رسيد و صف خريد سهام بانك اقتصاد نوين با يك ميليون سهم افزايش نسبت به ديروز به 6ميليون سهم رسيد. ديروز همچنين عمليات بازارگرداني بر روي سهام ايران خودرو، سايپا و فراوري موادمعدني، توسط بازارگردانان اين شركت ها انجام شد.]]>
</TEXT>
</DOC>
<DOC>
<DOCID>HAM2-851021-022</DOCID>
<DOCNO>HAM2-851021-022</DOCNO>
<ORIGINALFILE>/1385/851021/news/_bourse.htm</ORIGINALFILE>
<ISSUE>پنجشنبه 21 دي 1385 - سال چهاردهم - شماره4180 - Jan 11, 2007</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
<![CDATA[آغاز سبدگرداني در بورس تهران]]>
</TITLE>
<TEXT>
<![CDATA[گروه بورس با تصويب دستورالعمل اجرايي در آخرين نشست هيات مديره سازمان بورس و اوراق بهادار، سبدگرداني در بورس تهران آغاز مي شود.
به گزارش روابط عمومي سازمان بورس و اوراق بهادار، اين دستورالعمل در اجراي آيين نامه ارائه خدمات مشاوره و سبدگرداني مصوب شوراي بورس تصويب شده و به مدت 6ماه به طور آزمايشي اجرا مي شود. بر اساس اين دستورالعمل، هيچ كارگزاري مجاز نيست بدون اخذ مجوز سبدگرداني از سازمان بورس و اوراق بهادار و رعايت دستورالعمل و آيين نامه آن، به كار سبدگرداني اقدام كند. بر اين اساس، سبدگردان خريد و فروش اوراق بهادار براي سرمايه گذار را در قالب كد معاملاتي جداگانه اي انجام خواهد داد كه تركيبي از شناسه هاي سبدگردان و سرمايه گذار است؛ ضمن اين كه سبدگردان نمي تواند طرف معامله سبدهاي تحت اداره خود قرار گيرد يا بين سبدهاي يادشده دادوستد انجام دهد. در صورتي كه بر اساس انجام اين معاملات خساراتي متوجه سرمايه گذار شود، علاوه بر اعمال مجازات هاي انضباطي پيش بيني شده، سبدگردان مسئول جبران خسارات وارده خواهد بود.
همچنين چنان چه سرمايه گذاران سبد بيش از يك شخص باشند، سبد اوراق بهادار مشترك تشكيل شده و هر سرمايه گذار به نسبت سهم خود، از دارايي سبد در كليه حقوق و منافع سبد سهيم است. كارگزار- سبدگردان، مشخصات سبد اوراق بهادار مشترك را در اميدنامه درج و به عموم مي رساند.]]>
</TEXT>
</DOC>
<DOC>
<DOCID>HAM2-851021-023</DOCID>
<DOCNO>HAM2-851021-023</DOCNO>
<ORIGINALFILE>/1385/851021/news/_bourse.htm</ORIGINALFILE>
<ISSUE>پنجشنبه 21 دي 1385 - سال چهاردهم - شماره4180 - Jan 11, 2007</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
<![CDATA[روندها
بازار مردد]]>
</TITLE>
<TEXT>
<![CDATA[گروه بورس- بورس اوراق بهادار تهران طي دو سال گذشته روزهاي پرفراز و نشيبي را پشت سرگذاشته و مسائل سياسي به نوعي بازار سرمايه ايران را به عنوان ويترين اقتصاد تحت تاثير قرار داده اند.
اما كارشناسان معتقدند روي ديگر سكه تمام وقايع ريز و درشت گذشته، تثبيت بيشتر روند منطقي بازار، دوري هرچه بيشتر سرمايه گذاران از تصميمات احساسي و توجه به قابليت هاي بنيادي و ارزش هاي واقعي سهام مورد معامله در بورس بوده است. معامله گران حرفه اي بازار روزهاي بسيار سخت و نگران كننده اي را پشت سر گذاشته اند و تجربه طولاني گذشته به آنها آموخته كه در مواقعي مانند شرايط كنوني، بهترين تصميم دست نگهداشتن از هر نوع دادوستد سهام براي سهامداران ريسك گريز است. اسارت در دام هيجانات و منفي بافي هاي برخي...، رهاوردي جز سنگين شدن بيهوده صف هاي فروش در كوتاه مدت و كاستن از اعتبار و قوام و ثبات بازار سرمايه در طولاني مدت نخواهد داشت.
سرمايه گذاري اصولي در بورس يك فرآيند ميان مدت و بلندمدت است. بر اين اساس پس از شناسايي سهم پرپتانسيل و ارزنده و خريد آن سهم، توجه مقطعي به نوسانات كوتاه مدت و تغيير پياپي تصميمات، نتيجه اي جز هدر دادن وقت، انرژي و سرمايه سهامداران در بر نخواهد داشت. سرمايه گذاران باتجربه بازار همچون ديگر گردنه هاي گذرگاه بورس ايران، تمامي سهامداران را به دقت بيشتر در تصميمات و دوري از خريد و فروش هاي احساسي دعوت مي كنند. تجربه نيز نشان داده كه سود اصلي بازار سرمايه از آن كساني است كه كارمزد كمتري بابت خريد و فروش مكرر سهام پرداخته اند. مطمئنا با توجه به ساختار بازار سرمايه در ايران و نقش پررنگ كارگزاران در مواقع رشد هيجاني بازار و عقب ماندن بسياري از سرمايه گذاران جزء در اين گونه مواقع، بهترين فرصت هاي خريد سهام ارزنده در كشاكش شرايطي مانند اكنون براي سرمايه گذاران تيزهوش پيش مي آيد.
روند بازار سرمايه طي يك هفته اخير نيز نشان دهنده انتخاب استراتژي انتظار توسط اكثر سهامداران است. كاهش چشمگير ارزش و حجم معاملات و نيز تعداد خريداران نشان مي دهد كه اكثر سرمايه گذاران در انتظار بهبود شرايط و سرنوشت نهايي تحولات سياسي هستند. پيش بيني مي شود با حمايت هاي شركت هاي حقوقي و نيز زيرمجموعه هاي شركت هاي دولتي به عنوان بزرگترين و اصلي ترين مالكان سهام در بورس اوراق بهادار ايران به تدريج و از ابتداي هفته آينده شاهد روان شدن معاملات در بورس و كاهش نگراني ها نزد سهامداران خرد بازار باشيم.
www.iratahlil.com]]>
</TEXT>
</DOC>
<DOC>
<DOCID>HAM2-851021-024</DOCID>
<DOCNO>HAM2-851021-024</DOCNO>
<ORIGINALFILE>/1385/851021/news/_cinema.htm</ORIGINALFILE>
<ISSUE>پنجشنبه 21 دي 1385 - سال چهاردهم - شماره4180 - Jan 11, 2007</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">ادب و هنر.هنر.سینما</CAT>
<CAT xml:lang="en">Literature and Art.Art.Cinema</CAT>
<TITLE>
<![CDATA[آخر هفته با تلويزيون
رفاقت  آدم هاي پاك باخته
رعايت اصل تنوع]]>
</TITLE>
<TEXT>
<IMAGE>/1385/851021/news/009822.jpg</IMAGE>
<![CDATA[
تلويزيون طيف قابل توجهي از مخاطبان را تحت پوشش قرار مي دهد؛ رسانه اي كه بايد پاسخگوي سليقه هايي باشد كه بعضاً  در نقطه مقابل يكديگر قرار دارند. به همين خاطر است كه در فيلم ها و برنامه هايي كه روي آنتن مي روند، لحاظ كردن سلايق متفاوت بايد در دستور كار قرار گيرد.اين گونه است كه مثلاً  در كنار فيلمي عامه پسند از سينماي هند، يكي از آثار متفاوت دهه 70 پخش مي شود.مروري بر فيلم هاي تلويزيون در آخر هفته جاري، مؤيد رعايت اصل تنوع است.
مترسك ساخته درخشان شاتزبرگ، با بده  بستان  فوق العاده دو بازيگر برجسته اش جين هاكمن و آل پاچينو و سبك بصري غني اش با فيلمبرداري ويلموس زيگموند؛ توجه علاقه مندان جدي سينما را به خود معطوف خواهد كرد.همچنان كه علاقه مندان سينماي هند با تماشاي مجدد فيلم معروف شعله و فيلم باليوودي معاصر چون احساس احتمالاً  آخر هفته دلچسبي را خواهند داشت.
در كنار اين فيلم هاي آمريكايي و هندي، پخش فيلم فرانسوي لاله هاي آتشين هم مي تواند مورد توجه قرارگرفته و به نوعي همه سليقه ها را راضي نگه دارد. فيلم برگزيده منتقدان فرانسه هم از ارزش  هاي هنري بالايي برخوردار است و از اين منظر اثري قابل تأمل براي علاقه مندان هنر هفتم محسوب مي  شود. ضمن اينكه رمانس عاشقانه فيلم در كنار داستاني پرتعليق مي تواند توجه تماشاگري كه مي خواهد با تماشاي يك فيلم مفرح، در آخر هفته تمدد اعصابي بكند را نيز به خود جلب كند.
گروه ادب و هنر- تلويزيون براي آخر هفته، چهار فيلم سينمايي را در نظر گرفته است؛ لاله هاي آتشين ساخته جرالد كروزيك امروز از شبكه دو روي آنتن مي رود.
مترسك كار شاخص جري شاتزبرگ ديگر فيلمي است كه روز پنج شنبه پخش مي شود. اين فيلم كه قرار بود هفته گذشته روي آنتن برود، با يك هفته تأخير در برنامه سينما يك نمايش داده مي شود.
روز جمعه اما يكسره به فيلم هاي هندي اختصاص داده شده است.
شبكه تهران احساس ساخته ماهش مانجي كار را پخش مي كند و شبكه دو سيما هم فيلم معروف شعله را روي آنتن مي برد. آن چه مي خوانيد مرور كوتاهي است بر اين فيلم ها.
مترسك
مترسك يكي از شاخص ترين فيلم هاي اجتماعي دهه70 ميلادي است. جري شاتزبرگ در سال 1973 اين فيلم را بر اساس فيلمنامه اي از گري مايل وايت مقابل دوربين برد. شاتزبرگ اين فيلم را بعد از توفيق فيلم وحشت در فيدل پارك كارگرداني كرد.
آل پاچينو و جين هاكمن نقش هاي محوري فيلم را بازي كردند و اين فيلم از بهترين كارهاي اين دو بازيگر برجسته محسوب مي شود. در دهه،70 سينماگران تازه نفسي به ميدان آمدند و بنيان يك سينماي معترض را گذاشتند. جري شاتزبرگ با مترسك يكي از شاخص ترين فيلمسازان اين جريان محسوب مي شود. فيلم، ماجراي ماكس(جين هاكمن)و ليون(آل پاچينو)است. ماكس كه به تازگي از زندان آزاد شده، با پولي كه در زندان پس انداز كرده مي خواهد كارواشي را راه اندازي كند.
او با ليون همراه مي شود. ليون ماهيگيري است كه در راه بازگشت به خانه اش است. آنها در مسير جاده كاليفرنيا با يكديگر رفيق مي شوند.
قرار مي شود كه آن دو با مشاركت هم، كارواش را راه اندازي كنند. ماكس از ليون چيزهاي زيادي ياد مي گيرد. ليون در مورد مترسك  ها عقيده جالبي دارد؛ او مي گويد با اين كه مترسك براي ترساندن پرنده ها در مزرعه قرار داده مي شود ولي هيچ پرنده اي از مترسك نمي ترسد بلكه اين موجود پوشالي باعث خنده و تفريح پرنده هاست. دست آخر ايده راه اندازي كارواش بر اثر اتفاقي كه مي افتد به جايي نمي رسد.
مترسك جدا از كنايه اي كه هم در نامش نهفته است و هم تعبيري كه ليون از مترسك ها ارائه مي كند، به واسطه نوع نگاه نويسنده و كارگردان به پيرامون شان، يكي از آثار ضدسيستم سينماي آمريكا در دهه70 به شمار مي آيد؛ منتها چيزي كه باعث ماندگاري فيلم شده نه شعارهاي سياسي و كنايه هاي اجتماعي اش كه رفاقت بي غل وغش دو كاراكتر محوري آن است. همين مسأله موجب شده تا با گذشت بيش از سه دهه، مترسك همچنان فيلمي تماشايي باشد. جين هاكمن و آل پاچينو در نقش دو مرد پاك باخته، فوق العاده اند.
مترسك در جشنواره كن برنده نخل طلا شد و منتقدان از آن به عنوان اثري درخشان ياد كردند. نمايش مترسك از سينما يك را مي توان يك اتفاق مهم ارزيابي كرد؛ فيلمي كه قرار بود هفته گذشته روي آنتن برود ولي به پخش نرسيد. مترسك بهترين فيلمي است كه اين هفته از تلويزيون پخش مي شود.
شعله
شعله را مي توان يكي از آثار كلاسيك سينماي هند دانست؛ فيلمي كه رامش سيلپي آن را در سال 1975 كارگرداني كرد. شعله موفق ترين فيلم باليوود در دهه70 است؛ فيلمي كه ركورد فروش را در داخل هند شكست و سال ها بر پرده سينماها دوام آورد. فروش جهاني شعله هم خيره كننده بود. اين فيلم پيش از پيروزي انقلاب براي نمايش در ايران خريداري و دوبله شد، منتها فيلم در سال هاي پس از انقلاب اكران شد كه مثل ديگر كشورهاي آسيايي در اينجا هم مورد توجه قرار گرفت. شعله نقش مهمي در تثبيت جايگاه آميتاب باچان به عنوان ستاره سينماي هند داشت. باچان عاشق پيشه و ماجراجو، بسنتي دختري كه باچان به او علاقه مند است و جبار سينگ مرد خلافكار و بدجنس را مي توان جزو ماندگارترين كاراكترهاي سينماي هند دانست. شعله به عنوان يك اثر نمونه اي باليوود، عصاره تمام چيزهايي را كه يك فيلم هندي بايد از آن برخوردار باشد را در خود دارد. حادثه و هيجان، احساسات گرايي و حركات موزون در قالب داستاني پر فرازونشيب، معجوني را فراهم آوردند كه به مثابه يك پديده شگرف، سينماي هند را تحت تاثير خود قرار داد. فيلم كه در ميانه دهه 70 ساخته شد، تا آغاز دهه 80 همچنان در سينماهاي هند اكران مي شد و مورد استقبال تماشاگر قرار مي گرفت. شعله چندي پيش براي اولين بار از تلويزيون پخش شد.
احساس
احساس ديگر فيلم هندي است كه تلويزيون در آخر هفته روي آنتن مي برد. برخلاف شعله، اين يكي از جمله آثار معاصر سينماي هند است. احساس در سال 2001 توسط ماهش مانجي كار كارگرداني شد. راج آناد، ماندي چاهان، شاكتي كاپور و خود ماهش مانجي كار، بازيگران اصلي فيلم احساس هستند.
احساس يك ملودرام خانوادگي است؛ فيلمي مبتني بر رابطه يك پدر با پسر هشت ساله اش. روهان پسربچه اي هشت ساله است كه پدرش به او زيادي سخت مي گيرد؛ چيزي كه باعث انتقاد همه مي شود.
احساس يك فيلم كاملا معمولي هندي است كه در زمان اكرانش هم خيلي با استقبال مواجه نشد. زمان فيلم مثل بقيه محصولات باليوود بالاي دو ساعت است كه البته نسخه اي كه از سيما پخش خواهد شد، قدري موجزتر و جمع وجورتر خواهد بود.
لاله هاي آتشين
فيلم فرانسوي لاله هاي آتشين ساخته جرالد كروزيك و محصول سال،2003 در واقع بازسازي فيلمي به همين نام است كه در دهه50 ميلادي مقابل دوربين رفته بود؛ هرچند خود اين فيلم هم بازسازي فيلمي صامت به شمار مي آيد. لاله هاي آتشين يكي از داستان هاي كلاسيك ادبيات فرانسه است و تاكنون بارها دستمايه سينما و تئاتر قرار گرفته است.
لاله هاي آتشين كه در قرن نوزدهم توسط پل موريس نوشته شده ماجراي مردي از طبقه فرودست جامعه به نام سان سان است كه پس از نجات دختر پادشاه مورد توجه قرار گرفته و حتي به مقام ژنرالي مي رسد؛ منتها سير اتفاقات به گونه اي پيش مي رود كه سان سان دچار دردسر مي شود. نكته جالب توجه در تازه ترين نسخه لاله هاي آتشين همكاري لوك بسون -كارگردان شاخص فرانسوي- در نگارش فيلمنامه است. در اين فيلم، وينسنت پرز نقش سان سان و پنه لوپه كروز نقش دختر پادشاه را ايفا مي كنند. كروز براي اين فيلم جوايزي را از چند جشنواره معتبر اروپايي دريافت كرد. معمولا فيلم هايي كه بازسازي آثار موفق  قديمي هستند نمره قبولي از منتقدان نمي گيرند ولي لاله هاي آتشين در زمان اكرانش بيشتر نقدهاي مثبت و جانبدارانه دريافت كرد؛ عده اي حتي آن را بهترين اقتباسي ناميدند كه تاكنون از اين اثر كلاسيك صورت گرفته است.]]>
</TEXT>
</DOC>
<DOC>
<DOCID>HAM2-851021-025</DOCID>
<DOCNO>HAM2-851021-025</DOCNO>
<ORIGINALFILE>/1385/851021/news/_cinema.htm</ORIGINALFILE>
<ISSUE>پنجشنبه 21 دي 1385 - سال چهاردهم - شماره4180 - Jan 11, 2007</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">ادب و هنر.هنر.سینما</CAT>
<CAT xml:lang="en">Literature and Art.Art.Cinema</CAT>
<TITLE>
<![CDATA[نگاهي به فيلم گارد ساحلي
خود ويرانگري جاهلي]]>
</TITLE>
<TEXT>
<IMAGE>/1385/851021/news/009759.jpg</IMAGE>
<![CDATA[
پوران رفيعي- زماني بود(عمدتا قبل از دهه 50 و شكست مك كارتيسم)كه بنا به شرايط روز ، از جمله حضور آمريكا در جنگ دوم جهاني ، آثار سينماي هاليوود مشحون از قهرمان پروري ها و تعصبات خشك ميهن پرستانه بود(حتي به هنگام اشغال سرزمين ديگران و كشتار دسته جمعي اشغال شده ها)؛ همان دوراني كه موزيكال هاي رويايي ، مردم را به خواب مي بردند تا بحران هاي اقتصادي و سياسي را درك نكنند و فيلم هايي مانند "گروهبان يورك" و "نيروي هوايي"(هر دو از هاوارد هاكس)و "كشتي كه در آن خدمت مي كنيم"(مايكل پاول و امريك پرسبرگر)ساخته مي شد تا صرف نظر از خوب و بد بودن جنگ يا حق و ناحق بودن دخالت سربازان آمريكايي هزاران مايل دور از سرزمين شان و يا فجايعي كه اشغال متفقين در كشورهاي درگير جنگ به وجود آورد ، تنها پروپاگاندي در كنار عصبيت هاي قومي و نژادي باشد تا ميزان فداكاري و از خود گذشتگي ارتش آمريكا را به رخ جهانيان و البته ملت خود بكشاند. حتي در سالهاي پس از جنگ هم آثاري مثل "شن هاي ايووجيما "(آلن دوان)كه وحشيانه ترين قتل عام ژاپني ها توسط آمريكاييان را دلاوري و قهرماني جلوه داد(همان موضوعي كه اينك پس از گذشت بيش از 60 سال از دو نگاه متفاوت و در قالب دو فيلم مختلف "پرچم هاي پدران ما" و "نامه هايي از ايووجيما" در مقابل دوربين كلينت ايستوود قرار گرفته)و "طولاني ترين روز" كه پياده شدن سربازان آمريكايي در"اوماها" و سواحل نرماندي در اواخر جنگ دوم(كه منجر به كشتار فجيعي گرديد)را فتحي شادمانه و سرخوشانه تصوير مي نمود(برخلاف آن تصاوير تكان دهنده استيون اسپيلبرگ از همين واقعه كه ترس و وحشت و سلاخي شدن سربازان را همزمان در مقابل چشمان تماشاگرش قرار مي داد)، همچنان ديدگاه تك بعدي تقديس تعصبات كور به اصطلاح وطن پرستانه در سينماي آمريكا غالب بود.
اما از اواخر دهه 60 و اوايل دهه 70 ، همراه با افتضاحاتي كه آمريكا در ويتنام به بار آورد ، فيلمسازان نوگراي آمريكايي مثل اليور استون، براين دي پالما ، فرانسيس فورد كاپولا و استنلي كوبريك در آثاري مانند متولد چهارم ژوييه، ضايعات جنگ، و اينك آخرالزمان و غلاف تمام فلزي، ميهن پرستي مورد ادعاي دولتمردان آمريكايي در سرزمين هاي اشغالي مانند ويتنام را برابر با خشك مغزي و تعصبات جاهلي دانستند كه منجر به جنايت و قساوت تحت عنوان دفاع از ميهن و آزادي مي شود. در آن زمان حتي مايكل چيمينو هم كه شكارچي گوزن را براي تقديس شجاعت آمريكاييان در قصابي ويت كنگ ها ساخت و در آن به دروغ، مردم ويتنام را وحشي نشان داد(كه در كمال قساوت، اسيران آمريكايي را به بازي رولت روسي وادار مي نمودند)اما نتوانست در مورد شعارهاي فريبنده دفاع از وطن در جبهه  آن سوي دنيا، دروغ بگويد.
ولي پس از واقعه 11 سپتامبر، بازهم سردمداران رسانه اي و كمپاني هاي فيلمسازي هاليوود ، فيلشان ياد هندوستان كرد و اين بار آنچنان گستاخ شدند كه براي اولين دفعه در تاريخ سينماي آمريكا ، فيلمي در ستايش تجاوز به ويتنام ساختند به نام "ما سرباز بوديم "(رندال والاس)كه در آن جنگ غيرانساني و ددمنشانه ارتش آمريكا عليه ويتنام ، نبردي ملي و ديني تلقي شده بود!! همچنين در تجليل از ساير عمليات تروريستي سازمان سيا در ديگر نقاط جهان مانند لبنان و چين و بوسني و... فيلم هايي همچون "جاسوس بازي" و "پشت جبهه دشمن" و... را برپرده سينماها بردند.
سال گذشته نيز آثاري مثل "يونايتد 93"(پال گرين گرس)و "مركز تجارت جهاني"(اليور استون)آشكارا تبليغ همان نوع تعصبات خشك و نگرش هاي دگم چند دهه قبل در تعبير وطن پرستي و ميهن دوستي آمريكايي بود، گويا كه سينماي آمريكا پس از سالها مجددا چرخشي به عقب داشته تا بتواند پاسخگوي انتظارات محافظه كارانه سياستمداران خود باشد؛ نوعي وطن پرستي كه تحت عنوان "عمليات ميهن پرستانه" علاوه بر زير ذره بين بردن همه ابعاد زندگي خصوصي مردم از طريق شنودهاي تلفني و كنترل كتابخواني در كتابخانه ها و بازرسي هاي توهين آميز و تحقيركننده در فرودگاهها و اماكن ديگر، در واقع سهمگين ترين فضاي امنيتي تاريخ ايالات متحده را برآن كشور حاكم ساخت ، به طوري كه حتي صداي امثال استيون اسپيلبرگ هم درآمد.
تازه ترين فيلم از اين دست، "گارد ساحلي" ساخته اندرو ديويس است كه در آن كوين كاستنر و اشتون كوچر ايفاي نقش كرده اند. فيلم درباره افراد گارد ساحلي آمريكاست كه در دفاع از مرزهاي آبي اين كشور ، مسئوليت اول را دارا هستند. البته گويا اين فيلم بدنبال سخنان جرج دبليو بوش جلوي دوربين رفت كه از گارد ساحلي آمريكا تجليل كرده و آنان را منجيان آمريكا و دمكراسي لقب داد و خواستار تقويت بنيه نظامي شان گرديد تا بتوانند به خوبي ، به قول خودش ، يكي از گذرگاههاي تروريست ها ، يعني سواحل صخره اي آمريكا را تحت كنترل خود درآورند.
قهرمان فيلم ، يكي از نيروهاي كهنه كار گارد ساحلي است به نام "بن رندال"(كوين كاستنر)كه پس از كشته شدن تمامي افراد تيمش در يك عمليات نجات ، آنچنان افسرده شده كه ديگر قادر به اجراي عمليات ديگري نبوده و براي مدتي به مرخصي مي رود. سپس به عنوان استاد آموزشي كارآموزان تازه وارد در آموزشگاه گارد ساحلي مشغول به كار مي شود. او در ميان هنرآموزانش ، با جواني به اسم "جيك فيشر"(اشتون كوچر)مواجه مي گردد كه از توانايي بالايي در تحركات دفاعي برخوردار است ولي نظم و انضباط و ديسيپلين نظامي را برنمي تابد. بن سعي مي كند با تقويت عرق وطن پرستي در جيك او را به عنوان جانشين شايسته خود در نيروي گارد ساحلي تربيت كند.
در فيلم به وضوح نشان داده مي شود كه بن به خاطر حرفه خطيرش يعني پاسداشت مرزهاي ميهن ، از زندگي معمولي و حتي همسر و فرزندش گذشته و همه هستي اش را به شغل ايثارگرانه خود اختصاص داده است!
از همين رو سعي دارد امثال جيك فيشر و ديگر شاگردانش را نيز اينچنين بار بياورد. پس آنها را مرتبا با تصاوير فداكاري و از خود گذشتگي افراد جان باخته گارد ساحلي ، متاثر مي گرداند تا بتواند از احساسات شان در راه اهداف به اصطلاح ميهني گارد بهره بگيرد.
در اينجا كارآموزان آنچنان شستشوي مغزي مي شوند ، كه در ذهنيت خود گويي خارج از گارد ساحلي ، زندگي ديگري برايشان متصور نيست؛ همان اتفاقي كه براي "بن رندال" مي افتد و وقتي در يكي از ماموريت هايش به همراه جيك فيشر متوجه مي شود كه ديگر توانايي پيشين خود در هدايت و اجراي عمليات را ندارد و عنقريب به دليل همين ناتواني جسمي ، بازنشسته مي  شود ، دچار ياس شديد شده ، به طوري كه حتي خانواده اش را در آستانه تفاهمي مجدد ، ترك مي كند و به گوشه انزوا پناه مي برد. بازگشت او در يك عمليات اضطراري براي ياري رساندن به فيشر تا حدودي انگيزه تازه اي به نظر مي رسد ولي واقعيت بي رحم تر از اين گونه خوش خيالي ها خود را به وي تحميل مي گرداند تا در يك فرصت و در اوج عمليات نجات بخش ، طناب خود را عمدا باز كند و با سقوطي به درون امواج خروشان دريا ، به نوعي خود ويرانگري دست بزند.
به لحاظ روانشناسي ، انسان وقتي به خود ويرانگري اقدام مي كند كه به ياس كامل نسبت به زندگي پيرامونش گرفتار شده باشد. خود ويرانگري برخلاف خودكشي از سر ضعف نيست ، بلكه در نظر بيمار از سر نوعي اقتدار و سرافرازي به حساب مي آيد؛ همچون مرگ برروي صحنه(وقتي كه مي داني عنقريب گريبانت را مي گيرد). اين نوع به استقبال مرگ رفتن با مرگ آگاهانه كه تعبير فداكاري و ايثار براي نجات فرد يا افراد و يا جهاني زنده و پويا است ، كاملا متفاوت مي شود ، همانگونه كه رابرت جوردن در فيلم "زنگها براي چه كسي به صدا در مي آيند؟" تا سر حد مرگ در مقابل ستون دشمن پايداري نمود تا دوستانش فرصت گريز پيدا نمايند يا الكساندر فيلم "ايثار"(آندري تاركوفسكي)همه زندگي و علائق و تعلقاتش را به آتش كشيد تا دنيايي را از خطر نيستي برهاند و يا عارفي فيلم "ديده بان"(ابراهيم حاتمي كيا)براي نابودي گردان زرهي دشمن كه قصد از بين بردن دسته اي از رزمندگان خط مقدم جبهه را داشت ، گراي محل خود را مي دهد تا با بمباران آن محل ، تمامي گردان زرهي دشمن نابود شوند.
خود ويرانگري بن رندال در فيلم "گارد ساحلي" را حتي نمي توان با آنچه كه بيلي د كيد در فيلم "پت گارت و بيلي د كيد"(سام پكين پا)انجام داد و يا پل نيومن در "تيرانداز چپ دست"(آرتور پن)وانمود كرد ، مي خواهد اسلحه بكشد تا هدف گلوله قرار گرفت و يا جف كاستلو در فيلم "سامورايي"(ژان پي ير ملويل)با اسلحه خالي مانور داد تا با تير بزندش ، مقايسه نمود ، زيرا در واقع آنها به نحوي از زندگي هميشه در حال تعقيب و گريز خود خسته شده بودند و مي خواستند به استراحت ابدي پناه برند.
اما به نظر مي آيد در فيلم "گارد ساحلي" نوعي ازخود بيگانگي باعث خودويرانگري نهايي بن رندال مي شود؛ اليناسيوني كه براي بن جز زندگي در گارد ساحلي ، پارامتر ديگري را باقي نمي گذارد. به اين مفهوم كه بازنشستگي در گارد ساحلي مساوي با مرگ تلقين شده. همچنانكه وقتي آن پيرمرد جنگل نشين در فيلم "درسواوزالا"(كوروساوا)متوجه شد كه سوي چشمش كم شده و ديگر نمي تواند شكار كند ، مرگ عنقريب خود را حس نمود.
اندرو ديويس در فيلم "گارد ساحلي" پايان دوران كاري يك فرد وظيفه شناس و فداكار گارد ساحلي آمريكا را پايان عمرش نشان مي دهد ، چراكه به زعم وي كليت زندگي يك "گاردين" به طور متعصبانه بايستي وقف شغلش شود ، به طوري كه به غير از آن ، به زندگي ديگري نينديشد!
اين همان بازگشت تاسف بار سينماي آمريكا و غرب ، به نگرش هاي خشك مغزانه دهه هاي 40 و 50 به نظر مي رسد كه در عصر ادعاهاي گوش خراش نسبيت و دمكراسي و حقوق بشر ، همچنان بشرشان را در قالب هاي تنگ تفكرات و تعصبات جاهلي قرار مي دهند و فداشدن او درپاي معيارهاي كهنه قبيله اي(متعلق به قرنها پيش)را ارزش قلمداد مي كنند و از طرف ديگر ملل آزاديخواهي كه با اين عصبيت هاي ارتجاعي مخالف بوده و نمي خواهند قيموميت متعصبان آنگلوساكسوني را بپذيرند ، "محور شرارت" مي نامند. بسان جادوگران قبايل كهن كه هر پديده مخالف خود را زبانه هاي آتش شيطان مي ناميدند و مجازات او را از رييس قبيله درخواست مي كردند!]]>
</TEXT>
</DOC>
<DOC>
<DOCID>HAM2-851021-026</DOCID>
<DOCNO>HAM2-851021-026</DOCNO>
<ORIGINALFILE>/1385/851021/news/_cinema.htm</ORIGINALFILE>
<ISSUE>پنجشنبه 21 دي 1385 - سال چهاردهم - شماره4180 - Jan 11, 2007</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">ادب و هنر.هنر.سینما</CAT>
<CAT xml:lang="en">Literature and Art.Art.Cinema</CAT>
<TITLE>
<![CDATA[سايه روشن
استن لي از بازي جديد مارول مي گويد:متحير و بهت زده امترجمه: كيكاوس زياري]]>
</TITLE>
<TEXT>
<IMAGE>/1385/851021/news/009762.jpg</IMAGE>
<![CDATA[
از استن لي به عنوان سلطان كتاب هاي كميك استريپي اسم مي برند. وي خالق بسياري از قصه هاي مصور تاريخ ادبيات است و اكثر كاراكترهاي ابرقهرمان دنياي سينما و ادبيات، هستي خود را مديون وي هستند. او در شركت انتشاراتي مارول- كه منتشر كننده قصه هاي كميك استريپي مطرح جهان هم چون سوپرمن، اسپايدرمن و بتمن است- يكي از مهره هاي اصلي است. اين شركت اخيراً واحد فيلم سازي خود را نيز فعال كرده و در ساخت فيلم هاي ابرقهرمانانه اي كه از روي قصه هاي اين شركت توليد مي شود، همكاري مي كند.
استن لي اخيراً در توليد بازي ويديويي مارول همكاري نزديكي داشت. پخش وسيع عمومي اين بازي و موفقيت خوب مالي فيلم هايي كه چهره هاي افسانه اي كميك استريپ هاي لي نقش اصلي آن را دارند(فراموش نكنيم كه هنوز فيلم هاي زياد ديگري قرار است بر اساس اين قصه هاي مصور ساخته شود)حكايت از آن مي كند كه استن لي به اين زودي ها قصد بازنشستگي ندارد. اين هنرمند قديمي و كهنه كار در گفت وگو با خبرنگار مجله سينمايي مووي درباره بازي ويديويي مارول و پروژه هايي مثل چهار آدم فانتزي، هالك و آيرون من(مرد آهني)صحبت مي كند.
* آيا فكر مي كنيد حضور كاراكترهاي ابرقهرمانانه قصه هاي كميك استريپي و سينمايي در بازي هاي ويديويي، تلفيقي درست از اين دو شكل هنري است؟ چرا؟
- دقيقاً همين طور است! وقتي شما قصه هاي بزرگ كميك استريپي را با اكشن و هيجانات تصويري فيلم هاي سينمايي تلفيق مي كنيد، اثر بزرگي به وجود مي آيد. فكر مي كنم هيچ چيزي بهتر از اين نمي شود. اين كاراكترها در دنياي بازي هاي ويديويي هم مي توانند چيزهاي خوب و بانمكي ارايه دهند.
* نظرتان درباره كاري كه در بازي ويديويي مارول بر روي قصه كميك استريپي تان شده چيست؟
- من متحير و بهت زده ام! كار هنري خوبي روي آن صورت گرفته و پس زمينه هاي عظيمي دارد. اكشن كار خوب است و كساني كه اين بازي را انتخاب مي كنند قدرت انتخاب زيادي دارند و مي توانند با يك بازي خوب، حسابي خودشان را سرگرم كنند.
* در اين باره كه يك عده اي امكان آن را پيدا مي كنند كه با يك قهرمان كميك استريپي شما بازي كنند چه فكر مي كنيد؟
- كدام يك از دوستداران قصه هاي كميك استريپي نمي خواهند امكان و فرصت آن را پيدا كنند تا يك سري بازي با بزرگترين ابرقهرمان هاي قصه هاي مصور داشته باشند؟ اين يك فرصت استثنايي و درخشان است.
* كدام جنبه بازي ويديويي مارول مورد علاقه تان است؟
- آن چه در اين بازي به شدت مرا تحت تأثير خودش قرار مي دهد، اين واقعيت است كه بازيكنان اين بازي مي توانند هريك از ابرقهرمان هاي قصه هاي مصور شركت مارول را كه بخواهند، براي بازي انتخاب كنند. فكر نمي كنم تا به امروز هيچ بازي ويديويي ديگري به بازار عرضه شده باشد كه اين تعداد ابرقهرمان و كاراكتر منفي در داخل خودش داشته باشد. مارول براي دوستداران بازي هاي ويديويي فرصت هاي متعددي فراهم مي كند. تلفيق اين تعداد قهرمان و ضد قهرمان هم باشكوه است! بازيكن و استفاده كننده از اين بازي ويديويي تبديل به چيزي شبيه سردبير و مدير شركت انتشاراتي مارول مي شود و مي تواند هريك از هزاران كاراكتر معروف قصه هاي مارول را كه بخواهد انتخاب كرده و با او بازي كند. فراهم شدن فرصت بهره برداري از يك چنين تيم خلاقي- كه بزرگترين ابرقهرمانان و كاراكترهاي شرور را در خود دارد- يك گام استثنايي است.
* آيا وقتي اولين كاراكتر ابرقهرمان قصه هاي كميك استريپي خود را خلق مي كرديد، اصلاً تصورش را مي كرديد كه تا سال هاي سال به صورت يك كاراكتر محبوب و دوست داشتني باقي بماند؟
- حقيقت امر را بخواهيد، خير! هيچ وقت فكر نمي كردم اين كاراكترها تبديل به چنين شخصيت هاي مشهور و ماندگاري بشوند. بعضي وقت ها كه به اين موضوع فكر مي كنم مي بينم باور كردنش خيلي سخت است.
* با بسياري از آدم ها كه صحبت مي كنم- و از جمله مادر خودم- مي بينم سه قسمت فيلم مردان ايكس را خيلي دوست دارند. متعجبم كه مي بينم شما فكر مي كنيد مردم آن ها را نپسنديده اند و با آن ها ارتباط برقرار نكرده اند.
- فكر مي كنم شايد يك دليلش اين است كه اين فيلم ها كاراكترهايي را معرفي مي كند كه داراي مشكلات زيادي هستند و ما در مقام تماشاچي مي توانيم با آن ها همدردي كنيم و به نوعي مشكل و درد آن ها را مشكل و درد خود بدانيم. قصه هاي اين فيلم ها فقط درباره اكشن نيستند و هريك معاني و تفاسيري را در دل خود دارند. اين قصه ها درباره احساسات و روابط مابين انسانهاست.
* آيا درباره كارهاي جديد چهار آدم فانتزي 2، هالك(كه شنيده مي شود قرار است جلوي دوربين برود)و آيرون من صحبت مي كنيد؟
- متأسفم. اگر كوچكترين اطلاعاتي درباره اين فيلم ها بدهم، سازندگان آن ها مرا نفرين كرده و كاراكترهاي منفي اين فيلم ها را به سراغم مي فرستند! تنها چيزي كه مي توانم به شما بگويم اين است كه نقش كوتاهي كه در چهار آدم فانتزي بازي كردم، بهترين نقش سينمايي است كه تا به حال داشته ام. در اين صحنه نه تنها من ديالوگ هم داشتم، بلكه در ادامه آن مي بينيد كه بزرگترين سورپريز فيلم اتفاق مي افتد.
* اين روزها مشغول انجام چه كارهايي هستيد؟
- كمپاني خودم(پاو اينتر تينمنت)در حال كار بر روي چند فيلم سينمايي، مجموعه تلويزيوني، دي وي دي و كارهايي از اين دست است. مجموعه علمي- خيالي واقع گرايانه ما در شبكه علمي- خيالي تلويزيون به نام كسي مي خواد يك ابرقهرمان بشه؟ تازه وارد قسمت جديد خودش شده است. به همين دليل تا تابستان آينده ما ده قسمت ديگر از اين مجموعه را خواهيم داشت.]]>
</TEXT>
</DOC>
<DOC>
<DOCID>HAM2-851021-027</DOCID>
<DOCNO>HAM2-851021-027</DOCNO>
<ORIGINALFILE>/1385/851021/news/_diet.htm</ORIGINALFILE>
<ISSUE>پنجشنبه 21 دي 1385 - سال چهاردهم - شماره4180 - Jan 11, 2007</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
<![CDATA[سوء تفاهم هاي رايج درباره يكي از شايع ترين و آزاردهنده ترين دردهاي انسان
شليك به دندان براي تسكين درد!
دكتر عليرضا آشوري]]>
</TITLE>
<TEXT>
<IMAGE>/1385/851021/news/009813.jpg</IMAGE>
<![CDATA[
سه شاه درد در علم پزشكي وجود دارد كه با هيچ درد ديگري قابل قياس نيستند؛ درد زايمان، درد سنگ كليه و دندان درد. اگر درد زايمان را امري طبيعي و فيزيولوژيك و بروز سنگ كليه و درد دفع آن را كمابيش ناخواسته بدانيم، بايد گفت دندان درد تنها دردي است كه صرفاً به دليل بي مبالاتي و سهل انگاري خود شخص ايجاد مي شود و طبعاً تنها شاه درد قابل پيشگيري محسوب مي شود.(البته اگر مته به خشخاش نگذاريد و بحث كنترل جمعيت و بارداري ناخواسته و اينطور چيزها را پيش نكشيد!)
***
در واقع پوسيدگي عامل اصلي ايجاد دندان درد است و عوامل ديگر نقش به مراتب كمتري در بروز دندان درد دارند. مضاف بر اينكه دردي كه بر اثر عاملي غير از پوسيدگي ايجاد شود در مقايسه با شاه دردي كه ذكرش رفت به مراتب شدت كمتري دارد.
در مراحل اوليه پوسيدگي، يعني هنگامي كه پوسيدگي محدود به ميناي دندان است، معمولاً علامت درد وجود ندارد و دندان نسبت به محرك هايي نظير سرما،گرما و شيريني حساس نيست. اما اغلب به دنبال ورود پوسيدگي به عاج دندان، حساسيت نسبت به محرك هايي كه ذكرشان رفت آغاز مي شود و بيمار درجات مختلفي از درد را تجربه مي كند كه به شدت پوسيدگي بستگي دارد. البته امكان دارد به رغم وجود يك پوسيدگي عميق دندان هيچگونه علايمي نداشته باشد، اما اگر قرار باشد يك دندان پوسيده دچار درد و حساسيت شود اغلب شدت اين علايم با شدت پوسيدگي مرتبط است.
معمولاً دنداني كه پوسيدگي عاجي داشته و نسبت به محرك ها بخصوص سرما حساس است، در صورت مجاورت با چنين محركي دچار دردي تيز و شديد مي شود كه با حذف تحريك(مثلاً قورت دادن آب سرد)در مدت زماني كمتر از 15 ثانيه برطرف مي شود و معمولاً مي توان دندان دردناك را مشخص كرد. چنين دردهايي هشداري كاملاً جدي هستند و بيمار بايد به سرعت نسبت به درمان دندان مورد نظر اقدام كند و گرنه به دنبال پيشرفت پوسيدگي پالپ دندان(بافت نرم مركز دندان كه حاوي عروق و اعصاب است)درگير مي شود. تا قبل از رسيدن به چنين مرحله اي دندان اغلب با درمان هاي ساده دندانپزشكي ترميمي قابل درمان است.
در بسياري از موارد، اين دردهاي لحظه اي تيز و شديد حتي بي خيال ترين افراد را هم به صرافت مراجعه به دندانپزشك و درمان دندان پوسيده مي اندازد. اما تعداد بسيار زيادي از افراد حتي با اين علايم هم متوجه وخامت اوضاع نمي شوند و به جاي حل مشكل فقط صورت مساله را پاك مي كنند. بيمار مسكن مي خورد، سعي
مي كند با قسمت ديگري از فك غذا را بجود، يا اينكه تا حد امكان سعي مي كند مثلاً آب سرد و چاي گرم نخورد يا اينكه خيلي ساده درد را تحمل مي كند! يعني بيمار تا اين حد رياضت مي كشد و همه اين مصايب را به جان مي خرد اما به دندانپزشك مراجعه نمي كند! خودتان پرتقال فروش ماجرا را پيدا كنيد!
داستان ادامه دارد
پوسيدگي به عنوان يك بيماري عفوني مزمن موذيانه به پيشرفت خود ادامه مي دهد و در صورت عدم درمان، پالپ دندان را درگير مي كند؛ وضعيتي كه عموماً از آن با عنوان عفونت عصب دندان ياد مي شود. در چنين حالتي اغلب دو وضعيت پيش مي آيد: يا دندان بدون علامت باقي مي ماند كه بيمار حتي متوجه مشكل خود نمي شود يا اينكه به واسطه عفونت پالپ دندان، دردهاي بسيار شديدي آغاز مي شود كه همان شاه درد معروفي است كه بسياري آن را تجربه كرده اند.
اين وضعيت اخير يكباره آغاز نمي شود. در ابتدا دردهاي ناشي از محرك هايي مثل سرما طولاني تر مي شوند و بجاي 15 ثانيه گاهي تا چند ساعت البته با شدتي كمي بيشتر ادامه مي يابند. بيمار اغلب نمي تواند چيزي بجود يا دندان هايش را روي هم بگذارد چون به دنبال آن درد شديدي در استخوان ايجاد مي شود. اما بدترين وضعيت، دردهاي خودبه خود هستند كه بي دليل آغاز شده و به مدتي طولاني ادامه مي يابند. اين دردها معمولاً شب ها به سراغ بيمار مي آيند و بسيار شديد هستند به نحوي كه بيمار را از خواب بيدار مي كنند.
اين دردها به حدي شديد هستند كه با مصرف معمول مسكن كاهش نمي يابند و بعضاً زندگي روزمره بيمار را مختل مي كنند. در چنين شرايطي دو راه درماني بيشتر وجود ندارد: دندان يا بايد تحت درمان ريشه قرار گيرد يا اينكه كشيده شود. متاسفانه آمار ثبت نشده اما كاملاً واضحي در سطح كشور نشان مي دهد كه بيماران اغلب دندان دردناك را مي كشند تا اينكه تمايل به نگهداري دندان و درمان ريشه داشته باشند.
وقتي دردهاي شديد، شب، بيمار را از خواب بيدار مي كند، بيمار براي رهايي از درد به هر روشي متوسل مي شود و ساده ترين و كم خرج ترين و اغلب پرعارضه ترين درمان همان كشيدن دندان است. البته بسياري از بيماران در شرايطي به دندانپزشك مراجعه مي كنند كه به دليل تخريب شديد ساختار دندان چاره اي جز كشيدن دندان باقي نمي ماند اما در عين حال بسياري از موارد با يك درمان ريشه معمولي قابل درمان و نگهداري هستند.
درمان هاي خانگي
در عامه مردم روش هاي متعددي براي كاهش درد دندان وجود دارد كه تقريباً تمامي آنها نه تنها درد را ساكت نمي كند، بلكه چندين و چند عارضه ديگر را هم به مشكل اصلي بيمار اضافه مي كند. خيلي از بيماران اسپري هاي ليدوكائين كه بدون نسخه و به راحتي از داروخانه ها خريداري كرده اند را روي دندان دردناك خالي مي كنند كه نه تنها درد را ساكت نمي كند، بلكه لثه بخت برگشته اطراف دندان را به شدت زخمي مي كند. برخي ديگر از بيماران انواع و اقسام قرص هاي مسكن را روي دندان مي گذارند.
اين كار هم كوچك ترين تأثيري در كاهش درد ندارد و مثل مورد قبلي لثه را مثل اسيد مي سوزاند.كاربرد خميردندان هم به اندازه موارد قبلي مؤثر است.البته روش هاي وحشتناك تري هم وجود دارد. در برخي مناطق كشور سوخته ترياك را روي دندان مي گذارند. حتي گاهي ديده مي شود كه بيماران روي دندان خود آب(اسيد)باتري مي ريزند! چندين سال پيش هم خبري در يك روزنامه چاپ شده بود با اين مضمون كه مردي از شدت دندان درد با تفنگ شكاري به دندانش شليك كرد و طبعاً جان سپرد!
واقعيت اين است كه روش مؤثري براي كنترل دندان درد غير از درمان هاي فوري دندانپزشكي وجود ندارد. يك نسخه مصرف داروهاي مسكن معرفي مي شود كه كمابيش مؤثرتر از بقيه است. بيمار ابتدا دو قرص چهارصد ميلي گرمي ايبوپروفن را خورده و چهار ساعت بعد دو قرص استامينوفن كدئين مي خورد.
سپس چهار ساعت بعد يك قرص ايبوپروفن و به دنبال آن چهار ساعت بعد دو قرص استامينوفن كدئين مصرف مي شود. اين دارودرماني مي تواند تا مراجعه بيمار به دندانپزشك درد را تا حد زيادي كاهش دهد. يك اشتباه بسيار رايج براي ساكت كردن دندان درد مصرف آنتي بيوتيك بخصوص آموكسي سيلين است كه كوچكترين تأثيري در كاهش درد ندارد.
نتيجه گيري اخلاقي
جمله كليشه اي پيشگيري بهتر از درمان است از شدت تكرار ديگر تأثير خود را از دست داده است، اما باور كنيد در مورد بيماري هاي دهان و دندان هيچ چيز به اندازه پيشگيري راحت و بي دردسر نخواهد بود.]]>
</TEXT>
</DOC>
<DOC>
<DOCID>HAM2-851021-028</DOCID>
<DOCNO>HAM2-851021-028</DOCNO>
<ORIGINALFILE>/1385/851021/news/_diet.htm</ORIGINALFILE>
<ISSUE>پنجشنبه 21 دي 1385 - سال چهاردهم - شماره4180 - Jan 11, 2007</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
<![CDATA[نوشابه هاي رژيمي تبرئه نمي شوند
سپيده سمايي]]>
</TITLE>
<TEXT>
<IMAGE>/1385/851021/news/009819.jpg</IMAGE>
<![CDATA[
اگرچه مصرف نوشابه در اكثر ادارات دولتي ممنوع شده است و اگرچه به  لطف  انواع  و اقسام  برنامه هاي  صبح  و سلامت، ظهر و سلامت  و عصر و سلامت  راديو و تلويزيون، همه  مي دانند كه  نوشابه، نوشيدني  بي خاصيتي  است؛ ولي  هنوز در تمام  مراسم  و مهماني ها، نوشابه  يك  پاي  ثابت  است. هنوز هم تصور يك  مراسم  مهماني  بدون  حضور نوشابه، گاه غير ممكن  است و مصرف  نوشابه  البته فقط به  مهماني ها محدود نمي شود. اين  روزها اكثر خانواده ها، ناهار و شام  خود را با نوشابه  ميل مي كنند و توصيه هاي  پزشكان  سر سفره خيلي به ياد ما نمي ماند. آنهايي  هم  كه  توصيه هاي  پزشكان  را كمي  تا قسمتي  جدي  مي گيرند، باز چون  نمي توانند از مصرف  نوشابه  صرف نظر كنند، دنبال  جايگزيني  براي  آن  هستند. در اين ميان، دور، دور نوشابه هاي رژيمي است. خيلي  از طرفداران سينه چاك نوشابه، وجدان  خودشان را با مصرف نوشابه هاي رژيمي  آرام مي كنند. ولي  واقعاً  نوشابه هاي  رژيمي  با نوشابه هايي  معمولي  چقدر تفاوت  دارند؟ آيا مي توان  آنها را نوشابه هاي  كاملاً  سالم  و بي خطر در نظر گرفت؟ 
***
دكتر كيمياگر، متخصص تغذيه، در مورد ويژگي هاي  نوشابه هاي  رژيمي  مي گويد: در اين نوشابه ها  برخلاف  نوشابه هاي  معمولي  از قند(ساكاروز يا گلوگز)استفاده  نمي شود، بلكه  از شيرين كننده هاي  غير مغذي  استفاده  مي شود كه  فقط  طعم  شيرين  دارند. براي  اين  منظور در كشور ما بيشتر آسپارتام  به كار مي رود. آسپارتام  يك  پروتئين  كوچك  با قدرت  شيرين كنندگي  180 تا200 برابر ساكاروز است  كه  با مصرف  مقدار كمي  از آن  مي توان  به  شيريني  مورد نظر دست  يافت.
دكتر كيمياگر در مورد ميزان  كالري  حاصل  از اين  نوع  نوشابه  هم مي گويد: اين  نوع  نوشابه  فقط  طعم  شيرين  دارد و كالري  آنها  در حد آب  است، بنابراين  مصرف  آن  از اين  نظر نگراني  به  دنبال  ندارد، اما نكته اين است كه مصرف  نوشابه ها به  دليل  مضرات  ديگري  كه  دارند توصيه  نمي شود.
آسپارتام  شيرين كننده اي  است  كه  از تركيب  دو اسيد آمينه  فنيل آلانين  و اسيدآسپارتيك  به وجود مي آيد. اين  دو اسيد آمينه  در طبيعت  وجود دارند و تركيب  آنها خاصيت  شيرين كنندگي  به وجود مي آورد. آسپارتام  در محيط  آبي  حل  مي شود و اگر در مقادير كمي  مصرف  شود، مشكلي  به وجود نمي آورد. هرچند تاكنون  عارضه  خاصي  از مصرف  آسپارتام  مشاهده  نشده  است ، اما بايد در مصرف آن و ديگر شيرين كننده ها احتياط كرد. البته  در گروهي  از كودكان  كه  به  بيماري  ژنتيكي  فنيل كتونوري  مبتلا هستند و قادر به  تحمل  فنيل آلامين  نيستند، استفاده  از اين  ماده  به كل ممنوع  است.
تفاوت  ديگر نوشابه هاي  رژيمي  با نوشابه هاي  عادي  استفاده  از مواد خاصي به عنوان  اسكلت دهنده در نوشابه هاي  رژيمي  است. خانم  دكتر آذر، عضو هيات  علمي  دانشكده  تغذيه  دانشگاه علوم پزشكي شهيد بهشتي، در اين  زمينه  مي گويد: هنگامي  كه  شما يك  ليوان  شربت  مي نوشيد، در مقايسه  با آب  احساس  مي كنيد كه  شربت  در دهان  شما حالت، شكل  و غلظتي  دارد كه  به  آن  اسكلت  مي گويند. اين  اسكلت دهندگي  به  مايعات، از خواص  شكر است  و چون  در تهيه  نوشابه هاي  رژيمي  از موادي  استفاده  مي شود كه  فقط  طعم  شيرين  دارند و فاقد اين  خاصيت  هستند، براي  ايجاد اين  ويژگي  از مواد اسكلت دهنده استفاده  مي كنند.
هزار و يك ويژگي منفي
به طور كلي  متخصصان  تغذيه  به  هزار و يك  دليل  مصرف  انواع  نوشابه هاي  گازدار را توصيه  نمي كنند. اولاً  اين  نوشابه ها(به  استثناء انواع  رژيمي)كالري  بالايي  دارند، اما فاقد مواد مغذي  هستند و باعث  چاقي  فرد مصرف كننده  مي شوند. دكتر كيمياگر در اين  زمينه  مي گويد: افرادي  كه  عادت  به  مصرف  نوشابه  دارند، روزانه  200 تا 300 كالري  اضافي  دريافت  مي كنند و در نتيجه  در ماه  اضافه  وزني  معادل  يك  كيلوگرم  خواهند داشت. نتايج  يك  تحقيق  در آمريكا نشان  مي دهد، افزايش  وزن  كودكاني  كه  روزانه  بيش  از 350 سي سي  نوشابه هاي  شيرين  مصرف  مي كنند در مقايسه  با   كودكاني  كه  روزانه  كمتر از 180 سي سي  از اين  نوشابه ها مي نوشند، بسيار بيشتر است. نكته  مهم  اين  است  كه  ميزان  غذاي  مصرفي  كودكان  در روزهايي  كه  نوشابه  مي خورند، كاهش  نمي يابد، به  همين  جهت  كالري  دريافتي  آنها در اين  روزها به طور ميانگين  244كالري  بيشتر از روزهاي  ديگر است.
نكته  منفي  ديگر در مورد مصرف  نوشابه هاي  گازدار اين  است  كه  نوشيدن  اين  نوشابه ها به  افزايش  دي اكسيدكربن  و كاهش  اكسيژن  موجود در بدن  فرد كمك  مي كنند. دندان ها هم  از اعضاي  مهم  بدن  هستند كه  نوشابه ها به  آنها هم  رحم  نمي كنند. در افرادي  كه  دائماً  نوشابه  مصرف  مي كنند، گازكربنيك  موجود در نوشابه  و حتي  دوغ هاي  گازدار بر روي  ميناي  دندان  اثر مي گذارد و باعث  پوسيدگي  دندان ها مي شود؛ به  علاوه  ph متوسط  نوشابه ها 4/3 است  كه  اين  مقدار اسيدي  به  دندان ها آسيب  جدي  مي رساند.
گذشته  از اين، بعد از حل  شدن  ماده  سخت  ميناي  دندان  در اثر مواد اسيدي  نوشابه، تنها حدود هشت  تا 18 درصد مواد حل  شده، توسط  ادرار دفع  مي شوند و باقي مانده  اين  مواد، در سياهرگ ها و سرخرگ ها و ساير ارگان ها تجمع  مي كنند. اين  مواد همچنين  روي  عملكرد كليه ها اثر سوء مي گذارند. به  گفته  دكتر كيمياگر، قند موجود در نوشابه هاي  غيررژيمي  نيز تاثير مخرب  نوشابه  بر روي  دندان ها را دو چندان  مي كند.
جايگزين هاي بي ارزش
همچنين  به  گفته  محققان  آمريكايي، كودكان  هنگامي  كه  به  نوشابه  دسترسي  دارند، نوشابه  را به  شير ترجيح  مي دهند و در نتيجه  ميزان  فسفر، منيزيم، كلسيم، پروتئين  و ويتامين  a دريافتي  آنها با افزايش  مصرف  نوشابه ها كاهش  مي يابد. البته  تحقيقات  پژوهشگران  ايراني  هم  اين  ادعاها را تاييد مي كند.  همه  اينها در حالي  است  كه  به  گفته  كمال زاده، دبير كميته  ملي  شير مدارس  ايران، در طول  20 سال  گذشته، مصرف  نوشابه  در كشور 14/8 درصد رشد داشته  و اين  در حالي  است  كه  در اين  مدت، رشد مصرف  شير تنها پنج  درصد بوده  است. دكتر كيمياگر نيز در اين  زمينه  مي گويد: كافئين  يكي  از مواد تشكيل دهنده  نوشابه هاست  كه  بيشتر در نوشابه هاي  مشكي  رنگ  وجود دارد. اين  كافئين  علاوه  بر اين  كه  ممكن  است  باعث  ايجاد وابستگي  شديد به  نوشابه  شود، مانع  جذب  كلسيم  مي شود و به  همين  دليل  مصرف  بيش  از حد نوشابه ها، مي تواند مشكلاتي  چون  پوكي  استخوان  را به  دنبال  داشته  باشد.
كلسيم  علاوه  بر رشد استخوان  براي  عملكرد دستگاه  قلبي عروقي  نيز لازم  است  و افرادي  كه  بي رويه  نوشابه  مصرف  مي كنند، به  نوعي  در معرض  خطر بيماري هاي  قلبي  قرار مي گيرند.]]>
</TEXT>
</DOC>
<DOC>
<DOCID>HAM2-851021-029</DOCID>
<DOCNO>HAM2-851021-029</DOCNO>
<ORIGINALFILE>/1385/851021/news/_diet.htm</ORIGINALFILE>
<ISSUE>پنجشنبه 21 دي 1385 - سال چهاردهم - شماره4180 - Jan 11, 2007</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
<![CDATA[محققان مي گويند]]>
</TITLE>
<TEXT>
<![CDATA[اسيد فوليك عليه آلزايمر
عمل مي كند
گروه سلامت- از اين ويتامين ساده و بي ادعا، هر چه بگوييد برمي آيد. از اول دوران جنيني به آن احتياج داريم تا وقتي به سن پدربزرگ هايمان برسيم. اين بار محققان دانشگاه كلمبيا كشف جديدي درباره فوايد اسيد فوليك ارائه كرده اند و آن اين كه مصرف اين ويتامين ممكن است بتواند جلوي بروز بيماري آلزايمر را بگيرد.
در اين مطالعه، 965فرد ميانسال كه هيچ نشانه اي از زوال عقل(دمانس يا آلزايمر)نداشتند، انتخاب شدند. همه اين افراد به مدت 7سال تحت نظر بودند و در اين مدت رژيم غذايي و ميزان مصرف ويتامين هاي گروه ب در آنها ثبت شد.
در پايان دوره مطالعه، 192نفر به آلزايمر مبتلا شده بودند. وقتي افراد را از لحاظ ميزان مصرف مكمل ويتاميني به چهار گروه تقسيم كردند و ميزان بروز آلزايمر را در هر يك تعيين كردند، تازه متوجه نقش اسيد فوليك و ساير ويتامين هاي گروه ب در پيشگيري از اين بيماري شدند. در گروهي كه بيشترين ميزان اسيد فوليك را مصرف كرده بودند، خطر بروز آلزايمر، 50درصد كمتر از كل افراد بود.
دانشمندان مي گويند اسيد فوليك، ويتامين ب 12 و 6 مي تواند اسيدآمينه اي به نام هوموسيستئين را در بدن كم كند و به اين ترتيب مانع از تخريب و پيرشدن سلول هاي عصبي شود. اين محققان، يافته هاي مطالعه شان را در شماره ژانويه نشريه آرشيو نورولوژي چاپ كرده اند.
پدر و مادرها
به بهانه بچه ها مي خورند!
]]>
<IMAGE>/1385/851021/news/009816.jpg</IMAGE>
<![CDATA[
گروه سلامت-مثلا رژيم دارند، مي دانند چه بخورند و چه نخورند، اما پاي بچه ها كه وسط مي آيد، ديگر يادشان مي رود؛ اين حاصل مطالعه جديدي است كه پژوهشگران دانشگاه آيووا انجام داده اند و پايگاه اينترنتي رويترز، آن را گزارش داده است. اين محققان گفته اند بزرگسالاني كه با كودكان زندگي مي كنند، نسبت به هم سن وسال هايشان كه كودكي در خانه  ندارند، بيشتر چربي مصرف مي كنند.
اين محققان، اطلاعات مربوط به سومين مطالعه بهداشت ملي و تغذيه را تجزيه و تحليل كردند. در اين مطالعه، 6هزار و??? مرد و زن?? تا?? ساله شركت كرده بودند.
مقايسه دو گروه از خانواده هايي كه فرزندان زير 17سال داشتند و آنها كه نداشتند، نشان داد خانواده هاي بچه دار، كالري بيشتري مصرف نمي كردند اما هر روز حدود 5گرم چربي و?/? گرم چربي اشباع شده بيشتر مصرف مي كنند كه اين به اندازه هفته اي يك پيتزاي يك نفره است.
اين خانواده ها تنقلات نمكدار، پنير، گوشت گاو، بستني، كيك و شيريني، پيتزا و فرآورده هاي گوشتي مانند سوسيس و كالباس را بيشتر از بقيه مصرف مي كنند و استدلال شان هم اين است كه كودكان، اين نوع غذاها را بيشتر دوست دارند؛ بنابراين بيشتر اين نوع غذاها را مي خرند و در خانه نگاه مي دارند.
اين گروه تحقيقاتي در گزارش خود در مجله انجمن پزشكي خانواده آمريكا نوشتند: ممكن است اشتغال زياد و محدوديت زماني، اين والدين را مجبور كرده باشد غذاهاي پرچرب را بيشتر انتخاب كنند كه درست كردن آنها سريع تر و راحت تر است.
اين يافته ها نشان مي دهد آگهي هاي تبليغاتي غذا نه تنها بر رژيم غذايي كودكان، بلكه به طور غيرمستقيم بر رژيم غذايي والدين شان نيز تاثير مي گذارد.
دماي پا خبر مي دهد از زخم درون!
گروه سلامت- ديابتي ها پاي حساسي دارند. آنها دائم بايد مراقب پاهايشان باشند كه بي هوا زخم نشود و كار دستشان بدهد؛ چون معلوم نيست آخر و عاقبت اين زخم به كجا بينجامد. حالا محققان يك راه تازه براي فهميدن عمق زخم هاي پاي ديابتي ها پيدا كرده اند. خبرگزاري رويترز گزارش داده، آنها مي گويند اندازه گيري دماي پا مي تواند مشخص كند كه چقدر دچار التهاب شده و زخمش عمق دارد. محققان دانشگاه تگزاس، براي نشان دادن فايده اين روش، 173بيمار 18 تا 80ساله را به طور تصادفي انتخاب كردند، آنها را به 3گروه تقسيم كردند و همه آنها را 15ماه تحت نظر گرفتند.
يك گروه، از روش هاي معمول مراقبت پا استفاده كرد؛ يعني آموزش لازم را در مورد بهداشت و معاينه پا دريافت مي كردند و هر 8هفته ارزيابي مي شدند.
گروه دوم از آينه براي مشاهده كل سطح پايشان استفاده كردند و گروه سوم علاوه بر آينه، از نوعي دماسنج هم استفاده كردند. اين دماسنج ويژه، با نور مادون قرمز كار مي كند و مي تواند دماي عمقي بافت را نشان دهد. بيماران، روزانه دماي خوانده شده به وسيله دستگاه را ثبت مي كردند و در صورت افزايش دما، براي بررسي بيشتر به پزشك خود مراجعه مي كردند.
ارزيابي بيماران در پايان اين دوره نشان داد در دو گروه اول 30درصد افراد به زخم پاي ديابتي مبتلا شده اند، در حالي كه اين رقم در گروه سوم فقط 5/8درصد است. نكته مهم آن كه 90درصد زخم هاي بيماران دو گروه اول وقتي تشخيص داده مي شد كه به طور كامل پيشرفت كرده بودند و ديگر نمي شد كاري براي آنها انجام داد. حاصل اين مطالعه در آخرين شماره نشريه مراقبت ديابت منتشر شده است.]]>
</TEXT>
</DOC>
<DOC>
<DOCID>HAM2-851021-030</DOCID>
<DOCNO>HAM2-851021-030</DOCNO>
<ORIGINALFILE>/1385/851021/news/_diet.htm</ORIGINALFILE>
<ISSUE>پنجشنبه 21 دي 1385 - سال چهاردهم - شماره4180 - Jan 11, 2007</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
<![CDATA[جهان سلامت]]>
</TITLE>
<TEXT>
<![CDATA[كودك 9 ساله  اي كه
بزرگ نمي شود
بي بي سي: تصميم والدين يك دختربچه 9 ساله آمريكايي به متوقف كردن رشد وي به دليل معلوليت ذهني و جسماني شديد باعث بحثي گسترده و ادامه دار در اين كشور شده است.
فعاليت ذهني و جسماني اين دختر خردسال، كه با نام "اشلي" معرفي شده، به خاطر مبتلا بودن به يك اختلال نادر مغزي(static ecephalopathy)از بدو تولد بسيار محدود بوده است و او قادر به راه رفتن، حرف زدن يا نشستن نيست.
والدين اشلي بدون آشكار كردن هويتشان در يادداشت هاي روزانه اينترنتي خود در وبلاگشان از تصميم متوقف كردن رشد فرزندشان در سن 9 سالگي با استفاده از جراحي و درمان هاي هورموني دفاع كرده و گفته اند كه اگر اجازه مي دادند اشلي بزرگتر شود قادر نبودند از او در خانه نگهداري كنند. اشلي اكنون رحم ندارد و رشد او با جراحي و دارو متوقف شده است. همچنين براي كوتاه نگه داشتن قد و پايين نگه داشتن وزن اين دختربچه، پزشكان از استروژن درماني با دوز بالا استفاده كرده اند. به اين ترتيب قد اشلي تا آخر عمر كمتر از يك متر و پنجاه سانت و وزن او حدود 34 كيلوگرم باقي خواهد ماند. يك كميته بررسي جوانب اخلاقي درمان هاي پزشكي در آمريكا سه سال پيش پس از بررسي وضعيت اشلي با درخواست والدين او براي متوقف كردن رشدش توسط دارو و جراحي موافقت كرد.
اشلي در يكي از بيمارستان هاي كودكان ايالت سياتل آمريكا تحت درمان است. گفته مي شود او اولين فردي است كه رشدش به دليل داشتن معلوليت شديد متوقف شده است.
انتشار اين خبر و توضيحات والدين اين دختر آمريكايي در اينترنت برخي از پزشكان و مردم عادي را وحشت زده كرده است. آنها مي گويند كه اين اقدام نقض حقوق فردي است. اما والدين اشلي، كه مي گويند داراي تحصيلات دانشگاهي و مشاغل تخصصي هستند، در وبلاگ خود گفته اند كه اين تصميم را نه از روي راحت طلبي، بلكه براي بهتر كردن كيفيت زندگي دخترشان گرفته اند. آنها مي گويند با كوچك نگه داشتن اشلي مي توانند او را بيشتر به سفر ببرند؛ در حالي كه اگر اجازه مي دادند او رشد كامل داشته باشد اشلي تا يك متر هفتاد سانت و 65 كيلوگرم رشد مي كرد و نهايتا بايد بيشتر اوقات خود را در تخت مي گذراند و يا به تلويزيون و يا به سقف خيره مي شد. والدين اشلي همچنين استدلال كرده اند كه رشد كامل او در حالي كه تقريبا حركت بدني ندارد باعث مي شد كه در بدن او انواع زخم ها بوجود آيد.
با اين حال، اين شيوه برخورد با معلوليت شديد ذهني و جسماني سوالات زيادي را مطرح كرده است. از جمله وقتي كسب رضايت از فرد بيمار امكان پذير نيست تعيين نوع درمان چگونه بايد صورت بگيرد؟ آيا به لحاظ اخلاقي درست است از دخالت پزشكي - در اين مورد خاص، جراحي رحم - استفاده كرد وقتي منفعت آن در كل غيرپزشكي است؟
برخي همچنين نگران هستند كه بعد از مورد اشلي خيلي ها به اين شيوه براي برخورد با معلوليت هاي شديد ذهني و جسماني متوسل شوند. آنها مي گويند كه درمان هاي پزشكي نبايد به فرد با معلوليت تحميل شود تا كار مراقبين او آسان شود و اين وظيفه جامعه است كه نيازهاي او را تامين كند.
اولويت هاي بهداشت جهاني اعلام شد
همشهري آنلاين- خانم مارگرت چان كه كارش را به عنوان رئيس جديد سازمان جهاني بهداشت(who)آغاز كرده، گفت مي خواهد زمامداري اش بر مبناي كمك هايش به سلامت زنان و آفريقاييان مورد سنجش قرار گيرد.
به گزارش خبرگزاري فرانسه از ژنو، خانم چان 59 ساله كه اولين چيني است كه به رياست يك تشكيلات وابسته به سازمان ملل مي رسد، دو ماه پيش به دنبال مرگ غيرمنتظره لي جونگ- ووك رئيس قبلي اهل كره جنوبي who براي مديركلي اين سازمان نامزد شده بود. او پنج شنبه 4 ژانويه(14 دي)در مقر سازمان جهاني بهداشت در سوئيس به خبرنگاران گفت: مي خواهم رهبري ام بر مبناي كارمان براي سلامت دو جمعيت مورد قضاوت قرار گيرد: زنان و مردمان آفريقا. او گفت: منظورش لزوماً اين نيست كه بايد ساختارها يا خط مشي هاي جديدي به وجود آيد، اما برنامه هاي فعلي مانند برنامه سلامت خانواده و كودك who مي تواند به عنوان مقياسي براي اندازه گيري پيشرفت مورد استفاده قرار گيرد.
او گفت يك همه گيري جهاني جديد آنفلوآنزاي پرندگان به خصوص در كشورهاي با سيستم هاي ضعيف مراقبت بهداشتي و مناطقي كه از قبل داراي شيوع بالاي ايدز هستند، عواقبي مصيبت بار خواهد داشت. چان در سال 1997 در زماني كه مسئول امور بهداشتي در هنگ كنگ بود، به خاطر اقدامات قاطعش در مورد شيوع آنفلوآنزاي پرندگان تحسين ها را برانگيخت. با دستور او بيش از يك ميليون مرغ و ساير طيور در اين جزيره معدوم شد؛ اين اقدام گرچه در ابتدا انتقاداتي را برانگيخت، اما بعد مورد تقدير بين المللي قرار گرفت.
در دوراني كه نفوذ اقتصادي و سياسي چين در حال افزايش است، اكنون رابطه او با پكن به دقت زير نظر قرار خواهد داشت. هنگامي كه او دو ماه پيش نامزد رياست who شد، تأكيد كرد كه نسبت به چين بي طرف خواهد ماند و وامدار پكن نخواهد بود. چين اخيراً به عدم شفافيت و همكاري با who در مورد ميزان گسترش آنفلوآنزاي مرغي درون مرزهايش مورد انتقادهاي تندي قرار گرفته است.]]>
</TEXT>
</DOC>
<DOC>
<DOCID>HAM2-851021-031</DOCID>
<DOCNO>HAM2-851021-031</DOCNO>
<ORIGINALFILE>/1385/851021/news/_ejtem.htm</ORIGINALFILE>
<ISSUE>پنجشنبه 21 دي 1385 - سال چهاردهم - شماره4180 - Jan 11, 2007</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[هشدار وزارت بهداشت:
موج جديد ايدز در راه است]]>
</TITLE>
<TEXT>
<![CDATA[گروه اجتماعي - وزارت بهداشت هشدار داده است الگوي شيوع ايدز در كشور به سرعت در حال انتقال از اعتياد تزريقي است.
اين خطر كه از آن با عنوان «موج سوم ايدز» نام مي برند براي كشوري كه جمعيتي به شدت جوان دارد و نزديك به 70 درصد جمعيت آن زير 30 سال قرار دارند، مي تواند بسيار نگران كننده باشد.
اين وضعيت را چنانچه در كنار طرز تلقي فرهنگي جامعه قرار دهيم كه با «ننگ دانستن» بيماري ايدز راه اعلام و آشكار شدن و در نتيجه هر نوع پيشگيري و درمان را سد مي كند، نگراني ما صد چندان خواهد شد. زيرا در چنين شرايطي بر سرعت انتقال ايدز از طريق روابط جنسي به شدت افزوده خواهد شد؛ به نحوي كه اگر فاصله موج اول و دوم ده سال است، موج سوم در فاصله بسياري كوتاه تري گسترش پيدا خواهد كرد. از اين رو، چنانكه رئيس مركز مديريت بيماري هاي وزارت بهداشت هشدار داده، ضروري است پيش از سر گشودن موج سوم شيوع ايدز در كشور، بسيج همگاني براي آموزش و پيشگيري آغاز شود. 
مراكز آموزشي، مدارس و دانشگاه ها بايد در كنار برنامه آموزش مهارت هاي زندگي به مسئله پيشگيري از ايدز، آسيب ها و پيامدهاي آن به طور جدي اقدام كنند كه فردا خيلي دير است.
مشروح اين خبر را در صفحه 6 بخوانيد.]]>
</TEXT>
</DOC>
<DOC>
<DOCID>HAM2-851021-032</DOCID>
<DOCNO>HAM2-851021-032</DOCNO>
<ORIGINALFILE>/1385/851021/news/_ejtem.htm</ORIGINALFILE>
<ISSUE>پنجشنبه 21 دي 1385 - سال چهاردهم - شماره4180 - Jan 11, 2007</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[بازنشستگان سهام عدالت مي گيرند
وزير رفاه وعده داد مشكل افزايش مستمري بازنشستگان تأمين اجتماعي از طريق واگذاري سهام عدالت حل شود]]>
</TITLE>
<TEXT>
<IMAGE>/1385/851021/news/009792.jpg</IMAGE>
<![CDATA[
گروه اجتماعي- وزير رفاه گفت: سهام عدالت به تمامي بازنشستگان كشور تعلق مي گيرد.
عبدالرضا مصري، وزير رفاه و تأمين اجتماعي، با اعلام اين خبر افزود: دولت در قالب سهام عدالت تفاوت دريافتي ها را با تدبير برطرف مي كند، به اين معنا كه به بازنشستگان ميزاني از سهام عدالت واگذار خواهد شد كه فاصله بين دريافتي آنها و حداقل هزينه  هاي زندگي تأمين شود. مصري در حاشيه همايش تجليل از خيرين و نيكوكاران بهزيستي كشور با تاكيد بر اينكه سهام عدالت به تمامي بازنشستگان تعلق مي گيرد و هيچ گروهي از بازنشستگان از چتر حمايتي سهام عدالت بيرون نخواهند ماند توضيح داد: ميزان سهام عدالتي كه به بازنشستگان اعطا مي شود متفاوت است، در واقع ميزان سهام بازنشستگان بنا به حقوق دريافتي آنها تفاوت هايي دارد، اما همه بازنشستگان از اين سهام برخوردار مي شوند.
به اعتقاد وزير رفاه اعطاي اين سهام بهترين راه براي برطرف كردن مشكل معيشتي بازنشستگان است. وي در اين باره گفت: در واگذاري اين سهام بدون ايجاد منابع جديد در قانون بودجه و افزايش نقدينگي كه سبب ايجاد تورم در كشور خواهد شد به همين دلايل اعتقاد كلي بر اين است كه بهترين روش براي پر كردن خلايي است كه در زندگي بازنشستگان بوجود آمده است. وزير رفاه در پاسخ به اين سوال كه سهام از چه زماني در اختيار بازنشستگان قرار خواهد گرفت، افزود: واگذاري سهام عدالت به بازنشستگان از سال آينده اجرايي خواهد شد، مهمترين مشكل در زمينه واگذاري اين سهام نبود يك بانك اطلاعاتي جامع و كامل است. وي با اشاره به آمار نزديك به 2 ميليون و 400 هزار نفر بازنشسته كشوري و لشكري و تأمين اجتماعي گفت: بيش از 75 تا 80 درصد از اين تعداد حداقل بگير ها هستند كه مشكل بخشي از آنها از طريق سازمان بازنشستگي كشوري و لشكري حل شده و نزديك به 400 تا600 هزار نفر از اين گروه كه تحت پوشش سازمان تأمين اجتماعي اند هنوز مشكل دارند، مشكل اين گروه در قالب سهام عدالت پاسخ داده خواهد شد. اگر از اين طريق نيز مشكل حل نشود ناچار راه حل ديگري براي برطرف كردن مشكل آنها پيش مي گيريم.
وزير رفاه با اشاره به شكايت مطرح شده در كميسيون اصل 90 مجلس شوراي اسلامي از سازمان تأمين اجتماعي گفت: خواسته دولت و هم مجلس اجراي يكسان سازي حقوق بازنشستگان است، اما بودجه مورد نياز براي اين يكسان سازي 450 ميليارد تومان در سال است كه تأمين اين هزينه تا كنون ميسر نبوده است .وزير رفاه و تأمين اجتماعي در خصوص كسري بودجه سازمان بهزيستي و مشكل در پرداخت مستمري مددجويان اظهار كرد: مستمري مددجويان سازمان بهزيستي در سال هاي 81 تا 84 حدود حداقل 8 هزار تومان و حداكثر 18 هزار تومان بود كه در سال هاي 84 و 85 به ترتيب 100 و 50 درصد افزايش يافته است. مصري، با بيان اين كه فعلاً كمبودي در بودجه بهزيستي نداريم، اظهار كرد: با توجه به اين كه50 درصد بودجه سازمان بهزيستي، استاني و 50 درصد به صورت متمركز تأمين مي شود، نسبت به رقم هايي كه به محرومان اختصاص پيدا مي كند كسر بودجه وجود ندارد و تنها براي افراد پشت نوبتي اميدواريم با لحاظ بودجه مناسب در لايحه متمم اين افراد تحت پوشش قرار گيرند.]]>
</TEXT>
</DOC>
<DOC>
<DOCID>HAM2-851021-033</DOCID>
<DOCNO>HAM2-851021-033</DOCNO>
<ORIGINALFILE>/1385/851021/news/_ejtem.htm</ORIGINALFILE>
<ISSUE>پنجشنبه 21 دي 1385 - سال چهاردهم - شماره4180 - Jan 11, 2007</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[با مردم]]>
</TITLE>
<TEXT>
<![CDATA[حادثه ناگوار به 2 علت
پيش از ظهر روز جمعه 15 دي ماه هنگام سفر با خودرو شخصي و از طريق آزادراه زنجان، شاهد حادثه دلخراشي بودم كه طي آن مادر جواني كه راننده يك دستگاه خودروسواري را بر عهده  داشت و پسر نوجوانش نيز كنار او بود بر اثر سرعت غيرمجاز و واژگوني خودرو و پرتاب شدن به بيرون، جان خود را از دست داد و پسرش كه كمربند ايمني داشت تنها دچار جراحات سطحي شد. نكته مهم اين است كه چرا سرعت مجاز را رعايت نمي كنيم و از كمربند ايمني استفاده به عمل نمي آوريم تا اين قبيل حوادث ناگوار رخ ندهد؟
م. دهشيري- زنجان
كمبود هاي طبقه بندي مشاغل
با تشكر از اجراي طرح طبقه بندي مشاغل در شهرداري تهران اميدواريم به مدرك تحصيلي- سابقه كار و نوع تخصص در اين طرح بهاي لازم داده شود.
م. حسيني- تهران
حق ريشه مرادآبادي ها
مرادآباد پونك در روزگاري نه چندان دور، روستاي آبادي بود كه ساكنانش با كشت و كار و زحمات شبانه روزي بخشي از نيازهاي مردم تهران را تأمين مي كردند، اما حالا كه تهران ديروز، كلان شهر امروز شده و تا مرادآباد دامن كشيده حق ريشه ساكنان بومي مرادآباد كه در واقع حقوق كار و زحمت چند نسل است، هنوز پرداخت نشده است، اميدواريم، به اين مسأله عنايت بيشتري شود.
اكبر خسروي پور- مرادآباد پونك
مزاياي سيگار نكشيدن
رعايت حقوق ديگران، از هر ادب و تواضعي بالاتر است. از رانندگان محترم شركت واحد اتوبوسراني تقاضا دارم حتي الامكان،  سعي كنند در اتوبوس و هنگام رانندگي سيگار نكشند. هم براي سلامتي خودشان و هم براي سلامتي مسافراني كه همه روزه با اتوبوس در سفر هستند.
محمدخداميان- تهران
براي رفع تبعيض كهنه
اخباري كه درباره اجراي نظام هماهنگ پرداخت در رسانه ها منعكس مي شود، اميدواركننده است. شايسته است اين طرح هر چه زودتر به اجرا درآيد تا تبعيض موجود ميان حقوق و دريافتي كساني كه از لحاظ تحصيلات و سابقه خدمت در يك سطح هستند برطرف شود.
محمدرضا يوسفي- اصفهان
توسعه ناموزون در تبريز
بارها در مورد توسعه ناموزون شهر تبريز كه فضاهاي طبيعي اين شهر را به كام خود كشيده است، هشدار داده ايم. اميدوارم، شوراي اسلامي شهر تبريز در دوره جديد، در جهت هدايت اين توسعه به بستر توسعه پايدار اقداماتي جدي به عمل آورد، پيش از آن كه اين شهر چون تهران دچار مسائل بغرنج حمل و نقل و آلودگي هوا شود.
سوسن پورمشايخ- تبريز
تقاضاي تجديد نظر در عيدي
اعلام رقم 175 هزار تومان عيدي كارمندان با توجه به نرخ تورم و گراني روزافزون كالاها چندان منصفانه نيست، ضمن آن كه عيدي اعلام شده در مورد كاركنان تحت پوشش سازمان تأمين اجتماعي را حق طبيعي آنها مي دانم. خواستار تجديد نظر در مبلغ عيدي كارمندان هستم.
مهناز ايماني- بجنورد
فروش آپارتمان و عدم تحويل سند
فروشندگان آپارتمان به افراد متقاضي، موظف به تحويل سند هم هستند. اما اگر از اين كار خودداري كردند، كدام اهرم قانوني بايد حقوق خريداران را تأمين نمايد. اين مشكلي است كه از 12 سال پيش با آن روبه روييم.تقاضا دارم، اين مسئله حقوقي با ارائه طريق قوه محترم قضائيه، حل و فصل شود.
فاطمه حسيني- تهران
آلودگي شديد زرجوب
@ آلودگي رودخانه زرجوب رشت به صورت يك معضل جدي درآمده است، با توجه به نقش پساب  آلاينده  بعضي از واحدهاي صنعتي و فاضلاب هاي خانگي در اين آلودگي، توقع داريم از راه هاي قانوني، اين آلودگي ها مهار شود.
گ- صفر- رشت
خشونت و بدآموزي
@ فارغ از فيلم ها و سريال هاي پليسي داراي ارزش سينمايي كه از شبكه هاي سيما پخش مي شود، برخي فيلم ها به لحاظ نمايش خشونت هاي شديد و انواع روش هاي جدل و قتل، حتي جنبه  بدآموزي دارند. اميدوارم اين نكات مورد توجه قرار گيرد.
ن. خسرو نژاد- بندرعباس
فوق العاده ويژه معوقه
فوق العاده ويژه معوقه كاركنان بازنشسته سازمان حفاظت محيط زيست تاكنون و به هر دليل پرداخت نشده است. اميدواريم اين بخش از حقوق تلاشگراني كه سالهاي دراز براي حفظ محيط زيست كشورمان زحمت كشيده اند، پرداخت گردد.
جمعي از كاركنان بازنشسته سازمان حفاظت محيط زيست
مشكلات ترافيكي يك طرح
با توجه به مشكلات ترافيكي گوناگون كه به علت عمليات احداث پل روگذر ميدان استخر تهرانپارس به وجود آمده از شهرداري تهران تقاضا داريم، با در نظر گرفتن اولويت  ويژه، اين طرح را هر چه سريع تر به انجام برسانند.
جمعي از ساكنان خيابان استخر تهرانپارس
تخلفات كوچك، پيامدهاي سنگين
@ در تهران توقف دوبله خودروها، يكي از عوامل مهم ايجاد ترافيك سنگين و راهبندان هاي طولاني دست كم  توجهي به اين گونه تخلفات در نهايت، مشكلات سنگين تري را به ترافيك بيمار تهران تحميل مي كند. حتي در خيابان وليعصر مشاهده مي شود كه خودروها به راحتي پاي تابلوهاي توقف مطلقاً ممنوع پارك مي كنند. در بسياري از شهرهاي بزرگ جهان، ساماندهي ترافيك و استقرار قانون از برخورد جدي با تخلفات كوچك آغاز شده تا تخلف نكردن به صورت عادت درآمده است.
مروت الله ابوالفضلي- تهران
راهي براي توليد كار
بارها تقاضا كرده ايم در استان چهارمحال و بختياري هنرستان  هاي فني- حرفه اي با توجه به نياز اين استان به تعداد كافي ايجاد شود تا فارغ التحصيلان در فعاليت هاي مرتبط با كشاورزي و صنعت مشغول به كار شوند اما هنوز اين خواسته ها جامه عمل نپوشيده است.
رئيسي- شهركرد
مخابرات طالقان
@ از مخابرات طالقان تقاضا داريم، به متقاضياني كه از 3 الي 4 سال قبل فيش تلفن در اختيار دارند، تلفن واگذار شود و اگر مشكلات فني در اين مورد وجود دارد، برطرف گردد.
محمود سليميان- طالقان]]>
</TEXT>
</DOC>
<DOC>
<DOCID>HAM2-851021-034</DOCID>
<DOCNO>HAM2-851021-034</DOCNO>
<ORIGINALFILE>/1385/851021/news/_ejtem.htm</ORIGINALFILE>
<ISSUE>پنجشنبه 21 دي 1385 - سال چهاردهم - شماره4180 - Jan 11, 2007</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[هشدار رئيس مركز مديريت بيماري هاي وزارت بهداشت:
موج سوم ايدز در راه است]]>
</TITLE>
<TEXT>
<IMAGE>/1385/851021/news/009789.jpg</IMAGE>
<![CDATA[
فارس: رئيس مركز مديريت بيماري هاي وزارت بهداشت گفت: خطر موج سوم بيماري ايدز از طريق ارتباط جنسي كم كم خودش را نشان مي دهد و اگر به موقع مداخله نكنيم با افزايش ناگهاني اين بيماري در كشور مواجه مي شويم.
محمد مهدي گويا،  افزود: موج اول بيماري ايدز در ايران از سال 66 با شناسايي بيماراني كه از طريق فرآورده هاي خوني وارداتي به اين بيماري مبتلا شده بودند شروع شد، موج دوم اين بيماري از حدود سال 75 و 76 با شناسايي بيماراني كه عمدتاً در زندان ها يا خارج آن از طريق اعتياد تزريقي و تزريق مشترك مبتلا شده بودند ادامه يافت و اكنون نيز در اين موج قرار داريم.
وي ادامه داد: از يكي، دو سال پيش علايم ورود به موج سوم اين بيماري به چشم مي خورد و اگر به موقع مداخله نكنيم و آموزش همگاني در اين زمينه به خصوص در بين جوانان و همسران افراد آلوده به خوبي انجام نشود از يكي، دو سال آينده وارد موج سوم بيماري ايدز مي شويم كه از طريق رابطه جنسي افزايش ناگهاني تعداد مبتلايان به اين بيماري را باعث مي شود. رئيس مركز مديريت بيماري هاي وزارت بهداشت گفت: برنامه ريزي براي مداخله و كنترل موج سوم بيماري ايدز در كشور از حدود يك سال پيش شروع شده و تدوين استراتژي دوم برنامه كنترل ايدز در ايران نيز به همين منظور انجام شده است كه با تصويب بودجه هاي مورد نياز آن از سال آينده اجرا مي شود.
رئيس مركز مديريت بيماريهاي وزارت بهداشت اضافه كرد: در صورتي كه برنامه هاي كنترلي و آموزش عمومي در مورد بيماري ايدز به طور كامل اجرا نشود مانند برخي كشورها از جمله روسيه، اوكراين، برخي كشورهاي آسياي ميانه و برخي كشورهاي آفريقايي با افزايش ناگهاني موارد جديد بيماري ايدز كه عمدتاً از طريق تماس جنسي به وجود مي آيند، مواجه مي شويم. بر اساس آخرين آمار اعلام شده از سوي وزارت بهداشت تاكنون 14 هزار و 90 نفر بيمار مبتلا به ويروس ايدز در ايران شناسايي شده اند و طي سه ماه گذشته 388 مورد جديد اچ آي وي مثبت در ايران شناسايي شد. اين آمار همچنين نشان مي دهد كه تاكنون 1760 نفر در ايران بر اثر اين بيماري جان خود را از دست داده اند و 864 نفر وارد فاز بيماري ايدز شده اند.]]>
</TEXT>
</DOC>
<DOC>
<DOCID>HAM2-851021-035</DOCID>
<DOCNO>HAM2-851021-035</DOCNO>
<ORIGINALFILE>/1385/851021/news/_ejtem.htm</ORIGINALFILE>
<ISSUE>پنجشنبه 21 دي 1385 - سال چهاردهم - شماره4180 - Jan 11, 2007</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[برخورداري جانبازان زير 25 درصد از حقوق حالت اشتغال]]>
</TITLE>
<TEXT>
<![CDATA[گروه اجتماعي- معاون حقوقي بنياد شهيد و امور ايثارگران اعلام كرد: بر اساس لايحه جامع خدمات رساني به ايثارگران معيار تعيين از كارافتادگي و برخورداري از حقوق حالت اشتغال، نداشتن شغل تلقي شده است، به گونه اي كه اگر جانبازي به رغم توانايي اشتغال به دليل نبود نظام اشتغال مناسب نتواند كار پيدا كند، از كارافتاده تلقي مي شود.
به گزارش روابط عمومي بنياد شهيد و امور ايثارگران حسين وفايي در خصوص لايحه جامع خدمات رساني به ايثارگران اظهار كرد: متوسط سن والدين شهدا 72 سال، ميانگين سن فرزندان شهدا 29 و متوسط سن جانبازان نزديك به 50 سال است. بنابراين با توجه به تأخير 7 ساله در تدوين اين لايحه اميدواريم با تصويب نهايي اجراي آزمايشي اين لايحه براي 4 سال، فرصت خدمات رساني به جامعه ايثارگري را از دست ندهيم. معاون حقوقي بنياد شهيد و امور ايثارگران همچنين اظهار كرد: يكي از موارد مورد اشكال لايحه بر اساس اعتراضات ايثارگران ماده 66 اين قانون بود كه ارائه خدمات به جامعه ايثارگري را منوط به رعايت شئونات ايثارگري دانسته است كه اين بند از اين لايحه حذف شد. وفايي خاطرنشان كرد: در شرايط فعلي به جانبازان كمتر از 25 درصد تنها براي خود جانباز خدمات بيمه تكميلي درمان و براي خانواده وي بيمه پايه درمان ارائه مي شود و اين جانبازان از ساير خدمات بي بهره اند كه در لايحه جديد پيش بيني شده است در 23 ماده جانبازان كمتر از 25 درصد نيز مشمول دريافت خدمات شوند كه از جمله آنان برخورداري از حقوق از كارافتادگي است]]>
</TEXT>
</DOC>
<DOC>
<DOCID>HAM2-851021-036</DOCID>
<DOCNO>HAM2-851021-036</DOCNO>
<ORIGINALFILE>/1385/851021/news/_ejtem.htm</ORIGINALFILE>
<ISSUE>پنجشنبه 21 دي 1385 - سال چهاردهم - شماره4180 - Jan 11, 2007</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[ارائه رفاه كارت به مستمري بگيران تهراني از ماه آينده آغاز مي شود]]>
</TITLE>
<TEXT>
<![CDATA[مهر: ارائه رفاه كارت به مستمري بگيران تهراني به صوت آزمايشي از بهمن امسال در چند مرحله انجام مي شود كه در صورت استقبال بازنشستگان، ظرف مدت حداكثر 6 ماه بخش عمده اي از مستمري بگيران تهراني، رفاه كارت دريافت خواهند كرد.
مديرعامل بانك رفاه كارگران در خصوص حذف دفترچه بانكي مستمري بگيران و تبديل آن به رفاه كارت براي دريافت مستمري، گفت: اين طرح از بهمن امسال در چند فاز انجام مي شود.پيمان نوري افزود: در مرحله اول پيش بيني شده براي 20 هزار مستمري بگير تحت پوشش شعب تأمين اجتماعي تجريش، جنت آباد و آيت الله كاشاني رفاه كارت صادر شود.
وي در پاسخ به اين سؤال كه آيا دارندگان رفاه كارت، مي توانند از خود پرداز، پايانه فروش و پايانه داخل شعب بانكي بدون هيچ محدوديتي استفاده كنند، گفت: دارندگان رفاه كارت براي استفاده از خدمات الكترونيكي از جمله برداشت وجه هيچ محدوديتي ندارند، در عين حال استفاده از پايانه هاي داخل شعبه در پايان هر ماه بر اساس طرح نوبت بندي انجام مي شود. در مرحله اول اين افراد قادر خواهند بود از خودپردازهاي بانك رفاه استفاده كنند اما هيچ محدوديتي براي استفاده از پايانه هاي فروشگاهي نخواهند داشت.]]>
</TEXT>
</DOC>
<DOC>
<DOCID>HAM2-851021-037</DOCID>
<DOCNO>HAM2-851021-037</DOCNO>
<ORIGINALFILE>/1385/851021/news/_ejtem.htm</ORIGINALFILE>
<ISSUE>پنجشنبه 21 دي 1385 - سال چهاردهم - شماره4180 - Jan 11, 2007</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[50 هزار زنداني آزاد شده بلاتكليفند]]>
</TITLE>
<TEXT>
<![CDATA[گروه اجتماعي- مديركل دفتر اقدامات تأميني سازمان  زندان ها گفت: ابلاغ نشدن آيين نامه اجرايي جز 3 بند ه تبصره 19 قانون بودجه سال 85 از سوي وزارت كار باعث بلاتكليفي 50 هزار زنداني پس از گذشت 10 ماه از سال شده است.
به گزارش پايگاه اطلاع رساني سازمان زندانها، حميدرضا علي اكبري افزود: عدم ابلاغ اين آيين نامه  مي تواند عاملي براي بازگشت زندانيان آزاد شده به چرخه جرم و افزايش آسيب هاي اجتماعي باشد.
وي با اشاره به سابقه تسهيلات اشتغال زايي از سوي مراكز مراقبت  پس از خروج سازمان زندانها گفت: اين مراكز از سال 78 تا سال 84 با حمايت مجلس، دولت و به ويژه سازمان مديريت و برنامه ريزي با ارايه تسهيلات اشتغال زايي به زندانيان آزاد شده، ميزان بازگشت اين افراد به زندان را به پايين ترين سطح جهاني يعني 3 درصد رسانده و موجبات دلگرمي زندانيان و خانواده  ايشان را نسبت به نظام جمهوري اسلامي فراهم آورد.
مديركل دفتر اقدامات تأميني سازمان زندان هاي قوه قضاييه، واگذاري اختيارات شوراي عالي اشتغال سازمان مديريت به وزارت كار را يكي از دلايل عدم ابلاغ آيين نامه  اجرايي اين تسهيلات دانست و گفت: با واگذاري اين اختيارات، با گذشت 10 ماه از سال جاري ما هنوز آيين نامه اجرايي آن را دريافت نكرده ايم و اين در حالي است كه 75 درصد اعتبار مذكور به حساب واريز شده است؛ يعني قريب به 70 ميليارد ريال در حساب ها موجود است اما امكان تخصيص به استان ها به دليل عدم وجود آيين نامه  اجرايي و عدم انعقاد قرارداد با بانك  عامل وجود ندارد.]]>
</TEXT>
</DOC>
<DOC>
<DOCID>HAM2-851021-038</DOCID>
<DOCNO>HAM2-851021-038</DOCNO>
<ORIGINALFILE>/1385/851021/news/_ejtem.htm</ORIGINALFILE>
<ISSUE>پنجشنبه 21 دي 1385 - سال چهاردهم - شماره4180 - Jan 11, 2007</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[نظام هوشمند30 درصد هزينه هاي درمان را كاهش مي دهد]]>
</TITLE>
<TEXT>
<![CDATA[گروه اجتماعي - مخبر كميسيون بهداشت مجلس گفت: اجراي سيستم هوشمند بيمه  درمان، 30 درصد از هزينه ها را كاهش مي دهد.
به گزارش پايگاه اطلاع رساني اخبار پزشكان ايراني،مخبر كميسيون بهداشت و درمان مجلس شوراي اسلامي گفت: هم اكنون با وجود جمعيت70 ميليوني كشور، بيش از 80 ميليون دفترچه بيمه خدمات درماني در دست مردم است و اين در حاليست كه20 تا 25 درصد مردم، فاقد دفترچه بيمه هستند. عوض حيدرپور شهرضايي با تأكيد بر هوشمند شدن سيستم بيمه اي كشور گفت: با طراحي سيستم بيمه هوشمند و استفاده از نظام نرم افزاري بيمه، حدود30 درصد هزينه هاي پرداختي در بيمه كاهش مي يابد. حيدرپورشهرضايي عنوان كرد: كميسيون بهداشت و درمان مجلس تلاش خواهد كرد در لايحه بودجه سال 86 و در تبصره مربوطه پيشنهادي، وزارت رفاه را موظف به اجراي كامل سيستم هوشمند بيمه درماني كند تا هر فرد بيش از يك دفترچه درماني در اختيار نداشته باشد.]]>
</TEXT>
</DOC>
<DOC>
<DOCID>HAM2-851021-039</DOCID>
<DOCNO>HAM2-851021-039</DOCNO>
<ORIGINALFILE>/1385/851021/news/_eqtes.htm</ORIGINALFILE>
<ISSUE>پنجشنبه 21 دي 1385 - سال چهاردهم - شماره4180 - Jan 11, 2007</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[عضوكميسيون انرژي مجلس:
دولت براي سهميه بندي بنزين اراده واقعي ندارد
*شركت ملي پالايش و پخش براي اجراي تصميم دولت و مجلس در مورد توزيع بنزين آماده است]]>
</TITLE>
<TEXT>
<IMAGE>/1385/851021/news/009885.jpg</IMAGE>
<![CDATA[
گروه اقتصادي- درحالي كه برخي منابع خبري داخلي از سهميه بندي بنزين درسال آينده براساس لايحه دولت براي بودجه سال آينده خبر مي دهند مقامات دست اندركار توليد و توزيع بنزين در كشور از جزييات اين تصميم اظهار بي اطلاعي مي كنند.
در صورت نهايي شدن لايحه دولت و ارائه آن به مجلس اين پيشنهاد بايد در مجلس به تصويب نمايندگان برسد و در صورت تصويب مجلس سهميه بندي بنزين در سال آينده به نهادهاي مسئول براي اجرا ابلاغ مي شود.در اين زمينه محمدرضا نعمت زاده مديرعامل شركت ملي پالايش و پخش فرآورده هاي نفتي با تاكيد بر اين كه هنوز نحوه سهميه بندي مشخص نشده است،تاكيد كرد، درصورت تصويب اين پيشنهاد در مجلس شركت ملي پالايش و پخش فرآورده هاي نفتي آمادگي دارد كه آن را اجرا كند.
وي خاطرنشان كرد: همه تلاش اين شركت اجراي اين طرح با كارت هوشمند است و تا كنون عمليات اجرايي براي راه اندازي شبكه كارت هوشمند براساس برنامه ريزي هاي انجام شده در حال پيشرفت است و سال آينده راه اندازي مي شود.
وي افزود: اين شركت براي هرنوع روش توزيع و سهميه بندي آمادگي كامل دارد.
درهمين حال دكترحسين آفريده عضو كميسيون انرژي مجلس شوراي اسلامي در زمينه احتمال ارايه اين لايحه از سوي دولت به مجلس گفت: به نظرمن دولت در اين زمينه اراده واقعي ندارد و تنها از آن سخن مي گويد ولي در عمل از تصويب آن سرباز خواهد زد.
وي تاكيد كرد: مسئله مديريت انرژي در ايران يك بحث اجتناب ناپذير است و بايد در اين مورد هرچه سريعتر تصميم گيري كرد تا روند اتلاف سرمايه هاي عمومي در كشور متوقف شود. وي با تاكيد براينكه هنوز هيچ اطلاعي از جزئيات تصميم دولت ندارد، در پاسخ به اين سؤال كه اگر دولت در لايحه بودجه اين پيشنهاد را به مجلس ارائه كند آيا نمايندگان مجلس آمادگي تصويب اين پيشنهاد را دارند گفت: به نظر من اين امر بايد تصويب شود و اگر واقعيت هايي از شرايط جاري مصرف سوخت در كشور مانند قاچاق بي رويه سوخت به نمايندگان گزارش شود، به طور قطع نمايندگان مجلس به اين امر رأي مثبت مي دهند.
آفريده در مورد بهترين روشي كه مي توان سهميه بندي را اعمال كرد نيز گفت: به نظر من بهتر است كه سهميه بندي با روش 2 قيمتي باشد تا مردم در تنگناي كمتري قراربگيرند و فساد ايجاد نشود. علاوه براين وي برضرورت اجراي سهميه بندي با استفاده از كارت هوشمند تاكيد كرد و افزود: در صورت بكار گيري كالابرگ براي سهميه بندي احتمال فساد در شبكه توزيع بيشتر مي شود و مردم در فشار قرار مي گيرند.وي يك اثر مهم 2 نرخي شدن را كاهش قاچاق اعلام كرد و گفت: با عرضه بخشي از بنزين توليد داخل با قيمت مصوب دولتي و عرضه بنزين وارداتي با قيمت  جهاني قاچاق به شدت كاهش مي يابد و يك روند مخرب اقتصاد كشور نيز با اين اقدام متوقف مي شود.]]>
</TEXT>
</DOC>
<DOC>
<DOCID>HAM2-851021-040</DOCID>
<DOCNO>HAM2-851021-040</DOCNO>
<ORIGINALFILE>/1385/851021/news/_eqtes.htm</ORIGINALFILE>
<ISSUE>پنجشنبه 21 دي 1385 - سال چهاردهم - شماره4180 - Jan 11, 2007</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[وزير كشور خبر داد:
لايحه بودجه86 اواخر دي ماه در مجلس
سود تسهيلات بانكي سال آينده كاهش مي يابد]]>
</TITLE>
<TEXT>
<![CDATA[مهر: وزير كشور گفت: كليات بودجه سال آينده و تبصره هاي آن تا پايان هفته در هيات دولت تصويب مي شود و لايحه بودجه سال 86 اواخر دي ماه جاري به مجلس ارسال خواهد شد.
مصطفي پورمحمدي كه در نشست معاونان برنامه ريزي استانداري ها سخن مي گفت، از كاهش بودجه  جاري در لايحه  بودجه ي سال 86 خبر داد و گفت: بر اين اساس در بودجه  سال آينده در بخش حقوق و دستمزد حداقل افزايش و در ساير بخش ها كاهش را خواهيم داشت كه در اين زمينه تدبير در حوزه  اجرايي بسيار اهميت دارد؛ لذا با وضعيتي كه در كشور داريم ميزان استفاده از منابع را در مناطق مختلف بايد تنظيم كنيم.
وي افزود: دولت قصد دارد لوايحي را در خلال لايحه  بودجه تقديم مجلس كند كه تبصره  13 نيز از موارد آن به شمار مي آيد و ما در بودجه  سال 86 اين تبصره را تبديل به لايحه اي زمان دار كرديم. وي با بيان اين كه يكسري لوايح در ارتباط با حمل و نقل، مسكن، آب و برق را با عنوان لوايح زمان دار تقديم مجلس خواهيم كرد گفت: اين لوايح زمان دار همزمان با لايحه  بودجه و يا بعد از آن تقديم مجلس مي شود. وي درباره  زمان تقديم لايحه  بودجه به مجلس نيز گفت: فكر مي كنم طبق همان زماني كه مجلس خواسته يعني تا آخر دي ماه لايحه  بودجه را تقديم مجلس كنيم.
پورمحمدي همچنين اعلام كرد كه تصميم گيري درباره  وضعيت ادغام دفاتر استاني سازمان  مديريت و برنامه ريزي در معاونت هاي استانداري ها، بعد از تنظيم لايحه  بودجه  سال 86 انجام مي شود. وزير كشور در ادامه با اعلام اين كه سعي مي كنيم سود تسهيلات بانكي را سال آينده كاهش دهيم، گفت: اين كاهش بايد به عنوان يك فرصت براي چرخه  اقتصادي و مديريت به كار بسته شود.]]>
</TEXT>
</DOC>
<DOC>
<DOCID>HAM2-851021-041</DOCID>
<DOCNO>HAM2-851021-041</DOCNO>
<ORIGINALFILE>/1385/851021/news/_eqtes.htm</ORIGINALFILE>
<ISSUE>پنجشنبه 21 دي 1385 - سال چهاردهم - شماره4180 - Jan 11, 2007</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[استاندارد يورو 3 براي توليد و واردات خودرو در ايران اجباري شد]]>
</TITLE>
<TEXT>
<![CDATA[ايرنا: معاون انساني سازمان حفاظت محيط زيست اعلام كرد: رعايت استاندارد يورو 3 براي خودروهايي كه از ابتداي سال آينده توليد يا وارد مي شوند اجباري شد.
حسن اصيليان با اشاره به تدوين استانداردهاي بخش خودروسازي كشور، گفت: بر اين اساس با تجديدنظر در استانداردهاي بخش توليد خودروهاي داخلي، خودروسازان از سال 89 موظف به رعايت استاندارد يورو چهار خواهند بود.معاون سازمان حفاظت محيط زيست افزود: با توجه  به  نقش آلايندگي موتورسيكلت ها در بخش حمل و نقل، از سال 86 توليدكنندگان موتورسيكلتها نيز موظف به رعايت استاندارد يورو يك خواهند بود.]]>
</TEXT>
</DOC>
<DOC>
<DOCID>HAM2-851021-042</DOCID>
<DOCNO>HAM2-851021-042</DOCNO>
<ORIGINALFILE>/1385/851021/news/_eqtes.htm</ORIGINALFILE>
<ISSUE>پنجشنبه 21 دي 1385 - سال چهاردهم - شماره4180 - Jan 11, 2007</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[كاهش قيمت نفت و طلا و رونق بازارهاي سهام]]>
</TITLE>
<TEXT>
<![CDATA[گروه اقتصادي- كاهش سرماي زمستان در سال جاري موجب تغيير روند بازار نفت و كاهش قيمت نفت در هفته اخير شده است.در همين حال تاثير روند كاهش قيمت نفت بر اقتصاد كشورهاي مصرف كننده موجب رشد قيمت سهام شركت هاي فعال در بورس هاي بين المللي جهان و كاهش قيمت طلا در بازار فلزات شده است.به گزارش خبرگزاري رويترز هر بشكه نفت سبك آمريكا با 66 سنت كاهش به 98/54 دلار رسيد و نفت برنت درياي شمال نيز با 56 سنت كاهش 62/54 دلار دادوستد شد.خبرگزاري بلومبرگ نيز اعلام كرد با كاهش قيمت نفت بازار طلا نيز تحت تاثير كاهش قيمت نفت به رغم پيش بيني هاي قبلي روند نزولي قيمت خود را آغاز كرده است.به اعتقاد كارشناسان بازار پول و سرمايه كاهش قيمت نفت و طلا به سرازير شدن سرمايه هاي اين دو بخش به سوي بازارهاي سهام در كشورهاي صنعتي و رونق اين بازارها منجر مي شود.]]>
</TEXT>
</DOC>
<DOC>
<DOCID>HAM2-851021-043</DOCID>
<DOCNO>HAM2-851021-043</DOCNO>
<ORIGINALFILE>/1385/851021/news/_eqtes.htm</ORIGINALFILE>
<ISSUE>پنجشنبه 21 دي 1385 - سال چهاردهم - شماره4180 - Jan 11, 2007</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[درآينه رسانه هاي خارجيايجاد محدوديت براي بانك هاي ايراني]]>
</TITLE>
<TEXT>
<![CDATA[دولت بوش روز سه شنبه اعلام كرد يكي از بزرگترين بانك هاي ايراني را به اتهام مشاركت در برنامه هسته اي اين كشور، تحت تحريم قرار داده است. به گفته مقامات دولت بوش، اين اقدام در راستاي اعمال فشار عليه ايران به منظور كنار گذاشتن برنامه هسته اي است و به بخش نفت ايران آسيب وارد خواهد آورد. بر اساس تحريم هاي آمريكا، بانك سپه كه پنجمين بانك بزرگ ايران است از انجام مبادلات مالي بر اساس واحد پول دلار محروم خواهد شد و اين اقدام در راستاي طرح بزرگي است كه كاخ سفيد از سال گذشته براي قطع دسترسي ايران به وجوه ارزي آمريكايي و اروپايي اتخاذ كرده است. اگر چه مقامات آمريكايي ادعا دارند كه اين اقدام به منظور تحت فشار قرار دادن دولت ايران صورت گرفته است، اما نبايد از ياد برد كه اين اقدام مطمئناً ميليون ها شهروند ايراني را كه تجارت شخصي با واحد پول دلار انجام مي دهند و به مسافرت هاي خارجي مي روند، نيز تحت تأثير قرار خواهد داد.
كاخ سفيد، بانك سپه ايران را متهم كرده كه به 2 شركت ايراني كه در زمينه تجهيزات موشك هاي بالستيك مشغول به كار هستند، كمك مالي كرده است. استوارت لوي معاون وزارت خزانه داري آمريكا در امور تروريسم و اطلاعات مالي نيز بانك ايراني را به تسهيل مبادلات تجاري ميان بزرگترين شركت هوايي ايران و يك آژانس صادرات موشك كره شمالي متهم ساخت. اين در حالي است كه ايران بارها اعلام كرده كه دانش انرژي هسته اي را براي استفاده هاي صلح آميز نياز دارد و قصد ندارد همچون كره شمالي سلاح هسته اي توليد كند.
كاندوليزا رايس وزير امور خارجه آمريكا، بيش از 6 ماه تلاش كرد تا اعضاي شوراي امنيت سازمان ملل متحد را به اعمال تحريم هاي سخت گيرانه عليه ايران متقاعد كند، اما شوراي امنيت نهايتاً در ماه گذشته قطعنامه ضعيفي عليه ايران صادر كرد، قطعنامه اي كه مطمئناً توسط روسيه كه منافع گسترده تجاري در ايران دارد، ناديده انگاشته خواهد شد.
بانك سپه حدود 300 شعبه در تهران و شعبي خارجي در شهرهاي اروپايي پاريس، رم، فرانكفورت و همچنين انگلستان دارد. نكته مهم آن است كه قوانين ايالات متحده سال هاست كه مؤسسات دولتي ايراني را از انجام مبادلات تجاري در آمريكا منع كرده است، اما تحريم هاي جديد عليه بانك سپه اين بانك را از تراكنش هاي مالي اين بانك و تبديل ارز از سوي اين بانك از طريق بانك هاي نيويورك محروم مي سازد. به گفته مقامات وزارت خزانه داري آمريكا، بانك سپه حدود 14 ميليارد دلار دارايي دارد. لوي در اين باره گفت: با اعمال اين محدوديت ها بانك سپه از اين پس قادر نخواهد بود از تراكنش هاي دلاري در بانك هاي آمريكايي استفاده كند.
وزارت خزانه داري آمريكا سپتامبر گذشته بانك صادرات ايران را نيز به اتهام حمايت مالي از تروريسم تحريم كرده بود و اقدام روز سه شنبه عليه بانك سپه نيز گامي ديگر از گام هاي دولت آمريكا براي منزوي ساختن بانك هاي ايران و جلوگيري از توسعه بخش نفت آن است و اين اقدامات، ده ها طرح بزرگ نفت و گاز ايران را مورد تهديد قرار مي دهد. با وجود فشارهاي دولت آمريكا، صنعت نفت ايران طي 3 سال اخير در سايه رشد درآمدهاي نفتي با سرمايه گذاري هاي كلاني مواجه بوده، اما رشد مصرف داخلي، محدوديت هاي آمريكا و افزايش مصارف دولت موجب بروز مشكل در توسعه بخش نفت اين كشور شده است.
از سوي ديگر، با كنار كشيدن ژاپن از پروژه هاي بزرگ نفتي ايران، دولت اين كشور علاوه بر تشديد استفاده از ذخاير ارزي داخلي، نسبت به كمك شركت هاي روسي و چيني اميدوار است. چاه هاي نفتي پير ايران كه در طول جنگ هشت ساله با عراق آسيب ديدند، تاكنون به طور كامل بازيابي نشده اند و ايران براي حفظ ظرفيت توليد آنها بايد مقادير فراواني گازطبيعي به ميادين تزريق كند، گازطبيعي كه قابليت صادراتي و درآمدي بالايي دارد. البته ايران مي تواند در زيرساخت هاي نفت و گاز خود سرمايه گذاري هاي كلاني صورت دهد و پالايشگاه هاي جديدي احداث نمايد، چرا كه وضع درآمدي اين كشور مطلوب است.
سياتل تايمز / 10 ژانويه 2007]]>
</TEXT>
</DOC>
<DOC>
<DOCID>HAM2-851021-044</DOCID>
<DOCNO>HAM2-851021-044</DOCNO>
<ORIGINALFILE>/1385/851021/news/_eqtes.htm</ORIGINALFILE>
<ISSUE>پنجشنبه 21 دي 1385 - سال چهاردهم - شماره4180 - Jan 11, 2007</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[رئيس اتاق بازرگاني ايران:
با تثبيت قيمت ها مخالفيم
بخش خصوصي تمايلي به خريد سهام 35 درصدي شركت هاي دولتي ندارد]]>
</TITLE>
<TEXT>
<IMAGE>/1385/851021/news/009882.jpg</IMAGE>
<![CDATA[
گروه اقتصادي- رئيس اتاق بازرگاني و صنايع و معادن ايران ديروز پس از مدت ها با برگزاري مصاحبه مطبوعاتي به سئوالات خبرنگاران پاسخ داد. مهندس علي نقي خاموشي كه پس از ابلاغ بند ج سياست هاي اصل 44 در سخنان خود نسبت به اقدامات دولت انتقاد مي كرد، ديروز با ابراز خوشبيني از اقدامات صورت گرفته در راستاي تحقق سياست هاي اصل 44 قانون اساسي، تصريح نمود كه بررسي عملكردها در راستاي تحقق اهداف سياست هاي اصل 44 هنوز زود است و نبايد اكنون به دنبال مقصر گشت.
رئيس اتاق بازرگاني ايران درباره لايحه جامع اجرايي كردن سياست هاي اصل 44 گفت: اين لايحه كه در آستانه تقديم از سوي دولت به مجلس است با مشاركت كارشناسان بخش خصوصي تدوين شد و ما به عنوان نمايندگان بخش خصوصي تا آنجا كه توان داشتيم در اين راه كار كرديم. خاموشي افزود: سياست هاي اصل 44 اساسا به دو بخش بندهاي الف و ب و بند ج تبديل مي شود. در بند ج كه شامل خصوصي سازي از طريق واگذاري در بورس است حداكثر سهم بخش خصوصي 35 درصد است كه كارشناسان معتقدند در اين مورد تمايل براي خريد اين سهام از سوي بخش خصوصي زياد نخواهد بود، چرا كه بخش خصوصي با سهم 35 درصدي قدرت مانور زيادي در مديريت شركت ها نخواهد داشت. وي روند اجراي خصوصي سازي بر اساس بند ج را كند ندانست و گفت: آماده كردن شركت هاي دولتي براي ورود به بورس زمان بر است و انصافاً عملكرد دولت در آماده سازي شركت ها براي عرضه سهام در بورس بيش از انتظار بوده است و تاكنون سهام حدود 19 شركت در بورس واگذار شده است.
خاموشي در مورد بندهاي الف و ب كه پيرامون ورود بخش  غيردولتي به حوزه هاي صدر اصل 44 است، نيز گفت: تحقق اين دو بند، مستلزم سرمايه گذاري هاي كلان است چون ساختار بخش خصوصي ايران قادر به سرمايه گذاري هاي كلان نيست و اساسا فعاليت هاي بخش خصوصي كشورمان بر روي شركت هاي كوچك و متوسط بنا نهاده شده است، پس مقدمه تحقق بندهاي الف و ب اين است كه زمينه تشكيل شركت هاي بزرگ بخش غيردولتي را آماده كنيم.
وي ادامه داد: در همين راستا اتاق بازرگاني در پي تشكيل شركت هاي بزرگ سهامي عام است و از شركت هاي كوچك درخواست شده است به اين شركت ها بپيوندند، اما تبيين و تشكيل چنين شركت هاي بزرگي مطمئنا زمان بر است. خاموشي افزود:  حدود يك ماه از ثبت شركت بزرگ سرمايه گذاري بخش خصوصي مي گذرد و در اين مدت اين شركت توانسته است 175 عضو(شركت هاي كوچك)را جذب نمايد و تاكنون 6-5 پروژه با حجم 25 ميليارد دلار سرمايه گذاري تعريف كرده ايم كه تمام اين مبلغ به صورت سرمايه گذاري خارجي خواهد بود و براي جذب اين سرمايه ها نگران تحريم هاي احتمالي نيز نيستيم، چرا كه بازار ايران خصوصا به علت هزينه پايين انرژي در آن براي سرمايه گذاران خارجي بسيار جذاب است.
رويكرد مثبت بودجه سال آينده
رئيس اتاق بازرگاني ايران درباره رويكرد بودجه سال آينده گفت: جهت گيري هاي كلي بودجه سال آينده كاستن از بودجه جاري و جلوگيري از بزرگ شدن دولت اعلام شده كه هر دوي اين اهداف از ديدگاه ما مثبت است.
تثبيت قيمت ها را قبول نداريم
خاموشي در مورد نوسانات قيمت برخي كالاهاي اساسي با اذعان بر وجود گرانفروشي ها و سوءاستفاده ها از كمبود عرضه در بازار افزود: قيمت ارز، دستمزدها و قيمت كالاهاي وارداتي سه عامل تاثيرگذار بر قيمت ها در بازار داخلي هستند و افزايش قيمت بر اثر اين سه عامل، پذيرفتني است اما فراتر از آن نادرست است. رئيس اتاق بازرگاني افزود: ما همواره با تثبيت قيمت ها مخالف بوده ايم. عضو شوراي پول و اعتبار با دفاع از سبد كالاي محاسبه تورم از سوي بانك مركزي افزود:  افزايش اقلام اين سبد در ابتداي سال به منظور پوشاندن افزايش قيمت برخي كالاهاي خاص نبود، بلكه براي دقيق تر شدن نحوه محاسبه تورم بود و نحوه محاسبه تورم كاملا علمي و آماري است و بحث هاي سياسي در آن دخيل نيست، البته نمي توان ادعا كرد كه تورم 100 درصد نشانگر حقيقت رشد قيمت ها است.وي تاكيد كرد: عدم وجود رقابت در بازار عامل نوسانات قيمتي است و در اقتصاد با قيمت تمام شده(مگر با افزايش بهره وري)نمي توان رقابت كرد و وظيفه وزارت بازرگاني است كه اقدام به تنظيم بازار كند و تقاضاي ماه هاي آينده را پيش بيني كند و تعزيرات هيچ گاه نتيجه نداده است.
صادرات غيرنفتي به 50 ميليارد دلار مي رسد
وي با دفاع از آمار رشد چشمگير 45 درصدي صادرات غيرنفتي در سال جاري، افزود: علت جهش صادراتي اخير، به نتيجه رسيدن سرمايه گذاري هاي جديد در بخش هاي با توان بالاي صادراتي همچون پتروشيمي است به طوري كه ارزش صادرات پتروشيمي از 7/1 ميليارد دلار در سال گذشته به 3 ميليارد دلار در سال جاري رشد يافته بعلاوه صادرات صنعتي و خدمات فني و مهندسي نيز رشد چشمگيري يافته اند و موكدا وعده مي دهم كه رشد سالانه 50 درصد صادرات غيرنفتي ادامه خواهد يافت و طي 5 سال آينده ارزش صادرات غيرنفتي كشور به 50 ميليارد دلار خواهد رسيد.]]>
</TEXT>
</DOC>
<DOC>
<DOCID>HAM2-851021-045</DOCID>
<DOCNO>HAM2-851021-045</DOCNO>
<ORIGINALFILE>/1385/851021/news/_eqtes.htm</ORIGINALFILE>
<ISSUE>پنجشنبه 21 دي 1385 - سال چهاردهم - شماره4180 - Jan 11, 2007</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[چگونگي خصوصي سازي بخش مخابرات كشور در دولت تصويب شد]]>
</TITLE>
<TEXT>
<IMAGE>/1385/851021/news/009888.jpg</IMAGE>
<![CDATA[
گره اقتصادي- با تصويب دولت بخش مخابرات به عنوان يكي از مهم ترين بخش هاي اقتصادي كه تحول و توسعه آن ديگربخش هاي اقتصادي و اجتماعي كشور را تحت تاثير قرار مي دهد در سال آينده به بخش خصوصي واگذار مي شود.به گزارش خبرنگار همشهري اگرچه هنوز جزئيات نحوه خصوصي سازي بخش مخابرات اعلام نشده است ولي براساس مصوبه دولت سهام اغلب شركت ها و مراكز مخابراتي در سال 86 از طريق بورس در قالب اصل 44 و سهام عدالت در اختيار مردم و بخش خصوصي قرار مي گيرد.هيات دولت طرح مشترك وزراي اقتصاد و ارتباطات در خصوص چگونگي خصوصي سازي شركت مخابرات را روز يكشنبه تصويب كرد.بر اساس اين مصوبه شركت ارتباطات، زيرساخت و شبكه هاي مادر مخابرات در اختيار بخش دولتي قرار گرفته و بقيه سهام شركت هاي مخابراتي در سال 1386 وارد بورس مي شود تا به صورت سهام عدالت و قالب هاي ديگر طبق اصل 44 قانون اساسي از انحصار دولت خارج شود. در خبري كه از سوي دولت منتشرشده است تاكيد شده كه جزئيات واگذاري از سوي وزير ارتباطات و فناوري اطلاعات اعلام مي شود.در اين زمينه رمضانعلي صادق زاده نماينده مجلس شوراي اسلامي و مسئول كميته مخابرات كميسيون صنايع و معادن مجلس شوراي اسلامي به خبرنگار ما گفت: مهمترين مسئله در واگذاري شركت هاي دولتي به بخش خصوصي مسئله مالكيت و اداره امور شركت هاست كه بايد در روند خصوصي سازي شركت هاي مخابرات مورد توجه قرارگيرد. اگر تنها سهام شركت ها واگذارشود و اداره امور خصوصي نشود اين خصوصي سازي نيست و به بهبود و افزايش بهره وري منجر نمي شود. بايد اداره شركت ها با انگيزه خصوصي انجام شود تا شاهد تحول در اين بخش باشيم در غير اين صورت هيچ تاثيري نداشته و ندارد.]]>
</TEXT>
</DOC>
<DOC>
<DOCID>HAM2-851021-046</DOCID>
<DOCNO>HAM2-851021-046</DOCNO>
<ORIGINALFILE>/1385/851021/news/_eqtes.htm</ORIGINALFILE>
<ISSUE>پنجشنبه 21 دي 1385 - سال چهاردهم - شماره4180 - Jan 11, 2007</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[حمايت اتحاديه اروپا از توسعه انرژي هسته اي]]>
</TITLE>
<TEXT>
<![CDATA[همشهري آنلاين: كميسيون اتحاديه اروپا حمايت خود را از ضرورت توسعه انرژي هسته اي در اروپا اعلام كرد.
به نوشته روزنامه فرانكفورتر روند شاو، اتحاديه اروپايي با اتخاذ اين تصميم موضع حاميان استفاده از اين انرژي در آلمان را در برابر مخالفان استفاده از انرژي هسته اي تقويت كرده است.در بخشي از گزارش انرژي كميسيون اتحاديه اروپا كه روز چهارشنبه 10 ژانويه(20 دي)در بروكسل منتشر  شد، آمده است اگر ميزان كنوني مصرف برق و تنوع انرژي تغيير نكند، اتحاديه اروپا در سال 2030 ميلادي مجبور به واردات 65 درصد از نيازهاي خود در بخش انرژي خواهد شد.]]>
</TEXT>
</DOC>
<DOC>
<DOCID>HAM2-851021-047</DOCID>
<DOCNO>HAM2-851021-047</DOCNO>
<ORIGINALFILE>/1385/851021/news/_eqtes.htm</ORIGINALFILE>
<ISSUE>پنجشنبه 21 دي 1385 - سال چهاردهم - شماره4180 - Jan 11, 2007</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[گفت وگوي امروز
35درصد عمليات جابجايي مسافر تا پايان امسال به بخش خصوصي واگذار مي شود]]>
</TITLE>
<TEXT>
<![CDATA[گروه اقتصادي- با وجود تاكيد بر اجراي سياست هاي خصوصي سازي و كاهش تصدي دولت بر اساس سياست هاي ابلاغي اصل 44 قانون اساسي، اعمال نقش حاكميتي و سياستگذاري دولت در برخي بخش ها مورد توجه قرار گرفته است.در بخش حمل ونقل ريلي نيز رويكرد اصلي حركت به سمت خصوصي سازي و كاهش تصدي هاي غير ضرور است.
با محسن پورسيد آقايي مدير عامل شركت رجاء گفت و گو كرده ايم.
***
براي استفاده از ظرفيت هاي بخش خصوصي در حمل و نقل مسافر تا كنون چه ميزان از اهداف قانون برنامه چهارم محقق شده و اين اهداف تا چه حد قابل تحقق است؟
- بر اساس قانون برنامه چهارم توسعه دولت بايد تا سال پاياني برنامه ظرفيت جابجايي ريلي مسافر را به 6/33ميليون نفر برساند. براين اساس تا پايان سال جاري براي جابجايي 22ميليون مسافر برنامه ريزي كرده ايم و براي تحقق اهداف برنامه،در 3سال آينده يعني تا سال پاياني برنامه بايد حدود 50درصد افزايش ظرفيت ايجاد كنيم. تحقق اين امر نيازمند گام هاي بلند و سرمايه گذاري هاي همزمان دولت و بخش خصوصي است چرا كه بخش دولتي يا خصوصي به تنهايي قادر نيست با توجه به حجم كلان سرمايه مورد نياز در اين بخش با سرمايه گذاري خود اين ميزان رشد را محقق سازد.
چه تسهيلاتي براي ترغيب سرمايه گذاري بخش خصوصي و ورود به اين عرصه در نظر گرفته شده است؟
- در اين عرصه بايد بخش خصوصي را به دو بخش تقسيم كرد يكي بخش خصوصي صنعتي كه وظيفه توليد واگن و تجهيزات را بر عهده دارد در اين بخش تامين و تجهيز شركت هاي بخش خصوصي يا دولتي را براي توليد واگن مسافري دنبال مي كنيم. در واقع تسهيلات اين بخش را وزارت صنايع تامين نموده و ما نيز آمادگي داريم تا قراردادهاي انبوه با آنها منعقد كنيم و در اين راستا چندي پيش قرارداد 200ميليون يورويي را با مجتمع شهيد كلاهدوز براي ساخت واگن هاي مسافري منعقد كرديم. بخش خصوصي ديگر،بخشي است كه با سرمايه گذاري و خريد قطار در واقع بايد قطارداري كند، متولي توسعه اين بخش دولت است و براي تشويق و ترغيب سرمايه گذاري در اين بخش 65درصد مبلغ مورد نياز براي سرمايه گذاري را به صورت وجوه اداره شده با بهره 4 درصد در اختيار آنها قرار مي دهيم و آورده بخش خصوصي از منابع مالي ديگر در اين چارچوب 35درصد خواهد بود. در اين زمينه بخش خصوصي مي تواند به دو شيوه امضاي موافقتنامه اوليه با شركت رجاء و خريد واگن از محل صنايع داخلي يا شركت هاي خارجي و يا خريد واگن توسط شركت رجاء و واگذاري آن به بخش خصوصي در اين زمينه اقدام كند.
با وجود تاكيد بر خصوصي سازي در سياست هاي ابلاغي اصل 44 آيا زيانده بودن شركت رجاء مانعي در اقبال بخش خصوصي براي سرمايه گذاري در اين بخش نبوده است؟
- بايد توجه كرد كه شركت رجاء در ذات خود زيانده نيست بلكه علت زيانده بودن اين شركت سياستگذاري كنترل شديد قيمت ها توسط دولت است يعني دولت رجاء را موظف مي سازد كه تنها نيمي از قيمت هر بليت را از مردم دريافت نموده و نيم ديگر بهاي بليت را دولت تقبل مي كند. اين به معناي زيانده بودن شركت نيست و به شرط آنكه دولت اجازه دهد قيمت ها واقعي شود، عمليات رجاء سودده خواهد بود اما به بخش خصوصي كه با خريد قطار در اين زمينه فعاليت مي كند اين اجازه داده شده است تا با قيمت هاي تمام شده خود، بهاي بليت بازار را تعيين كند و بخش خصوصي و مردم نيز تا كنون از اين موضوع استقبال كرده اند. براين اساس تا پايان سال جاري 35 درصد عمليات جابجايي مسافر به بخش خصوصي واگذار خواهد شد كه بخش مهمي از اين كار تا كنون انجام شده است. اين روند هنوز نيز با استقبال بخش خصوصي همراه است و معتقدم طي برنامه چهارم توسعه به تدريج بخش عمده اي از جابجايي ريلي مسافر به بخش خصوصي واگذار خواهد شد. بايد گفت گرچه در سياست هاي ابلاغي خود شركت رجاء از واگذار  ي ها مستثني شده اما تا كنون بسياري از فعاليت هاي تصدي اين شركت واگذار شده يا در حال واگذاري است.]]>
</TEXT>
</DOC>
<DOC>
<DOCID>HAM2-851021-048</DOCID>
<DOCNO>HAM2-851021-048</DOCNO>
<ORIGINALFILE>/1385/851021/news/_eqtes.htm</ORIGINALFILE>
<ISSUE>پنجشنبه 21 دي 1385 - سال چهاردهم - شماره4180 - Jan 11, 2007</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[معاون وزير كار در همايش كار آفريني اعلام كرد:
100 هزار بنگاه اقتصادي كوچك در برنامه چهارم توسعه بايد ايجاد شود]]>
</TITLE>
<TEXT>
<![CDATA[گروه اقتصادي- معاون سياست گذاري اشتغال و برنامه ريزي منابع انساني وزير كار و امور اجتماعي، ديروز در همايش كار آفريني اعلام كرد: براي ايجاد 5 ميليون شغل در طول برنامه چهارم بايد 100 هزار بنگاه اقتصادي كوچك ايجاد شود.
جواد فرشباف ماهريان، افزود: از اين رو وزارت كار به دنبال ساماندهي بنگاه هاي اقتصادي كوچك در قالب خوشه هاي اقتصادي و خوشه هاي صنعتي است.
وي با اشاره به اينكه شركت هاي مادر تخصصي براي ارائه خدمات مشاوره كار آفريني در بخش غير دولتي بايد ايجاد شوند، گفت: از اين طريق مي توانيم خوشه هاي صنعتي، پارك هاي فناوري و مراكز رشد را ايجاد كنيم. وي افت شديد كارايي و بهره وري را از ديگر نگراني هاي اقتصاد ملي خواند و گفت: مقرر شده بود حداقل 5/2 درصد از توليد ناخالص ملي از طريق بهره وري ايجاد شود، اما نه تنها در سال هاي گذشته شاهد افزايش بهره وري نبوده ايم، بلكه با افت اين شاخص و به تبع آن كاهش سرمايه گذاري مواجه بوده ايم.]]>
</TEXT>
</DOC>
<DOC>
<DOCID>HAM2-851021-049</DOCID>
<DOCNO>HAM2-851021-049</DOCNO>
<ORIGINALFILE>/1385/851021/news/_eqtes.htm</ORIGINALFILE>
<ISSUE>پنجشنبه 21 دي 1385 - سال چهاردهم - شماره4180 - Jan 11, 2007</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[معاون نيروي انساني وزارت نفت:
اجراي نظام هماهنگ به كاهش كارآمدي بنگاه هاي اقتصادي منجر مي شود]]>
</TITLE>
<TEXT>
<![CDATA[گروه اقتصاديتسري لايحه خدمات كشوري و نظام هماهنگ حقوق و دستمزد به شركت ها و بنگاه هاي توليدي و اقتصادي ميزان كارآمدي و بهره وري آنان را كاهش داده و جذب نيرو ها ي متخصص دراين بخش ها را با مشكل روبرو مي كند.
منصور معظمي معاون نيروي انساني وزارت نفت با اعلام اين مطلب به خبرنگار ما تاكيد كرد: درحال حاضر به دليل برخي موانع از پرداخت حقوق قابل قبول به كاركناني كه درشرايط سخت و دشوار كار مي كنند پرهيز مي كنيم و اين امر به كاهش توان در جذب نيروي متخصص و يا روي آوردن آنان پس از فراگيري آموزش هاي لازم به بخش خصوصي و يا شركت هاي خارجي رقيب شركت ملي نفت منجر مي شود.
وي تاكيد كرد كه درحال حاضر حد اقل حقوق در شركت هاي نفتي خارجي درمنطقه در بدو استخدام 2500 دلار است كه اين مبلغ در ايران كمتراز 500 دلار است. وي با اشاره به تاثير كاهش توان نيروي انساني در توليد نفت براساس برنامه هاي درازمدت و كوتاه مدت كشور گفت: توان رقابتي وزارت نفت در بخش توليد نفت و فراورده هاي نفتي دركشور با اتكا به نيروي كارآمد انساني قابل تحقق است و بدون نيروي انساني كارامد در صنعت پررقابت نفت از ديگر كشورها عقب خواهيم افتاد. وي تاكيد كرد كه درصورت عدم پرداخت حقوق مناسب رضايت شغلي كاهش مي يابد و با كاركنان بي انگيزه دركار نيز نمي توان به اهداف تعيين شده در برنامه پنج ساله و سند چشم انداز رسيد.]]>
</TEXT>
</DOC>
<DOC>
<DOCID>HAM2-851021-050</DOCID>
<DOCNO>HAM2-851021-050</DOCNO>
<ORIGINALFILE>/1385/851021/news/_eqtes.htm</ORIGINALFILE>
<ISSUE>پنجشنبه 21 دي 1385 - سال چهاردهم - شماره4180 - Jan 11, 2007</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[آغاز صادرات مجدد روزانه 12 ميليون متر مكعب گاز به تركيه]]>
</TITLE>
<TEXT>
<IMAGE>/1385/851021/news/009891.jpg</IMAGE>
<![CDATA[
گروه اقتصادي- با راه اندازي پالايشگاه گاز پارسيان2 و افزايش توليد گاز كشور مشكل تامين سوخت مصرفي مورد نياز مشتركان گاز در داخل كشور برطرف شد و علاوه براين صادرات گاز ايران به تركيه نيز كه به دليل نياز داخلي قطع شده بود بار ديگر آغازشد.
مديرعامل شركت ملي نفت گفت: با راه اندازي نخستين واحد پالايشگاه پارسيان 2، صادرات روزانه 12 ميليون متر مكعب گاز به تركيه از سر گرفته شد.
براساس اعلام مديرعامل شركت ملي نفت گاز پالايشگاه گاز پارسيان با تلاش و پيگيري مسئولان شركت ملي گاز در سحر گاه روز دوشنبه به شبكه سراسري متصل شد و با اين اقدام امكان آغاز مجدد صادرات گاز به تركيه فراهم شده است.
وي در مورد شكايت تركيه در مورد قطع گاز تاكيد كرد، اين امر يك اقدام معمول است و ما تنها گله آنان از قطع صادرات گاز را دريافت كرده ايم.
در هفته جاري سيدرضا كسايي زاده مديرعامل شركت ملي گاز نيز از حل مشكل تامين گاز كشور و صادرات گاز به تركيه خبر داده بود. وي در گفت وگو با ايرنا در خصوص آخرين وضعيت پالايشگاه پارسيان 2 اظهار داشت: با راه اندازي نخستين واحد اين پالايشگاه، صادرات گاز به تركيه مجددا آغاز و به حدود 12 ميليون مترمكعب در روز رسيد. براساس قرارداد با تركيه ايران بايد سالانه 9 ميليارد متر مكعب گاز به تركيه صادر كند ولي براساس توافق ها در سال جديد ميلادي اين رقم به 10 ميليارد متر مكعب افزايش مي يابد.هفته گذشته و با قطع گاز صادراتي ايران به تركيه وزير انرژي تركيه و مديرعامل شركت بوتاش تركيه در يك مصاحبه عمومي در اين زمينه اعلام كرده بودند كه از همه راههاي ممكن گاز مورد نياز مشتركان دراين كشور را تامين خواهند كرد. هلمي گولر در اين مصاحبه از شكايت در مرجع بين المللي عليه ايران سخن گفته ولي تاكيد كرده بود كه ايران يك تامين كننده مهم گاز اين كشور است. مديرعامل شركت بوتاش نيز تاكيد كرده بود كه شكايت از ايران به معناي تمايل تركيه به لغو اين قرارداد نيست.]]>
</TEXT>
</DOC>
<DOC>
<DOCID>HAM2-851021-051</DOCID>
<DOCNO>HAM2-851021-051</DOCNO>
<ORIGINALFILE>/1385/851021/news/_havad.htm</ORIGINALFILE>
<ISSUE>پنجشنبه 21 دي 1385 - سال چهاردهم - شماره4180 - Jan 11, 2007</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
<![CDATA[سارق جوان با دسته آتاري از طلافروشي ها سرقت مي كرد]]>
</TITLE>
<TEXT>
<IMAGE>/1385/851021/news/009843.jpg</IMAGE>
<![CDATA[
گروه حوادث- پسرجواني كه با نشان دادن دسته دستگاه آتاري به صاحبان طلافروشي آنها را تهديد مي كرد در صورتي كه طلاها را در اختيار او قرار ندهند، مغازه آنها را منفجر مي كند در دومين سرقت خود به دام افتاد.
رسيدگي به پرونده سرقت هاي اين مرد جوان هنگامي آ غاز شد كه ظهردوم ديماه، صاحب يك طلافروشي در پاساژ آزادي كرج با مركز پليس تماس گرفت و از دستگيري مرد جواني به نام امير كه قصد سرقت از مغازه اش را داشت خبر داد.
با حضور ماموران در طلافروشي و دستگيري امير، هنگامي كه مرد طلافروش تحت بازجويي قرار گرفت گفت: لحظاتي قبل اين مرد جوان با ظاهري آراسته وارد مغازه طلافروشي ام شد و با انتخاب چند قطعه طلا به ارزش 700 هزار تومان، از من خواست آنها را برايش فاكتور كنم،با تصور اينكه او قصد خريد طلاها را دارد طلاها را داخل جعبه هايش گذاشتم، اما در حاليكه منتظر بودم وي پول را به من تحويل دهد، او دستانش را داخل جيبش برد و جسم عجيبي را كه مدعي بود يك بمب است از داخل كاپشنش  بيرون آورد و مدعي شد اگر طلاها را در اختيارش قرار ندهم بمب را منفجر خواهد كرد.
من كه حرف هاي اين مرد را باور كرده بودم، قصد دادن طلاها به او را داشتم، اما در همان موقع شاگردم كه متوجه شده بود جسم عجيب يك دسته آتاري معمولي است به او حمله ور شد، هنگامي كه مرد جوان قصد فرار داشت، با كمك همسايه ها مانع فرار او شديم.
سرهنگ حجت الله مفاخري رئيس پليس آگاهي كرج روز گذشته با اعلام اين خبر گفت: امير كه داراي سابقه زندان به خاطر حمل مواد مخدر در تبريز است، در بازجويي ها با قبول اقدام به سرقت از طلافروشي گفت: 25 روز قبل، با همين شيوه دست به سرقت ديگري در خيابان قزوين زدم و توانستم 670 هزارتومان طلا به سرقت ببرم ولي به خاطر هزينه هاي اعتياد مجبور شدم بار ديگر دست به سرقت بزنم كه اين بار دستگير شدم.]]>
</TEXT>
</DOC>
<DOC>
<DOCID>HAM2-851021-052</DOCID>
<DOCNO>HAM2-851021-052</DOCNO>
<ORIGINALFILE>/1385/851021/news/_havad.htm</ORIGINALFILE>
<ISSUE>پنجشنبه 21 دي 1385 - سال چهاردهم - شماره4180 - Jan 11, 2007</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
<![CDATA[دختر متهم به قتل: مي خواستم از خودم دفاع كنم]]>
</TITLE>
<TEXT>
<IMAGE>/1385/851021/news/009846.jpg</IMAGE>
<![CDATA[
گروه حوادث- حاضران درگيري مرگبار اختر آباد كرج كه در جريان آن دختر 17 ساله اي،پسر جواني را با 2 ضربه چاقو به قتل رسانده بود، صبح ديروز در سومين جلسه محاكمه دختر جوان، اعتراف كردند قصد داشته اند با انتقال اين دختر و خواهرزاده اش به باغي آنها را مورد آزار و اذيت قرار دهند كه وي با چاقو به آنها حمله ور شده است
بنا به اين گزارش، اين دختر جوان به نام نازنين متهم است كه نهم اسفند ماه 83، پس از آن كه به همراه خواهر زاده اش سوار بر ترك موتور دو جوان آشنا به اخترآباد كرج رفته است، مرد جواني را با ضربات چاقو از پاي درآورده است.
نازنين در جلسات بازجويي در دادسراي جنايي كرج با اعتراف به جنايت مدعي شد جوان مقتول و چند جوان هم محله ايش، قصد داشته اند با تهديد، وي و برادر زاده اش را به باغي در آن نزديكي كشانده و مورد آزار قرار دهند كه وي با انگيزه دفاع از خود با چاقو به مقتول ضربه زده است.
با اين اعترافات، پرونده دختر جوان براي صدور راي نهايي به دادگاه كيفري استان تهران ارسال شد اما در حاليكه نخستين دادگاه براي متهم حكم قصاص صادر كرده بود اين حكم از سوي قضات ديوانعالي كشور نقض شد و پرونده به شعبه 74 فرستاده شد و وي بار ديگر در آنجا محاكمه شد. روز گذشته در دومين جلسه محاكمه اين متهم،? قاض شعبه 74 دادگاه كيفري استان با احضار مطلعان حادثه به بررسي دوباره اين پرونده دست زدند.
در اين جلسه، پس از بيان كيفرخواست از سوي قاضي رضوانفر به عنوان نماينده دادستان و درخواست مجازات قانوني،يكي از مطلعين درباره روز حادثه گفت: من و يكي از دوستانم به نام سلمان سوار بر موتور در حال رفتن به پمپ بنزيني بوديم كه نازنين و خواهر زاده اش را ترك موتور دو مرد جوان ديديم، با ديدن اين صحنه،من پياده شدم تا با آنها صحبت كنم كه در همين هنگام يوسف( مقتول)هم از راه رسيد،ما به دو جوان همراه دختران گفتيم كه آنها را به ما بدهند كه در اين هنگام نازنين و خواهر زاده اش سر همين موضوع با ما درگير شدند، من فرار كردم اما يوسف با نازنين درگير شد و در اين هنگام دختر جوان با چاقويي كه از كيفش بيرون آورده بود به او ضربه زد.
در ادامه سلمان نيز با تاييد گفته هاي محمود گفت:. اصل درگيري زماني به اوج خود رسيد كه يوسف كاپشن نازنين را از پشت سر گرفت و باعث شد روسري اش بيفتد.
پس از اظهارات اين دو جوان و دو مطلع ديگر، نازنين در جايگاه قرار گرفته ودر آخرين دفاع گفت: آن روز با برادر زاده ام سميه براي خريد رفته بوديم كه حميد و روزبه را ديديم. سوار موتور آنها شديم و به طرف اخترآباد رفتيم وقتي به آنجا رسيديم چون حميد مي خواست سيگار بكشد در آنجا توقف كرديم، اما ناگهان سه جوان به طرف ما آمده و مي خواستند به زور ما را به يك باغ بكشند كه براي دفاع از ناموس خودم و خواهر زاده ام، يكي از آنها را با چاقو زدم.
نازنين در پاسخ به سئوال قاضي كوه كمره اي مبني بر اينكه عكس العمل دوستانتان- حميد و روزبه- چه بود گفت: آنها فقط نگاه مي كردند و وقتي درگيري بالا گرفت سوار موتورشان شده و فرار كردند. در ادامه وكيل نازنين با طرح دلايلي مبني بر موقعيت زماني حادثه، تعداد مهاجمان، تعرض فيزيكي كه شامل آدم ربايي و تجاوز به عنف است قتل را شبه عمد خواند و مدعي شد نازنين در دفاع از خود دست به جنايت زده است. با اخذ آخرين دفاع، قضات دادگاه حكم اين پرونده را صادر خواهند كرد.]]>
</TEXT>
</DOC>
<DOC>
<DOCID>HAM2-851021-053</DOCID>
<DOCNO>HAM2-851021-053</DOCNO>
<ORIGINALFILE>/1385/851021/news/_havad.htm</ORIGINALFILE>
<ISSUE>پنجشنبه 21 دي 1385 - سال چهاردهم - شماره4180 - Jan 11, 2007</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
<![CDATA[رد پاي زوج جوان در قتل دختر نوجوان]]>
</TITLE>
<TEXT>
<![CDATA[گروه حوادث- با پيدا شدن آثاري از موهاي يك زن و مرد جوان در لابلاي ناخن هاي مقتول 14 ساله جنايت خيابان نواب، رديابي گسترده پليسي براي دستگير اين 2 متهم آغاز شد.
ساعت هفده اولين روزآذرماه، كارآگاهان اداره دهم آگاهي تهران از قتل دختر 14 ساله اي به نام سوسن درخانه اي در خيابان سيناي منطقه نواب مطلع شدند، درحالي كه بعد از قتل دختر جوان با ضربات چاقو، يك سرويس طلا ازمنزل آنها ربوده شده بود،بررسي هاي پليسي درباره اين جنايت آغاز شد.
بازپرس محمد حسين شاملو رييس شعبه اول دادسراي جنايي پايتخت روزگذشته درتوضيح آخرين نتايج بررسي ها درباره اين پرونده گفت: بررسي دقيق صحنه جنايت اين فرضيه را قوت بخشيده است كه عاملان اين جنايت يك زن ومرد غريبه بوده اند كه با طرح نقشه اي به مقابل خانه آمده اند و پس از آنكه زن با فشردن زنگ،سوسن را كه در خانه تنها بود به مقابل در كشانده است، وارد خانه شده و شرايط را براي ورود همدستش كه احتمالا يك مرد بوده هموار كرده است كه اين مرد نيز پس از ورود به خانه به دختر جوان حمله ور شده و دختر بيگناه را به قتل رسانده است.
بازپرس شاملو درادامه گفت:بنا بر بررسي هاي صورت گرفته احتمالا مقتول قبل از مرگ با عاملان جنايت درگير شده كه آثاري از موهاي متهمان درميان انگشتان وي به جا مانده است.
بازپرس جنايي افزود: درمراحل بعدي تحقيقات برروي اين پرونده،پليس از رفت و آمدهاي مشكوك زني ناشناس در زمان بررسي هاي قضايي مطلع شده كه چهره نگاري از اين زن انجام شده و در حال حاضر وي به عنوان يكي ازمظنونين اصلي اين جنايت دردناك تحت تعقيب قرار دارد.
بازپرس شاملو در ادامه گفت: تحقيقات برروي اين پرونده به يك متهم زنداني نيز رسيده است كه امكان طراحي نقشه اين جنايت توسط وي نيز وجود دارد.]]>
</TEXT>
</DOC>
<DOC>
<DOCID>HAM2-851021-054</DOCID>
<DOCNO>HAM2-851021-054</DOCNO>
<ORIGINALFILE>/1385/851021/news/_havad.htm</ORIGINALFILE>
<ISSUE>پنجشنبه 21 دي 1385 - سال چهاردهم - شماره4180 - Jan 11, 2007</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
<![CDATA[صداي انفجار مرموزدر جبال بارز كرمان]]>
</TITLE>
<TEXT>
<![CDATA[گروه حوادث - در حالي كه ساكنان چندين شهر در كرمان و استان هاي همجوار، از شنيده شدن صداي انفجار مهيب و رويت نور شديدي در سلسله جبال بارز كرمان خبر داده بودند، بررسي  ها تا آخرين ساعات شب گذشته براي مشخص شدن هويت اين شيء بي نتيجه ماند.
به گفته اهالي جوپار استان كرمان، چند دقيقه بعد از شنيدن صداي انفجار در ساعت شش و نيم صبح، دود سفيدي در آسمان جبال بارز ديده  شده بود. در آ خرين ساعات روز گذشته معاون سياسي امنيتي استاندار كرمان در توضيح اقدامات صورت گرفته براي مشخص شدن دليل انفجار گفت: با وجود گذشت ساعت ها از شنيده شدن صداي مهيب انفجار در سلسله جبال بارز، گروه هاي جست وجو تا كنون هيچ اثري از عامل صدا به دست نياورده اند.
ابوالقاسم نصراللهي گفت: گزارش ها حاكي  از آن است كه صداي انفجار در مناطق بافت، جيرفت و بردسير شنيده شده، اما با وجود جست وجوي هوايي و اعزام هليكوپتر از ساعات اوليه گزارش اين موضوع، نتيجه اي به دست نيامده و هنوز تيمهاي عملياتي در تپه هاي منطقه در حال جست وجو هستند. اما در حالي كه گزارش هاي رسيده حاكي از آن بود كه در مناطقي از استان اصفهان و يزد نيز صداي انفجار شنيده شده، معاون سياسي امنيتي استان اين موضوع را تأييد نكرد.
معاون سياسي امنيتي استانداري كرمان با بيان اينكه اين انفجار در محل مسكوني رخ نداده است و هيچ گونه تلفاتي نيز اعلام نشده است، گفت: كارشناسان مي گويند، در سال 1353 نيز چنين اتفاقي در استان كرمان رخ داده است و بعدها معلوم شده است كه علت حادثه شهاب سنگ بوده است..
معاون سياسي امنيتي استانداري كرمان گفت: طبق آخرين اطلاعات به دست آمده به رغم شايعات موجود درباره سقوط هواپيما، تمامي هواپيماهايي كه امروز بر فراز استان كرمان در حال پرواز بوده اند سالم هستند و احتمال اينكه انفجار مذكور در اثر سقوط يك هواپيما يا بالگرد صورت گرفته باشد وجود ندارد.
بنابراين گزارش در حاليكه تا بعد از ظهر ديروز، خبرنگاران تلاش گسترده اي را براي پاسخگويي به سئوالات موجود درباره منشاء اين انفجار آغاز كرده بودند اما هيچيك از مسئولان پليس و استانداري اطلاعي در اين باره در اختيار مطبوعات قرار ندادند و تنها معاون سياسي و امنيتي استانداري اعلام كرد در صورت بدست آمدن اطلاعات، در اولين فرصت موضوع در اختيار مطبوعات قرار مي گيرد.]]>
</TEXT>
</DOC>
<DOC>
<DOCID>HAM2-851021-055</DOCID>
<DOCNO>HAM2-851021-055</DOCNO>
<ORIGINALFILE>/1385/851021/news/_havad.htm</ORIGINALFILE>
<ISSUE>پنجشنبه 21 دي 1385 - سال چهاردهم - شماره4180 - Jan 11, 2007</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
<![CDATA[آخرين لبخند مسافر مرگ]]>
</TITLE>
<TEXT>
<IMAGE>/1385/851021/news/009849.jpg</IMAGE>
<![CDATA[
گروه حوادث- حكم اعدام مرد جنايتكاري كه راننده دو خودروي مسافركش را با انگيزه سرقت خودروشان دراطراف اصفهان به قتل رسانده است، سحرگاه امروز به اجرا درمي آيد.
سيد حميدرضا طباطبائي دادستان عمومي و انقلاب اصفهان روز گذشته با اعلام اين خبر گفت: اين مردجنايتكار به نام عليرضا- ك در نخستين جنايت خود درهفدهم تيرماه 1380،با كرايه يك خودروي مسافركش به مقصد روستاي هوره در شرق اصفهان، در بين راه در منطقه اي خلوت مرد راننده به نام رجبعلي كمالي را به قصد سرقت خودرواش به قتل رساند. وي همچنين درجنايت دوم خود در هشتم آذر ماه 80،از ميدان طوقچي اصفهان يك پيكان سواري را كرايه كرد و از راننده آن به نام نياز علي رئيسي خواست تا او را به زفره ببرد، اما اين راننده دومين قرباني مرد جنايتكاربود. جوان قاتل بعد از 3 ماه دستگير و از سوي قاضي شعبه 106 عمومي جزايي به 2 بار قصاص نفس در ملاء عام محكوم شد و با تاييد حكم در شعبه 39 ديوانعالي كشور و استيذان آن، حكم اعدام وي صبح امروز به اجرا درخواهد آمد.]]>
</TEXT>
</DOC>
<DOC>
<DOCID>HAM2-851021-056</DOCID>
<DOCNO>HAM2-851021-056</DOCNO>
<ORIGINALFILE>/1385/851021/news/_havad.htm</ORIGINALFILE>
<ISSUE>پنجشنبه 21 دي 1385 - سال چهاردهم - شماره4180 - Jan 11, 2007</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
<![CDATA[درخواست دادستان براي اعدام مادر جنايتكار]]>
</TITLE>
<TEXT>
<IMAGE>/1385/851021/news/009840.jpg</IMAGE>
<![CDATA[
گروه حوادث- دادستان تهران براي يك زن خياباني كه نوزاد 5 روزه خود را به طرز دلخراشي در يك مركز بهزيستي در شمال تهران به قتل رسانده بود درخواست قصاص كرد.
اواسط تابستان خبر قتل دلخراش نوزاد پسر 5روزه دريكي ازمراكز نگهداري زنان ويژه بهزيستي به اطلاع بازپرس حسين اصغرزاده رسيد. درهمان مراحل اوليه تحقيق مادر اين نوزاد به عنوان قاتل فرزندش دستگيرشده وبه قتل نوزادش اعتراف كرد. اين زن كه داراي سوابق كيفري مختلف سرقت،ولگردي و مسائل منكراتي است، درخصوص انگيزه قتل فرزندش به كارآگاهان جنايي گفت: نوزادم را به اين خاطر كشتم تا دستگير شوم و با اعدام كردنم، به زندگي نكبت بارم پايان داده شود. شهرياري نماينده دادستان دردادسراي جنايي تهران روزگذشته درخصوص اين پرونده گفت:اين زن درهيچ كدام ازمراحل بازجويي پدر واقعي كودك را معرفي نكرده و به اين ترتيب دادستان تهران به عنوان مدعي العموم براي او درخواست قصاص كرده است.]]>
</TEXT>
</DOC>
<DOC>
<DOCID>HAM2-851021-057</DOCID>
<DOCNO>HAM2-851021-057</DOCNO>
<ORIGINALFILE>/1385/851021/news/_informatic.htm</ORIGINALFILE>
<ISSUE>پنجشنبه 21 دي 1385 - سال چهاردهم - شماره4180 - Jan 11, 2007</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
<![CDATA[بهترين فناوري هاي خانگي سال 2006]]>
</TITLE>
<TEXT>
<IMAGE>/1385/851021/news/009786.jpg</IMAGE>
<![CDATA[
بي بي سي: سال ميلادي گذشته در زمينه ظهور وسايل جديد، نرم افزار و ابزارهاي الكترونيكي، رشد زيادي داشته و بعضي از محصولات عرضه شده در سال 2006 بيش از ديگران محبوب شدند. مك بوك آپل با استقبال بسياري در اوايل سال 2006 روبه رو شد در حالي كه بسياري از مردم مشتاقانه منتظر دستيابي به آخرين دستاورد مايكروسافت يعني ويندوز ويستا بودند.
در رقابت براي دستيابي به بازار خريدهاي كريسمسي، هم پلي استيشن و هم نينتندو كنسول هاي بازي كامپيوتري جديدي را روانه بازار كردند. بي بي سي از برخي از صاحب نظران تكنولوژي خواسته است تا بهترين فن آوري هاي سال 2006 را برشمارند.
فريزر مك دونالد، سردبير مجله استاف در اين مورد گفت: محصولي كه در اين سال خيلي بر سر زبان ها افتاد، پلي استيشن 3 بود. نسل تازه اي از فناوري در بازي هاي كامپيوتري، فناوري سيستم پخش دي وي دي بلوري، فناوري رسانه هاي خانگي ارتباطات بي سيم، براي خوانندگان مجله استاف، ابزارهايي شاخص محسوب مي شود. من اصولاً بيشتر طرفدار نينتندو هستم و هميشه نسبت به پلي استيشن بدبين بوده ام، اما محصول تازه پلي استيشن واقعاً عالي است. فناوري به كار رفته در پلي استيشن 3 بسيار جالب است اما wii نينتندو هم جايگاه خودش را دارد.
مارتين لينچ، سردبير گيزمودو هم گفت:  خيلي از مردم تصور مي كنند كه تنها راه ورود به عصر فناوري وضوح بالا، خريد يك تلويزيون پلاسما يا ال سي دي با وضوح بالا است اما راه جايگزيني هم وجود دارد: پروژكتور با وضوح بالا. در واقع اين تنها راهي است كه مي توان احساس در سينما بودن را با استفاده از كامپيوتر، پخش كننده هاي دي وي دي، بازي هاي كامپيوتري و گيرنده هاي برنامه هاي تلويزيوني داشت. با استفاده از پروژكتور با وضوح بالا مي توان با كيفيت خوب حسي مشابه در سينما بودن يافت. به علاوه اصلاً مهم نيست كه اتاق نشيمن شما چه  اندازه باشد. با اين پروژكتور شما مي توانيد تصويري به بزرگي 36 اينچ تنها از فاصله يك متري داشته باشيد و بعد هم آن را زير بغل تان بگيريد و هرجايي دلتان خواست با خودتان ببريد.
كتي لي، سردبير شيني شيني، wii نينتندو را به عنوان وسيله موفق سال 2006 انتخاب كرد. وي در اين باره گفت: بهترين مشخصه ابزارهاي بازي كامپيوتري نينتندو آن است كه همه مي توانند با آن بازي كنند در حالي كه با اكس باكس و پلي استيشن شما بايد يك بازي كننده حرفه اي باشيد. موفقيت نينتندو در سال 2006 سبب شد كه در بازار ابزارهاي بازي كامپيوتري موقعيت بهتري به دست آورد. البته شايد پلي استيشن 3 در سال بعدي موفق باشد.
جينا تراپاني، سردبير لايف هكر از ابزارهاي موازي كه به كاربران اجازه دادند كه از سيستم ويندوز روي كامپيوتر مك استفاده كنند به عنوان پديده سال ياد كرد: با كامپيوترهاي اپل كه حالا از تراشه اينتل استفاده مي كنند، اكنون دست يافتن به كامپيوتري كه بتواند هم زمان از سيستم عامل مك و ويندوز استفاده كند به واقعيت بدل شده است. بوت كمپ اپل به كاربران اجازه مي داد كه هر زمان كه بخواهند بين دو سيستم عامل os x و سيستم عامل ويندوز يكي را انتخاب كنند. اما مشكل اين بود كه براي تبديل يكي به ديگري و به عبارتي حركت بين دو سيستم عامل بايستي دستگاه ري بوت(reboot)مي شد. اكنون با پارالل دسكتاپ كاربر اپل مي تواند هر دو سيستم عامل را هم زمان آماده داشته باشد و به سادگي بين اين دو بدون خاموش و روشن كردن و يا ري بوت دستگاه، حركت كند. به اين ترتيب بسياري از مردم براي استفاده همزمان از قابليت هاي سخت افزار آپل و نرم افزار ويندوز راه حل خوبي يافته اند.
جيمز بچينور- كولينز، سردبير مجله t3 در اين باره گفت: فناوري منتخب من در سال 2006، كنسول بازي نينتندو است كه علاقه مندي بسياري از كساني را كه پيش از اين به بازي هاي كامپيوتري توجه چنداني نشان نمي دادند، برانگيخته است. كنسول بازي نينتندو نوآوري تازه اي در كنترل دارد. ابزار بازي نينتندو، فقط سريع تر يا داراي گرافيك بهتر نيست، بلكه نسل جديدي از بازيهاي ويدئويي است. من تصور مي كنم اين ابزار همتاي پلي استيشن3 و اكس باكس باشد. در حالي  كه سوني و مايكروسافت به راه ديگري رفته اند، نينتندو مسير ديگر را برگزيده است و من واقعاً معتقدم كه سوني و مايكروسافت از نينتندو عقب خواهند افتاد.]]>
</TEXT>
</DOC>
<DOC>
<DOCID>HAM2-851021-058</DOCID>
<DOCNO>HAM2-851021-058</DOCNO>
<ORIGINALFILE>/1385/851021/news/_informatic.htm</ORIGINALFILE>
<ISSUE>پنجشنبه 21 دي 1385 - سال چهاردهم - شماره4180 - Jan 11, 2007</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
<![CDATA[مهم ترين ويروس هاي رايانه اي سال 2006در ايران]]>
</TITLE>
<TEXT>
<IMAGE>/1385/851021/news/009780.jpg</IMAGE>
<![CDATA[
ايرنا: طي سال2006 ميلادي كرم رايانه اي w32/brotok.h با آلوده كردن بيش از 8درصد از رايانه هاي كاربران ايراني، عنوان شايع ترين و مهم ترين كد مخرب در ايران را به خود اختصاص داد.
به گزارش يكي از شركت هاي آنتي ويروس در ايران، اين كرم رايانه اي كه ويژه سيستم عامل ويندوز و نسخه هاي مختلف آن است، از طريق نقاط آسيب پذير، حفره هاي امنيتي و نامه هاي الكترونيك منتشرشده، پس از آلوده كردن رايانه، خود را به تمام آدرس هاي پستي موجود در آن ارسال مي كند.
اين كرم رايانه اي موجب آلودگي سريع و وسيع در شبكه ها و نيز ايجاد اختلال در عملكرد سيستم ها مي شود. همچنين از ديگر عملكردهاي تخريبي brotok.h مي توان به غيرفعال كردن مديريت زمان نرم افزار و رجيستري سيستم عامل و نيز حذف كامل قسمت فولدر آپشن آن اشاره كرد.
تروجان rotobrok.a نيز با حمله به بيش از? درصد از رايانه هاي كشور ايران، دومين ويروس شايع سال2006 است. هر چند قدرت تخريبي اين كد، بحراني ارزيابي نشده اما اين تروجان قادر است رايانه ها را در برابر حمله ساير كدهاي مخرب، آسيب پذير كرده و از اين طريق صدمات جدي به آنها وارد كند.
تروجان rotobrok.a از طريق حفره ها و نقص هاي امنيتي منتشر مي شود. اين كد پس از نفوذ و آلودگي رايانه ها اقدام به سرقت اطلاعات محرمانه كرده و اين داده ها را از طريق نامه هاي الكترونيك به خرابكاران اينترنتي ارسال مي كند. ويروس مشهور w32jeefo.a رتبه سوم شايع ترين ويروس ها را به خود اختصاص داده كه مدت ها كاربران ايراني را با مشكلات فراواني مواجه كرده است.
اين ويروس كه از طريق افزودن و ضميمه كردن كد خود به فايل هاي مختلف و رمزگذاري آنها در شبكه اينترنت منتشر مي شود، با نفوذ در حافظه سيستم ها، سعي در تخريب فايل هاي اجرايي و قابل انتقال دارد.
يكي از ويژگي هاي اين ويروس، قابليت پنهان شدن در سيستم و انجام حملاتي است كه به سختي قابل شناسايي است.درصد آلودگي رايانه ها در كشور
w32/sdbot.ftp.worm 5/14 w32/wukill.a.worm500 w32/rotok.b.wor m 3/14 trj/vb.pa 3/07 w32/jeefo.a.drp 2/54 2/32 w32/tearec.a.worm!cme- 24 كاربران  رايانه  براي اطمينان از عدم آلودگي سيستم هايشان به كدهاي مخرب فوق مي توانند به آدرس اينترنتي زيرمراجعه كنند.:]]>
</TEXT>
</DOC>
<DOC>
<DOCID>HAM2-851021-059</DOCID>
<DOCNO>HAM2-851021-059</DOCNO>
<ORIGINALFILE>/1385/851021/news/_informatic.htm</ORIGINALFILE>
<ISSUE>پنجشنبه 21 دي 1385 - سال چهاردهم - شماره4180 - Jan 11, 2007</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
<![CDATA[دعواي پردازنده ها]]>
</TITLE>
<TEXT>
<IMAGE>/1385/851021/news/009777.jpg</IMAGE>
<![CDATA[
همشهري آنلاين- در حالي كه اي ام دي از پيروزي در دادگاه عليه اينتل سخن مي گويد، اينتل اعلام كرده كه مدارك مورد نياز دادگاه را بدون هيچ اعتراضي ارايه خواهد كرد.
مسئولان اينتل در حالي كه خود را بسيار بي تفاوت نشان مي دهند، قصد دارند بدون عكس العمل به راي دادگاه كليه مدارك مربوط به فعاليت هاي بين المللي خود را به دادگاه ارائه دهند.
اين پرونده از ژوئن سال 2005 و با شكايت اي ام دي از اينتل آغاز شد. در اين شكايت اي ام دي مدعي شده بود كه اينتل با پرداخت رشوه، تخفيف و يا هر روش ممكن، سازندگان كامپيوترهاي خانگي را مجاب به استفاده از پردازنده هاي اينتل كرده است. اما مسئولان اينتل اين ادعا  را كذب محض اعلام كرده و مدعي شدند اي ام دي محبوبيت خود را به دليل ارائه محصولات بي كيفيت در بين كاربران از دست داده است و قصد دارد با اين ادعا مجدداً مشتريان را به سمت خود بكشاند. با وجود شكايت فوق، سهام اي ام دي  روز به روز در حال كاهش است و سهام اينتل معمولاً بدون تغيير بوده و يا روند صعودي دارد.]]>
</TEXT>
</DOC>
<DOC>
<DOCID>HAM2-851021-060</DOCID>
<DOCNO>HAM2-851021-060</DOCNO>
<ORIGINALFILE>/1385/851021/news/_informatic.htm</ORIGINALFILE>
<ISSUE>پنجشنبه 21 دي 1385 - سال چهاردهم - شماره4180 - Jan 11, 2007</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
<![CDATA[رقيب جديد مقابل اپل و مايكروسافت]]>
</TITLE>
<TEXT>
<IMAGE>/1385/851021/news/009783.jpg</IMAGE>
<![CDATA[
همشهري آنلاين- در حالي  كه تمام نگاه ها به آي پاد اپل است و مايكروسافت نيز با زون، قسمتي از بازار را به دست گرفته است؛ رقيب قدرتمندي به بازار آمده كه مي تواند هر دوي آن ها را از ميدان به در كند.
اين رقيب قدرتمند archos است كه به نظر مي رسد علاوه بر توانايي هاي آي پاد و زون، نارسايي هاي آنها را نيز برطرف كرده است. archos 604-wifi توان نمايش انواع فايل هاي صوتي و تصويري را دارد. اين ابزار كه مي تواند به صورت بي سيم به يك كامپيوتر خانگي متصل شود، با اضافه كردن يك تيونر، امكان ضبط برنامه هاي تلويزيوني را هم دارد.
اين ابزار كه يك صفحه لمسي و يك مانيتور lcd   با سايز3‎/4 اينچ دارد، حدود 310 گرم وزن دارد كه تنها نقطه ضعف آن محسوب مي شود؛ زيرا اين وزن براي يك pocket pc   زياد به نظر مي رسد(وزن آي پاد حدود نصف اين است)همچنين هنگام اتصال مستقيم به يك كامپيوتر و يا ارتباط بي سيم، به راحتي با ويندوز xp ارتباط برقرار كرده و مي توان فايل هاي تصويري را در پوشه videoو فايل هاي صوتي را در پوشه music گذاشت تا آنها را مورد استفاده قرار داد.
archos توانايي پخش فايل هاي صوتي با فرمت mp3، wav، wma و aac را داشته و همچنين با فايل هاي ويدئويي mpeg-4، wav و h.264  نيز سازگاري كامل دارد. همچنين هارد ديسك 30 گيگابايتي دارد كه براي ذخيره كردن فايل هاي مورد نياز، كافي به نظر مي رسد.
همچنين داراي ورودي و خروجي s-video مي باشد كه مي توان آن را به هر نوع دستگاه ضبط و پخش متصل كرد. همانند اكثر دستگاه هاي مشابه توانايي كار با فايل هاي اپل را ندارد ولي با فايل هاي مايكروسافت سازگاري كامل دارد.]]>
</TEXT>
</DOC>
<DOC>
<DOCID>HAM2-851021-061</DOCID>
<DOCNO>HAM2-851021-061</DOCNO>
<ORIGINALFILE>/1385/851021/news/_informatic.htm</ORIGINALFILE>
<ISSUE>پنجشنبه 21 دي 1385 - سال چهاردهم - شماره4180 - Jan 11, 2007</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
<![CDATA[فيزيكدانان به روش جديداندازه گيري ثابت جاذبه دست يافتند]]>
</TITLE>
<TEXT>
<![CDATA[گروه علمي فرهنگي -فيزيكدانان به روش جديدي براي سنجش ثابت جاذبه دست يافته اند كه با استفاده از آن مي توان اين ثابت فيزيكي به نام ثابت "جي"(g)را با دقت بيشتري اندازه گيري كرد.
به گزارش سايت اينترنتي نيوساينتيست، هر چند نيروي جاذبه يكي از آشناترين انواع نيروهاي فيزيكي براي انسان است اما از زمان تعيين ثابت جاذبه توسط نيوتن تاكنون، دقت اندازه گيري اين ثابت تغيير چنداني نكرده است.
در علم فيزيك نيروي جاذبه ميان دو جرم مختلف با استفاده از ثابت جاذبه(g)اندازه گيري مي شود. هم اكنون فيزيكدانان دانشگاه استنفورد در پالو آلتو با استفاده از مكانيك كوانتومي به روش جديدي براي سنجش ثابت جاذبه دست يافته اند.
اين محققان در آزمايشي جديد، يك پرتو از اتمهاي عنصر سزيوم را به دو شاخه مجزا تقسيم كرده و به دو جهت مختلف هدايت كردند و سپس آنها را دوباره به يكديگر پيوند داده و به يك پرتو واحد تبديل نمودند. اين اقدام سبب مي شود الگوهاي تاريك و روشن ويژه اي روي صفحه اي كه پرتو بدان تابيده مي شود، ايجاد شود.
محققان اين دانشگاه متوجه شدند قرار دادن يك قطعه???كيلوگرمي از فلز سرب در كنار مسير اين پرتوها سبب مي شود اتمهاي سزيوم موجود در اين پرتوها به علت نيروي جاذبه جرم قطعه سربي، اندكي از مسير اصلي خود منحرف شوند و الگوهايي تاريك و روشن ايجاد شده روي پرده را تغيير دهند.
به گفته اين فيزيكدانان، با توجه به تغييرات الگوهاي تاريك و روشن ايجاد شده روي پرده، مي توان ميزان جاذبه ميان اتمهاي سزيوم و جسم سربي را با دقتي بسيار بالا اندازه گيري كرد و ثابت جاذبه را با دقتي بسيار بيشتر از دقت روشهاي مرسوم، مشخص نمود. آزمايشهاي اين محققان با استفاده از روش جديد تاكنون از صحت تخمينهاي قبلي در مورد ثابت جاذبه خبر داده است و ادامه اين آزمايشها مي تواند به تعيين بسيار دقيق تر ثابت جاذبه منجر شود.]]>
</TEXT>
</DOC>
<DOC>
<DOCID>HAM2-851021-062</DOCID>
<DOCNO>HAM2-851021-062</DOCNO>
<ORIGINALFILE>/1385/851021/news/_informatic.htm</ORIGINALFILE>
<ISSUE>پنجشنبه 21 دي 1385 - سال چهاردهم - شماره4180 - Jan 11, 2007</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
<![CDATA[علمي فرهنگي]]>
</TITLE>
<TEXT>
<![CDATA[دبير شوراي عالي انقلاب فرهنگي:
فرهنگ، زيربناي فعاليت هاي اجتماعي است
گروه علمي فرهنگي نخستين همايش ملي مهندسي فرهنگي با حضور رئيس جمهوري، جمعي از مسئولان قواي سه گانه، استادان حوزه و دانشگاه، انديشمندان و صاحب نظران، صبح ديروز در مركز همايش هاي بين المللي صداوسيما در تهران آغاز به كار كرد.
محمدرضا مخبر دزفولي، دبير شوراي عالي انقلاب فرهنگي در همايش ملي مهندسي فرهنگي گفت: فرهنگ، زيربناي هماي فعاليت هاي اجتماعي است.
وي افزود: رصد عوامل فرهنگي، هويت فرد و جامعه، رشد و تعالي و يا سقوط انسان از گام هاي اساسي مهندسي فرهنگي است.
به گفته وي، فرهنگ به عنوان پايدارترين حوزه اجتماع، شكل حوزه هاي ديگر جامعه را مشخص مي كند.
مخبر دزفولي اظهار داشت: با نگاهي گذرا به حوزه هاي مختلف فرهنگي درمي يابيم كه فرهنگ به عنوان زير بناي فعاليت هاي جامعه، پايه هاي ارزش هاي فرد و جامعه را تعيين مي كند و آنها را در غالب رفتارهاي فردي و جمعي متبلور مي سازد.
وي مهندسي فرهنگي را بستري براي دستيابي به اهداف اجتماع براي شكل دهي به شخصيت انسان و توسعه انسان مدار جامعه دانست.
وي از جمله الزامات مهندسي فرهنگي را تعامل فرهنگ با ساير حوزه هاي جامعه از جمله سياست، اقتصاد و اجتماع خواند و نقش فرهنگ آموزشي و ترويج ارزش ها را از موارد مورد نياز عرصه هايي چون سياست و اقتصاد ارزيابي كرد.
دبير شوراي عالي انقلاب فرهنگي اظهار داشت: فرهنگ ايراني و اسلامي و مدرن بر اساس شرايط جغرافيايي و تاريخي شكل گرفته و برخورداري از تمدن چند هزار ساله، بخشي از اين فرهنگ ملي است.
مخبر دزفولي تاكيد كرد: نبايد در شرايط فعلي از تأثير فرهنگ سومي كه با هدف تهاجم فرهنگي وارد جامعه مي شود، غافل شويم.
اعضاي هيأت علمي دانشگاه ها و مراكز پژوهشي، مديران  فرهنگي، كارشناسان، پژوهشگران، صاحب نظران و ساير علاقه مندان به حوزه مسائل فرهنگي در اين همايش مقالات و پژوهش هاي خود را طي دو روز در محورهاي همايش ارايه خواهند كرد.
راه اندازي تلويزيون اينترنتي گردشگري
به 3 زبان انگليسي، عربي و فارسي
ايسنا: قائم مقام سازمان ميراث فرهنگي، صنايع دستي و گردشگري از راه اندازي تلويزيون اينترنتي گردشگري به 3 زبان انگليسي، عربي و فارسي خبر داد.
حميد بقايي اظهار كرد: در اين تلويزيون اخبار گردشگري، پخش آثار تاريخي به صورت زنده، جاذبه هاي ايران، قوانين و مقررات موجود در اين حوزه و موارد مرتبط در اين زمينه ارايه خواهد شد و آرشيو تفكيك شده برنامه ها نيز از ديگر بخش هاي آنها به شمار مي رود.
وي ادامه داد: براي اين طرح بحث هاي كارشناسي لازم انجام شده و در حال محتواسازي هستيم كه اين بخش هزينه بر است.
برگزاري هفتمين جشنواره پژوهش و فناوري كشور
گروه علمي فرهنگي- هفتمين جشنواره پژوهش و فناوري كشور همزمان با آغاز هفته پژوهش، 25 دي در محل اجلاس سران كشورهاي اسلامي آغاز به كار مي كند.
بهزاد سلطاني، دبير اين جشنواره تقدير از برترين هاي حوزه پژوهش و فناوري و نيز معرفي برگزيدگان جشنواره در حوزه پژوهشگران برتر، مديران پژوهشي و سازمان هاي پژوهشي برتر را از عمده محورهاي هفتمين جشنواره پژوهش  و فناوري كشور برشمرد.
تأسيس هنرستان ميراث فرهنگي و گردشگري
ايسنا: اولين هنرستان ميراث فرهنگي، صنايع دستي و گردشگري كشور در استان كرمانشاه تأسيس مي شود.
اسدالله بيراوند رئيس سازمان ميراث فرهنگي و گردشگري كرمانشاه با اعلام اين خبر افزود: اين هنرستان بر اساس مصوبه  هيأت دولت، به شوراي عالي آموزش استاندار و تاكيد استاندار و مسئولان دولتي جهت ارتقاي رشته هاي مهارتي در استان تأسيس مي شود.
تحصيل بيش از 9 ميليون دانش آموز در مدارس دونوبته
مهر: زمان تحصيل دانش آموزان نوبت صبح مدارس از نوبت بعدازظهر كمتر است و اين امر به دليل دونوبته بودن مدارس اتفاق افتاده است.
حبيب الله بور بورمعاون عمراني وزير آموزش و پرورش گفت: تحصيل در نوبت صبح از نظر كارشناسان براي دانش آموزان سازنده تر است و درس هايي كه در ساعت صبح ارائه مي شوند براي دانش آموزان قابل فهم تر هستند.
وي يادآور شد: هم اكنون 34 درصد مدارس كشور دونوبته هستند و بيش از 9 ميليون و 300 هزار دانش آموز در اين مدارس در نوبت هاي صبح و عصر تحصيل مي كنند.
خانه خورشيدي در دانشگاه زنجان ساخته مي شود
ايسنا: طرح ساخت خانه خورشيدي كه تمامي منابع انرژي آن اعم از انرژي الكتريكي، گرمايشي و... با استفاده از انرژي خورشيدي تامين مي شود، با چشم اندازي 3 ساله در دانشگاه زنجان قابل اجرا خواهد بود.
يكي از كارشناسان اين پروژه با بيان اين مطلب گفت: تمام وسايل الكتريكي و گرمايشي خانه خورشيدي توسط انرژي خورشيدي كار مي كنند و ما اميدواريم با راه اندازي اين پروژه با حمايت وزرات علوم، گام بزرگي جهت توسعه پژوهش هاي خورشيدي در دانشگاه زنجان برداريم.
هند 4 ماهواره به فضا پرتاب كرد
ايرنا: هند روز چهارشنبه با پرتاب موفق آميز چهار ماهواره به فضا، در زمينه فن آوري فضايي به پيشرفت مهمي دست يافت.
به گزارش پي تي آي، سازمان تحقيق فضايي هند(آي. اس. آر.او)چهار ماهواره از جمله دو ماهواره كشورهاي اندونزي و آرژانتين را به فضا پرتاب كرد.
كشف يك سرنيزه متعلق به انسان هاي نخستين
ايسنا: سرنيزه اي متعلق به انسان ها ي نخستين كشف شد.
اين سرنيزه كه انسان هاي نخستين از آن براي شكار گوزن هاي آمريكاي شمالي استفاده مي كردند و 12هزار سال قدمت دارد، در منطقه  ميدل اسپرينگ در آمريكا كشف شد.
باستان شناسان عقيده دارند، انسان هاي نخستين از اين وسيله علاوه بر شكار گوزن هاي آمريكاي شمال، در نزاع هاي داخلي بين قبايل نيز استفاده مي كرده اند.
اين سرنيزه  سنگي منحصربه فرد را پگي مارتين به طور تصادفي از ميان بقاياي يك بناي سنگي پيدا كرد.
متخصصان موزه  تاريخ پنسيلوانيا قصد دارند با كاوش در محل كشف اين شيء تاريخي، شانس خود را براي كشف اين گونه آثار آزمايش كنند.
آغاز كار مطالعاتي 190 روستاي هدف گردشگري
ايسنا: دبير كميته گردشگري روستاهاي هدف گردشگري و عشايري كشور گفت: هم اكنون در 190 روستاي هدف گردشگري، كار مطالعاتي در دست اقدام است و 60 روستا توسط بنياد مسكن، 90 روستا توسط سازمان ميراث فرهنگي و گردشگري در حال مطالعه است.
علي محمد  نمازي مشاور رئيس سازمان ميراث فرهنگي و گردشگري و دبير كميته گردشگري و عشايري كشور در جمع كارگروه توجيهي دست اندركاران روستاهاي هدف گردشگري استان فارس با اعلام اين مطالب به وضعيت روستاهاي هدف گردشگري اين استان پرداخت و گفت: سال 83 براي آبشار مارگون 40 ميليون تومان، آتشكده 30 ميليون، قصر يعقوب و مهارلو هركدام 25ميليون و محمدآباد 10 ميليون تصويب و اختصاص يافت.]]>
</TEXT>
</DOC>
<DOC>
<DOCID>HAM2-851021-063</DOCID>
<DOCNO>HAM2-851021-063</DOCNO>
<ORIGINALFILE>/1385/851021/news/_informatic.htm</ORIGINALFILE>
<ISSUE>پنجشنبه 21 دي 1385 - سال چهاردهم - شماره4180 - Jan 11, 2007</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
<![CDATA[آموزش عالي]]>
</TITLE>
<TEXT>
<![CDATA[تمديد مهلت ثبت نام دانشگاه جامع علمي- كاربردي
گروه علمي فرهنگي- مهلت ثبت نام در دوره هاي كارشناسي و كارشناسي ناپيوسته دانشگاه جامع علمي- كاربردي تمديد شد.
به گزارش روابط عمومي سازمان سنجش آموزش كشور، داوطلباني كه كارت اعتباري ثبت نام اينترنتي را تا تاريخ 23 دي ماه تهيه كنند، مي توانند حداكثر تا ساعت 24 روز دوشنبه 25 دي ماه ثبت نام نمايند.
بر اين اساس، طبق هماهنگي به عمل آمده با پست، داوطلبان سراسر كشور به جز شهرستان تهران در روزهاي 21 الي 23 دي ماه منحصراً در باجه هاي مركزي شهرستان ها از ساعت 8 تا 19 مي توانند نسبت به تهيه مدارك ثبت نام خود اقدام كنند. همچنين داوطلبان شهرستان تهران نيز از ساعت هشت صبح روزهاي 21 و 22 دي ماه تا ساعت 19 روز 23 دي ماه منحصراً در مناطق پستي 11 الي 19 مي توانند نسبت به تهيه مدارك ثبت نام خود اقدام كنند.
ثبت نام در اين آزمون صرفاً از طريق اينترنتي بوده و داوطلبان پس از تهيه مدارك ثبت نام مي بايست با مراجعه به پايگاه الكترونيكي سازمان سنجش آموزش كشور به نشاني www.sajesh.org نسبت به ثبت نام آزمون اقدام كنند.
عملياتي شدن حذف كنكور در تابستان 1390
مهر: معاون آموزشي وزارت علوم با بيان اينكه امكان جبران سوابق تحصيلي تأثيرگذار در كنكور بر اساس قانون وجود دارد، گفت: حذف كنكور با اصلاحات صورت گرفته در طرح ساماندهي و زمانبندي جديد، در تابستان 1390 اجرايي است. حسن خالقي افزود: به دنبال برنامه ريزي ها و كارشناسي هاي صورت گرفته مجلس و وزارت علوم، حذف كنكور سراسري در پايان سال اول برنامه پنجم توسعه اجرايي مي شود.
فقط 6 ميليارد تومان كسري عمراني دانشگاه ها
در متمم بودجه آمده است
فارس: رئيس دانشگاه تربيت مدرس با اشاره به اين كه كسر بودجه وزارت علوم در متمم بودجه 85 نيامده است، گفت: از 236 ميليارد تومان كسري عمراني وزارت علوم فقط 6 ميليارد تومان در متمم بودجه ديده شده است.
فرهاد دانشجو با اشاره به اين كه وزارت علوم 420 ميليارد تومان در سال جاري كسر بودجه دارد، افزود: 82 تا 86 ميليارد تومان از كسر بودجه وزارت علوم ناشي از كسري هاي هزينه اي و 236 ميليارد تومان از كسري ها ناشي از كسري هاي عمراني و مابقي ساير موارد است.
وزير علوم:شهريه دوره شبانه تغيير نمي كند
مهر: وزير علوم گفت: شهريه دوره شبانه بر اساس كار علمي تعيين شده و دانشگاه  ها سودي از اين شهريه  ها نمي برند و حتي ضرر هم مي كنند.
محمدمهدي زاهدي افزود: تمام دانشگاه  ها مخالف پذيرش دانشجوي شبانه هستند، ولي با اين حال در دانشگاه ها بر اساس نوع رشته و دانشگاه بين 5 تا 40درصد تخفيف پرداخت شهريه داديم. امسال هم افزايش شهريه نخواهيم داشت در حالي كه در روند عادي بايد بر اساس نرخ تورم شهريه ها افزايش يابند.
وي در بخش ديگري از سخنان خود درباره خوابگاه هاي دانشجويي و كمبود محسوس آن در سطح دانشگاه ها اظهار داشت: مطابق قانون وزارت علوم موظف است به 30 درصد دانشجويان هر دانشگاه خوابگاه اختصاص دهد ولي بر اساس واقعيات موجود با توجه به افزايش پذيرش دانشجو و به خصوص دانشجويان دختر كه در سال هاي اخير قبولي بيشتري در آزمون هاي سراسري داشته اند و خانواده ها نيز تمايل بيشتري به سكونت فرزندانشان در خوابگاه هاي دانشجويي دارند با افزايش تقاضا و كمبود خوابگاه مواجهيم و اميدواريم از مجلس بودجه مناسبي براي ساخت و افزايش خوابگاه هاي دانشجويي دريافت كنيم.
تشكيل قطب علمي شيمي در دانشگاه رازي كرمانشاه
مهر: معاون پژوهشي دانشگاه رازي كرمانشاه از شكل گيري قطب علمي شيمي در دانشگاه رازي كرمانشاه خبر داد. شهاب قاضي با بيان اين مطلب افزود: پيگيري هاي لازم براي تشكيل قطب علمي شيمي انجام شده است و مراجع مسئول در اين زمينه عنوان كرده اند كه به زودي مجوز تشكيل قطب علمي شيمي در دانشگاه رازي كرمانشاه صادر مي شود.
ثبت نام دوره هاي فراگير اواخر بهمن آغاز مي شود
ايسنا: معاون آموزش و سنجش دانشگاه پيام نور گفت: ثبت نام دوره هاي فراگير دانشگاه در سه مقطع كارشناسي، كارشناسي ارشد و دكتري در اواخر بهمن آغاز مي شود.
اصغر ابوالحسني اظهار كرد: دانش پذيران دوره دكتري در گذشته براي ورود به دانشگاه بايد حدود 4 يا 5 مرحله را طي مي كردند اما در حال حاضر دانشگاه روش ورود به دوره دكتري را از طريق آزمون كتبي فراگير در نظرگرفته است.
وي از افزايش دو برابري رشته هاي دوره هاي فراگير در مقطع دكتري خبر داد و گفت: همچنين در سال آينده نيز ضريب افزايش رشته هاي كارشناسي ارشد قابل توجه است.
اعتبار پژوهشي دانشگاه ها سال آينده تغيير نمي كند
مهر: در خصوص بودجه هاي 86 كل كشور خبرهاي خوشي به گوش نمي رسد و دولت در نظر دارد، اعتبارات دستگاه ها در سال آينده تغييري نداشته باشند. در همين راستا هفته جاري مسئولان آموزش و تحقيقات كشور طي نامه اي اهميت افزايش بودجه هاي آموزشي و پژوهشي را به مسئولين نظام يادآور شدند.
علي عباسپور تهراني فرد رئس كميسيون آموزش و تحقيقات مجلس افزود: كميسيون آموزش و تحقيقات مجلس براي بودجه هاي پژوهشي سال آينده، مبلغ 43/1 درصد از توليد ناخالص داخلي را برآورد كرده است. اما در خصوص بودجه هاي 86 كل كشور خبرهاي خوشي به گوش نمي رسد.
اعلام نتايج نهايي آزمون دكتري تخصصي
علوم پايه پزشكي، 27 دي
مهر: پذيرش نهايي در آزمون دكتري تخصصي(ph.d)رشته هاي علوم پايه پزشكي، بهداشت و تخصصي پس از جمع بندي آزمون كتبي و شفاهي صورت مي گيرد و پيش بيني مي شود نتايج نهايي 27 دي ماه اعلام شود.
حسين كشاورز افزود: آزمون كتبي پذيرش در رشته هاي علوم پايه پزشكي با حضور يك هزار و 950 نفر در روز جمعه سوم آذرماه برگزار شده بود كه از اين ميان 396 نفر در آزمون كتبي پذيرفته شده اند. وي اضافه كرد: تعداد پذيرفته شدگان آزمون كتبي دكتري تخصصي دو برابر ظرفيت پذيرش است و پس از برگزاري آزمون شفاهي اسامي 193 نفر در نتايج نهايي اعلام خواهد شد.
كتابخانه مركزي دانشگاه علامه در خطر است
فارس: رئيس دانشگاه علامه طباطبايي از در خطر بودن كتابخانه مركزي اين دانشگاه خبر داد.
صدرالدين شريعتي با تأكيد بر اين كه دانشگاه علامه شديداً با كمبود فضا مواجه است، گفت: در حال حاضر كتابخانه مركزي دانشگاه علامه در زيرزميني در ساختمان دانشگاه در خيابان طالقاني قرار دارد و اين در حالي است كه كنار كتاب ها شوفاژخانه است. وي با اشاره به اين كه امكان استفاده مناسب از كتابخانه مركزي دانشگاه علامه ميسر نيست، افزود: فضاي زيرزميني كتابخانه مركزي دانشگاه علامه مملو از كتاب است و اين در حالي است كه اين كتابخانه براي تجهيز نيازمند كتاب هاي بسياري است.
پذيرش دانشجو در دانشگاه الكترونيك علم و صنعت ايران
گروه علمي فرهنگي- دانشگاه الكترونيك علم و صنعت ايران با امضاي تفاهم نامه اي با سازمان شهرداري هاي كشور، در دو مقطع كارشناسي و كارشناسي ارشد براي نيم سال دوم سال تحصيلي جاري دانشجو مي پذيرد.
به گزارش روابط عمومي دانشگاه علم و صنعت ايران؛ مركز آموزش الكترونيكي اين دانشگاه براي نيم سال دوم سال تحصيلي جاري در رشته هاي مهندسي صنايع و it و كارشناسي ارشد مديريت اجرايي دانشجو مي پذيرد.
بر اساس اين گزارش متقاضيان تا پايان دي فرصت دارند با مراجعه به سايت دانشگاه به نشاني www.clearig-iust.ir نسبت به ثبت نام خود اقدام كنند.]]>
</TEXT>
</DOC>
<DOC>
<DOCID>HAM2-851021-064</DOCID>
<DOCNO>HAM2-851021-064</DOCNO>
<ORIGINALFILE>/1385/851021/news/_iran.htm</ORIGINALFILE>
<ISSUE>پنجشنبه 21 دي 1385 - سال چهاردهم - شماره4180 - Jan 11, 2007</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[ايران يك اشتوتگارت صفر
تماشاي برد از روي سكو
عكس: مهدي زارع]]>
</TITLE>
<TEXT>
<IMAGE>/1385/851021/news/009837.jpg</IMAGE>
<![CDATA[
همشهري ورزشي- امير قلعه نويي كه در جايگاه ويژه ورزشگاه آل مكتوم يك بطري آب را مقابلش گذاشته بود، تيمش را مقابل اشتوتگارت برنده از زمين خارج كرد؛ درست مقابل چشمان برونو متسو كه با چهره منحصر به فردش فقط چند صندلي با او فاصله داشت.
قلعه نويي در يك بازي جنجالي و پرحاشيه توسط داور اخراج شد تا به اجبار راهي جايگاه vip شود. متسو هم كه چند ماه پيش در يك بازي دوستانه به قلعه نويي باخته بود، در ورزشگاه حضور داشت تا حريف روز جمعه تيمش امارات - را بهتر بشناسد.
قلعه نويي براي بازي با اشتوتگارت نسبت به بازي قبلي هفت تغيير را در تركيب اصلي ايجاد كرده بود و نفراتي چون بادامكي، رودباريان، مبعلي، عقيلي، رجب زاده، شكوري، رحمتي و مرتضي اسدي را از ابتدا به ميدان فرستاد.
فرار جواد كاظميان در دقيقه 12 اولين حادثه بازي بود اما پاس عرضي او قبل از رسيدن به مرتضي اسدي، توسط هيلده براند دفع شد. اكثر حركات هجومي ايران در 20 دقيقه ابتدايي از سمت راست و روي فرارهاي كاظميان برنامه ريزي شده بود ولي مصدوميت اين بازيكن محور بازي تيم ملي را به سمت چپ تغيير داد.
در دقيقه 20 نيكبخت به جاي كاظميان كه قادر به ادامه بازي نبود، به ميدان آمد. در اين لحظه حسين بادامكي مي توانست دروازه اشتوتگارت را باز كند ولي دروازه بان اشتوتگارت باز هم ايران را از رسيدن به گل محروم كرد. يك دقيقه بعد رضا عنايتي روي اشتباه مدافع حريف در حالتي تك به تك با دروازه بان اشتوتگارت قرار گرفت اما نتوانست توپ را به گل تبديل كند.
حضور نيكبخت در جناح چپ، اين منطقه را تبديل به نقطه قوت ايران كرد و پاس هاي دقيق اين بازيكن بارها دفاع اشتوتگارت را از بازي خارج كرد. مهم ترين اتفاق بازي در نيمه اول اخراج امير قلعه نويي بود. او كه معتقد بود داور برخورد توپ به دست مدافع اشتوتگارت را پنالتي نگرفته، به تصميم او اعتراض كرد تا در نهايت از كنار نيمكت اخراج شود.
نيمه اول در حالي به اتمام رسيد كه ايران در اكثر دقايق مالك توپ بود و سنگيني بازيكنان اشتوتگارت كه براي گذراندن تمرينات بدنسازي به امارات آمده بودند، كاملا مشهود بود. ايران حداقل مي توانست براي يك بار دروازه اشتوتگارت را باز كند. در طرف مقابل بازيكنان سرشناس اشتوتگارت از جمله يان دال توماسون و فرناندو ميرا هم كار خاصي انجام ندادند.
با گذشت سه دقيقه از نيمه دوم، ايران توسط مهدي رجب زاده به گل رسيد. فرار ديدني نيكبخت از جناح چپ با پاس عرضي او همراه شد تا مهدي رجب زاده براي زدن گل فقط تور دروازه اشتوتگارت را مقابل خود داشته باشد.
در دقيقه 53 ايران مي توانست توسط عنايتي به گل دوم برسد ولي سانتر مرتضي اسدي با اختلاف كمي از بالاي سر عنايتي عبور كرد. لحظاتي بعد بادامكي با پاس عمقي نيكبخت كه جناح راست اشتوتگارت را به سختي آزار مي داد، در موقعيت تك به تك قرار گرفت ولي نتوانست كار خاصي انجام دهد.
مبعلي هم در دقيقه 61 روي يك ضربه ايستگاهي مي توانست دروازه اشتوتگارت را باز كند. در اين لحظات او با هافبك اشتوتگارت درگير شد تا داور به هر دو بازيكن كارت زرد نشان دهد.
در دقايق مياني نيمه دوم فشار حملات اشتوتگارت روي دروازه ايران بيشتر شد. آنها با استفاده از كناره هاي زمين و ارسال توپ هاي بلند، قصد باز كردن دروازه ايران را داشتند ولي قدرت سرزني نصرتي، شكوري و عقيلي اين فرصت را از اشتوتگارت گرفت.
قلعه نويي براي حفظ نتيجه بازيكناني چون ميرقرباني، صادقي و پژمان نوري را به بازي آورد و در نهايت به خواسته خود رسيد تا دومين شكست در اين تورنمنت را تجربه نكند و با نتيجه يك بر صفر با تنها گل مهدي رجب زاده اشتوتگارت را مغلوب كند. تيم او در آخرين بازي تداركاتي خود روز جمعه مقابل تيم ملي امارات قرار خواهد گرفت.]]>
</TEXT>
</DOC>
<DOC>
<DOCID>HAM2-851021-065</DOCID>
<DOCNO>HAM2-851021-065</DOCNO>
<ORIGINALFILE>/1385/851021/news/_iran.htm</ORIGINALFILE>
<ISSUE>پنجشنبه 21 دي 1385 - سال چهاردهم - شماره4180 - Jan 11, 2007</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[كليد پايتختي فرهنگي جهان اسلام به تاشكند رفت]]>
</TITLE>
<TEXT>
<![CDATA[گروه علمي فرهنگي- پارسال در همين روزها شهر تاريخي اصفهان به عنوان پايتخت فرهنگي جهان اسلام معرفي شد تا اين شهر همراه دو شهر حلب در سوريه و تيموكتو در آفريقا به عنوان يكي از سه پايتخت فرهنگي جهان اسلام شناخته شود. اما اصفهاني ها پس از يك سال با برگزاري مراسم نكوداشت پايتخت فرهنگي جهان اسلام، به طور رسمي از پايتختي خداحافظي كردند و كليد پايتختي جهان اسلام را به سفير ازبكستان واگذار كردند تا تاشكند به  شكل رسمي به عنوان پايتخت فرهنگي كار خود را آغاز كند.
در يك  سالي كه اصفهان پايتخت فرهنگي بود، 55 همايش ملي و بين المللي مانند همايش هاي اديان الهي، مسابقه هاي قرآني دانشجويان، اجلاس وزيران آموزش و پرورش و رؤساي پليس در اين شهر برگزار شد. اما يك سال پايتختي جهان اسلام موقعيت طلايي براي اين شهر بود، تا از لحاظ فرهنگي در سطح كشورهاي اسلامي و جهان مطرح شود؛ اما اين كار فقط به برگزاري چند همايش محدود شد و پس از يك سال، اقدامات قابل توجهي كه در شأن عنوان پايتخت فرهنگي جهان اسلام باشد، در اصفهان انجام نشده  است و متأسفانه دادن اين عنوان با سكوت برگزار شد و با سكوت نيز خاتمه يافت.]]>
</TEXT>
</DOC>
<DOC>
<DOCID>HAM2-851021-066</DOCID>
<DOCNO>HAM2-851021-066</DOCNO>
<ORIGINALFILE>/1385/851021/news/_iran.htm</ORIGINALFILE>
<ISSUE>پنجشنبه 21 دي 1385 - سال چهاردهم - شماره4180 - Jan 11, 2007</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[احمدي نژاد در اولين همايش ملي نوآوري هاي آموزشي:
محل تحقق توانابودن آموزش و پرورش است]]>
</TITLE>
<TEXT>
<![CDATA[گروه علمي فرهنگي - با حضور محمود احمدي نژاد، رئيس جمهوري، اولين همايش ملي نوآوري هاي آموزشي، ديروز در تهران آغاز به كار كرد.
رئيس جمهوري، در مراسم گشايش اين همايش با اعلام اين كه ما توانمند بوديم، توانمند هستيم و بايد توانمند باشيم و حتما مي توانيم، گفت: براي توانابودن و توانستن، پايه و مكان اصلي، آموزش و پرورش است.
احمدي نژاد، با ذكر اين كه زيباترين لحظات عمر يك معلم، حضورش در صحنه كلاس درس و در محضر دانش آموزان است، خطاب به مسئولان آموزش و پروش گفت: در تدوين برنامه ها و كتاب هاي درسي و روش هاي ارائه همين برنامه ها و محتواها، حتما فراخوان بدهيد و از همه معلمان استفاده كنيد.
رئيس جمهور، با نشان دادن وسيله اي شيشه اي، از شركت كنندگان خواست حدس بزنند اين وسيله چه چيزي است و سپس با حضار به گفت وگو در مورد وسيله پرداخت و در آخر گفت: اين نمونه بازسازي شده يك سيفون متحدالمركز يا كأس العدل است كه براي استقلال آب و ساير سيالات كاربرد داشته است.
وي، سپس با اشاره به اين كه اين وسيله توسط ابن موسي، يك دانشمند خراساني كه دو برادر مخترع ديگر نيز داشته، 1200 سال قبل ساخته شده و در جمع آوري و تنظيم جريان آب كاربرد داشته است.
رئيس جمهور گفت: اگر يك جوان ايراني بداند كه پدران او در هزاران سال پيش، با خلاقيت و نوآوري خود، آن قدر تجهيزات مهندسي ساخته اند كه مي تواند همين امروز براي او يك زندگي مرفه به بار بياورد، احساس شادابي و هويت مي كند.احمدي نژاد گفت: گروهي را مامور كرده است كه فهرست دانشمندان ايراني را احصا كنند تا از اين طريق، هويت ملي و توانمندي خودمان را به جوانان كشور نشان دهيم. درحالي سخنان رئيس جمهوري، مورد توجه شركت كنندگان قرار گرفت كه پيش از وي، محمود فرشيدي، در سخناني تنها به ارائه گزارش عملكرد وزارت آموزش و پرورش پرداخت. همچنين مهدي نويد،  معاون پژوهشي وزير آموزش و پرورش گفت: وظيفه آموزش و پرورش، تربيت انسان هاي امروز براي زندگي در فرداست.]]>
</TEXT>
</DOC>
<DOC>
<DOCID>HAM2-851021-067</DOCID>
<DOCNO>HAM2-851021-067</DOCNO>
<ORIGINALFILE>/1385/851021/news/_iran.htm</ORIGINALFILE>
<ISSUE>پنجشنبه 21 دي 1385 - سال چهاردهم - شماره4180 - Jan 11, 2007</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[سلطاني، جانشين عابدزاده]]>
</TITLE>
<TEXT>
<![CDATA[همشهري ورزشي- بهروز سلطاني، مربي جديد دروازه بان هاي تيم اميد ايران از امروز كار خود را در تيم اميد آغاز مي كند. قرار است 51 بازيكن دعوت شده زيرنظر محمد پنجعلي، يكي از مربيان اين تيم تمرين كنند. احمدرضا عابدزاده، مربي دروازه بان هاي تيم اميد ايران كه البته همراه اين تيم به بازي هاي آسيايي دوحه قطر هم نرفته بود، با توجه به وضعيت جسماني اش ديگر در تمرينات تيم اميد شركت نخواهد داشت و از امروز بهروز سلطاني يكي از پيشكسوتان فوتبال جانشين عابدزاده در تيم ملي اميد مي شود. گفتني است تمرينات تيم اميد از صبح امروز در كمپ تيم هاي ملي در دو نوبت صبح و عصر آغاز مي شود.]]>
</TEXT>
</DOC>
<DOC>
<DOCID>HAM2-851021-068</DOCID>
<DOCNO>HAM2-851021-068</DOCNO>
<ORIGINALFILE>/1385/851021/news/_iran.htm</ORIGINALFILE>
<ISSUE>پنجشنبه 21 دي 1385 - سال چهاردهم - شماره4180 - Jan 11, 2007</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[فرمانده پليس راه كشور خبر داد:
رانندگان متخلف به دادگاه معرفي مي شوند]]>
</TITLE>
<TEXT>
<![CDATA[فارس: فرمانده پليس راه كشور گفت: بر اساس هماهنگي با رئيس قوه قضاييه و ابلاغ به قضات، رانندگاني كه در جاده ها با رانندگي پرخطر موجب سلب امنيت شوند، توسط پليس به دادگاه معرفي مي شوند.سرهنگ عليرضا اسماعيلي ديروز در مصاحبه با خبرنگاران افزود: در جهت برخورد جدي با رانندگاني كه در جاده هاي كشور با تخلفات پي در پي و رانندگي پرخطر موجب سلب امنيت رانندگان ديگر مي شوند طي هماهنگي با رئيس قوه قضائيه، اينگونه رانندگان توسط پليس به دادگاه معرفي مي شوند.]]>
</TEXT>
</DOC>
<DOC>
<DOCID>HAM2-851021-069</DOCID>
<DOCNO>HAM2-851021-069</DOCNO>
<ORIGINALFILE>/1385/851021/news/_iran.htm</ORIGINALFILE>
<ISSUE>پنجشنبه 21 دي 1385 - سال چهاردهم - شماره4180 - Jan 11, 2007</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[پيشنهاد تغيير اساسنامه دانشگاه آزاد بدون اطلاعهيأت مؤسس فاقد وجاهت قانوني است]]>
</TITLE>
<TEXT>
<![CDATA[ايسنا: رئيس دانشگاه  آزاد اسلامي گفت: هر گونه تغيير در اساسنامه دانشگاه  آزاد اسلامي، بدون اطلاع هيأت مؤسس فاقد وجاهت قانوني است.
دكتر عبدالله جاسبي ديروز در حاشيه مراسم اختتاميه مسابقات فوتسال جام رسانه ها، گراميداشت پيامبر اعظم(ص)درباره تغيير و اصلاح اساسنامه دانشگاه  آزاد اسلامي، اظهار داشت: طبق ماده 19 اساسنامه دانشگاه  آزاد اسلامي، هر گونه تغيير در اساسنامه بايد با پيشنهاد هيأت مؤسس باشد.]]>
</TEXT>
</DOC>
<DOC>
<DOCID>HAM2-851021-070</DOCID>
<DOCNO>HAM2-851021-070</DOCNO>
<ORIGINALFILE>/1385/851021/news/_iran.htm</ORIGINALFILE>
<ISSUE>پنجشنبه 21 دي 1385 - سال چهاردهم - شماره4180 - Jan 11, 2007</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[همشهري، قهرمان فوتسال جام رسانه ها]]>
</TITLE>
<TEXT>
<![CDATA[تيم فوتسال همشهري به مقام قهرماني جام رسانه ها گراميداشت سال پيامبر اعظم(ص)دست يافت.
در بازي پاياني اين رقابت ها كه ديروز در سالن فدراسيون هندبال برگزار شد، تيم همشهري موفق شد 6 بر 4 تيم فرهيختگان را شكست بدهد و به عنوان قهرماني دست يابد.]]>
</TEXT>
</DOC>
<DOC>
<DOCID>HAM2-851021-071</DOCID>
<DOCNO>HAM2-851021-071</DOCNO>
<ORIGINALFILE>/1385/851021/news/_iran.htm</ORIGINALFILE>
<ISSUE>پنجشنبه 21 دي 1385 - سال چهاردهم - شماره4180 - Jan 11, 2007</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[واكسن سرماخوردگي واقعيت ندارد]]>
</TITLE>
<TEXT>
<![CDATA[مهر: بيماري سرماخوردگي هم به لحاظ علائم و هم به لحاظ عامل ايجاد كننده با بيماري آنفلوآنزا متفاوت است و آنچه در داروخانه ها عرضه مي شود واكسن آنفلوآنزا است و تاكنون در دنيا واكسني تحت عنوان سرماخوردگي و ويروس هاي ايجادكننده بيماري سرماخوردگي تهيه و توليد نشده است و واقعيت ندارد.
بنابراين گزارش، مصرف واكسن آنفلوآنزا با توجه به متفاوت بودن ويروس آنفلوآنزا و ويروسهاي ايجادكننده بيماري سرماخوردگي تاثيري در پيشگيري از ابتلا به سرماخوردگي ندارد.]]>
</TEXT>
</DOC>
<DOC>
<DOCID>HAM2-851021-072</DOCID>
<DOCNO>HAM2-851021-072</DOCNO>
<ORIGINALFILE>/1385/851021/news/_iran.htm</ORIGINALFILE>
<ISSUE>پنجشنبه 21 دي 1385 - سال چهاردهم - شماره4180 - Jan 11, 2007</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[آغاز كنسرت هاي شجريان با گروه تازه]]>
</TITLE>
<TEXT>
<![CDATA[همشهري آنلاين: پس از 5 سال محمد رضا شجريان با گروه تازه اي از نوازندگان به اجراي برنامه در پاريس خواهد پرداخت.سعيد فرج پوري، نوازنده كمانچه و از اعضاي ثابت گروه دستان كه پيش از اين نيز با استاد شجربان در قالب گروه دل آوا همكاري مي كرد و اينك از اعضاي گروه تازه شكل گرفته همراه شجريان است، ضمن اعلام اين خبر به همشهري آنلاين گفت: شنبه آينده برابر با سيزدهم ژانويه(23 دي)در سالن شماره يك يونسكو در فرانسه به اجراي برنامه مي پردازد.]]>
</TEXT>
</DOC>
<DOC>
<DOCID>HAM2-851021-073</DOCID>
<DOCNO>HAM2-851021-073</DOCNO>
<ORIGINALFILE>/1385/851021/news/_iran.htm</ORIGINALFILE>
<ISSUE>پنجشنبه 21 دي 1385 - سال چهاردهم - شماره4180 - Jan 11, 2007</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[پيكر مرحوم علي دواني تشييع شد]]>
</TITLE>
<TEXT>
<![CDATA[گروه ادب و هنر پيكر مرحوم حجت الاسلام والمسلمين علي دواني، محقق و پژوهشگر برجسته معاصر صبح روز گذشته با حضور جمع كثيري از روحانيون، دانشجويان و مقامات كشوري تشييع شد.
به گزارش خبرنگار همشهري، در اين مراسم كه از ساعت 9 صبح ديروز در مسجد دانشگاه امام صادق آغاز شد، تعدادي از مداحان اهل بيت به مديحه سرايي پرداخته و سپس نماز ميت را حاضرين به امامت آيت الله مهدوي كني برگزار كردند.سپس غلامحسين الهام كه داماد آن مرحوم بود از عنايات ويژه مقام معظم رهبري و نماينده ويژه ايشان، اعضاي هيأت دولت و اقشار مردم بابت حضور در مراسم تشييع تشكر كرد و درگذشت علي دواني را به جامعه علمي كشور تسليت گفت.در پايان نيز پيكر آن عالم از كنار مقبره الشهداي دانشگاه امام صادق(ع)به سمت قم تشييع شد.حضور حجت الاسلام محمدي گلپايگاني رئيس دفتر مقام معظم رهبري، پرويز داوودي، حسين صفار هرندي، محمد جهرمي، علي سعيد لو، علي لاريجاني، احمد مسجد جامعي، مسعود زريبافان، مصطفي پورمحمدي، احمد توكلي، برخي از نمايندگان مجلس و تعداد ديگري از مسئولان نظام از نكات قابل توجه اين مراسم بود.امروز مراسمي به همين مناسبت در مدرسه عالي شهيد مطهري برگزار خواهد شد.
پيام رئيس جمهور
دكتر محمود احمدي نژاد رئيس جمهور نيز در پيام تسليتي درگذشت عالم رباني و مورخ برجسته، حاج شيخ علي دواني را به محضر حضرت بقيه الله الاعظم، مقام معظم رهبري، حوزه هاي علميه و خانواده  آن مرحوم تسليت گفت.
رئيس مجمع تشخيص مصلحت نظام، شوراي نگهبان، وزير فرهنگ و ارشاد اسلامي، آيت الله حائري شيرازي امام جمعه شيراز هم در پيام هايي جداگانه درگذشت اين استاد تاريخ اسلام را تسليت گفتند.
علي دواني از اساتيد دانشگاه امام صادق(ع)كه در طول حياتش 110 جلد كتاب تصنيف، ترجمه، تحقيق و تاليف كرده بود، دوشنبه شب درگذشت.]]>
</TEXT>
</DOC>
<DOC>
<DOCID>HAM2-851021-074</DOCID>
<DOCNO>HAM2-851021-074</DOCNO>
<ORIGINALFILE>/1385/851021/news/_iran.htm</ORIGINALFILE>
<ISSUE>پنجشنبه 21 دي 1385 - سال چهاردهم - شماره4180 - Jan 11, 2007</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[صنعت نفت آبادان قهرمان جام حذفي شطرنج]]>
</TITLE>
<TEXT>
<![CDATA[همشهري ورزشي - تيم شطرنج صنعت نفت آبادان در پايان سومين دوره جام حذفي(جام خليج فارس)به قهرماني رسيد. اين مسابقات با حضور 96 شطرنج باز در قالب 16 تيم به صورت تيمي و به مدت دو روز به ميزباني جزيره كيش برگزار شد. در پايان اين رقابت ها پس از صنعت نفت آبادان، دانشگاه آزاد بر سكوي دوم ايستاد. سايپا در رده سوم و راه آهن چهارم شد.]]>
</TEXT>
</DOC>
<DOC>
<DOCID>HAM2-851021-075</DOCID>
<DOCNO>HAM2-851021-075</DOCNO>
<ORIGINALFILE>/1385/851021/news/_iran.htm</ORIGINALFILE>
<ISSUE>پنجشنبه 21 دي 1385 - سال چهاردهم - شماره4180 - Jan 11, 2007</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[صعود برق شيراز به مرحله يك هشتم جام حذفي]]>
</TITLE>
<TEXT>
<![CDATA[ايپنا: برق شيراز سرخپوشان دلوار افزار  را در مرحله
يك شانزدهم جام حذفي 2 بر صفر شكست داد و به مرحله بعدي صعود كرد تا حريف صباباتري شود. تيم برق شيراز موفق شد در مرحله يك شانزدهم نهايي جام حذفي، تيم سرخپوشان دلوار افزار را در خانه با نتيجه 2 بر صفر شكست دهد و به مرحله بعدي صعود كند. گل هاي تيم برق شيراز را ميرهاني هاشمي در دقيقه 30 و مجتبي انصافي در دقيقه 77 به ثمر رساندند. سرخپوشان دلوار افزار تيم دوم باشگاه پرسپوليس است كه در گروه ب مسابقات با 12 امتياز در مكان ششم قرار گرفته است. برق شيراز در مرحله يك هشتم جام حذفي بايد به مصاف صباباتري برود.]]>
</TEXT>
</DOC>
<DOC>
<DOCID>HAM2-851021-076</DOCID>
<DOCNO>HAM2-851021-076</DOCNO>
<ORIGINALFILE>/1385/851021/news/_kharj.htm</ORIGINALFILE>
<ISSUE>پنجشنبه 21 دي 1385 - سال چهاردهم - شماره4180 - Jan 11, 2007</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
<![CDATA[آمريكا20 هزار نيروي نظامي ديگر به عراق مي فرستد]]>
</TITLE>
<TEXT>
<IMAGE>/1385/851021/news/009852.jpg</IMAGE>
<![CDATA[
گروه بين الملل - راهبرد تازه  آمريكا در مورد عراق كه امروز از سوي جورج بوش رئيس جمهوري آمريكا در سخنراني تلويزيوني به اطلاع مردم آمريكا  رسيد، از هم اكنون چالش ميان موافقان و مخالفان دخالت نظامي آمريكا در عراق را نمايان كرده است.
روزنامه فيلادلفيا اينكو اير نوشت كه بوش هنوز درنيافته است كه اهداف آمريكا در عراق براي ايجاد يك دموكراسي نوپا، واقع گرايانه نبوده است و او بايد به محتواي گزارش بيكر درباره گفت وگو با همسايگان عراق عمل كند.
به نوشته مطبوعات آمريكايي، بوش در سخنراني خود خواستار بودجه زيادتري براي جنگ در عراق شد و صدميليارد دلار ديگر از كنگره درخواست كرد.
بقيه از صفحه اول
علاوه بر آن وي درصدد است بيست هزار نيروي تازه نفس ديگر به عراق اعزام كند.در همين رابطه بوش به كمكهاي بشردوستانه به عراق و تقويت توان رزمي نيروهاي عراقي با همكاري نيروهاي امريكايي اشاره دارد.
تغييرات سياسي در افراد درگير در دخالت امريكا در عراق از جمله انتصاب سفير تازه امريكا در عراق به نوشته روزنامه هاي امريكايي از جمله نيويورك تايمز را بايد در همين راستا ارزيابي كرد.
راهبرد تازه آمريكا در حالي از سوي بوش اعلام شد كه در گزارش بيكر – هاميلتون از دولت امريكا خواسته شده بود از تعداد سربازان امريكايي در عراق بكاهد و جدول زمانبندي شده اي را براي خروج از عراق اعلام كند.
رييس جمهوري امريكا پس از دريافت گزارش بيكر- هاميلتون گفته بود كه براي تصميم گيري در مورد سياست امريكا در عراق عجله نخواهد كرد و خود هنگامي كه زمان آن رسيده باشد نظر خود و سياست آتي امريكا در عراق را اعلام مي كند.
مطبوعات امريكا در آستانه سخنراني بوش به اين نكته نيز اشاره كردند كه دولت امريكا هنوز راهبردي اساسي براي عراق ندارد و كادر تازه بايد پوشش اطلاعاتي بهتري داشته باشد. بركناري رامسفلد و ابوزيد نيز به نظر مي رسد نظر مردم امريكا را در مورد دخالت امريكا در عراق چندان تحت تاثير قرار ندهد.
اكثريت سناتورهاي دموكرات كه مخالف سياست امريكا در عراق هستند ولي به نظر مي رسد كه با راهبرد تازه بوش در عراق به عنوان آخرين گزينه ممكن براي رهايي از بن بست بوجود آمده در عراق موافقت كنند ولي به نوشته واشنگتن پست اين موضوع به منزله تاييد سياستهاي وي نخواهد بود.]]>
</TEXT>
</DOC>
<DOC>
<DOCID>HAM2-851021-077</DOCID>
<DOCNO>HAM2-851021-077</DOCNO>
<ORIGINALFILE>/1385/851021/news/_kharj.htm</ORIGINALFILE>
<ISSUE>پنجشنبه 21 دي 1385 - سال چهاردهم - شماره4180 - Jan 11, 2007</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
<![CDATA[تلاش برخي سران 14 مارس در لبنان براي جلوگيري از سفر عون به عربستان]]>
</TITLE>
<TEXT>
<![CDATA[واحد مركزي خبر: يك روزنامه چاپ لبنان از تلاش برخي سران 14 مارس براي جلوگيري از سفر رئيس حزب مسيحي جريان ملي آزاد لبنان به عربستان خبر داد.
روزنامه الاخبار نوشت وليد جنبلاط رئيس حزب سوسياليست ترقيخواه دروزي لبنان و سعد حريري رهبر فراكسيون مستقبل در مجلس اين كشور به عنوان دو تن از سران جريان حاكم لبنان تلاش مي كنند تا مانع از سفر ميشل عون از رهبران مخالف دولت فواد سنيوره به عربستان شوند.
اين روزنامه افزود: جنبلاط و حريري نگران بازتاب اين سفر در صحنه داخلي لبنان به ويژه انعكاس اهميت جايگاه ميشل عون به عنوان يك شخصيت مقتدر مسيحي هستند.
اين در حالي است كه دعوت مقام هاي عربستان از رئيس حزب مسيحي جريان ملي آزاد پس از دعوت از مسئولان حزب الله، اعتراف عملي به جايگاه مخالفان دولت فواد سنيوره در لبنان است.
در اين ميان، فرانسه نيز مخالف دعوت از ميشل عون براي سفر به عربستان است.
گفتني است عربستان از دبيركل حزب الله خواسته بود به دعوت ويژه ملك عبدالله به منظور سفر حج به اين كشور سفر كند اما به دلايل امنيتي، سفر وي لغو و معاون وي به عربستان رفت.
در همين حال در روز چهاردهم دي شيخ نعيم قاسم معاون دبيركل حزب الله و محمد فنيش وزير مستعفي دولت فواد سنيوره با ملك عبدالله پادشاه عربستان ديدار كردند كه در اين ديدار دو طرف به صراحت تبادل نظر و بر ضرورت جلوگيري از هر گونه فتنه مذهبي تاكيد كردند.
برخي رسانه هاي لبنان نيز ديدگاه ملك عبدالله درباره سيدحسن نصرالله دبيركل حزب الله و روابط با ايران را مثبت ارزيابي كردند.]]>
</TEXT>
</DOC>
<DOC>
<DOCID>HAM2-851021-078</DOCID>
<DOCNO>HAM2-851021-078</DOCNO>
<ORIGINALFILE>/1385/851021/news/_kharj.htm</ORIGINALFILE>
<ISSUE>پنجشنبه 21 دي 1385 - سال چهاردهم - شماره4180 - Jan 11, 2007</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
<![CDATA[كوتاه از جهان سياست]]>
</TITLE>
<TEXT>
<![CDATA[حبس ابد طه ياسين رمضان به حكم اعدام تبديل مي شود
واحد مركزي خبر: دادگاه جنايي ويژه محاكم سران رژيم سابق عراق، قرار است هفته آينده در جلسه اي حكم دادگاه بدوي مبني بر حبس ابد طه ياسين رمضان معاون صدام را نقض و آن  را به اعدام تبديل كند.
به نوشته روزنامه الدستور، جعفر موسوي رئيس هيأت دادستاني اين دادگاه با تأييد اين خبر گفت: دادگاه تجديدنظر، حكم حبس ابد طه ياسين رمضان از متهمان اصلي كشتار مردم شهر دجيل را كه در دادگاه عالي جنايي صادر شده است نقض مي كند و از اين دادگاه مي خواهد اين حكم را به اعدام تبديل كند.جعفر موسوي افزود: جلسه دادگاه كه هفته آينده برگزار مي شود بيش از 5 دقيقه طول نخواهد كشيد و در آن متهم، وكلاي مدافع و دادستان حضور خواهند داشت.
پيش از اين، حكم اعدام صدام ديكتاتور سابق عراق به اتهام قتل عام 148 تن از مردم دجيل اجرا شده است و برزان تكريتي و عواد بندر از سركردگان رژيم بعث در انتظار اجراي حكم اعدام هستند.
افزايش نژاد پرستي در روسيه
ايرنا: معاون مركز مطالعات مساله بيگانه ستيزي سووا در روسيه گفت: در سال????ميلادي در اين كشور?? نفر به دست نژادپرستان به قتل رسيده و حدود??? تن مجروح شدند.
خبرگزاري اينترفكس به نقل از خانم گالينا كوژونيكووا نوشت: سال گذشته بيش از??? فقره جرم بر اساس نژادپرستي در روسيه ثبت شد.
به گفته كوژونيكووا، اينگونه جرايم در??استان و جمهوري روسيه ثبت شده است و در اكثر آنها نژادپرستان شركت داشتند. وي افزود: مسكو و سنت پترزبورگ از نظر تعداد حملات نژاد پرستان در مكان نخست قرار دارند.
استقرار ده ها هزار نيروي ارتش در آستانه انتخابات بنگلادش
گروه بين الملل - در آستانه برگزاري انتخابات سراسري 22 ژانويه در بنگلادش بيش از 60 هزار سرباز در نقاط مختلف اين كشور جهت تامين امنيت انتخابات مستقر شده اند.
وزارت كشور بنگلادش با اعلام اين خبر از عمليات استقرار 60 هزار سرباز در 64 ناحيه و حدود 500 منطقه  كشور خبر داد.
دولت بنگلادش اين تصميم را در بحبوحه اعتراضات فزاينده نسبت به امنيت انتخابات و مخالفت ها براي تحريم اين راي گيري ها اتخاذ كرده  است.
گروه هاي حقوق بشر ضمن انتقاد از طرح استقرار سربازان امنيتي در بنگلادش اعلام كرده اند، افسران ارتش چه بسا از اختيارات خود جهت بازداشت معترضان سوء استفاده كنند. اپوزيسيون بنگلادش يعني حزب عوامي ليگ، حزب ناسيوناليست(bp)   مقامات اين كشور را به تلاش براي تقلب در انتخابات سراسري متهم ساخته است.
اعزام اسكادران جنگنده رادار گريز آمريكا به كره جنوبي
گروه بين الملل - ارتش  آمريكا ديروز اعلام  كرد، به زودي و در ماه جاري ميلادي  بين  15 تا 24 فروند جنگنده   رادار گريز را به  كره جنوبي اعزام كند.
سخنگوي  نيروهاي  آمريكايي  در كره جنوبي  گفت ، يك  اسكادران  از جنگنده هاي  اف  - 117 نايت  هاوك  كه  بين  15 تا 24 فروند خواهد بود، ماه جاري  در اين  كشور مستقر مي شوند.او اين  امر را يك  اقدام  عادي  خواند و بدون  اشاره  به  محل استقرار و يا مدت  زمان  حضور اين  جنگنده ها در كره جنوبي  افزود: استقرار اين هواپيماها با هيچ گونه  خطر و يا تهديدي  مرتبط نيست.
اين  درحالي  است  كه  ژنرال  بل ، فرمانده  نيروهاي  آمريكايي  در كره جنوبي  روز سه شنبه  گفت ، به  اعتقاد او كره شمالي ، زماني  در آينده دومين  انفجار هسته اي  خود را انجام  مي دهد.پيونگ  يانگ  اكتبر گذشته  نخستين انفجار هسته اي اش  را انجام  داد.
آمريكا در حال  حاضر، داراي  29 هزار نيروي  نظامي در شبه جزيره  كره  است  كه  وظيفه   حمايت  از ارتش  680 هزار نفري  كره   جنوبي  را در برابر ارتش  قدرتمند 1/ 1 ميليون   نفري  كره شمالي ، برعهده  دارند.]]>
</TEXT>
</DOC>
<DOC>
<DOCID>HAM2-851021-079</DOCID>
<DOCNO>HAM2-851021-079</DOCNO>
<ORIGINALFILE>/1385/851021/news/_kharj.htm</ORIGINALFILE>
<ISSUE>پنجشنبه 21 دي 1385 - سال چهاردهم - شماره4180 - Jan 11, 2007</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
<![CDATA[ادامه حمله آمريكا به سومالي]]>
</TITLE>
<TEXT>
<![CDATA[گروه بين المللحمله هوايي وزميني آمريكا به مناطقي در سومالي بارديگر نقش آمريكا را دراين كشورنمايان كرد.
آمريكا ادعا كرده است كه به نقاطي كه نيروهاي وابسته به القاعده در آنجا متمركز بوده اند، حمله كرده است ولي اطلاعات دريافتي از خبرگزاريهاي مختلف نشان از حمله آمريكا به مردم عادي دارد.
آسوشيتدپرس از سومالي گزارش داد كه در حمله هواپيما ها و هليكوپتر هاي آمريكايي بيش از 31 نفر كشته شده اند.پس از كشته شدن هجده نظامي آمريكايي در سال 1993 در موگاديشو كه منجر به فرار آمريكايي ها از سومالي شد، اين نخستين بار است كه آمريكا بطور علني در سومالي دخالت مي كند.
در حالي كه بيشتر كشورهاي جهان حمله آمريكا به سومالي را محكوم كرده اند، نخست وزير دولت موقت سومالي از آن حمايت كرد و گفت كه دولتش از آمريكا براي سركوب افراد وابسته به القاعده كه به گفته وي در سومالي حضوردارند كمك خواسته است.
هنوز هيچ مدركي كه نشان دهد نيروهاي وابسته به القاعده در سومالي حضوردارند ارائه نشده است.]]>
</TEXT>
</DOC>
<DOC>
<DOCID>HAM2-851021-080</DOCID>
<DOCNO>HAM2-851021-080</DOCNO>
<ORIGINALFILE>/1385/851021/news/_kharj.htm</ORIGINALFILE>
<ISSUE>پنجشنبه 21 دي 1385 - سال چهاردهم - شماره4180 - Jan 11, 2007</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
<![CDATA[نگاه
چند نكته درباره استراتژي جديد بوش در عراقعزيز شاه محمدي]]>
</TITLE>
<TEXT>
<![CDATA[1 سخنراني تلويزيوني بوش درباره استراتژي جديد آمريكا در عراق، حاكي از آن است كه تدوين استراتژي نظامي از بغداد به واشنگتن منتقل شده است و طرح هاي نظاميان(ژنرال ابي زيد و ژنرال كيسي)منطبق با دستور كار سياسي نومحافظه كاران نبوده است.
2 انطباق نداشتن طرح هاي نظامي كه از شهريورماه رامسفلد نيز با آنان هم داستان شده بود موجب بركناري رامسفلد و ژنرال ابي زيد و ژنرال كيسي شد.
3 ماه گذشته جرج بوش در مصاحبه با واشنگتن پست گفت: به شدت به ساختار فرماندهي نظامي پايبند است. اما برخلاف نظر ژنرال هاي آمريكايي
(در عراق)دستور افزايش نيروهاي آمريكايي در عراق را صادر كرد.
4 استعفاي ژنرال ابي زيد از فرماندهي cetcom و ژنرال كيسي از فرماندهي نيروهاي آمريكا در عراق، نشان مي دهد كه ديدگاه نظامي آمريكايي در عراق مخالف افزايش نظامي نيروها در عراق است.
5 رابرت گيتس وزير دفاع آمريكا كه ازجمله تهيه كنندگان گزارش بيكر هاميلتون بوده و اين گزارش در جنبه نظامي بازتاب نظرات نظاميان آمريكايي در منطقه است، تا يك ماه پيش خواستار خروج تدريجي نيروهاي آمريكايي از عراق و مذاكره با ايران و سوريه بوده است. گيتس حالا بايد با قرباني كردن نظر كارشناسي خود، نظر رئيس خود را تامين كند.
6 نومحافظه كاران آمريكايي معتقدند، چون آمريكا ضعيف انگاشته مي شود مخالفت با آمريكا هر روز دامنه و عمق بيشتري مي يابد. لذا براي چاره جويي آمريكا بايد قدرت خود را بنماياند. قدرتي براي تخريب اراده و قدرتي براي تخريب توان تلافي.
7 ژنرال ديويد پترائوس فرمانده لشكر 101 هوابرد آمريكا كه جانشين ژنرال كيسي مي شود ظاهرا قرار است اعمال قدرت معطوف به تخريب اراده و تخريب توان تلافي را به اجرا گذارد.
8 بوش چيزي براي ازدست دادن ندارد. لاجرم باتوسل به شيوه اسرائيلي جنگ، به ناچار به افزايش نيروي نظامي در عراق تن داده است. در جنگ تابستان ميان حزب الله و اسرائيل نيز كابينه اسرائيل مدت ها برسر حمله سراسري به لبنان تأمل كرد. در نهايت حمله سراسري به لبنان صورت گرفت اما تلفات سنگين و ادامه ضربات حزب الله شكست قطعي نظامي تل آويو را رقم زد.]]>
</TEXT>
</DOC>
<DOC>
<DOCID>HAM2-851021-081</DOCID>
<DOCNO>HAM2-851021-081</DOCNO>
<ORIGINALFILE>/1385/851021/news/_kharj.htm</ORIGINALFILE>
<ISSUE>پنجشنبه 21 دي 1385 - سال چهاردهم - شماره4180 - Jan 11, 2007</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
<![CDATA[ديلي تلگراف فاش كرد:
توافق آمريكا، اسرائيل و عربستان براي عمليات مخفيانه سيا عليه حزب الله]]>
</TITLE>
<TEXT>
<![CDATA[فارس: يك روزنامه انگليسي فاش كرد رئيس جمهور آمريكا با همكاري رژيم صهيونيستي و عربستان به سازمان جاسوسي آمريكا دستور داد، عملياتي مخفيانه را عليه حزب الله لبنان و در حمايت از دولت فواد سينيوره نخست وزير لبنان آغاز كند.
روزنامه انگليسي ديلي تلگراف در گزارشي فاش كرد جرج بوش، رئيس جمهور آمريكا به سازمان اطلاعات مركزي آمريكا اجازه داده است عليه حزب الله لبنان به عمليات مخفيانه دست بزند كه اين بخشي از نقشه مخفيانه بوش براي كمك به دولت لبنان و جلوگيري از گسترش نفوذ ايران در منطقه است.نمايندگان سنا و مجلس نمايندگان آمريكا نيز از اين نقشه رئيس جمهور آگاه شده اند كه بر اساس آن به سيا دستور داده شده است به كمك هاي مالي و لجستيكي از دولت فواد سينيوره،
  نخست  وزير لبنان بپردازد.
اين روزنامه با بيان آنكه دستور مذكور پيش از كريسمس و پس از مذاكره ميان دستياران بوش و مسئولان عربستان سعودي امضا شد، نوشت: جزئيات اين دستور كه تنها در اختيار تعداد معدودي از مسئولان كاخ سفيد قرار دارد،  در اختيار مسئولان اين روزنامه نيز قرار گرفته است.
بر اساس اين دستور، سيا و ديگر سازمان هاي اطلاعاتي آمريكا به تأمين هزينه هاي مالي گروه  هاي مخالف حزب الله در لبنان پرداخته و نيز هزينه مالي كساني را كه به حمايت از دولت سينيوره در لبنان فعاليت مي كنند، نيز پرداخت خواهند كرد. مخفيانه بودن اين عمليات باعث خواهد شد تا دولت آمريكا بتواند آن را به صورت رسمي انكار كند.
به نوشته اين روزنامه، اقدام بوش در راستاي سياست جديد آمريكا با حمايت عربستان سعودي،  اردن و مصر به همراه اسرائيل براي جلوگيري از نفوذ گسترده ايران در منطقه است.
اين مقاله در ادامه به نقل از يك مسئول دولتي آمريكا نوشت: سينيوره تحت محاصره است و ما همواره به دنبال راهي براي كمك به متحدانمان هستيم. همانطور كه ريچارد آرميتاژ، معاون سابق وزير امورخارجه آمريكا،  گفته است، حزب الله اصلي ترين گروه تروريستي است و ايران و سوريه نيز هرگز از حمايت از اين گروه خودداري نكرده اند. به نوشته اين روزنامه شاهزاده بندر بن سلطان، سفير سابق عربستان در آمريكاو مشاور امنيت ملي عربستان يكي از افراد دخيل در اين برنامه است و اسرائيل كه ايران را اصلي ترين تهديد براي خود مي داند نيز از آن حمايت كرده است.]]>
</TEXT>
</DOC>
<DOC>
<DOCID>HAM2-851021-082</DOCID>
<DOCNO>HAM2-851021-082</DOCNO>
<ORIGINALFILE>/1385/851021/news/_kharj.htm</ORIGINALFILE>
<ISSUE>پنجشنبه 21 دي 1385 - سال چهاردهم - شماره4180 - Jan 11, 2007</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
<![CDATA[كريم ماسيموف نخست وزير جديد قزاقستان شد]]>
</TITLE>
<TEXT>
<![CDATA[ايسنا: با كسب راي اعتماد از پارلمان قزاقستان، كريم ماسيموف به عنوان نخست وزير جديد اين كشور انتخاب شد.
به گزارش آسوشيتدپرس، پارلمان قزاقستان به ماسيموف راي اعتماد داد. ماسيموف 41 ساله از جمله سياستمداران صاحب نفوذ و از نزديكان سياسي نورسلطان نظربايف، رئيس جمهور است.
پيش از معرفي به عنوان نخست وزير از سوي نظربايف، ماسيموف مدتي به عنوان وزير دادگستري، وزير حمل ونقل و ارتباطات و هم چنين مشاور ارشد رئيس جمهور فعاليت داشته است.]]>
</TEXT>
</DOC>
<DOC>
<DOCID>HAM2-851021-083</DOCID>
<DOCNO>HAM2-851021-083</DOCNO>
<ORIGINALFILE>/1385/851021/news/_kharj.htm</ORIGINALFILE>
<ISSUE>پنجشنبه 21 دي 1385 - سال چهاردهم - شماره4180 - Jan 11, 2007</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
<![CDATA[وزارت خارجه فرانسه ارسال هواپيماهاي شناسايي به لبنان را تأييد كرد]]>
</TITLE>
<TEXT>
<![CDATA[واحد مركزي خبر: سخنگوي وزارت خارجه فرانسه با تاكيد بر ارسال چند فروند هواپيماي شناسايي اين كشور به جنوب لبنان گفت درباره بكارگيري اين هواپيماها تاكنون تصميم گيري نشده است.
ژان پاتيست ماتييه همچنين در مصاحبه با روزنامه لبناني النهار گفت: سفير فرانسه در لبنان به هيچ وجه در مسائل داخلي اين كشور دخالت نمي كند و تصميمي براي كارشكني در هرگونه راه حل براي برون رفت از بحران اين كشور ندارد. حزب الله لبنان با هرگونه پرواز تجسسي هواپيماهاي فرانسوي برفراز اين كشور مخالفت كرده است.]]>
</TEXT>
</DOC>
<DOC>
<DOCID>HAM2-851021-084</DOCID>
<DOCNO>HAM2-851021-084</DOCNO>
<ORIGINALFILE>/1385/851021/news/_kharj.htm</ORIGINALFILE>
<ISSUE>پنجشنبه 21 دي 1385 - سال چهاردهم - شماره4180 - Jan 11, 2007</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
<![CDATA[گفت وگوهاي المرت با مقامات چيني در پكن]]>
</TITLE>
<TEXT>
<![CDATA[گروه بين الملل - ايهود المرت نخست وزير اسرائيل كه براي ديدار و گفت وگو با مقامات چيني در اين كشور به سر مي برد ديروز در گفت وگو با خبرنگاران چيني گفت: عقب نشيني يك جانبه  اسراييل از مناطق فلسطيني امكان پذير نيست و تجربه جنگ اسراييل با حزب الله و ادامه حملات موشكي گروه هاي فلسطيني به مناطق اسراييلي عدم موفقيت اين امر را ثابت كرده است.
المرت تصريح كرد: من تشكيل كشور مستقل فلسطيني در كنار كشور مستقل اسراييلي را تاييد مي كنم و براي تحقق اين امر اسراييل مجبور خواهد بود كه از مناطق گسترده ي فلسطيني كه امروز آن را در اختيار دارد، عقب نشيني كند و بايد بگويم ما آمادگي انجام اين عقب نشيني را داريم.
المرت گفت: محقق شدن تشكيل دو كشور مستقل فلسطيني و اسراييلي امروز به واسطه ي گفت وگوهاي جدي و مفيد بيشتر امكان پذير است تا عقب نشيني اسراييل.
يك مقام مسئول بلندپايه اسراييلي كه المرت را در اين سفر همراهي مي كند در گفت وگو با خبرنگاران اظهار داشت: محور گفت وگوهاي المرت با مقام هاي مسئول چيني بر روي مسائل بسيار حساس و مهم منطقه متمركز خواهد شد.
اين مقام مسئول افزود: با توجه به آن كه چين عضو دايم شوراي امنيت و يكي از دارندگان حق وتو است، بسيار مهم است كه تل آويو درباره  ارزيابي بسياري از مسائل مهم چون قضاياي فلسطين، سوريه، لبنان و ايران با مسئولان اين كشور مشورت ها و رايزني هاي لازم را انجام دهد.
اين مسئول اسراييلي تاكيد كرد،  براساس استراتژي فعلي تل آويو، دولت اسراييل تلاش هاي گسترده اي را بر سر موضوع تحكيم روابط خود با كشورهاي شرق آسيا آغاز كرده است و در راستاي اين تلاش ها تزيپي ليوني، وزير امور خارجه ي اسراييل به زودي طي هفته  آينده عازم ژاپن و كره  جنوبي خواهد شد.
خبرگزاري فرانسه نيز اعلام كرد كه قرار است المرت در دومين روز سفرش به چين و در ديدارش باهو جين تائو، رييس جمهوري چين چندين قرارداد دوجانبه را امضا كند.
به گفته  يك مقام دولتي چين دو طرف سه توافق نامه در خصوص روابط فرهنگي، صادرات ميوه از اسراييل و خريد فن آوري تصفيه ي آب از چين را امضا كنند.]]>
</TEXT>
</DOC>
<DOC>
<DOCID>HAM2-851021-085</DOCID>
<DOCNO>HAM2-851021-085</DOCNO>
<ORIGINALFILE>/1385/851021/news/_shari.htm</ORIGINALFILE>
<ISSUE>پنجشنبه 21 دي 1385 - سال چهاردهم - شماره4180 - Jan 11, 2007</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[اعضاي شوراي شهر تهران بر همبستگي و تفاهم تأكيد كردند
چشم انداز شوراي سوم از نگاه منتخبان مردم]]>
</TITLE>
<TEXT>
<IMAGE>/1385/851021/news/009894.jpg</IMAGE>
<![CDATA[
گروه شهري - منتخبان سومين دوره شوراي اسلامي شهر تهران بر همبستگي و تفاهم هرچه بيشتر براي پيشبرد برنامه هاي شهري و بهبود اداره پايتخت تأكيد كردند.
مهدي چمران رئيس فعلي و منتخب سومين دوره شوراي شهرتهران،  با اشاره به نشست اخير منتخبان اين دوره شوراي شهر گفت:  در اين جلسه، گزارش مختصري از عملكرد شوراي دوم به منتخبان  دوره سوم ارائه شد و برنامه ريزي علمي و حضور ثمر بخش درميان مردم كه همواره جزو اصول كاري  شوراي دوم بوده، مورد تأكيد قرار گرفت.
مهدي چمران افزود: اعضاي شوراي شهر همچون اعضاي يك خانواده هستند و همواره بر تفاهم و همبستگي تأكيد دارند.
وي با بيان اينكه بحث آماده سازي منتخبان دوره سوم شورا از مباحث مطرح شده در نشست روز سه شنبه بود،  با اشاره به صحبت ها و نظرات اعضاي دوره سوم شوراي شهر گفت:   اعضاي جديد شورا،  خواهان بررسي برنامه هاي گذشته شورا بودند.
بقيه از صفحه اول
چمران با تاكيد بر اين نكته كه ديدار منتخبان دوره سوم شوراي اسلامي شهر تهران به طور منظم برگزار خواهد شد گفت: تداوم اين ديدارها باعث مي شود اعضاي جديد شورا در جريان امور قرارگيرند و بنابراين از آنان درخواست شد تا در صورت تمايل در جلسات شورا و كميسيون ها به ويژه در جلسات مربوط به بودجه سال آينده شهرداري تهران حاضر شوند.
از سوي ديگر محمدعلي نجفي منتخب سومين دوره شوراي شهر خاطرنشان كرد: من فضا را مثبت ارزيابي مي كنم و با توجه به تجربه و تخصص منتخبان شوراي سوم قادر خواهيم بود با تعامل سازنده و مثبت، بخشي از مسايل و مشكلات شهر را حل كنيم.
نجفي همچنين خاطرنشان كرد كه اگر اساس كارشورا، خدمت به مردم و معياراداره امور، بحث هاي كارشناسي و تخصصي باشد فكر نمي كنم هيچ اختلاف نظر جدي يا تشنجي به وجود آيد.
مرتضي طلايي منتخب سومين دوره شوراي شهر نيز نشست روز سه شنبه را مثبت ارزيابي كرد و گفت: در اين جلسه مباحث خوبي از جمله در ارتباط با طرح جامع و بودجه شهرداري مطرح شد و مورد توجه قرار گرفت.
وي ابراز اميدواري كرد اين گونه جلسات به طور مرتب ادامه يابد و بازديدهاي دوره اي از شهرداري هاي مناطق نيز به منظور آشنايي هرچه بيشتر با مسايل شهري و برقراري ارتباط نزديك برگزار شود.طلايي تركيب شوراي سوم را نيز با وجود سلايق گوناگون مثبت ارزيابي و خاطرنشان كرد: از آنجا كه همه منتخبان شوراي شهر اهداف مشترك دارند و مهمترين دغدغه آنان، زندگي مردم و بهبود وضعيت شهروندان و مشكلات جامعه است از اين رو علاقه مندند كه به حل مشكلات شهري مانند ترافيك و محيط زيست بپردازند و لازمه اين امر ثبات در مديريت شهري است.
خسرو دانشجو عضو فعلي شوراي شهر و منتخب شوراي سوم نيز با اشاره به مباحث مطرح شده در اين نشست گفت : در اين جلسه، تك تك اعضا ي شوراي سوم بر حفظ وحدت و انسجام دروني شورا تاكيد داشتند و خاطرنشان كردند كه شوراي شهر عرصه اي خدماتي است و با عرصه هاي سياسي تفاوت اساسي دارد و اعضا بايد به عملكرد اجتماعي و خدماتي شورا اهتمام داشته باشند.
دانشجو براي شوراي سوم، آينده اي روشن را پيش بيني كرد و گفت: بنده براي شوراي سوم آينده اي روشن را پيش بيني مي كنم و معتقدم با توجه ويژه اي كه اعضاي شوراي سوم به اصل وحدت و انسجام دروني شورا داشتند و در نشست روز سه شنبه برآن تاكيد كردند، به نظر مي رسد انسجام شورا حفظ خواهد شد.علي رضا دبير نيز نشست اخير منتخبان سومين دوره شوراي شهر را مطلوب ارزيابي كرد و گفت: اينكه براي نخستين بار اعضاي شوراي سوم دور هم نشستند و نقطه نظرات خود را بيان كردند، اقدام خوبي بود.
دبير با بيان اينكه مردم از درگيري خسته شده اند گفت: قبل از انتخابات هرچه بوده تمام شده است و منتخبان شورا بايد با همدلي به ساماندهي امور پايتخت بپردازند. وي شوراي سوم را شورايي با تجربه دانست و گفت در اين شورا هفت نفر از شوراي دوم و برخوردار از تجربه چهارساله و 8 نفر نيز عضو جديد هستند كه برخي از آنان سابقه وزارت و معاونت رئيس جمهوري يا كارهاي اجرايي و تجارب و موفقيت هاي ورزشي بين المللي دارند.
دبير گفت: هدف از حضور در شوراي شهر خدمت كردن به مردم است و برگزيدگان سومين دوره شوراي شهر نيز بر اين امر متفق القولند و شوراي شهر سوم به عنوان يك شوراي برخوردار از دانش و تجربه مفيد با همدلي و انسجام كامل براي ساماندهي امور شهري تلاش خواهد كرد.
گفتني است سومين دوره شوراهاي شهر و روستا، نهم ارديبهشت ماه سال آينده فعاليت خود را در سراسر كشور آغاز خواهد كرد.]]>
</TEXT>
</DOC>
<DOC>
<DOCID>HAM2-851021-086</DOCID>
<DOCNO>HAM2-851021-086</DOCNO>
<ORIGINALFILE>/1385/851021/news/_shari.htm</ORIGINALFILE>
<ISSUE>پنجشنبه 21 دي 1385 - سال چهاردهم - شماره4180 - Jan 11, 2007</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[اختصاص 5 ميليارد تومان براي تكميل بزرگراه يادگار امام]]>
</TITLE>
<TEXT>
<![CDATA[گروه شهري - معاون امور مناطق شهرداري تهران از اختصاص 5 ميليارد تومان از سوي معاونت مالي و اداري شهرداري تهران به پروژه يادگار امام خبر داد و گفت: با تخصيص اين اعتبار اميدواريم تا شب عيد بتوانيم امكان عبور خودروها را از اين بزرگراه كه در منطقه 2 قرار گرفته است فراهم كنيم.
فرهاد يعقوبي در جلسه شوراي معاونين در منطقه 2 شهرداري تهران با اعلام اين خبر گفت: نگاه شهرداران مناطق و نواحي بايد برمبناي محله گرايي و با مشاركت شوراياري ها در شناسايي نيازهاي محلات و تدوين برنامه هاي اولويت دار محلات در سال آينده باشد.
وي اضافه كرد: مردم بايد توسعه را در سطح محله خود در طول سال كاملا احساس كنند و موضوعاتي همچون رفت و روب، فضاي سبز، زيباسازي و به طوركلي هرچه كه به حوزه خدمات شهري مربوط مي شود و در مقابل چشمان مردم قرار دارد بايد ارتقاي سطح كيفيت خدمات دهي مطلوب با جديت مدنظر شهرداران مناطق و نواحي قرار داشته باشد.
يعقوبي همچنين از بررسي طرح ساختار نواحي در معاونت هماهنگي و برنامه ريزي شهرداري تهران خبر داد و گفت: با آماده شدن طرح ساختار نواحي، حيطه اختيارات و تمام اختياراتي كه شهرداران مناطق مي توانند به شهرداران نواحي واگذار كنند مشخص خواهد شد.
معاون امور مناطق شهرداري تهران با اشاره به ضرورت توجه ويژه به دو سامانه 137 و 1888 از سوي شهرداري هاي مناطق و نواحي تصريح كرد: سامانه 137 انعكاس دهنده مطالبات و نيازهاي شهروندان تهراني در حوزه شهري است و 1888 نيز به عنوان سيستم نظارتي شهروندان تهراني بر مديريت شهري عمل مي كند.]]>
</TEXT>
</DOC>
<DOC>
<DOCID>HAM2-851021-087</DOCID>
<DOCNO>HAM2-851021-087</DOCNO>
<ORIGINALFILE>/1385/851021/news/_shari.htm</ORIGINALFILE>
<ISSUE>پنجشنبه 21 دي 1385 - سال چهاردهم - شماره4180 - Jan 11, 2007</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[مدير طرح كاهش آلودگي هواي تهران:
دولت امسال متحمل 8 ميليارد دلار خسارت آلودگي هوا شد]]>
</TITLE>
<TEXT>
<IMAGE>/1385/851021/news/009876.jpg</IMAGE>
<![CDATA[
فارس: مدير طرح جامع كاهش آلودگي هواي تهران گفت: طبق آمار بانك جهاني دولت ايران در سال 2006 متحمل پرداخت 8 ميليارد دلار خسارت بابت آلودگي هوا شد.
فتح الله امي  ديروز در مراسم اعلام برنامه هاي هفته هواي پاك افزود: بانك جهاني اعلام كرده است كه خسارت آلودگي هوا در كشور ايران در سال 2004 رقم 8/7 ميليارد دلار و در سال 2001 نيز 1/7 ميليارد دلار بوده است.
وي با بيان اينكه 89 درصد آلودگي هواي تهران ناشي از تردد خودروهاست، افزود: بيشترين بار خسارت آلودگي هوا كه در كل كشور در حال بالارفتن است، بر دوش دولتشهردار تهران در جمع استادان و طلاب حوزه علميه مروي:
رويكرد محله محوري، با فرهنگ ما
سازگاري دارد]]>
</TEXT>
</DOC>
<DOC>
<DOCID>HAM2-851021-088</DOCID>
<DOCNO>HAM2-851021-088</DOCNO>
<ORIGINALFILE>/1385/851021/news/_shari.htm</ORIGINALFILE>
<ISSUE>پنجشنبه 21 دي 1385 - سال چهاردهم - شماره4180 - Jan 11, 2007</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[ترافيك در خيابان گلبرگ و محدوده اطراف آن نفس تازه مي كند
بزرگراه امام علي ع حدفاصل فرجام تا آغاز، دهه فجر به بهره برداري مي رسد]]>
</TITLE>
<TEXT>
<IMAGE>/1385/851021/news/009873.jpg</IMAGE>
<![CDATA[
گروه شهري - مسير دو و نيم كيلومتري بزرگراه امام علي(ع)از پل فرجام تا پل آغاز در ايام دهه فجر آماده بهره برداري خواهد شد.
افتتاح مسير دو و نيم كيلومتري بزرگراه امام علي از پل فرجام تا پل آغاز علاوه براينكه زمينه ترميم حدود 25 هزارمتر مساحت بافت هاي فرسوده در مناطق 4و 8 و مسيل باختر را فراهم نموده است، سبب تسهيل و رواني ترافيك در محور بزرگراه رسالت، خيابان گلبرگ، خيابان مسيل باختر، خيابان فرجام و راه اندازي كامل ارتباطات مربوط به طول تقريبي 12 كيلومتر(رمپ و لوپ)خواهدشد.همچنين پل آغاز به طول 200 متر به عنوان ايجادكننده شريان ارتباطي بين صياد و خيابان 46 متري نارمك روان كننده عبور و مرور در مسير غرب به شرق و تسهيل كننده ترافيك تقاطع گلستان و خيابان مسيل باختر است.با افتتاح اين مسير دو ونيم كيلومتري سرعت عبور و مرور دست كم 5 كيلومتر اضافه شده و متعاقب آن ماهيانه يك ميليارد تومان صرفه جويي در مصرف سوخت و وقت مردم به وجود خواهد آمد.
هم اكنون انجام عمليات عمراني مسير پل فرجام تا آغاز در محدوده ميدان رسالت انسداد ترافيكي را موجب شده كه ازجمله آن مشكلات ترافيكي است كه در گلوگاههاي باريك گلبرگ و خيابان كم عرض مينو، تردد شهروندان را با مشكل مواجه ساخته است. اين در حالي است كه با احداث يك لوپ در شمال شرق تقاطع رسالت- امام علي بار ترافيكي مورد اشاره به راحتي به سمت غرب شهر هدايت خواهد شد.
بنا براين گزارش، بزرگراه امام علي واقع در شرق تهران يكي از طولاني ترين بزرگراه هاي شمالي جنوبي تهران است كه از منطقه يك شروع و به طول تقريبي 22 كيلومتر پس از عبور از مناطق 4، 7، 8، 15 و20 به بزرگراه آزادگان متصل مي شود.
اين بزرگراه از 20 تقاطع غير هم سطح در بزرگراه هاي صدر، همت، رسالت، آغاز، آهنگ، بعثت و غيره تشكيل شده و در انتها با اتصال به كمربندي جنوب تهران تكميل رينگ اصلي كلان شهر تهران را موجب خواهد شد كه علاوه بر كاهش ترافيك،تاثيرات زيست محيطي به سزايي نيز به دنبال خواهدداشت.
بر اساس اين گزارش، به زودي بخش ديگري از پروژه ساماندهي سه راه نعمت آباد مسير شمال به جنوب يافت آباد به سمت اتوبان قم با هزينه اي معادل 6 ميليارد تومان آماده بهره برداري خواهد شد.
متعاقب اين افتتاح، كليه كساني كه قصد حركت از يافت آباد به سمت قم رادارند مي توانند به راحتي بدون مواجهه با چراغ قرمز وبا سرعت 110 كيلومتر به سمت قم حركت كنند.
اين گزارش مي افزايد: سه راه نعمت آباد ميدان جهاد يكي از مهمترين توزيع كننده هاي ترافيك در جنوب تهران است. اين ميدان توزيع كننده ترافيك ورودي به پايتخت در دو محور شرق و غرب است.
با احداث بزرگراه شهيد كاظمي ارتباط بين ميدان جهاد و سه راه نعمت آباد تامين و متعاقب آن ميدان جهاد از حالت سه راه به چهارراه بدون چراغ قرمز تبديل مي شود و بدين ترتيب ترافيك شمال و جنوب تهران از طريق نواب و جوانه به سه راه نعمت آباد و در مسير بزرگراه شهيد كاظمي با تقاطعات غيرهم سطح به اتوبان قم متصل مي شود.
با احداث بزرگراه شهيد كاظمي حد فاصل سه راه نعمت آباد و ميدان جهاد ارتباطات بين بزرگراهي داخل شهري ازجمله نواب، يادگار امام، آيت الله سعيدي با رينگ بزرگراهي خارج شهر محقق خواهد شد.]]>
</TEXT>
</DOC>
<DOC>
<DOCID>HAM2-851021-089</DOCID>
<DOCNO>HAM2-851021-089</DOCNO>
<ORIGINALFILE>/1385/851021/news/_shari.htm</ORIGINALFILE>
<ISSUE>پنجشنبه 21 دي 1385 - سال چهاردهم - شماره4180 - Jan 11, 2007</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[فروش كيسه هاي زباله به شهروندان غيرقانوني است]]>
</TITLE>
<TEXT>
<![CDATA[شهرداري منطقه يك اعلام كرد مراجعه افراد سودجو به منازل شهروندان و فروش كيسه هاي زباله غيرقانوني است.
در اطلاعيه روابط عمومي شهرداري منطقه يك آمده است تعدادي از افراد سودجو و فرصت طلب با مراجعه به منازل شهروندان تحت عنوان مأمور شهرداري مبادرت به فروش اجباري كيسه هاي نامرغوب زباله به قيمت بالا و يا قول نصب سطل زباله مي دهند كه اين امر هيچ گونه ارتباطي با سازمان هاي وابسته به شهرداري نداشته و اقدام آنان غيرقانوني است.
بر همين اساس به شهروندان توصيه شده است كه در صورت مشاهده اين افراد، ضمن خودداري از خريد، مراتب را با شماره تلفن هاي 22723252 يا 137 اطلاع دهند.]]>
</TEXT>
</DOC>
<DOC>
<DOCID>HAM2-851021-090</DOCID>
<DOCNO>HAM2-851021-090</DOCNO>
<ORIGINALFILE>/1385/851021/news/_shari.htm</ORIGINALFILE>
<ISSUE>پنجشنبه 21 دي 1385 - سال چهاردهم - شماره4180 - Jan 11, 2007</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[شهردار تهران در جمع استادان و طلاب حوزه علميه مروي:
رويكرد محله محوري، با فرهنگ ما سازگاري دارد]]>
</TITLE>
<TEXT>
<![CDATA[سما: شهردار تهران گفت: امروز ما نيازمند كارآمدي نظام هستيم و بايد در اين راه تلاش كنيم زيرا اگر نظام كارآمد نباشد طبيعتا مشروعيت و مقبوليت خود را از دست خواهد داد.
محمدباقر قاليباف كه در جمع اساتيد و طلاب حوزه علميه مروي و مدارس تابعه سخن مي گفت، افزود: استقلال ما در گرو مولدبودن ماست و اگر مولد نباشيم و فقط شعار بدهيم استقلال نداريم واين توليد علم، ثروت، معرفت و منزلت است كه يك كشور را مولد مي كند.
به گفته وي در توسعه شهري رويكرد محله محوري اساس كار قرار گرفته است زيرا محله محوري رويكردي است كه با مباني ديني و فرهنگ ما سازگاري دارد.
قاليباف افزود: مشاركت معني دار مردم، توجه به روحيه جهادي و علمي و توجه به خرد جمعي از ديگر رويكردهاي ماست.
قاليباف رسيدگي به مدارس آموزش و پرورش و مدارس ديني و حوزوي را از برنامه هاي شهرداري در آينده دانست و گفت: ما در مسايل فرهنگي واقعا نيازمنديم به طوري كه در بحث كتاب و كتاب خواني ضعيف عمل مي كنيم و تيراژ كتاب و روزنامه ها قابل قبول نيست.وي افزود: در اين رابطه اقدامات خوبي انجام گرفته كه يكي از آنها توزيع كتاب در روزهاي پنجشنبه ضميمه روزنامه همشهري است و اقدام ديگر قراردادن كتاب در اتوبوس هاي شركت واحد است.
اين درحاليست كه ما اين فرصت را در مترو هم داريم كه از آن بايد به نحو احسن استفاده كنيم.]]>
</TEXT>
</DOC>
<DOC>
<DOCID>HAM2-851021-091</DOCID>
<DOCNO>HAM2-851021-091</DOCNO>
<ORIGINALFILE>/1385/851021/news/_siasi.htm</ORIGINALFILE>
<ISSUE>پنجشنبه 21 دي 1385 - سال چهاردهم - شماره4180 - Jan 11, 2007</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[رئيس جمهوري:
نوسان قيمت ها را تا يك سال آينده مهار مي كنيم]]>
</TITLE>
<TEXT>
<![CDATA[گروه سياسي - محمود احمدي نژاد با اشاره به افزايش قيمت برخي كالاها و اقلام در روزهاي اخير گفت: اين افزايش قيمت ها داراي زمينه ها و ريشه هاي اقتصادي و بعضا سياسي است كه به دولت جديد، ارث رسيده و دولت با تلاش جدي در حال شناسايي آنهاست و ان شاءالله تا يك سال آينده، دولت با همكاري ساير قوا به جايي خواهد رسيد كه اين نوسانات تند را كنترل و مهار كند.
رئيس جمهوري در سخناني در جلسه روز سه شنبه هيأت وزيران كه پايگاه اطلاع رساني رياست جمهوري خبر آن را منتشر كرد،  با بيان اين كه برخي از عناصر كه در دوره هاي گذشته از رانت هاي مختلف برخوردار بوده ا ند، امروز با به كارگيري ثروت هاي نامشروع خود سعي در ايجاد تلاطم در بازار و بازي با قيمت ها دارند، گفت: كسي تصور نكند كه با ايجاد جو رواني و دامن زدن به نوسانات قيمت ها، ملت ايران از آرمان هاي بحق خود دست خواهد كشيد.
احمدي نژاد هم چنين با اشاره به برنامه هاي دولت براي كاهش هزينه هاي جاري در لايحه بودجه 86 و صرفه جويي نسبت به سال جاري، گفت: امسال دولت موفقيت خوبي در كاهش هزينه هاي جاري خود داشت و اين روند بايد هم چنان دنبال و پيگيري وزرا در اين زمينه نبايد متوقف شود.
وي با تاكيد بر اين كه دشمنان از ضربه زدن به ملت ايران از خارج، مايوس هستند و تلاش دارند با ايجاد رخنه و تفرقه در صفوف به هم پيوسته ملت، در داخل به اهداف خود برسند، افزود: قطعنامه اي كه دشمنان ملت ايران صادر كرده اند نيز در همين جهت است تا برخي از عناصر در داخل كشور، ميدان پيدا كنند و با اقدامات و سخنان خود در جهت سست كردن اراده ملت و ايجاد ترس و رعب تلاش كنند.
رئيس جمهوري با بيان اين كه موضوع هسته اي امروز يك مطالبه به حق و مشروع ملت ايران است، گفت: موضع برخي ابرقدرت ها در مخالفت با اين حق ملت ايران، سياسي، غيرقانوني و فاقد پايه و مشروعيت حقوقي است.
احمدي نژاد با بيان اين كه ملت ايران يك صف واحد، يكپارچه و متحد است، گفت: امروز مطالبه بهره مندي كامل از انرژي هسته اي براي ملت ايران به مراتب مهم تر و سرنوشت سازتر از بحث ملي شدن صنعت نفت است و همه ايرانيان در همه جاي عالم براي پيگيري اين حق و تحقق آن، در صحنه حاضر هستند. رئيس جمهوري با اشاره به اين كه اگر دشمنان ملت ايران براي محروم كردن اين ملت از حق خود به برخي عناصر داخلي دل خوش كرده اند، كاملا در اشتباهند، گفت: ملت ايران در راه دستيابي به حقوق خود كاملا مصمم و با عزم قوي و اراده مستحكم ايستاده است و اين سخنان و افراد كوچك ترين مانعي در مسير پرافتخار اين مردم فهيم نخواهند بود.
رئيس شورايعالي امنيت ملي با تاكيد بر اين كه وقتي دشمنان نمي خواهند ملتي پيشرفت كند، نبايد به دليل خواست آنها سرنوشت درخشان يك ملت بزرگ و تمدن ساز را ناديده گرفت، افزود: ادامه ايستادگي ملت ايران در اين راه، پيروزي بزرگ و تاريخي و سرنوشت ساز اين ملت را محقق خواهد كرد و موجب جهش در زمينه هاي مختلف علوم، صنعت، كشاورزي و پزشكي خواهد شد و ايران را در صدر كشورهاي صاحب فن آوري جهان قرار خواهد داد.]]>
</TEXT>
</DOC>
<DOC>
<DOCID>HAM2-851021-092</DOCID>
<DOCNO>HAM2-851021-092</DOCNO>
<ORIGINALFILE>/1385/851021/news/_siasi.htm</ORIGINALFILE>
<ISSUE>پنجشنبه 21 دي 1385 - سال چهاردهم - شماره4180 - Jan 11, 2007</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[پيام تسليت مقام معظم رهبريبه مناسبت درگذشت مرحوم علي دواني]]>
</TITLE>
<TEXT>
<![CDATA[گروه سياسي - در پي درگذشت عالم خبير و مورخ و پژوهشگر برجسته مرحوم حجت الاسلام حاج شيخ علي دواني، رهبر معظم انقلاب اسلامي پيام تسليت صادر فرمودند.
در پيام رهبر معظم انقلاب چنين آمده است:
با تاثر و تاسف خبر درگذشت عالم خبير و مورخ و پژوهشگر برجسته مرحوم حجت الاسلام والمسلمين آقاي حاج شيخ علي دواني رحمت الله عليه را دريافت كردم. تلاش كم نظير ايشان در تحقيق و تاليف درباره رجال علمي شيعه، حقاً درخور تقدير و تمجيد است. ضايعه رحلت اين شخصيت عالم و محقق را به جامعه علمي كشور و به خانواده مكرم و فرزندان شايسته و خدوم و ديگر بازماندگان محترم ايشان تسليت مي گويم و از خداوند رحيم، علو درجات و رحمت و مغفرت براي آن مرحوم مسئلت مي نمايم.]]>
</TEXT>
</DOC>
<DOC>
<DOCID>HAM2-851021-093</DOCID>
<DOCNO>HAM2-851021-093</DOCNO>
<ORIGINALFILE>/1385/851021/news/_siasi.htm</ORIGINALFILE>
<ISSUE>پنجشنبه 21 دي 1385 - سال چهاردهم - شماره4180 - Jan 11, 2007</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[د
تحولات در تعامل دولت و مجلس]]>
</TITLE>
<TEXT>
<![CDATA[گروه سياسي 2 هفته آخر كار مجلس شوراي اسلامي قبل از تعطيلات اخير را شايد بتوان دوره اي خاص و استثنايي در روابط دولت و مجلس به شمار آورد؛ هر چند كه به قول حداد عادل انتخابات 24 آذر شرايط جديدي را كه منجر به تقابل دولت و مجلس شود به وجود نياورد اما به نظر مي رسد ضرباهنگ موضع گيري هاي صريح در مجلس كمي تندتر شده است.
اولين جرقه در اين باره با سخنان وزير كشور مبني بر تمديد مدت آزمايش ساعت كار بانك ها زده شد. امري كه منجر به مطرح شدن مجدد طرح تغيير ساعت بانك ها پس از دو ماه با امضاي 186 نماينده شد. هر چند كه وزير كشور بعدها در مجلس چنين اظهار نظري را اساسا رد كرد. راي قاطع مجلس در اين راستا در حالي داده شد كه دولت صبح همان روز كه مجلس قصد داشت در اين خصوص تصميم بگيرد، جلسه اي را برگزار و تصميم گيري را به مجلس سپرده بود اما از طرف ديگر وزير كشور، معاون اول رئيس جمهور و رئيس بانك مركزي را به مجلس روانه كرد تا نمايندگان را مجاب كنند كه از تصميم دولت تبعيت كنند. عليرغم استدلال هاي پورمحمدي اما مجلس رأي فوق العاده بالايي را به بازگشت ساعت كار بانك ها داد تا با لغو مصوبه دولت، داوودي، پور محمدي وشيباني آرام خانه ملت را ترك كنند.
مخالفت شوراي نگهبان با مصوبه مجلس و حتي درخواست مهره هايي چون احمد توكلي، باز هم مجلس را از مصوبه خود منصرف نكرد و نمايندگان در قالب ديگري دولت را در اين زمينه ملزم ساختند.
ولي الله آذروش عضو فراكسيون اقليت مجلس در اين زمينه معتقد است: اتفاقات رخ داده در زمينه تغيير ساعت كاري بانك ها را نبايد به عنوان تعارض و تقابل دولت و مجلس تلقي كرد؛  چرا كه مجلس بر اين باور است كه نمايندگان چون در كنار مردم هستند، بهتر مي توانند نظرات مردم را منعكس كنند.
نماينده اردبيل با تاكيد بر اينكه دولت بايد صرفا مجري مصوبات مجلس باشد افزود: تصميمات دولت در مجموع نبايد حتي ترديد دخالت در امر قانونگذاري را بوجود بياورد. ما قبل از اينكه طرح نمايندگان در خصوص ساعت كار بانك ها به صحن علني كشيده شود، نظر نمايندگان را به اطلاع ايشان رسانده بوديم اما اين امر مفيد فايده واقع نشد.
افزايش سن رأي دهندگان
اما اين تقابل به اينجا ختم نشد و هفته بعد نمايندگان دوفوريت طرحي را تصويب كردند كه طي آن سن رأي دهندگان را به 18 سال افزايش دادند. بعد ازظهر آن روز مسئولين دولت در مصاحبه هاي خود از مخالفت جدي دولت با اين طرح خبر دادند. پس از بررسي جزئيات اين طرح هم پرويز داوودي به عنوان نماينده دولت حاضر شد تا از حساسيت رئيس جمهور نسبت به تصويب اين طرح خبر دهد و نمايندگان را نسبت به مخالفت با تصويب اين طرح هوشيار كند اما اين امر هم مفيد فايده واقع نشد و نمايندگان با رأي بالايي طرح دو فوريتي خود را تصويب كردند.
حسين نجابت عضو هيات رئيسه مجلس در اين زمينه معتقد است تصميم متعارض مجلس با دولت در دو مصوبه اخير مجلس اتفاقي و تصادفي بوده و قبلا هم سابقه داشته لذا اين دو مصوبه را نبايد به منزله تقابل دولت و مجلس تلقي كرد.
وي كه سخنگويي فراكسيون اصولگرايان را نيز به عهده  دارد با تاكيد بر اينكه مطابق قانون اساسي دولت و مجلس كاملا مستقل از هم هستند چنين مي گويد كه عده اي به اينگونه اختلافات دامن مي زنند و دوست دارند اين امر را تشديد كنند ولي در پاسخ به اين عده بايد گفت در مواقع حساس مانند مسائل هسته اي دولت و مجلس هم كاملا هم نظر هستند اما تغيير ساعت بانك ها يا افزايش سن رأي دهندگان از مواردي نيست كه نياز باشد هر كدام دولت با مجلس به خاطر مصالح ملي از نظر خود كوتاه بيايند. مرتضي تمدن نماينده مردم شهركرد هم بر اين باور است كه دولت نهم و مجلس هفتم در مسير مشترك با شعار اصول گرايي و با اهداف نسبتا يكسان و برنامه هاي مشابه نقاط قوت فراواني براي همسويي با هم دارند. شتاب زدگي، اوقات تلخي و خداي ناكرده لجبازي از آسيب هايي است كه اين نقاط مشترك و قوت را مورد تهديد قرار داده است.
اعتراض به حضور
غير از مصوبات مجلس كه برخلاف نظر دولت بودند، روابط دولت با نمايندگان هم دستخوش تحولاتي بود. اولين بار احمد توكلي لب به اين اعتراض گشود. وي در نامه اي به ساير نمايندگان از حضور گسترده مردان دولت در قسمت هاي مختلف مجلسس گله كرده و حضور آنان را مخل كار نمايندگان دانسته بود اما اوج اين ماجرا زماني بود كه درباره فيلم حضور اسفنديار رحيم مشايي معاون رئيس جمهور در مراسم نامتعارفي در تركيه، اعتراض مجلس برانگيخته شد. پيرو اين امر مشايي از ابوطالب و افروغ(نمايندگان تهران)شكايت كرد و سخنگوي دولت هم در كنفرانس مطبوعاتي خود از برخي پشت پرده ها در اين ماجرا خبر دهد. بعد هم 19 تن از نمايندگان در اين زمينه به رئيس جمهور تذكر دادند.
علي عسگري نائب رئيس كميسيون اصل نود هم از دعوت مشايي به مجلس خبر داد و گفت: ابوطالب از مشايي در كميسيون اصل نود مجلس شكايت كرده و بعد از تعطيلي هفتگي، مجلس در اين خصوص تصميم گيري خواهد كرد. وي از مشايي خواست به خاطر حضور در آن جلسه عذرخواهي كند.
آخرين پلان اين ماجرا هم مصاحبه اكبر اعلمي مبني بر فراخواندن رئيس جمهور بابت سوال از احمدي نژاد درخصوص برخي تصميمات دولت بود كه فعلا احتمال وقوع آن بعيد به نظر مي رسد. حال بايد انديشيد در آستانه انتخابات مجلس هشتم پايان اين بازي به كجا خواهد انجاميد؟]]>
</TEXT>
</DOC>
<DOC>
<DOCID>HAM2-851021-094</DOCID>
<DOCNO>HAM2-851021-094</DOCNO>
<ORIGINALFILE>/1385/851021/news/_siasi.htm</ORIGINALFILE>
<ISSUE>پنجشنبه 21 دي 1385 - سال چهاردهم - شماره4180 - Jan 11, 2007</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[ايران، سخنان وزير خارجه انگليس رامحكوم كرد]]>
</TITLE>
<TEXT>
<![CDATA[گروه سياسي- يك مقام مسوول با محكوم كردن  اظهارات وزير خارجه انگليس درباره برنامه هسته اي كشورمان با رد اتهامات بي اساس وي اظهار داشت: نگراني خانم بكت
در خصوص مسايل هسته  اي ايران بيهوده است و ايشان براي رفع نگراني خود مي تواند به گزارشهاي آژانس بين المللي انرژي هسته اي كه بارها برعدم انحراف فعاليت هاي هسته اي كشورمان تاكيد ورزيده، مراجعه نمايد.
وي تصريح كرد: خانم بكت بهتر است به جاي پيگيري سياست رياكاري و ايراد اتهامات بي اساس عليه ساير كشورها به تعهدات انگليس در چارچوب ان.پي.تي به ويژه خلع سلاح هسته اي و قطعنامه خاورميانه عاري ازسلاح هسته اي عمل كند.
اين مقام مسوول با اعلام اينكه مارگارت بكت، وزير امور خارجه انگليس در پي تبليغات و فرافكني است، افزود: سكوت دولت انگليس
در قبال اعتراف صريح نخست وزير رژيم صهيونيستي به دارا بودن سلاح هسته اي و تهديد آميز خواندن فعاليت هاي صلح آميز هسته اي كشورمان كه در چارچوب ان پي تي و تحت نظارت آژانس صورت مي گيرد، نمونه مشخصي از برخورد دوگانه انگليس با حقايق تاريخي و واقعيت هاي جاري است و هدفي جز منحرف ساختن افكار عمومي مردم دنيا را دنبال نمي كند.]]>
</TEXT>
</DOC>
<DOC>
<DOCID>HAM2-851021-095</DOCID>
<DOCNO>HAM2-851021-095</DOCNO>
<ORIGINALFILE>/1385/851021/news/_siasi.htm</ORIGINALFILE>
<ISSUE>پنجشنبه 21 دي 1385 - سال چهاردهم - شماره4180 - Jan 11, 2007</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[البرادعي:
غرب با ايران مذاكره كند]]>
</TITLE>
<TEXT>
<IMAGE>/1385/851021/news/009834.jpg</IMAGE>
<![CDATA[
گروه سياسي- محمد البرادعي دبيركل آژانس انرژي اتمي ضمن اشاره همزمان به برنامه هسته اي ايران و كره شمالي خواستار مذاكره مستقيم طرف هاي درگير براي حل و فصل مشكلات پرونده هسته اي ايران شد.
درحالي كه وجه مشترك مواضع اتخاذ شده از سوي دولتمردان كشورها و نهادهاي مختلف درباره برنامه هسته اي جمهوري اسلامي ايران حكايت از تأكيد چندباره آنها بر تعليق غني سازي اورانيوم دارد، اما در اين ميان پافشاري آنان بر توجه به راه حل ديپلماتيك در ادامه روند پيگيري پرونده همچنان تداعي كننده تلاش غرب در جهت مشروع نشان دادن رويكرد غيرقانوني آنها به برنامه هسته اي ايران است.
به گزارش ايسنا، محمد البرادعي در كنفرانس علوم و فناوري در خدمت توسعه در الجزاير در سخنان خود از ايجاد فضايي مناسب براي نشاندن طرفين بر سر ميز مذاكره در ايران يا كره شمالي صحبت كرده است.
اين در حالي است كه توني بلر و شينزو آبه نخست وزيران انگليس و ژاپن روز گذشته پس از ديدار و گفتگو با يكديگر در لندن در بيانيه اي خواستار توقف برنامه هسته اي ايران شدند.
در اين بيانيه كه مانند ديگر موضعگيري هاي غرب، به برنامه هسته اي ايران و كره شمالي به موازات يكديگر اشاره كرده و خبرگزاري مهر خبر آن را منتشر كرد ژاپن و انگليس اعلام كردند: ما نگراني عميق خود را از كوتاهي ايران در اتخاذ اقداماتي كه آژانس بين المللي انرژي اتمي و شوراي امنيت درخواست كرده اند از جمله تعليق كامل تمامي فعاليتهاي مربوط به غني سازي اورانيوم و بازفرآوري، ابراز مي كنيم.
به نوشته روزنامه انگليسي فايننشال تايمز تاثير روند پرونده هسته اي ايران تاثيرات چشمگيري بر ژاپن داشته است، چرا كه سهم اين كشور در حوزه  نفتي آزادگان ايران از 75 به 10 درصد كاهش يافته است. در همين حال حزب محافظه كار انگليس در يك موضعگيري خصمانه از انجام عمليات نظامي  بر ضد تأسيسات هسته اي ايران حمايت كرد. به نوشته روزنامه اينديپندنت، ليام فاكس وزير دفاع دولت سايه انگليس تأكيد كرد: من در برابر ايران يك جنگ طلب هستم، وقتي پاي ايران وسط مي آيد نبايد از انجام هيچ كاري خودداري كنيم.
وي همچنين ضمن حمايت از جنگ طلبان كاخ سفيد خواستار اين شده كه براي جلوگيري ايران از دستيابي به سلاح هسته اي از هيچ كاري روي گردان نشوند.
سفر رايس به خاورميانه
رسانه هاي خبري همچنين بارديگر از سفر كاندوليزا رايس، وزير خارجه آمريكا به خاورميانه خبر مي دهند.
به گفته شان مك كورمك، سخنگوي وزارت خارجه آمريكا رايس قرار است فردا(جمعه)به سرزمين هاي اشغالي، فلسطين، اردن، مصر، عربستان سعودي و كويت سفر كرده و با مقامات اين كشورها درباره موضوعات مختلف كه طبيعتا يكي از مهمترين آنها برنامه هسته اي ايران است، گفتگو كند.
به گفته مك كورمك بخش اصلي مذاكرات رايس بر موضوع ايران و نيروهاي افراطي و خشونت گرا در منطقه متمركز خواهد بود. وي همچنين گفت: وزير امور خارجه  آمريكا در خاورميانه از متحدين عربي اش كه از نفوذ ايران در منطقه نگرانند، درخواست مي كند با كمك به دولت نوري المالكي، نخست وزير عراق از استراتژي آمريكا در اين كشور حمايت كنند.
رايس همچنين قرار است در كويت با وزيران امور خارجه  شش كشور حاشيه  خليج فارس ديدار كرده و با آن ها درباره مقابله با نفوذ ايران، سوريه و گروه هاي افراطي كه مدعي است از جانب اين دو كشور حمايت مي شوند، گفت وگو كند.
سفر رايس به منطقه در حالي صورت مي گيرد كه تلاش هاي ايالات متحده در جهت برخورد يكجانبه با ايران ادامه دارد.
پس از آنكه وزارت خزانه داري آمريكا با متهم كردن بانك سپه ايران به سرمايه گذاري در جهت اشاعه  تسليحات هسته اي، اين بانك را در فهرست سياه خود قرار داد و آنرا تحريم كرد، اين كشور چين را نيز براي تجديدنظر در معامله 16 ميليارد دلاري گاز طبيعي خود با ايران تحت فشار قرار داده است.
به گزارش ايسنا سوزان استيونسون، سخنگوي سفارت آمريكا در چين گفته است: با توجه به تحريم هاي اعمال شده عليه ايران و تداوم عدم فرمانبرداري اين كشور، اكنون زمان خوبي براي انجام معاملات جديد تجاري با ايران نمي باشد.
توجه به اين نكته نيز ضروري است كه ايهود اولمرت نخست وزير رژيم صهيونيستي از روز سه شنبه به چين سفر كرده و يكي از محورهاي اصلي گفتگوهاي وي با مقامات چيني برنامه هسته اي ايران است.
علي لاريجاني دبير شوراي عالي امنيت ملي كشورمان نيز اوايل هفته جاري براي گفتگو با مقامات چيني در مورد برنامه هسته اي ايران به اين كشور سفر كرده بود.
بازرسان آژانس در ايران
بازرسان آژانس بين المللي انرژي اتمي به منظور بازديد از تاسيسات هسته اي كشورمان وارد ايران شدند.
يك منبع نزديك به آژانس انرژي اتمي با بيان اين كه تعداد اين بازرسان 2 نفر مي باشد، افزود: بازرسان هم اكنون مشغول انجام بازرسي ها از تاسيسات يو سي اف اصفهان هستند و قرار است به مدت يك هفته در ايران حضور داشته باشند.
فارس گزارش داد، آژانس بين المللي انرژي اتمي از سال 2002 بررسي برنامه هسته اي ايران را آغاز كرده و عليرغم تصويب قطعنامه شوراي امنيت سازمان ملل عليه برنامه صلح آميز هسته اي ايران، جمهوري اسلامي همچنان به همكاري با بازرسان آژانس بين المللي انرژي اتمي ادامه مي دهد. در اين راستا تاكنون بيش از 2200 نفر- روز بازرسي از تاسيسات هسته اي ايران انجام شده است.]]>
</TEXT>
</DOC>
<DOC>
<DOCID>HAM2-851021-096</DOCID>
<DOCNO>HAM2-851021-096</DOCNO>
<ORIGINALFILE>/1385/851021/news/_siasi.htm</ORIGINALFILE>
<ISSUE>پنجشنبه 21 دي 1385 - سال چهاردهم - شماره4180 - Jan 11, 2007</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[اخبار كوتاه]]>
</TITLE>
<TEXT>
<![CDATA[رياست جمهوري: محمود احمدي نژاد عصر سه شنبه در ديدار با عبدالله  بن  زايد  آل نهيان وزير امور خارجه امارات متحده عربي تاكيد كرد: ايران براي توسعه مناسبات با امارات در عرصه هاي گوناگون از جمله سرمايه گذاري هاي مشترك محدوديتي ندارد و اميدوارم روابط دو كشور روز به روز گسترش يابد. به گزارش دفتر امور رسانه هاي رياست جمهوري، عبدالله  بن  زايد  آل نهيان وزير امور خارجه امارات متحده عربي نيز در اين ديدار تاكيد كرد: ابوظبي خواستار توسعه و گسترش روابط و مناسبات مستحكم با تهران در همه عرصه هاست. وي همچنين از سوي شيخ خليفه بن  زياد آل نهيان امير امارات عربي متحده رسماً از احمدي نژاد براي سفر به امارات عربي متحد دعوت كرد.
مجمع تشخيص مصلحت نظام:   با وجود اعلام سفر 2 روزه آيت الله اكبر هاشمي رفسنجاني به شهر مقدس قم، اين سفر به دليل كسالت وي لغو شد. رئيس مجمع تشخيص مصلحت نظام در بيانيه اي اعلام كرد: برنامه ريزي هاي قبلي انجام و مقدمات اين سفر نيز فراهم شده بود، اما متاسفانه كسالت ناشي از سرماخوردگي، اين سعادت و توفيق را از من سلب كرد. با عرض خالصانه ترين پوزش ها، اميدوارم در اولين فرصت ممكن از فيوض برنامه و زيارت اساتيد و مراجع عظام بهره مند شوم.
وزارت دفاع: وزير دفاع سودان در رأس يك هيأت عالي رتبه نظامي روز جمعه به ايران سفر مي كند. به گزارش اداره كل تبليغات دفاعي وزارت دفاع، ارتشبد عبدالرحيم محمد حسين وزير دفاع جمهوري عربي سودان كه به دعوت سردار مصطفي محمد نجار به كشورمان سفر مي كند، در طول 4 روز اقامت خود با مقامات بلندپايه سياسي - دفاعي كشورمان ديدار و مذاكره خواهد كرد. دور اول مذاكرات هيأت هاي نظامي ايران و سودان روز شنبه آغاز خواهد شد.
دفاع مقدس: رضا آقانوري عضو هيأت امناي ستاد بزرگداشت شهدا و جانبازان شيميايي كشور گفت: به زودي نقش انگليس در تجهيز صدام به سلاح هاي شيميايي و ميكروبي را افشا خواهيم كرد. آقانوري در گفتگو با فارس با اعلام اين خبر با اشاره به وجود اسناد قابل توجهي در اين رابطه، تصريح كرد: اطلاعات كاملي از جنايات انگليس در تجهيز صدام به سلاح هاي شيميايي و ميكروبي را به زودي افشا خواهيم كرد و در صدد ساخت مستندي تلويزيوني در اين زمينه هستيم تا افكار عمومي جهان به خوبي از همدستي جنايتكاران جهان با صدام آشنا شوند.
وزارت خارجه: سيد محمدعلي حسيني سخنگوي وزارت امور خارجه حمله هوايي آمريكا به روستاها و آوارگان سوماليايي در جنوب اين كشور را مغاير با مقررات بين المللي دانست و آن را محكوم كرد. به گزارش اداره كل اطلاعات و مطبوعات وزارت امورخارجه، حسيني با اشاره به عوارض ناشي از رويكردهاي نظامي و تشنج زاي آمريكا در جهان، خواستار عدم مداخله كشورهاي خارجي در تحولات سومالي و ترغيب تمامي طرف هاي سوماليايي به گفت وگوهاي ملي و مشاركت فراگير براي حل و فصل بحران داخلي سومالي گرديد.
مجتمع قضايي امور اقتصادي: الياس محمودي رئيس مجتمع قضايي امور اقتصادي در مورد اظهارات اخير رئيس جمهوري درباره نقش صاحبان ثروت هاي نامشروع در ايجاد گراني هاي اخير  اظهارداشت: قول قانوني و شرعي مي دهم كه هر پرونده اي كه از طريق قوه  مجريه و هر دستگاه كاشف در ارتباط با موارد مبتلابه دولت به مجتمع قضايي ارسال شود، قاطعانه، با سرعت و با دقت رسيدگي مي شود. محمودي تصريح كرد: ما منتظريم كه رئيس جمهور صاحبان ثروت هاي نامشروع را به ما معرفي كند و ان شاءالله معرفي خواهد كرد و پرونده ها به دستگاه قضائي ارسال مي شود كه پس از ارجاع به مجتمع مبارزه با مفاسد اقتصادي، مسلماً رسيدگي كرده و رسيدگي به آن پرونده ها در دادگاه ها علني خواهد بود.]]>
</TEXT>
</DOC>
<DOC>
<DOCID>HAM2-851021-097</DOCID>
<DOCNO>HAM2-851021-097</DOCNO>
<ORIGINALFILE>/1385/851021/news/_siasi.htm</ORIGINALFILE>
<ISSUE>پنجشنبه 21 دي 1385 - سال چهاردهم - شماره4180 - Jan 11, 2007</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[يادداشت
درباره رابطه دولت و مجلسجواد جهانگيرزاده]]>
</TITLE>
<TEXT>
<![CDATA[پس از انتخابات اول اسفند سال 82 كه به پيروزي قاطع اصولگرايان در مجلس هفتم منجر شد با تدبير جمعي از پيشروان جريان اصولگرايي، منتخبين مردم كه تا افتتاح مجلس و شروع به كار بيش از سه ماه فرصت داشتند جلسات متعددي برگزار كردند تا براي ارايه خدمت بيشتر به مردم و تقويت انسجام داخلي، مسيري را كه بنا بود در مجلس پيموده شود پيش از افتتاح رسمي مجلس طي كنند تا در نهضت خدمت به مردم تعلل و تاخيري روي ندهد. از اين رو كميته هاي متعددي تشكيل يافت كه يكي از اين كميته ها كميته تعامل مجلس و دولت بود كه اتفاقا به مديريت رييس فعلي مجلس شوراي اسلامي دكتر حداد عادل اداره مي شد و صد البته اين كميته بنا بر ضرورت و اهميت زماني نمود و بازتاب بيشتري داشت. همگان به ياد داريم كه انتخابات مجلس هفتم در زمان دولت اصلاحات برگزار شده بود و زنجيره اين دولت در تمامي اقصي نقاط كشور با تصدي پست هاي اجرايي توسط وابستگان سياسي و فكري جريان اصلاحات تكميل گرديده بود. باوجود اين تفاسير برگزيدگان ملت و افراد برجسته جريان اصولگرايي به ضرورت تنظيم و تقويت روابط ميان دولت و مجلس مي انديشيدند؛ چراكه نيك مي دانستند بدون وجود چنين ارتباطي، پيشبرد امور كشور و پاسخ به انتظارات منطقي مردم امكان پذير نخواهد بود. حال سئوال ابتدايي اينجاست كه آيا ايجاد ارتباط و تعامل با دولتي كه به لحاظ تفكر سياسي، مشي اقتصادي، نگاه فرهنگي و مديريت اجرايي متفاوت از برگزيدگان جديد ملت بود، ضروري تر مي نمايد يا با دولتي كه محصول  ساليان تلاش و مجاهدت نيروهاي اصولگراست؟ و يا اينكه آيا دولت فعلي كه مي توان آنرا ثمره و محصول مشترك نيروهاي اصولگرا در قالب شوراهاي اسلامي شهر و روستاي دوم و مجلس هفتم دانست مي تواند حرمت مجلس هفتم و نمايندگان آنرا پاس دارد يا دولت اصلاحات؟ در اين خصوص توجه به اين چند نكته ضروري است.
1 در ميان كانديداهاي دوره نهم رياست جمهوري به تعبيري 4 كانديدا و به تعبيري ديگر 5 كانديدا از مجموع نيروهاي اصولگرا حضور داشتند كه انتظار حمايت همه نمايندگان اصولگراي مجلس از گزينه اي واحد(حال هر كدام از آنها كه باشد)انتظاري به دور از واقعيت هاي سياسي و اجتماعي جامعه بود.
2 دولت آقاي دكتر احمدي نژاد اولين دولت پس از انقلاب اسلامي بود كه مجلس همسوي او از ارايه راي اعتماد به يك پنجم از اعضاي كابينه وي استنكاف ورزيد. ضمنا آقاي احمدي نژاد اولين رييس جمهوري بود كه بلافاصله و پس از يك سال دو وزير خود را بركنار كرد كه اتفاقا اين دو وزير از ميان چهار وزارتخانه اي بودند كه مجلس در جريان راي اعتماد اوليه به افراد پيشنهادي دولت اعتماد نكرده بود از سوي ديگر اكنون قريب به يك پنجم از اعضاي هيات دولت از نمايندگان دوره هفتم بوده و تاكنون در بحث ترميم كابينه، نمايندگان در اولويت گزينش براي همكاري بوده و مجلس نيز با گشاده دستي با دولت برخورد كرده است.
3 بودجه پيشنهادي سال 85 تقريبا اولين لايحه بودجه اي بود كه در مجلس مورد بازنگري و تغييرات اساسي قرار گرفت. مجلس به استناد بحث هاي كارشناسي رقم كلي آنرا به ميزان قابل توجهي كاهش داد. مجلس اصرار داشت كه حفظ حرمت دولت برخورد غيركارشناسي و تاييد همه جانبه با لوايح دولت نيست. از اين رو لوايحي مانند صندوق مهر امام رضا ع نيز مورد كنكاش اساسي مجلس قرار گرفت. در برخي از طرح ها مانند ساعات كار بانك ها كه تقابل بين دولت و مجلس جدي تر گشت نمايندگان اصرار مي ورزيدند كه تمامي راه هاي ممكن براي نيل به تصميم گيري مناسب طي گشته ولي دولت نسبت به تذكرات مجلس توجه كافي ننموده است.
4 دولت فعلي دولتي است كه اظهار مي دارد جهت گيري هاي مستضعف گرايانه تري داشته و تلاش مي كند به توزيع عادلانه تر امكانات بپردازد. سعي مي نمايد با مردم ارتباطات نزديك تري برقرار كند. تقسيم تسهيلات و اعتبارات را استاني نموده و طرح هاي زودبازده را به عنوان فوري ترين چاره ها مطرح مي كند. جهت گيري هاي مهم و اساسي خود را بر مدار اسلام و انقلاب تنظيم كرده و به احياي سياست ها و روش هايي مي پردازد كه قبلا كمتر مورد اهتمام بوده و اصرار مي ورزد كه با موانعي جدي نيز روبه روست. مجلس هفتم نيز اگرچه در اين مسير نقدهاي جدي بر روش ها و رفتارهاي دولت دارد، اما هيچ گاه از مسير حمايت و ارشاد دولت در كنار دفاع از حقوق مردم دور نشده است.
5 بدون شك حجم مشكلات و چالش هاي موجود دولت فعلي را فقط مي توان با سال هاي دولت مهندس موسوي مقايسه كرد. از سويي شبهه آفريني هاي بي مورد چند كشور خاص، شرايط جمهوري اسلامي ايران را حداقل در نزد نهادهاي بين المللي سخت كرده و از سوي ديگر شكاف هاي اقتصادي موجود در ميان طبقات مختلف اجتماعي و به ويژه ايجاد رخنه هاي بزرگ در سد بزرگ جمعيت عظيم نيروي جوان جوياي كار كه پس از انقلاب متولد شده و تقاضاهاي جدي آن چند سالي با گسترش موسسات آموزش عالي و دانشگاه هاي دولتي و غيردولتي به تعويق افتاده، اين شرايط را سخت تر و پيچيده تر گردانيده است. نمايندگان مجلس نيز ضمن آگاهي از ژرفا و گستره اين تهديدات و آسيب پذيري ها مانند مقاومت كنندگان سنتي دولت، دستگاه اجرايي زنگ زده، وجود برخي از مديران ناكارآمد و در كنار آن افزايش غيرقابل توجيه سطح انتظارات و توقعات مردم، نشانه هاي آشكار و روشني از همراهي و حمايت دولت را در پرونده خود دارد درعين حالي كه از نقد منصفانه رفتارها و عملكرد دولت نيز غافل نيست.
6 اين امر هويداست كه برخي از مديران ارشد و مياني مانند استانداران، فرمانداران و مديران دستگاه ها كه مي توانند به بنياد و ايجاد يك ارتباط مستمر، منطقي و همگرا ميان دولت و مجلس مدد رسانند خود به عوامل تشديد اختلافات تبديل گشته و معكوس عمل مي كنند. به راستي آيا نمي توان باور كرد كه تنظيم روابط در سطوح بالا نيازمند تصحيح رفتارها در پايين دست مي باشد؟ آيا شرايط موجود نتيجه موجي نيست كه بستر آن ارتباطات استاني، شهرستاني و منطقه اي است؟
حال قضاوت كنيم آيا در شرايط فعلي به تشكيل كميته ويژه گسترش تعامل دولت و مجلس بيش از گذشته نيازمندتر نيستيم؟ بي توجهي به مجلس و نمايندگان مردم به عنوان يك نهاد برآمده از مردم و به تعبير امام عظيم الشان(ره)عصاره فضايل ملت چه توجيهي خواهد داشت؟ نمايندگان و رييس جمهور كه برگزيدگان بلاواسطه ملت مي باشند نبايد مورد مكرمت و ارجمندي قرار گيرند؟ گسترش گستره و عمق اختلافات مجلس با دولتي كه مسووليت هاي سخت و گران سنگي بر دوش دارد چه آثاري به دنبال خواهد داشت؟ آيا گذشت نزديك به يك و نيم سال از همكاري مجلس هفتم و دولت نهم براي تصحيح رفتارها و رويه ها در اين آزمون بزرگ كافي نيست؟ آيا در تندباد حادثه ها به تفاهم و درك متقابل بيشتر نيازمند نيستيم؟ بپذيريم كه در آزمون سختي قرار داريم و فردا روز نتيجه اقدامات دولت و مجلس به نام نظام اسلامي نوشته خواهد شد و مردم هيچ عذري را از ما نخواهند پذيرفت.
* عضو كميسيون امنيت ملي و سياست خارجي مجلس]]>
</TEXT>
</DOC>
<DOC>
<DOCID>HAM2-851021-098</DOCID>
<DOCNO>HAM2-851021-098</DOCNO>
<ORIGINALFILE>/1385/851021/news/_siasi.htm</ORIGINALFILE>
<ISSUE>پنجشنبه 21 دي 1385 - سال چهاردهم - شماره4180 - Jan 11, 2007</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[باشگاه احزاب]]>
</TITLE>
<TEXT>
<![CDATA[ايسنا: حميدرضايي قلعه سخنگوي ستاد انتخاباتي حزب اعتدال و توسعه در انتخابات 24 آذر، گفت: عصر روز سه شنبه اعضا و فعالان ستاد انتخاباتي حزب اعتدال و توسعه با جمع ديگري از افرادي كه در مساله  انتخابات مجلس خبرگان رهبري فعاليت تبليغاتي مي كردند با هاشمي رفسنجاني رئيس مجمع تشخيص مصلحت نظام ديدار كردند. رضايي قلعه افزود: در اين جلسه مطرح شد كه حزب اعتدال و توسعه در آرايش جريانات سياسي كشور در طيف ميانه قرار مي گيرد و معتقد به مشي و ساز و كارهاي اعتدالي و حاكم سازي عقلانيت و تدبير در مديريت امور كشور است.
وي ادامه داد: در نشست مذكور، رئيس مجمع تشخيص مصلحت نظام  به نقش مردم در انقلاب و نظام تاكيد كرد و انتخابات 24 آذر را يك پيروزي براي نظام و انقلاب دانست.
باشگاه خبرنگاران جوان: سخنگوي ستاد ائتلاف اصلاح طلبان گفت: با وجود تندروي و زياده روي هاي برخي افراد، مجموعه اصلاح طلبان مشي اعتدال و ميانه روي را دنبال مي كنند و افراطيون در مجموعه جبهه اصلاحات نيستند. مرتضي حاجي افزود: جنبش اصلاحات هرگونه تندروي و زياده روي را لطمه به اين جنبش مي داند، چرا كه مردم در انتخابات 24 آذر نشان دادند كه اشتياقي به افراط گرايي ندارند.
ايسنا: محمدرضا تاجيك گفت: اگر بخواهيم گزاره هاي ما در جهان جدي تلقي شوند، بايد قدرت داشته باشيم. رئيس سابق مركز بررسي هاي استراتژيك رياست جمهوري كه در نشستي با عنوان بررسي قدرت نرم در دفتر مطالعات مجمع تشخيص مصلحت نظام سخن مي گفت با بيان اين كه كماكان گفتمان مسلط در مباحث سياسي، اجتماعي،  اقتصادي و بين المللي ما، در يك متن مدرن يا تركيبي از مدرن و سنت است، گفت: ما هنوز اسير تار و پودهاي گفتمان مدرن هستيم كه سرشار از دو انگاري هاست؛ بنابراين ترديدي نيست كه وقتي از قدرت نرم صحبت مي كنيم، قدرت سخت را در نظر نگيريم.]]>
</TEXT>
</DOC>
<DOC>
<DOCID>HAM2-851021-099</DOCID>
<DOCNO>HAM2-851021-099</DOCNO>
<ORIGINALFILE>/1385/851021/news/_theatre.htm</ORIGINALFILE>
<ISSUE>پنجشنبه 21 دي 1385 - سال چهاردهم - شماره4180 - Jan 11, 2007</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">ادب و هنر.هنر.تئاتر</CAT>
<CAT xml:lang="en">Literature and Art.Art.Theater</CAT>
<TITLE>
<![CDATA[ده تاثيرآب و هوايي بر تاريخزمين داغ زير پاي تاريخ]]>
</TITLE>
<TEXT>
<IMAGE>/1385/851021/news/009798.jpg</IMAGE>
<![CDATA[
فرهادجم - زمين در سال 2007 گرم ترين روزهاي خود را تجربه مي كند. اگر اين پيش بيني دانشمندان تحقق يابد، اين سال مي تواند دروازه ورود به عصري جديد در تاريخ كره زمين باشد. زمين گرم مي شود و يخ هاي قطبي را بيش از پيش ذوب مي كند. اين تنها يكي از خطرات گرم شدن زمين است.
چندي پيش ماهواره ها شكافي غول آسا را در يخ هاي قطب شمال رصد كردند كه به جدا شدن قطعه اي غول پيكر از يخهاي قطبي مي انجامد و اين كوه يخي را بر آبهاي اقيانوس شناور مي سازد كه مي تواند تأثيري ويرانگر بر هرچه در راهش قرار مي گيرد بگذارد. يخ بيش از آب نور خورشيد را منعكس مي كند.
بدين ترتيب ذوب شدن يخ ها به معناي جذب بيشتر نور خورشيد و گرم تر شدن زمين است. لستر براون بوم شناس پرآوازه در جايي مي گويد ما در يك آستانه قرار داريم كه اگر از آن بگذريم ديگر هيچ كس نمي تواند جلوي فرآيند ذوب يخها را بگيرد.
افزايش گرماي زمين قطعاً اقليم سراسر جهان را تحت تأثير قرار مي دهد. براي كشوري همچون ايران كه به واسطه خشكي شديد زيست بومي بسيار شكننده دارد اين خطر شايد افزون تر از ديگر كشورها باشد.
تصور كنيد اگر ميزان بارندگي در ايران در يك دوره 10 ساله به نصف كاهش پيدا كند چه خواهد شد. تجربه اي نزديك به اين را در دهه هفتاد از سر گذرانديم كه منجر به نابودي بسياري از ذخاير طبيعي ايران در هشت استان جنوبي و شرقي كشور شد.
گرماي بي سابقه
سازمان هواشناسي بريتانيا در گزارشي هشدار داده است كه گرماي بخشي از اقيانوس آرام به دليل طولاني شدن پديده گرمايشي ال نينو در اين اقيانوس همراه با تاثير گازهاي گلخانه اي مي تواند باعث افزايش بي سابقه دماي هواي كره زمين در سال جاري شود.
از زمان شروع ثبت تغييرات دماي جهان در سال 1914، بيشترين درجه حرارت جهان در سال 1998 - نه سال پيش - ثبت شد.
به گزارش بي بي سي و به گفته كارشناسان، به احتمال شصت درصد دماي متوسط سطح كره زمين در سال جاري به حد آن در سال 1998 برسد يا از آن بيشتر باشد.
گرماي هوا در سال گذشته در بريتانيا به بالاترين ميزان از سال 1914 رسيد اما انتظار مي رود سال 2007 شاهد گرماي بي سابقه در بسياري ديگر از نقاط جهان باشد.
متوسط دماي كره زمين در سال 14 درجه سانتيگراد است و به گفته سازمان هواشناسي بريتانيا، احتمال دارد متوسط گرماي زمين در سال جاري 54/0 درجه از اين حد بيشتر شود.در سال 1998، دماي زمين 52/0 درجه سانتيگراد بيش از حد متوسط بود.
گزارش پيش بيني بلند سالانه وضعيت هوا توسط مركز مطالعاتي هدلي، وابسته به سازمان هواشناسي بريتانيا، با همكاري دانشگاه ايست انگليا تهيه شده است.
پديده ال نينو
به گفته رييس مركز هدلي، افزايش بي سابقه گرما در سال 2007 از دو عامل ناشي مي شود: نخست روند گرمايش كره زمين در اثر افزايش گازهاي گلخانه اي و دوم طولاني شدن زمان پديده ال نينو el io.
گازهاي گلخانه اي عمدتا حاصل استفاده بشر از سوخت هاي فسيلي است اما پديده ال نينو به طور طبيعي روي مي دهد.
اين پديده هر سال حوالي كريسمس - عيد ميلاد مسيح - در آب هاي اقيانوس آرام در سواحل غربي آمريكاي جنوبي بروز مي كند و به همين دليل نيز ال نينو نام گرفته كه به زبان اسپانيولي به معني نوزاد است.
با وقوع ال نينو، گرماي سطح اقيانوس افزايش مي يابد و انتقال گرما به هواي گرم مجاور آن، باعث گرم شدن نسبي هوا مي شود.
در برخي سال ها، افزايش دماي آب سطحي در منطقه اي گسترده اي تر و براي مدتي طولاني تر روي مي دهد كه نتيجه آن افزايش غير متعارف مناطق نزديك به آن به خصوص در نيمكره جنوبي است.
تغييرات هوا در اين مناطق به نوبه خود بر دماي هوا در ساير نقاط زمين نيز تاثير مي گذارد.
به گفته پرفسور كريس فولاند، رييس مركز مطالعاتي هدلي، معمولا بين زمان وقوع غيرعادي پديده ال نينو و گرم شدن هواي كره زمين حدود چهار ماه يا بيشتر فاصله است.
علاوه بر گرم شدن نسبي هوا، تاثيرات ديگر طولاني شدن ال نينو شامل افزايش بارندگي و جاري شدن سيل در برخي نقاط و كاهش بارندگي و گاه آتش سوزي جنگل ها در نقاط ديگر كره زمين است.
اقليمِ تاريخ ساز
همه آنچه كه گفته شد حكايت از آن دارد كه ممكن است بشر پا به يك دوران بحران اقليمي گذاشته باشد. اين گونه بحران در تاريخ جهان بي سابقه نيست و پيش از اين نيز تغييرات و پديده هاي اقليمي نقش قابل توجهي بر رويدادهاي تاريخي داشته اند.
به مناسبت آغاز سال 2007 ميلادي كه همچنان كه گفته شد احتمالاً نقطه آغاز يك بحران اقليمي در كره زمين خواهد بود و شايد گرمترين سال در كل تاريخ جهان باشد، مروري داريم بر 10 تغيير اقليم كه به تغيير مسير تاريخ منجر شدند.
?  -  فرهنگ غرب در نتيجه جنگ هايي كه بين ايران و يونان در گرفت موجوديت يافت. امپراتوري ايران كه در آن زمان در راس همه قدرتها قرار داشت، به طرف يونان لشكر كشي كرد. در سال 480 قبل از ميلاد در جنگ سالاميس و آشنايي فرمانده ارتش يونان با علوم بادهاي دريايي و به دليل عدم آشنايي ايرانيان با علوم دريايي چون جذر و مد بعلاوه طوفان دريايي كه در طول جنگ اتفاق افتاد باعث شكست ايرانيان در اين جنگ شد.
2 -  در قرن 13 كوبلاي خان فرمانده امپراتوري مغول بود. او ارتش خود را براي تصرف ژاپن صف آرايي كرد، ولي به دليل باد موسمي كه از اقيانوس هند مي وزيد موفق به تصرف ژاپن نشد. كاهن شينتو معتقد بود كه اين طوفان نتيجه اجابت دعاهايش بوده است.
3 - ناوگان اسپانيا در سال 1588 در برابر تمدن غرب مغلوب گشت. اسپانيايي ها مطمئن به پيروزي بودند. فيلپ دوم فرمانده ناوگان دريايي به جنگ عليه پروتستان هاي انگلستان كه رهبري آن را اليزابت اول به عهده داشت برخاست اما باد مانع از به موفقيت رسيدن ارتش اسپانيا شد.
4 -  در سال 1709 چارلز پنجم پادشاه سوئد رهبري اولين قدرت مهاجم اروپا را در لشكركشي به روسيه در زمستان بر عهده داشت. زمستان باعث فرسودگي قدرت عظيم سوئد شد. در طول جنگهاي بزرگ شمالي اين جنگ تاثير زيادي بر جهان باقي گذاشت.
5  -  زماني كه واشنگتن فرمانده ارتش آمريكا شد، ارتش متشكل از داوطلباني بود كه فاقد يونيفرم و حتي سلاح بودند. در مقابل ارتش انگليسي ها مجهز به بهترين نيروي جنگي بود. در 22 آگوست سال 1776 ژنرال واشنگتن توانست در يك نبرد طولاني در جزيره اي شكستشان دهد. تاريخ آمريكا نشان مي دهد كه يك مه غليظ باعث شده كه نيروهاي استعماري انگليس در آن جنگ عقب نشيني كنند.
6  -  كشوري در بحران ناشي از پرداخت وام هاي سنگين به مستعمره نشينان آمريكا كه در جنگ عليه انگلستان بوده، رنج مي برد. خشكسالي بهاره باعث بالا رفتن سريع قيمت مواد غذايي شد و بالاخره رعد و برق و طوفان شديد از راه رسيد و محصول تمام مزارع را نابود كرد. در نتيجه توده مردم گرسنه، حداكثر آمادگي براي دگرگوني و تغيير را داشتند و بدين ترتيب انقلاب فرانسه به وقوع پيوست.
7 -   در 30 آگوست سال 1800 همان روزي كه هزاران برده در ريچموند ويرجينيا به رهبري مردي به نام گابريل عليه برده داران قيام كردند، با گرفتن زرادخانه و آزادي برده ها وضعيت خود را تغيير دادند. در عوض باد و بوران شديد مانع از توطئه خيانتكاران و دسيسه چيني برده داران عليه برده ها شد.
8  -  در سال 1812 ناپلئون بزرگترين ارتش اروپا را با بيش از 600 هزار نيرو در اختيار داشت. نقشه او يك قشون كشي جسورانه به روسيه بود، او نقشه حمله را آنچنان برنامه ريزي كرده بود كه نگران هيچ چيزي نبود. زمستان نزديك بود. ناپلئون مطمئن بود كه سربازانش مسكو را تسخير مي كنند. سربازان فرانسوي در قشون كشي به روسيه ابتدا جواهرات و اشيا قيمتي را گرفتند و به ميهن بازگشتند.
ناپلئون براي بار دوم زمينه تصرف را آماده كرد اين بار روسيه بسيار سردتر بود. ارتش زميني ناپلئون يك شهر را ويران كردند دماي هوا به كمتر از 40 درجه سانتيگراد زير صفر رسيده بود ، سربازان احساس گرسنگي و سرماي شديد مي كردند به طوري كه در يك شبانه روز 50 هزار اسب از سرما كشته شدند و لباس سربازان مناسب سرماي زياد نبود.
بنابراين از 600 هزار سرباز جنگي تنها 150 هزار نفر مجروح به خانه بازگشتند و اين شروعي بود براي پايان دادن به امپراتوري بزرگ ناپلئون و ظهور قدرت روسيه در اروپا.
9 -  آدلف هيتلر كه از تاريخ عبرت نگرفته بود تصميم به حمله تكراري(همانند حمله ناپلئون)به مسكو را گرفت، و نتيجه از قبل هم بدتر شد. در اينجاست كه تاريخ تكرار شد. در سپتامبر سال 1941 عمليات typhoo(يكي از عمليات هاي نظامي كه در بدترين شرايط آب وهوايي كاربرد داشت )در اتحاد جماهير شوروي اجرا شد. ارتش آلمان بر پيروزي خود عليه حكومت استالين و نواختن مارش پيروزي در ميدان سرخ مسكو مطمئن بودند، اما هواشناسان هيتلر او را در هر دو جبهه مسكو و استالينگراد در اتحاد جماهير شوروي به زانو درآوردند و ورق جنگ عليه آلمان ها برگشت.
10 -  در يكي از روزهاي تابستان سال 1945 هيروشيما شاهد هواي خوبي بود. در ساعت 9:7 صبح هوا كمتر از 3%داراي پوشش ابري بود كه هواپيماي جنگي از حيطه تشخيص رادارها گذشت. اولين بمب ؛ آسمان براي استفاده از سلاح هسته اي به اندازه كافي صاف بود. فقدان پوشش ابر كار هيروشيما را ساخت و بمب درست به هدف برخورد كرد. در صورتي كه پوشش ابر در كاكورا تاثير ديگري داشت.
در 8 آگوست دومين بمب هسته اي به نام b29 براي كاكورا در نظر گرفته شده بود، اما آسمان مورد نظر(كاكورا)پوشيده از ابر بود. در نتيجه هدف اصابت بمب، ناكازاكي اعلام شد!
چشم انداز
آب و هوا از ديرباز همواره منشأ تغييرات عميق گونه هاي حياتي در طول تاريخ كره زمين بوده است. ميليون ها سال است كه دوره هاي متناوب و طبيعي يخبندان و گرما، پي در پي چهره زمين را دگرگون كرده است. اكنون ما در يكي از دوره هاي گرم و بين يخبندان زندگي مي كنيم. اما بشر به ياري هوش خود، چهره طبيعت را عميقاً دگرگون كرده و موازنه طبيعت را در جهت منافع كوتاه مدت خود بر هم زده است. اكنون زمين بيش از هر دوره ديگر گرم است و گازهاي گلخانه اي ناشي از فعاليت هاي انساني يكي از عوامل بسيار تأثيرگذار بر اين پديده محسوب مي شود. دانشمندان پيش بيني كرده اند زمين در سال 2007 گرم ترين روزهاي خود را سپري خواهد كرد.]]>
</TEXT>
</DOC>
<DOC>
<DOCID>HAM2-851021-100</DOCID>
<DOCNO>HAM2-851021-100</DOCNO>
<ORIGINALFILE>/1385/851021/news/_theatre.htm</ORIGINALFILE>
<ISSUE>پنجشنبه 21 دي 1385 - سال چهاردهم - شماره4180 - Jan 11, 2007</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">ادب و هنر.هنر.تئاتر</CAT>
<CAT xml:lang="en">Literature and Art.Art.Theater</CAT>
<TITLE>
<![CDATA[تخريب برج جهان نما آغاز شد]]>
</TITLE>
<TEXT>
<IMAGE>/1385/851021/news/009804.jpg</IMAGE>
<IMAGE>/1385/851021/news/009807.jpg</IMAGE>
<![CDATA[
ميراث آريا: تعديل ارتفاع دو طبقه ديگر از برج جهان نما براي جلوگيري از قرار گرفتن نقش جهان در فهرست آثار در معرض خطر يونسكو شروع شد.
فريبرز دولت آبادي معاون حفظ و احياي سازمان ميراث فرهنگي، صنايع دستي و گردشگري با اعلام اين مطلب گفت: در بازديدي كه روز گذشته از جهان نما داشتم عمليات تعديل ارتفاع جهان نما شروع شده و قطعاً تا قبل از اول فوريه تعديل ارتفاع صورت خواهد گرفت.
دولت آبادي با اشاره به ديدار خود با استاندار، افزود: وي بسيار مصمم است كه عمليات تعديل ارتفاع جهان نما با سرعت انجام شود و ايران به تعهدات خود عمل كند.
دولت آبادي در خصوص تخريب دو طبقه ديگر از برج گفت: در گذشته دو طبقه تعديل شده  بود و دو طبقه ديگر نيز هم اكنون در حال تعديل است و با تخريب اين چهار طبقه مشكل منظر بصري از بين خواهد رفت.
وي ادامه داد: ادامه تخريب برج جهان نما منوط به تصميم گيري است كه در ارتباط با پرونده ثبت محور فرهنگي- تاريخي گرفته خواهد شد.
معاون حفظ و احياي آثار تاريخي اظهار داشت: پرونده محور فرهنگي- تاريخي براي ثبت جهاني تا اول فوريه تهيه خواهد شد و درصدد هستيم كه تصميم گيري در خصوص جهان نما را نيز در ارتباط با همين پرونده انجام دهيم. به اين صورت كه جهان نما نيز به عنوان يكي از الحاقات محور فرهنگي- تاريخي ميدان نقش جهان به ثبت برسد.
مترو از چهارباغ عبور نخواهد كرد
فريبرز دولت آبادي، هم چنين گفت: در جلسه اي كه در اصفهان برگزار شد، نتايج مطالعات گروه كارشناسي ميراث اصفهان مورد بررسي قرار گرفت و بر اساس رأي كارشناسان در حوزه هاي مختلف، مترو به طور قطع از چهارباغ عبور نخواهد كرد.
وي درباره ساير مسيرهاي پيشنهادي عبور متروي اصفهان گفت: سه مسير ديگر پيشنهاد شده كه هفته آينده در جلسه اي با حضور كارشناسان و مسئولان ساير دستگاه هاي مرتبط، مورد بحث و بررسي قرار گيرد.
دولت آبادي گفت: رأي نهايي عبور مترو از يكي از اين سه مسير هفته آينده اعلام خواهد شد.
بر اساس اين گزارش، گروه 10 نفره كارشناسي عبور مترو از اصفهان شامل كارشناسان حمل ونقل، سازه، مهندسي آب، ژئوتكنيك، باستان شناسي، مهندسي زراعت، زمين شناسي، تونل و ديناميك سازه هستند.]]>
</TEXT>
</DOC>
<DOC>
<DOCID>HAM2-851021-101</DOCID>
<DOCNO>HAM2-851021-101</DOCNO>
<ORIGINALFILE>/1385/851021/news/_theatre.htm</ORIGINALFILE>
<ISSUE>پنجشنبه 21 دي 1385 - سال چهاردهم - شماره4180 - Jan 11, 2007</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">ادب و هنر.هنر.تئاتر</CAT>
<CAT xml:lang="en">Literature and Art.Art.Theater</CAT>
<TITLE>
<![CDATA[تشكيل كميته گردشگري ورزشي استان تهران]]>
</TITLE>
<TEXT>
<![CDATA[مهر: در راستاي توسعه گردشگري ورزشي در تمامي استان هاي كشور، كميته گردشگري ورزشي استان تهران تشكيل شد.
بنا بر اين گزارش، كميته گردشگري ورزشي استان تهران با حضور رئيس سازمان استان تهران و اعضاي اين كميته و دبير كميته گردشگري ورزشي كشور آغاز به كار كرد.
در اين جلسه كامبيز بابايي، با بيان جايگاه ويژه استان تهران به جهت تردد ورزشكاران داخلي و خارجي و حجم كثير مسابقات ورزشي و همچنين وجود بيش از 200 جاذبه ثبت شده در استان كه در نوع خود بي نظير است به نقش مهم و اساسي استان در اين حركت اشاره كرد.]]>
</TEXT>
</DOC>
<DOC>
<DOCID>HAM2-851021-102</DOCID>
<DOCNO>HAM2-851021-102</DOCNO>
<ORIGINALFILE>/1385/851021/news/_theatre.htm</ORIGINALFILE>
<ISSUE>پنجشنبه 21 دي 1385 - سال چهاردهم - شماره4180 - Jan 11, 2007</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">ادب و هنر.هنر.تئاتر</CAT>
<CAT xml:lang="en">Literature and Art.Art.Theater</CAT>
<TITLE>
<![CDATA[پايش كارخانه آلومينيوم اراك]]>
</TITLE>
<TEXT>
<IMAGE>/1385/851021/news/009801.jpg</IMAGE>
<![CDATA[
ايلنا: مقرر شده كه آزمايشگاه ژهاي معتمد سازمان، كارخانه آلومينيوم سازي اراك را مورد پايش قرار داده و نتيجه را براي تصميم ژگيري بعدي به سازمان انعكاس دهند.
دكتر حسن اصيليان - معاون محيط زيست انساني سازمان حفاظت محيط زيست- در خصوص كارخانه آلومينيوم اراك و آلايندگي آن گفت: آمار بيماري مردم - ناشي از آلايندگي ژهاي كارخانه آلومينيوم اراك- بايد مبناي تحقيقاتي داشته و مطالعات علمي روي آن صورت گرفته باشد اما در مجموع، سازمان جلساتي را با شركت ايرالكو داشته و هيات مديره اين شركت، خود را موظف كرده و قول داده ژاند كه استانداردهاي لازم را رعايت كنند. اصيليان گفت: در صورتي كه نتوانند به تعهدات خود عمل كرده و نظرات سازمان را تامين كنند، قطعا نسبت به انتقال اين واحد به مكان ديگري اقدام خواهد شد.وي تصريح كرد: تاكنون برنامه ژهايي براي كاهش آلايندگي اين كارخانه وجود داشته اما مقرر شده كه واحدهاي قديمي كه تعدادي از آنها نيز تعطيل شده و نيز واحدهاي جديدالاحداث، استانداردهاي جديدي را كه مورد نظر سازمان است، رعايت كنند.
معاون محيط زيست انساني سازمان حفاظت محيط زيست گفت: بازديدهايي از اين كارخانه توسط اداره كل محيط زيست استان مركزي صورت گرفته و گزارش هايي نيز ارائه شده؛ ضمن اين كه جلساتي را در ستاد مركزي برگزار كرديم كه بر اساس آن، مقرر شده كه آزمايشگاه هاي معتمد سازمان، كارخانه را مورد پايش قرار دهند و نتيجه را براي تصميم گيري بعدي به سازمان انعكاس دهند.]]>
</TEXT>
</DOC>
<DOC>
<DOCID>HAM2-851021-103</DOCID>
<DOCNO>HAM2-851021-103</DOCNO>
<ORIGINALFILE>/1385/851021/news/_theatre.htm</ORIGINALFILE>
<ISSUE>پنجشنبه 21 دي 1385 - سال چهاردهم - شماره4180 - Jan 11, 2007</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">ادب و هنر.هنر.تئاتر</CAT>
<CAT xml:lang="en">Literature and Art.Art.Theater</CAT>
<TITLE>
<![CDATA[عجايب ايران
رشم]]>
</TITLE>
<TEXT>
<IMAGE>/1385/851021/news/009795.jpg</IMAGE>
<![CDATA[
آرش نورآقايي - اصلاً من سال هاي سال بود كه درباره رشم به تفكر و خيال پردازي ام... جاده دامغان به جندق، 10 كيلومتر مانده به معلمان، روستاي رشم. مكاني كه يكي از معتبرترين اسطوره شناسان كشورمان، مهرداد بهار كه به قول خودش ديوانه ديدار كوير بود، را به رؤياپردازي كشانده بود.
در اسطوره ها آمده كه فريدون سه پسر داشت؛ سلم و تور و ايرج. او دنيا را سه بخش كرد. شرق را به تور، غرب را به سلم و ميانه دنيا را به ايرج داد. ايران جزو اين ميانه دنيا بود و ايرج پادشاه ايران.
در تواريخ ارمني ساسانيان خود را ماهاايرجي ها مي نامند و در متون ساساني نام قهرمان خانواده شان ايرگ(ايرج)است. همه اينها براي اين بود تا بگوييم رشم گورستاني دارد كه جهت گورهايش شرقي- غربي( به شيوه گورهاي اسلامي)نيست بلكه شمالي- جنوبي است. قدمت برخي از اين گورها به سه هزار سال هم مي رسد. سنگ قبر اين گورها به صورت قلوه سنگ هاي بزرگ نتراشيده اي است كه خطوطي روي آنها كنده شده. اهالي روستا اين گورستان قديمي را به ايرجي  ها نسبت مي دهند.(در نزديكي خور هم روستايي به نام ايرج داريم.)رشم يك روستاي تاريخي با اصالت كويري است كه معماري صخره اي و پلكاني دارد. خانه هاي روستا از روبه رو به طرف زمين هاي زراعي و از پشت به كوه تكيه دارند. در اطراف روستا، كوه هايي با معادن بسيار وجود دارند. تحقيق در آنها ما را به اين نتيجه مي رساند كه ساكنان كهن اين ناحيه با اين معادن و طريقه استخراج از آنها آشنا بوده اند.
رشم علاوه بر همه اينها، چشمه هايي دارد كه شادابي زندگي را به كوچه هاي آن مي آورند. ديدن اين روستا در بيابان دور از انتظار است.]]>
</TEXT>
</DOC>
<DOC>
<DOCID>HAM2-851021-104</DOCID>
<DOCNO>HAM2-851021-104</DOCNO>
<ORIGINALFILE>/1385/851021/news/_theatre.htm</ORIGINALFILE>
<ISSUE>پنجشنبه 21 دي 1385 - سال چهاردهم - شماره4180 - Jan 11, 2007</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">ادب و هنر.هنر.تئاتر</CAT>
<CAT xml:lang="en">Literature and Art.Art.Theater</CAT>
<TITLE>
<![CDATA[نگاه دوم
طي پنج سال آينده تهران به لحاظ زيست محيطي قابل زندگي نخواهد بود]]>
</TITLE>
<TEXT>
<![CDATA[مهر: مديركل طرح و برنامه ريزي معاونت حمل و نقل و ترافيك شهرداري تهران گفت: 50 درصد ترافيك پايتخت، تك سرنشين ها هستند و با ادامه چنين روندي تا سال 1390 تهران قابل زيست نخواهد بود.
بر اساس اين گزارش، مهندس مهدي صفري مقدم در نشست افزايش بهره وري معابر تهران افزود: منكر كارهايي كه در گذشته انجام شده نيستم و اين كارها نيز بخشي از راه حل ترافيك شهري هستند اما در اين راه حل ها تنها رفع بحران ترافيك آن هم در درصدي كم مورد توجه است و مهم ترين مسئله شهري يعني زيست محيط به فراموشي سپرده مي شود.
وي گفت: با افزايش اتوبان و جاده جداي از ترغيب مردم به خريد بيشتر ماشين، باعث افزايش شديد آلودگي هوا در ديگر مسايل زيست محيطي مي شويم، اما با افزايش و ارتقاي سطح ناوگان حمل و نقل عمومي جداي از حل مشكل ترافيك از آلوده تر شدن شهر پرهيز كرديم، اين واقعيتي تلخ است كه در چنين شهر بزرگي سيستم حمل و نقل شهري در بدترين شرايط قرار دارد و كمترين بودجه به آن اختصاص داده مي شود متاسفانه بايد گفت بيشتر آناني هم كه سوار اتوبوس و مترو مي شوند به دليل توان اقتصادي پايين آنان است بي شك هر كدام از آنان نيز اگر توان اقتصادي خوبي داشتند خودرو شخصي تهيه مي كردند.
صفري مقدم در ادامه با مقايسه آماري تهران و لندن گفت: در تهران 270 كيلومتر بزرگراه، 90 كيلومتر خطوط ريلي،(با احتساب مترو كرج)و 70 كيلومتر خط ويژه اتوبوس وجود دارد اما شهر لندن كه جمعيت آن تقريبا برابر تهران است 100 كيلومتر بزرگراه، 1224 كيلومتر خط ريلي و 253 كيلومتر خط ويژه اتوبوس دارد. آنها در بخش حمل و نقل عمومي به شدت از ما جلو هستند اما جالب آن كه در اتوبان كه بيشتر براي خودروهاي شخصي است از ما عقب هستند، چون نيازي به اتوبان بيشتر و نابود كردن شهر خويش ندارند، اما متاسفانه ما هنوز به دنبال ساخت بيشتر اتوبان در بهترين زمين هاي شهرهايمان هستيم.]]>
</TEXT>
</DOC>
<DOC>
<DOCID>HAM2-851021-105</DOCID>
<DOCNO>HAM2-851021-105</DOCNO>
<ORIGINALFILE>/1385/851021/news/_theatre.htm</ORIGINALFILE>
<ISSUE>پنجشنبه 21 دي 1385 - سال چهاردهم - شماره4180 - Jan 11, 2007</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">ادب و هنر.هنر.تئاتر</CAT>
<CAT xml:lang="en">Literature and Art.Art.Theater</CAT>
<TITLE>
<![CDATA[اقصي نقاط
رابطه ذوب شدن يخ هاي اقيانوس و كاهش دي اكسيدكربن جو]]>
</TITLE>
<TEXT>
<![CDATA[ايسنا: ذوب شدن يخ هاي اقيانوس منجمد شمالي به اين اقيانوس امكان مي دهد كه دي اكسيدكربن را از اتمسفر جذب كند و اين پديده مي تواند برخي از تاثيرات پديده گرم شدن تدريجي زمين را جبران كند.
بر اساس اين گزارش، دانشمندان جامائيكا ضمن كشف اين پديده اعلام كردند: يخ هايي كه طي 30سال گذشته ذوب شده اند، مقدار دي اكسيدكربن جذب شده توسط اين اقيانوس را تا سه برابر افزايش داده است.
يك تيم تحقيقاتي به سرپرستي نيك بيتز از موسسه علوم اقيانوسي برمودا ميزان جذب دي اكسيدكربن را در اقيانوس منجمد شمالي با اندازه گير ي هايي در درياي چوكچي و حوضچه كانادا در سال هاي 2002 تا 2004 محاسبه كردند.
اين محققان دريافتند كه ميزان جذب دي اكسيدكربن از اتمسفر در طول ماه هاي تابستان كه ميزان يخ اين اقيانوس به حداقل مي رسد، به ميزان قابل توجهي افزايش پيدا مي كند. بيتز در اين باره اظهار داشت كه يخ درياها به عنوان مانعي براي تبادل اين گاز عمل مي كند.
در مجموع، اين محققان محاسبه كردند كه كل اقيانوس منجمد شمالي مي تواند سالانه تا سقف 66ميليون تن دي اكسيدكربن جذب كند و امكان افزايش اين مقدار در صورت ادامه پديده ذوب شدن يخ ها وجود دارد اما با اين حال، اين مقدار هنوز نمي تواند پديده گرم شدن تدريجي زمين را به تعادل برساند.در حال حاضر ميزان تصاعدات گاز دي اكسيدكربن در سراسر جهان برابر با 30ميليارد تن در سال است.]]>
</TEXT>
</DOC>
<DOC>
<DOCID>HAM2-851021-106</DOCID>
<DOCNO>HAM2-851021-106</DOCNO>
<ORIGINALFILE>/1385/851021/news/_theatre.htm</ORIGINALFILE>
<ISSUE>پنجشنبه 21 دي 1385 - سال چهاردهم - شماره4180 - Jan 11, 2007</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">ادب و هنر.هنر.تئاتر</CAT>
<CAT xml:lang="en">Literature and Art.Art.Theater</CAT>
<TITLE>
<![CDATA[صندوق ملي محيط زيست با يك ميليارد تومان راه اندازي مي شود]]>
</TITLE>
<TEXT>
<![CDATA[خبرگزاري فارس: معاون توسعه مديريت و امور مجلس سازمان حفاظت محيط زيست از راه اندازي صندوق ملي محيط زيست با يك ميليارد تومان اعتبار خبر داد.
سيدخلاق ميرنيا گفت: سرمايه اوليه صندوق ملي محيط زيست از سر جمع اعتبارات سازمان محيط زيست تامين مي شود و سازمان مديريت و برنامه ريزي نيز بايد با به كارگيري اين بودجه موافقت كند.
وي در ادامه افزود: اعضاي هيئت مديره صندوق ملي محيط زيست از طرف معاونت توسعه مديريت و امور مجلس به رئيس سازمان حفاظت محيط زيست پيشنهاد داده شد و با موافقت وي هيئت مديره اين صندوق نيز شكل گرفته است.
معاون توسعه مديريت و امور مجلس سازمان حفاظت محيط زيست درباره زمان آغاز به كار اين صندوق اظهار داشت: در حال حاضر راه اندازي اين صندوق تنها معطل تامين سرمايه اوليه است.
دولت مي تواند با رعايت اصول 72 و 85 قانون اساسي جمهوري اسلامي ايران براي تقليل آلاينده هاي محيط زيست، صندوق ملي محيط زيست را وابسته به سازمان حفاظت محيط زيست تشكيل دهد كه منابع مورد نياز صندوق از طريق كمكهاي بخش غيردولتي، داخلي و خارجي تامين مي شود و جريمه هاي زيست محيطي واحدهاي آلاينده نيز با تشكيل اين صندوق وارد آن مي شود.]]>
</TEXT>
</DOC>
<DOC>
<DOCID>HAM2-851021-107</DOCID>
<DOCNO>HAM2-851021-107</DOCNO>
<ORIGINALFILE>/1385/851021/world/_econw.htm</ORIGINALFILE>
<ISSUE>پنجشنبه 21 دي 1385</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[معاون وزير بازرگاني از سياستهاي وزارت بازرگاني مي گويد؛
ذ]]>
</TITLE>
<TEXT>
<IMAGE>/1385/851021/world/008895.jpg</IMAGE>
<![CDATA[
*به هيچ عنوان بحث تحريم كالايي ايران مطرح نبوده و اين موضوع اصلاً شدني هم نيست و كشورهاي معارض نيز اين مساله را مي دانند. تجربه تحريم هاي كالايي در عراق نشان داده است كه با وجود اجماع و عزم جهاني براي اعمال اين گونه تحريم ها در اين كشور، موضوع تحريم كالايي به هيچ عنوان در عراق عملياتي نشد. اين در حالي است كه اعمال اين چنين شيوه هايي در مورد ايران به دليل وجود جناح بندي هاي ويژه در سطح جهان و توجه به اين كه اكنون بخش عمده اي از كشورهاي عضو شوراي امنيت با اعمال تحريم عليه فعاليت هاي هسته اي ايران مخالف هستند اين احتمال بسيار ضعيف است.
*اكنون در زمينه ذخاير كالاهاي استراتژيك و اساسي، يكي از مطمئن ترين ذخاير كشور طي 10 سال گذشته را در اختيار داريم به نحوي كه در حال حاضر ذخاير بسيار بزرگي در زمينه كالاهاي اساسي دركشور وجود دارد كه طي سال هاي گذشته، اين ذخاير بي سابقه بوده است، تدابير لازم در اين زمينه انديشيده ايم و هيچ نگراني در زمينه تأمين كالاهاي اساسي مورد نياز كشور وجود ندارد گرچه اطمينان داريم كه بحثي در زمينه تحريم كالايي ايران وجود ندارد اما دولت موظف است كوچكترين احتمالات را در اين زمينه در نظر گيرد و تمهيدات لازم را براي ذخيره سازي كليه كالاهاي اساسي انديشيده ايم. از سوي ديگر اكنون وابستگي كشورمان به واردات كالاهاي اساسي بسيار كم بوده و در توليد اكثر كالاهاي اساسي در كشور به خودكفايي رسيده ايم.
علي ابراهيمي
با پيچيده تر شدن روند مذاكرات فعاليت هاي صلح آميز هسته اي ايران، قطعنامه شوراي امنيت در زمينه اعمال تحريم هاي هسته اي عليه كشورمان صادر شد. در اين قطعنامه مهلت دو ماهه اي تعيين شده كه در صورت اجرا نشدن قطعنامه تحريم هاي ديگري عليه ايران اعمال خواهد شد. كارشناسان، اعمال تحريم هاي  كالايي را از جمله گزينه هاي مد نظر كشورهاي غربي براي اعمال فشار و توقف فعاليت هاي هسته اي ايران مي دانند. اين در حالي است كه تجربه پيشين اعمال چنين تحريم هايي بر ضد كشورمان نشان مي دهد اين شيوه قادر نبوده است آمريكا و كشورهاي غربي را به اهداف خود از اعمال اين روش ها برساند. از سوي ديگر در ماههاي اخير شركت هاي برخي كشورهاي عربي حاشيه خليج فارس در انجام مبادلات تجاري توليدكنندگان ايراني را با مشكلاتي مواجه كرده اند.
از سوي ديگر نوسان قيمت و عرضه برخي كالاهاي اساسي با وجود اقدامات دولت براي تنظيم بازار طي ماه هاي گذشته همچنان ادامه دارد و به دليل طولاني شدن روند تصميم گيري در مورد قيمت نان نيز اين اصلي ترين ماده غذايي در سبد خانوار با نوسانات كمي و كيفي و قيمت روبه رو است. اين در حالي است كه گرچه وزارت بازرگاني برنامه طولاني مدتي را براي ساماندهي توليد و عرضه نان در نظر دارد اما در ماه هاي گذشته اقدام اتحاديه نانوايان تهران براي افزايش قيمت نان كه گفته مي شد با هماهنگي وزارت بازرگاني صورت گرفته با مخالفت اين وزارتخانه مواجه شد و استعفاي رئيس اتحاديه نيز در اين چارچوب قلمداد مي شود. با وجود انجام بررسي هاي كارشناسي در مورد قيمت نان در سازمان حمايت از مصرف كنندگان و توليدكنندگان و ارسال نتايج اين بررسي هاي كارشناسي به دفتر وزارتي وزارت بازرگاني، هنوز هيچ تصميمي در اين زمينه اتخاذ نشده و بعيد به نظر نمي رسد اين وزارتخانه در سال جاري در مورد قيمت نان تصميم گيري نمايد.
همچنين با توجه به روند افزايش قيمت برخي كالاها در ماه هاي گذشته و نگراني از تداوم و تشديد اين روند در روزهاي پاياني سال كه افزايش تقاضا براي برخي كالاها مانند ميوه و مركبات بيشتر است، به نظر مي رسد چاره انديشي براي تنظيم بازار كالاها در شب عيد، ضروري است.
گرچه تجربه سال گذشته وزارت بازرگاني در تنظيم بازار ميوه و مركبات شب عيد رضايت مردم را به همراه داشته است اما نوسان قيمت كالاها در ماه مبارك رمضان با وجود بهره گيري وزارت بازرگاني از اصناف در تنظيم بازار، ضرورت برنامه ريزي براي خريد و ذخيره سازي كالاهاي مورد نياز مردم در روزهاي پاياني سال را گوشزد مي نمايد.
براي اطلاع از روند اقدامات وزارت بازرگاني در زمينه مقابله با اين اقدامات، آخرين وضعيت تنظيم بازار نان و برنامه هاي اين وزارتخانه براي كنترل بازار روزهاي پاياني سال با محمد صادق مفتح، معاون بازرگاني داخلي وزارت بازرگاني گفت وگو كرده ايم كه در پي مي آيد.
***
* موضع وزارت بازرگاني در زمينه اقدامات برخي كشورهاي عربي براي جلوگيري از ارسال كالاهاي واسطه اي به بنادر جنوب كشورمان با نام خليج فارس چيست؟
- اين موضوع بيشتر به حوزه سازمان توسعه تجارت مربوط است اما تا آنجا كه به مبحث تأمين و توزيع كالا و بازرگاني داخلي اين وزارتخانه مرتبط است اين گونه اقدامات هيچ تأثيري در تأمين و خريد كالا در كشور نداشته است چرا براي تأمين كالاهاي مورد نياز كشور تكيه اي بر كشورهاي عربي حوزه خليج فارس نداشته ايم و وزارت بازرگاني براي تأمين اين نيازها با شركت هاي بزرگ چندمليتي كار مي كند و اين گونه مسايل هيچ خللي در اين روند نداشته است. از سوي ديگر در متن قطعنامه شوراي امنيت نيز اين گونه مباحث مورد توجه قرار نگرفته است. اگر برخي كشورهاي عربي حاشيه خليج فارس چنين اقداماتي را به عمل مي آورند نيز سازمان توسعه تجارت نسبت به برقراري روابط تجاري متناسب با اين رفتارها اقدام خواهد كرد.
* با اين روند قطعنامه اخير شوراي امنيت چه تأثيري بر اقتصاد كشورمان خواهد داشت؟
- اين قطعنامه خيلي روشن است و در متن منتشر شده نيز هيچ موضوعي در زمينه تحريم كالايي مطرح نشده است و صرفاً تحريم در زمينه آن دسته از اقلامي  مطرح است كه توان هسته اي و موشك هاي دوربرد ايران را افزايش مي دهد و در زمينه تحريم كالايي بحثي نشده است. از سوي ديگر بايد توجه كرد كه در اقتصاد شبكه اي كنوني كه در جهان حاكم است شرايط به گونه اي نيست كه بتوان تحريم كالايي را عليه كشوري مطرح و عملياتي كرد. اعمال تحريم هاي كالايي طولاني مدت 12 ساله در عراق نمونه اي از ناكارآمدي اين شيوه برخورد است. معتقدم اعمال تحريم هاي  كالايي در اقتصاد كنوني دنيا امكان پذير نبوده و حتي كشورهاي غربي نيز در اعمال تحريم به دليل فعاليت هاي هسته اي ايران چنين ادعايي را عنوان نكرده  و اين بحث مطرح نشده است.
* آيا معتقديد حتي با پايان مهلت اعلام شده نيز تحريم كالايي ايران مورد توجه قرار نخواهد گرفت؟
- معتقدم به هيچ عنوان بحث تحريم كالايي ايران مطرح نبوده و اين موضوع اصلاً شدني هم نيست و كشورهاي معارض نيز اين مساله را مي دانند. تجربه تحريم هاي كالايي در عراق نشان داده است كه با وجود اجماع و عزم جهاني براي اعمال اين گونه تحريم ها در اين كشور، موضوع تحريم كالايي به هيچ عنوان در عراق عملياتي نشد.
اين در حالي است كه اعمال اين چنين شيوه هايي در مورد ايران به دليل وجود جناح بندي هاي ويژه در سطح جهان و توجه به اين كه اكنون بخش عمده اي از كشورهاي عضو شوراي امنيت با اعمال تحريم عليه فعاليت هاي هسته اي ايران مخالف هستند اين احتمال بسيار ضعيف است و حتي قطعنامه نيم بند كنوني عليه فعاليت هاي صلح آميز هسته اي ايران با گذشت بيش از 3 سال از لابي سنگين آمريكا و كشورهاي اروپايي با حداقل محذورات به تصويب رسيده است. با اين روند معتقدم حتي اجماع بين المللي براي اعمال تحريم هاي كالايي عليه ايران وجود ندارد.
]]>
<IMAGE>/1385/851021/world/008853.jpg</IMAGE>
<![CDATA[
* در بعد داخلي وزارت بازرگاني چه اقداماتي براي تأمين ذخيره مطمئن كالاهاي اساسي انجام داده است، وضعيت ذخيره سازي اين كالاها چگونه است؟
- اكنون در زمينه ذخاير كالاهاي استراتژيك و اساسي، يكي از مطمئن ترين ذخاير كشور طي 10 سال گذشته را در اختيار داريم به نحوي كه در حال حاضر ذخاير بسيار بزرگي در زمينه كالاهاي اساسي در كشور وجود دارد كه طي سال هاي گذشته، اين ذخاير بي سابقه بوده است، تدابير لازم در اين زمينه انديشيده ايم و هيچ نگراني در زمينه تأمين كالاهاي اساسي مورد نياز كشور وجود ندارد گرچه اطمينان داريم كه بحثي در زمينه تحريم كالايي ايران وجود ندارد اما دولت موظف است كوچكترين احتمالات را در اين زمينه در نظر گيرد و تمهيدات لازم را براي ذخيره سازي كليه كالاهاي اساسي انديشيده ايم. از سوي ديگر اكنون وابستگي كشورمان به واردات كالاهاي اساسي بسيار كم بوده و در توليد اكثر كالاهاي اساسي در كشور به خودكفايي رسيده ايم. در زمينه گندم به عنوان مهمترين كالاي اساسي به خودكفايي رسيده ايم و اكنون بحث صادرات اين محصول مطرح است.
همچنين در حال حاضر بخش عمده برنج مورد نياز كشور در داخل توليد مي شود. در زمينه شكر نيز امكان تأمين نيازهاي ضروري اين كالا بدون در نظر گرفتن نيازهاي لوكس مانند شيريني و شكلات در كشور وجود دارد و در ساير كالاها نيز وضعيت مطلوب است. همچنين در زمينه توليد شير و لبنيات، سيمان، فولاد و بسياري ديگر از كالاها با اقداماتي كه طي سال هاي دو دهه بعد از انقلاب در كشورمان صورت گرفته است وابستگي كشور به واردات اين قبيل كالاها به صفر رسيده است. از سالها پيش هيچ گونه واردات گوشت، مرغ و تخم مرغ و انواع لبنيات را شاهد نبوده، بلكه به صادر كننده برخي از اين كالاها تبديل شده ايم، به نحوي كه اكنون صادرات شير خشك، پنير و مواد لبني، مرغ و تخم مرغ، سيب زميني و پياز و حبوبات را شاهد هستيم و در بخش اعظم كالاهاي اساسي مورد نياز مردم به خودكفايي رسيده ايم و در عين اين كه احتمال اعمال تحريم هاي كالايي عليه كشورمان را در حد صفر مي دانيم اما از آنجا كه كشوري هستيم كه با سرمايه گذاري هاي انجام شده به درصد بالايي از خودكفايي رسيده ايم هيچ نگراني در زمينه اعمال اين تحريم ها بر ضد كشورمان نداريم.
* آيا اعمال تحريم هاي احتمالي، در زمينه كالاهاي واسطه اي مشكلاتي را در توليد كالاهاي صنعتي ايجاد نمي كند؟
- در زمينه صنعت نيز مي توان صنايع كشور را به صنايع ضروري و صنايعي كه كمتر ضروري هستند، تقسيم كرد، در مورد صنايع ضروري نيز با سرمايه گذاري  هاي انجام شده كاملاً به خودكفايي رسيده ايم. ممكن است در صنايعي مانند خودروسازي يا برخي ديگر از صنايع كمتر ضروري وابستگي به واردات برخي قطعات داشته باشيم كه در اين زمينه نيز نگران اعمال تحريم هاي احتمالي نيستيم. از جمله تمهيداتي كه وزارت بازرگاني براي مقابله با تحريم  ها حتي با احتمال خيلي كم مورد توجه قرار داده است حركت به سمت تأمين كالاهاي مورد نياز از كشورهايي است كه كمتر تابع سياست هاي كشورهاي غربي و آمريكا هستند نه به دليل اعمال اين گونه تحريم ها، بلكه سياست دولت و وزارت بازرگاني حركت به سمت روابط تجاري و انتخاب شركاي بازرگاني ايران از بين كشورهايي است كه در عرصه بين المللي روابط دوستانه اي با كشورمان دارند. در اين راستا برنامه ريزي و رايزني هاي لازم صورت گرفته و همچنان در حال پيگيري هستيم تا نيازهاي كشور را به سمت واردات و صادرات كالا با كشورهاي مذكور سوق دهيم.
* تصميم گيري و اعلام نرخ جديد نان در وزارت بازرگاني در چه مرحله اي است؟
- در زمينه اعلام نرخ جديد نان سازمان حمايت از مصرف كنندگان و توليدكنندگان وظيفه انجام بررسي هاي لازم را بر عهده داشته و رياست كارگروهي كه در اين زمينه تشكيل شده بر عهده اين سازمان است. بر اين اساس معاونت بازرگاني داخلي وزارت بازرگاني مسئوليتي را بر عهده ندارد.
* سازمان حمايت اعلام كرده نتايج بررسي هاي خود در زمينه قيمت نان را حدود 2 ماه پيش به دفتر وزارتي وزارت بازرگاني ارايه كرده است، علت زمان بر شدن روند تصميم گيري در اين زمينه چيست؟
- بايد اين موضوع را از دفتر وزارتي وزارت بازرگاني پيگيري كرد و در اين زمينه معاونت بازرگاني داخلي وظيفه اي بر عهده ندارد و در جريان اين بحث نيستم.
]]>
<IMAGE>/1385/851021/world/008856.jpg</IMAGE>
<![CDATA[
* پيش از اين وزير بازرگاني از طرح درازمدت اين وزارتخانه براي سا ما ند هي وضعيت توليد و عرضه نان خبر داده بود. آيا با اين روند مشكل نرخ جديد نان تا پيش از پايان سال مرتفع خواهد شد؟
- وزارت بازرگاني، سال 86 را سال صنعتي كردن توليد نان دانسته و برنامه هاي راهبردي خود را در اين زمينه اعلام كرده ايم. همچنين تبصره اي را در چارچوب لايحه بودجه سال 86 پيشنهاد كرده ايم تا تسهيلات لازم در اختيار متقاضيان احداث نانوايي هاي جديد قرار گيرد. بنابراين وزارت بازرگاني در ادامه روند اقدامات يك ساله خود، حلقه تكميلي ساماندهي وضعيت نان را بحث صنعتي كردن توليد نان دانسته و تحقق اين امر را در سال آينده پيگيري مي كند تا اين پروسه تكميل شود. اين اقدامات در چارچوب طرح ساماندهي گندم، آرد و نان بوده و تا پايان سال 85 اقدامات اساسي و زيربنايي در زمينه خارج كردن خريد گندم و توليد آرد از دست دولت و خصوصي سازي خريد اين محصولات صورت گرفته است. بر اين اساس برداشتن انحصار دولت در چرخه تهيه، توليد و خريد گندم و آرد، سيلو سازي، تشويق بخش خصوصي و ايجاد نهضت سيلو سازي در كشور، آزاد كردن آرد صنفي و صنعتي و بهبود سيستم توزيع آرد از جمله اقدامات انجام شده براي ساماندهي وضعيت نان در سال جاري بوده كه در راستاي اين طرح صورت گرفته است و حلقه نهايي انجام اين كار ساماندهي توليد نان است كه بخش عمده آن به توليد نان صنعتي برمي گردد و در سال 86 كه سال توليد نان صنعتي اعلام شده، پيگيري خواهد شد.
* به نظر مي رسد طولاني شدن فرآيند تصميم گيري در مورد نان كاهش كمي  و كيفي و نابساماني قيمت اين محصول را به همراه داشته است. علت ضعف نظارت در اين موارد چيست؟
- نظارت بر بازار توليد و عرضه نان بي ضابطه نبوده و به روال گذشته بازرسي لازم در اين زمينه صورت مي گيرد. براي نظارت بر توليد و عرضه نان سيستم نظارتي خاص آن وجود داشته و تعزيرات آرد و نان اين مسئوليت را بر عهده داشته و با ابزار و قانون خاص خود در اين زمينه در سراسر كشور اعمال نظارت مي كند. در استانها نيز زير نظر استانداري ها و فرمانداري  ها نظارت لازم اعمال شده و به تخلفات رسيدگي مي شود.
* علت استعفاي رئيس اتحاديه نانوايان، تأخير در اعلام نرخ جديد نان از سوي وزارت بازرگاني عنوان شده. ارزيابي شما چيست و انتخابات جديد چه زماني برگزار مي شود؟
- از مدت ها پيش رئيس اتحاديه نانوايان به دليل كسالت و وضعيت جسماني در محل كار خود حضور نمي يافت و عملاً بستري بود. بر اين اساس استعفاي وي به دليل بيماري بوده و ارتباطي با مباحث مطرح در زمينه قيمت گذاري نان ندارد. همچنين تعويق در برگزاري انتخابات اتحاديه نانوايان نيز ناشي از هم زماني انتخابات اين اتحاديه با انتخابات شوراي اصناف بوده است و اين موضوع منحصر به انتخابات اتحاديه نانوايان تهران نبوده و به دليل اين هم زماني انتخابات چندين اتحاديه در سراسر كشور به تعويق افتاده است. اين انتخابات تا دو ماه آينده و در مهلت قانوني مقرر و طبق روال قانوني برگزار خواهد شد.
]]>
<IMAGE>/1385/851021/world/008850.jpg</IMAGE>
<![CDATA[
* در چارچوب سياست هاي تنظيم بازار، وزارت بازرگاني چه برنامه اي براي تأمين كالاهاي مورد نياز مردم در روزهاي پاياني سال دارد؟
- وزارت بازرگاني همانند سال گذشته و ايام ماه مبارك رمضان برنامه ريزي ويژه اي را براي تنظيم بازار كالاهاي مورد نياز مردم در روزهاي پاياني سال و ايام شب عيد انجام و سياست خاصي را در نظر گرفته است كه با نزديك شدن به اين ايام توضيحات بيشتري را در اين زمينه ارايه خواهيم كرد اما از آنجا كه در روزهاي پاياني سال به دليل افزايش تقاضا براي كالا ها و خدمات، دلال بازي برخي افراد سودجو نيز بيشتر مي شود در اين چارچوب تلاش مي كنيم تا با كاهش نوسانات قيمت و عرضه كالاها از نابساماني بازار شب عيد كالاهايي كه با افزايش تقاضاي بيشتري همراه است، جلوگيري كنيم. وجود پتانسيل هاي بسيار در حدود 2 ميليون واحد صنفي كشور موضوعي است كه وزارت بازرگاني از آن براي تنظيم بازار شب عيد بهره خواهد گرفت. همان طور كه در ايام ماه مبارك رمضان نيز مشاهده شد سياست راهبردي وزارت بازرگاني آن است كه در تمام برنامه ريزي هاي تنظيم بازار اعم از تأمين، توزيع و ذخيره سازي كالا، اصناف نقش جدي و اساسي را برعهده خواهند داشت؛ بر اين اساس در تنظيم بازار شب عيد نيز اصناف نقش محوري و كليدي را بر عهده خواهند داشت. تلاش مي كنيم تا اصناف بيش از نيمي  از كار تنظيم بازار را برعهده گيرند. وزارت بازرگاني با هدايت و برنامه ريزي وظيفه تنظيم بازار، خريد و ذخيره سازي ميوه و مركبات و برگزاري نمايشگاه هاي عرضه مستقيم كالا در روزهاي پاياني سال را به واحدهاي صنفي واگذار خواهد كرد. معتقديم با كاهش فاصله توليد و مصرف كالاها و حذف واسطه هاي غيرضرور مي توان نوسانات قيمت و عرضه كالاها را كاهش داد.]]>
</TEXT>
</DOC>
<DOC>
<DOCID>HAM2-851021-108</DOCID>
<DOCNO>HAM2-851021-108</DOCNO>
<ORIGINALFILE>/1385/851021/world/_econw.htm</ORIGINALFILE>
<ISSUE>پنجشنبه 21 دي 1385</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[نگاه امروز
دولت و بازار]]>
</TITLE>
<TEXT>
<![CDATA[دكتر عليرضا سلطاني
رابطه بين دولت و بازار و تعاملات ميان آنها، به يكي از پرچالش ترين مسائل دنياي معاصر تبديل شده است. از اين گذرگاه است كه بسياري از مكاتب اقتصادي و سياسي شكل گرفته و هر يك از منظر خاص به اهميت مساله پرداخته و سعي در تبيين و در عين حال تنظيم رابطه اي كارا و كارآمد بين دو متغير اقتصادي و سياسي داشته است. در برخي مقاطع اين مساله حتي از منطق طبيعي خود خارج شد و ابعاد ايدئولوژيك و امنيتي نيز به خود گرفت، اما با حاكم  شدن روندهاي طبيعي بر تعاملات دولت و بازار، اميد به خارج  شدن مساله از حصارهاي ايدئولوژيك و صرف سياسي بالا گرفت و به نظر مي رسد صاحب نظران اين حوزه فكري در شرايط منطقي تر و واقع بينانه تري به دنبال ارائه طريقي براي تنظيم رابطه بين دولت و بازار مي باشند.
فرض اساسي در اين حوزه فكري اين است كه دولت و بازار به عنوان دو واقعيت و پديده اجتماعي در يك شرايط طبيعي به يكديگر نياز دارند. دولت به حمايت مالي بازار در جهت اهداف كلان تر خود يعني كسب مشروعيت نيازمند است و از سوي ديگر بازار براي تداوم بخشيدن كسب سود خود به امنيت و ثبات ايجاد شده از طرف دولت.
شكل گيري چنين تعاملي كه البته نيازمند بسترسازي در حوزه هاي عيني و ذهني جوامع است، تامين كننده منافع دولت و بازار از يك سو و ايجاد شرايطي رو به توسعه و مناسب براي شهروندان است. چنين ساختاري به طور نسبي در كشورهاي توسعه يافته امروزين ايجاد شده و دولت با كار در حوزه فعاليت خود و البته در نقش ناظر شرايط آرام و باثبات فعاليت بازار را فراهم مي  كند و بازار نيز به اهداف سياسي، امنيتي و اقتصادي دولت كمك مي كند.
اما در كشورهاي در حال توسعه، نه تنها دولت و بازار(به معناي فعالان اقتصادي)نقش حمايتي و تكميلي براي يكديگر ندارند، بلكه عموماً در دو جايگاه رقابتي قرار مي گيرند و نتيجه تعامل غيرطبيعي و رقابتي و مداخله جويانه آنها، تداوم وضعيت فقر و عقب ماندگي جامعه از يك سو و از سوي ديگر بالاگرفتن چالش هاي سياسي، پرداخت هزينه هاي سنگين سياسي و اقتصادي براي دولت و ايجاد فضاي ايستا و ناكارآمد غيرمنفعت جويانه و غيرتوسعه اي براي بازار است. بنابراين يكي از مهمترين عوامل ضعف و عقب ماندگي كشورهاي در حال توسعه، دور شدن تعامل بين دولت و بازار از ساختار منطقي و واقعي خود و ورود گسترده دولت به حوزه بازار و فعاليت به جاي عوامل بازار و در عين حال ضعف بازار و فعاليت غيراقتصادي آن است. تلاش در جهت ايجاد تعامل واقعي و منطقي ميان دولت و بازار از اولويت هاي توسعه اي جوامع در حال توسعه است و تجربه كشورهاي موفق در فرايند توسعه اقتصادي در دو دهه گذشته نشان مي دهد، اين مهم بايد در اولويت قرار گيرد. لازمه ايجاد و تكامل چنين ساختاري درك و فهم واقعيت و ايجاد اراده از سوي دولت و بازار براي گام  گذاشتن در اين مسير است. بديهي است با توجه به تمركز عوامل قدرت در دست دولت، كليد كار بايد از دولت زده شود و بازار خود به خود در صورت فراهم بودن شرايط در اين مسير حركت مي كند.]]>
</TEXT>
</DOC>
<DOC>
<DOCID>HAM2-851021-109</DOCID>
<DOCNO>HAM2-851021-109</DOCNO>
<ORIGINALFILE>/1385/851021/world/_econw.htm</ORIGINALFILE>
<ISSUE>پنجشنبه 21 دي 1385</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[قيمت نفت در بودجه 86]]>
</TITLE>
<TEXT>
<IMAGE>/1385/851021/world/008859.jpg</IMAGE>
<![CDATA[
گروه اقتصادي- مدير امور بين الملل شركت ملي نفت ايران معتقد است: قيمت نفت خام در بودجه سال آينده نبايد تغيير قابل توجهي نسبت به قيمت هاي نفت در بودجه سال 85 داشته باشد.
دكتر حجت الله غنيمي فرد در گفت وگو با شانا تصريح كرد: پيش بيني خوشبينانه قيمت 55 تا 60 دلار براي هر بشكه نفت خام در بودجه سال 86، به همراه خود توقع هاي هزينه اي را افزايش مي دهد كه در صورت تحقق نيافتن اين قيمت، ممكن است مشكلاتي را به همراه داشته باشد.
وي با بيان اين كه تحقق نيافتن قيمت هاي بالاي 55 تا 60 دلار براي هر بشكه نفت خام ايران در يك سال آينده غيرمحتمل نيست، يادآور شد: در نظر گرفتن قيمت هاي كمتر از 30 دلار براي هر بشكه نفت در بودجه سال آينده نيز، ديدگاه بدبينانه اي است كه محدوديت امكانات سرمايه گذاري براي كشور را به دنبال خواهد داشت. به گفته مدير امور بين الملل شركت ملي نفت ايران، پيش بيني ها نشان مي دهد رشد اقتصاد جهاني در سال 2007 ميلادي، به 4/4 درصد خواهد رسيد كه كمترين ميزان در قياس با سه سال گذشته(از سال 2004 ميلادي تاكنون)است و مي تواند كاهش تقاضاي نفت را نيز به دنبال داشته باشد.
وي يادآور شد: با افزايش قيمت هاي نفت، به ويژه در سه سال گذشته، بسياري از مناطق نفت خيز دنيا كه توليد از آنها با قيمت هاي پايين نفت، اقتصادي نبود، وارد روند توليد شده اند يا امكانات و ظرفيت توليد از آنها افزايش يافته است كه به نظر مي رسد سبب افزايش عرضه نفت غيراوپك در سال 2007 ميلادي مي شود. دكتر غنيمي فرد با بيان اين كه افزايش تقاضاي جهاني نفت در سال 2007 ميلادي، حدود يك ميليون و 300 هزار بشكه در روز برآورد مي شود، تصريح كرد: محاسبات كنوني، توليد روزانه نفت اوپك را در سال 2006 ميلادي حدود 29 ميليون و 600 هزار بشكه نشان مي دهد كه با در نظر گرفتن افزايش توليد نفت غيراوپك، پيش بيني مي شود تقاضا براي نفت اوپك، به طور ميانگين، حدود يك ميليون بشكه نسبت به سال 2006 ميلادي كمتر شود.
وي با تأكيد بر اين كه در صورت بالا بودن توليد روزانه نفت اوپك، افزايش ذخاير استراتژيك و بازرگاني به راحتي قابل پيش بيني است، گفت: بررسي ها نشان مي دهد ذخاير استراتژيك و بازرگاني كشورهاي اصلي صنعتي از 83 روز در سال 2005 ميلادي به 85 روز در سال 2006 ميلادي افزايش يافته است كه نفت خام هاي ترش، متوسط و سنگين، بيشترين حجم افزوده شده به اين ذخاير را تشكيل مي دهد و افزايش توليد در كشورهاي توليدكننده اين نوع نفت خام ها، از جمله اعضاي اوپك، سبب افزايش فاصله قيمتي نفت خام هاي ترش، متوسط و سنگين با نفت خام هاي شيرين و سبك مي شود.
وي يادآور شد: به طور حتم بازار نفت در سال 2007 ميلادي، با تمهيداتي كه كشورهاي اصلي مصرف كننده انديشيده اند، با روند سريع قيمتي روبه رو نخواهد بود. به گفته مدير امور بين الملل شركت ملي نفت ايران، به جز موارد ژئوپولتيك و عوامل مؤثر فصلي كه هركدام اثر خود را در روند قيمت ها دارند و مي توانند تحولات خاصي را در بازار به دنبال داشته باشند، به نظر مي رسد عاملي مانند بورس بازي در بازارهاي نفت، فرآورده هاي نفتي و انرژي نيز در سال 2007 ميلادي، همچنان يكي از عوامل تعيين كننده قيمت در بازار باشد.]]>
</TEXT>
</DOC>
<DOC>
<DOCID>HAM2-851021-110</DOCID>
<DOCNO>HAM2-851021-110</DOCNO>
<ORIGINALFILE>/1385/851021/world/_econw.htm</ORIGINALFILE>
<ISSUE>پنجشنبه 21 دي 1385</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[اقتصاد انرژي]]>
</TITLE>
<TEXT>
<![CDATA[احتمال برگزاري نشست اضطراري اوپك
گروه اقتصادي- نماينده ليبي در سازمان كشورهاي صادركننده نفت(اوپك)با بيان اين كه اين سازمان از سقوط قيمت نفت در بازارهاي جهاني نگران است، از احتمال برگزاري نشستي پيش از موعد برنامه ريزي شده در 15 مارس 2007 خبر داد.
به گزارش خبرگزاري دانشجويان ايران(ايسنا)، شكري غانم ـ نماينده ارشد نفتي ليبي ـ اعلام كرد كه احتمال  دارد سازمان اوپك كه از كاهش متوالي قيمت نفت در بازارهاي جهاني نگران است براي بررسي آخرين تحولات بازارهاي جهاني نفت پيش از ماه مارس نشستي فوق العاده برگزار كند.
وي با اين  حال تاكيد كرد: ما همچنان اميدواريم كه اقدامات صورت گرفته در نشست ابوجا نيجريه كه توافق شد كاهش 500 هزار بشكه اي را از ماه فوريه اعمال كنيم تاثيرگذار بوده و نيازي به ديدار مجدد پيش از نشست ماه مارس وجود نداشته باشد، ولي ما از شرايط فعلي بازار نگرانيم.
نخست وزير سابق و رئيس فعلي شركت ملي نفت ليبي ادامه داد قيمت ها كه در هفته گذشته به پايين ترين سطح خود در 18 ماه اخير رسيده  بودند بار ديگر افزايش خواهند يافت و اين قيمت ها نشانگر روند واقعي بازارهاي نفت نيستند.
به گفته وي اوپك معتقد است كه جريان عرضه و تقاضا در بازار از توازن كافي برخوردار نيست و اين وظيفه اوپك است كه براي ايجاد ثبات در بازارها تلاش كند.
غانم تاكيد كرد: ما شرايط بازار را كاملاً تحت نظر داريم و مي توانيم هر لحظه در صورت نياز ديدار كنيم.
اعضاي سازمان كشورهاي صادركننده نفت(اوپك)در پايان نشست خود در روز پنج شنبه ـ چهاردهم دسامبر ـ اعلام كردند كه تصميم گرفته اند از اول فوريه سال 2007، ميزان توليد خود را معادل روزانه 500 هزار بشكه نفت خام كاهش دهند.
اين در حالي  است كه بازارهاي جهاني نفت بلافاصله به تصميم كاهش توليد اوپك واكنش نشان دادند و با اعلام اين خبر، بهاي پيش فروش نفت  خام در بازارهاي جهاني بلافاصله افزايش يافت.
در حالي كه بر اساس تعهدات اعضاي اوپك قرار بر اين بود كه از اول ماه نوامبر گذشته 2/1 ميليون بشكه از توليد اين سازمان كاسته شود، فعالان بازارهاي جهاني اعلام كرده اند كه با توجه به پايبند نبودن برخي از اعضا به تعهدات كاهش توليد، ميزان توليد اوپك در اين مدت تنها 500 تا 800 هزار بشكه كاهش يافته است.
اين در حالي  است كه اعضاي اوپك اعلام كرده اند كه تصميم گيري براي كاهش توليد از ماه فوريه به اين دليل صورت  گرفته  است كه اين كاهش پس از فصل اوج تقاضا و سرماي زمستاني اعمال شود و تأثيرات خود را در سه ماهه دوم سال كه بازار به طور طبيعي با كاهش تقاضا مواجه خواهد بود، نشان دهد.
برقراري مجدد  صادرات گاز ايران به تركيه
گروه اقتصادي- وزير انرژي تركيه تاكيد كرد جريان گاز ايران به اين كشور تا پايان هفته جاري عادي مي شود.
هلمي گولر به شبكه خبري ام اس ان بي سي گفته است كه قطع گاز به دليل شدت سرما و برخي مشكلات فني رخ داده و تا پايان هفته جريان گاز رفع مي شود.
به گزارش روزنامه زمان سولتوك دوزيول مديرعامل شركت بوتاش تركيه با تاكيد بر اين كه اين شركت همه تلاش خود را براي تامين گاز مورد نياز مشتركان در اين كشور به كار خواهد برد ايران را به رغم قطع گاز صادراتي يك منبع مهم تامين گاز اين كشور دانست.
در يك مصاحبه مطبوعاتي مشترك وزير انرژي تركيه از شكايت بين المللي اين كشور در مورد قطع گاز ايران خبر داد ولي تاكيد كرد كه اين كشور قصد فسخ قرارداد خود با ايران را ندارد.]]>
</TEXT>
</DOC>
<DOC>
<DOCID>HAM2-851021-111</DOCID>
<DOCNO>HAM2-851021-111</DOCNO>
<ORIGINALFILE>/1385/851021/world/_econw.htm</ORIGINALFILE>
<ISSUE>پنجشنبه 21 دي 1385</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[سايه روشن اقتصاد]]>
</TITLE>
<TEXT>
<![CDATA[جلوگيري از زيان 100 ميليارد توماني دولت
گروه اقتصادي- سقف خريدهاي تضميني محصولات كشاورزي در سال جاري در قياس با سال گذشته معادل 300 هزار تن كاهش يافته است.
اين در حالي است كه تحقق اين موضوع و گرايش كشاورزان به فروش توافقي محصولات زراعي به جز منتفع شدن اين قشر زمينه ساز افزايش عرضه محصولات با كيفيت نيز شده است.
مديرعامل سازمان مركزي تعاون روستايي ايران در اين زمينه به همشهري گفت: با اجرايي شدن طرح ساماندهي خريد و فروش محصولات كشاورزي با رويكرد خريد توافقي نه تنها كشاورزان توليدكننده محصولات غير استراتژيك مي توانند به سود مورد نظر دست يابند، بلكه ساير كشاورزان نيز كه بر فرض دانه هاي روغني و گندم توليد مي كنند، نگراني بابت فروش محصولاتشان با نرخ تضميني نخواهند داشت.محمد علي شم آبادي با تاكيد بر اينكه طي سال گذشته در مقايسه با سال 83 از طريق كاهش حجم خريدهاي تضميني 66 ميليارد تومان از ضرر دولت در اين مبحث كاسته شد،  افزود: به نظر مي رسد با كاسته شدن از حجم خريدهاي تضميني در سال جاري حداقل معادل 100 ميليارد تومان از زيان وارده به دولت كاسته شود.
وي متذكر شد: بر اساس ماده 3 اساسنامه سازمان انجام فعاليت هاي بازرگاني از وظايف اين سازمان است و اگر تاكنون به اين مهم پرداخته نشده، ناشي از كوتاهي در عملكرد سازمان بوده است.
وي در پاسخ به اينكه ميزان خريد تضميني كشمش و ذرت در سال جاري در مقايسه با پارسال تا چه حد كاهش يافته است، اظهار كرد: در سال گذشته 23 هزار و 812تن خريد تضميني كشمش داشته ايم كه امسال با 4 هزار تن خريد توافقي، حجم خريد تضميني به 3هزار و 885 تن رسيده است.
وي در خصوص ذرت هم گفت: در سال گذشته در اين محدوده زماني معادل 110 هزار تن ذرت خريداري شده بود كه هم اكنون اين رقم به 26 هزار تن رسيده است.وي ميزان سود سازمان از محل خريد كشمش در سال گذشته را 5/1 ميليارد تومان دانست و افزود: از اين محل براي خريد زعفران نيز سال قبل 2ميليارد تومان سود كسب كرديم كه البته امسال به علت قيمت بالا تمايلي به خريد توافقي زعفران نداشته ايم.
افزايش بهاي زعفران ناشي از بي برنامگي بوده است
شم آبادي در پاسخ به اينكه علت اصلي مخالفت اتحاديه زعفرانكاران با خريد اين محصول از سوي سازمان ناشي از چيست، افزود: معمولا در چرخه هاي كار سنتي، هر نو آوري مورد مخالفت قرار مي گيرد.
وي تاكيد كرد: امسال بهاي پايه زعفران هر كيلو 390 هزار تومان تعيين شده بود كه به دنبال نگراني خود خريداران به دليل بي برنامگي و عدم اشراف و نگراني از كاهش توليد زمينه افزايش بهاي زعفران تا حد هر كيلو 700 هزار تومان هم فراهم شد.
مديرعامل سازمان مركزي تعاون روستايي ايران گفت: هم اكنون اين نرخ به حد 550 تا 600 هزار تومان براي هر كيلو رسيده است و عملا مي بينيد كه سازمان نقشي در اين افزايش قيمت نداشته است.
محور ري- ورامين تا 2سال آينده 8 بانده مي شود
گروه اقتصادي- طرح هشت بانده شدن محور ري- ورامين با اعتباري نزديك به 100 ميليارد ريال، طي دو سال آينده به بهره برداري خواهد رسيد.
مديركل راه و ترابري استان تهران، در بازديد از پروژه هشت بانده كردن محور ري- ورامين با اعلام اين خبر، افزود: در سال جاري 10 ميليارد ريال براي اين طرح اعتبار اختصاص داده شده است كه پيش بيني مي شود در سال آينده و به منظور ادامه پروژه 60 ميليارد ريال ديگر اختصاص يابد.
احمد صديقي، افزود: هم اكنون اين پروژه با توجه به مشكلات فراوان پيش روي، از پيشرفت فيزيكي 11 درصدي برخوردار بوده است كه اميد مي رود با رفع موانع، اجراي اين طرح سرعت بيشتري گيرد.
صديقي با بيان اين كه مشكلات اين پروژه، تخصيص منابع مالي نيست، گفت: 7 دستگاه و نهاد دولتي عمده   از معارضين عمده اين پروژه هستند كه اميدواريم با هماهنگي فرمانداران اين مشكلات رفع شود و مردم زودتر شاهد بهره برداري اين طرح باشند.
وي افزود: هم اكنون محور ري - ورامين چهار   بانده است كه با اجراي اين طرح، هشت بانده
مي شود و بار ترافيك سنگين آن روزانه 40 هزار بار ترافيكي روان تر و عرض 16 متري آن نيز به 37 متر افزايش مي يابد.
مديركل راه و ترابري استان تهران گفت: به منظور اجراي اين طرح نزديك به يك ميليون متر مكعب عمليات خاكي، حدود 120 تن خاك ريزي و 10 هزار متر مكعب آسفالت انجام خواهد شد.
صديقي در خصوص پروژه هاي در دست اقدام اداره راه و ترابري استان تهران گفت: مجموعاً نگهداري، تعمير و احداث راه هاي اصلي و آزاد  راه ها از جمله فعاليت هاي در دست اجرا است و طي سال جاري 300 كيلومتر راه روستايي بهسازي و آسفالت شده است. همچنين به200 كيلومتر از راه هاي استان نيز ارتقاي وضع داده شده و 150 كيلومتر راه اصلي در دست روكش است. تاكنون بيش از 600 هزار تن آسفالت ريزي انجام شده كه افزايش ايمني در راه ها را به دنبال خواهد داشت.
صديقي مهم ترين فعاليت اداره كل راه و ترابري استان تهران را روشنايي راه هاي اصلي استان دانست و گفت: تاكنون در استان تهران 156 كيلومتر از راه ها و آزادراهها توسط چراغ هاي برق روشن شده است كه اميد مي رود تا پايان سال اين ميزان به 200 كيلومتر افزايش پيدا كند.]]>
</TEXT>
</DOC>
<DOC>
<DOCID>HAM2-851021-112</DOCID>
<DOCNO>HAM2-851021-112</DOCNO>
<ORIGINALFILE>/1385/851021/world/_idea.htm</ORIGINALFILE>
<ISSUE>پنجشنبه 21 دي 1385</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[پاسخ هاي فقه به پرسش هاي معاصر
فقه به زبان اكنون]]>
</TITLE>
<TEXT>
<IMAGE>/1385/851021/world/008829.jpg</IMAGE>
<![CDATA[
دكتر عبدالحسين خسروپناه
گروهي معتقدند علم فقه، علمي متاثر از ساختار اجتماع است،علمي است اجتماعي و سياسي و بنابراين تابع مقتضيات اجتماع و سياست و درخور آنهاست، نه برعكس، و سياليت آنها فقه را هم سيال مي كند. جهان و تاريخ را فقه و فقيهان نمي سازند، بلكه جهان و تاريخ، تحول خود را دارند و فقه از پس مي آيد  تا در جهان تحول يافته و واجد چارچوب و روابط جديد، زندگي را براي آدميان مطبوع تر و بي كشمكش تر كند آن هم به نحو اقلي
پرسش هاي فراواني در حوزه فقه وجود دارد. در اين نوشته به طرح چهار پرسش مي پردازيم: 1. آيا فقه اقلي است يا اكثري؛ 2. آيا فقه از ساختار اجتماع تبعيت مي كند؟ 3. فقه تكليف مدار است يا حق مدار؟
4. مصلحت در فقه شيعه.
1. فقه؛ علمي اقلي است يا اكثري؟
در اين باره سه قول را مي آوريم:
يك: فقه، علمي اقلي است؛ يعني اقل احكامي را ارائه مي دهد كه براي رفع خصومت لازم است و لا غير؛ نه اين كه حداكثر كاري را كه براي اداره و تدبير زندگي لازم است، بياموزد.(1)
دو: مدعاي كساني كه فقه را حلال همه مسائل جامعه مي دانند، صد درصد بدون دليل است. اين ادعا كه فقه حلال همه مشكلات است مبتني بر درك نادرستي از جامعيت دين است.(2)اولا، فقه همه دين نيست و مهم ترين ركن آن هم نيست و لذا اسلام را فقط در آيينه فقه ديدن(اسلام فقاهتي)ممسوخ كردن چهره آن است؛ ثانيا، فقه را از حل مسائل حكومت ناتوان شمردن هم سخن مجملي است. همه مسائل حكومتي، مسائل فقهي نيست، تا فقه عهده دار حل آن باشد؛ به عبارت ديگر، فقه متكفل گشودن گره هاي فقهي حكومت است، نه گره هاي غيرفقهي(از قبيل تعميم واكسيناسيون اطفال يا ترميم پوشش گياهي كشور). بخش فقه دين، كاري حداقلي مي كند؛ يعني نه طهارت فقه براي تامين بهداشت كامل است و نه قصاص و ديات حداكثر كار لازم را براي پيشگيري از جرم انجام مي دهند و نه خمس و زكات، حداكثر ماليات لازم براي گردش امور حكومت اند. اين احكام را حتي اگر براي دنيا هم بدانيم، باز هم بايد آنها را حداقل كاري بدانيم كه براي دنيا بايد كرد و لذا براي حداكثرش بايد برنامه ريزي عقلايي بكنيم؛ از اين گذشته، فقه اگر هم به فرض، حداكثري باشد، باز هم غناي حكمي دارد نه غناي برنامه اي.(3)
سه: من اين بينش را كه معتقد است تمام تدبيرات و اطلاعات و قواعد لازم و كافي براي اقتصاد، حكومت، تجارت، قانون، اخلاق، خداشناسي و غيره براي هر نوع ذهن و زندگي، اعم از ساده و پيچيده در شرع وارد شده است و لذا مومنان به هيچ منبع ديگري(براي سعادت دنيا و آخرت)غير از دين نياز ندارند، بينش اكثري يا انتظار اكثري مي نامم. در مقابل اين بينش، بينش اقلي يا انتظار اقلي قرار مي گيرد كه معتقد است شرع در اين موارد(مواردي كه داخل در دايره رسالت شرع است)، حداقل لازم را به ما آموخته است، نه بيش از آن را. در همين جا بيفزايم كه در اين تعريف هرچه از حداقلي فراتر رود، اكثري است؛ بنابراين حد وسط نداريم. آنچه اقلي نباشد، اكثري است؛ همين و بس.(4)
پاسخ
1. اولين چالشي كه مي توان با نويسنده فقه در ترازو(قول اول)در باب گستره فقه داشت، اين است كه وي تعريف دقيق و واضحي از مفاهيم اقلي و اكثري ارائه نكرده و مرز كمي و روشني بين بينش اقلي و اكثري عرضه نكرده است. دين را واجد تمام تدبيرات، اطلاعات و قواعد لازم و كافي براي اقتصاد، حكومت، تجارت، قانون، اخلاق، خداشناسي و... ندانستن و به منابع ديگري براي سعادت دنيا و آخرت قائل بودن، نمي تواند تبييني علمي براي دين حداقلي باشد؛ به همين دليل، دكتر سروش در تعريف اقلي به اكثري و در تبيين اكثري به اقلي تمسك مي جويد و مي گويد: آنچه اقلي نباشد، اكثري است، و مقابل بينش اكثري، بينش اقلي يا انتظار اقلي قرار مي گيرد.
2. هميشه اقلي يا اكثري بودن يك پديده را بايد نسبت به اهداف آن سنجيد. براي نمونه، اگر دانش شيمي براي تبيين عناصر و روابط ميان آنها تحقيق و تدوين شده است، نبايد آن را نسبت به حل مشكلات فيزيك و مكانيك، حداقلي دانست؛ زيرا اصولا علم شيمي براي چنين منظوري تحقيق نشده است؛ در نتيجه، اقلي و اكثري نسبت عدم و ملكه دارند. در باب دين و فقه نيز بايد اين نسبت را رعايت كرد. آيا دين و فقه اسلامي مدعي است كه بدون توجه به ديگر منابع معرفتي، مانند عقل و شهود و تجربه، و تنها با تمسك به ظواهر كتاب و سنت، مي توان تمام مشكلات جامعه را حل كرد؟ آيا اسلام فقاهتي مدعي است كه همه مسائل حكومتي مسائل فقهي اند؟ و يا باب طهارت فقه براي تامين بهداشت كامل كافي است؟ دكتر سروش به چه استنادي اين دعاوي را به فقها و عالمان ديني نسبت مي دهد؟ چرا اين ادعاها را به منابع فقهي و علمي مستند نمي سازد؟ آيا ذكر چند قصه غيرمستند، كه بر فرض صحت، بر رفتار ديني برخي روحانيان دلالت دارد، نه بر هويت جاري جمعي و انديشه و معرفت ديني عالمان، توان اثبات اين ادعاها را دارد؟ كافي بود آقاي سروش به تفاسير مفسران اهل سنت و شيعه، در ذيل آيات وَنَزَّلْنَا عَلَيكَ الْكِتَابَ تِبْياناً لِكُلِّ شَيء(5)، مَا فَرَّطْنَا فِي الْكِتَابِ مِن شَيء(6)و وَلاَ رَطْب وَلاَ يابِس إِلاَّ فِي كِتَاب مُبِين(7)مراجعه مي كرد و متوجه مي شد كه بيشتر مفسران، كتاب را در دو آيه اخير به لوح محفوظ و علم الهي و در آيه نخست الكتاب را به قرآن و آيه را به جامعيت دين در امر هدايت تفسير كرده اند؛ يعني كتاب و به تبع آن، سنت، بيانگر تمام اموري است كه در امر هدايت و سعادت انسان ها نقش دارد؛ نه اين كه حلال همه مشكلات و نيازهاي فردي و اجتماعي و مادي و معنوي آدميان باشد.(8)
3. مؤلف فقه در ترازو دقيقا مشخص نكرده است آيا احكام فقهي را اخروي محض مي داند يا دنيوي محض. با توجه به مطالبي كه در بحث دنيوي بودن فقه گذشت، روشن شد كه دنيا و آخرت، ظاهر و باطن يك حقيقت اند و تفكيك آنها امكان پذير نيست. البته بي شك، اسلام در صدد سعادت دنيوي و اخروي انسان است و سعادت اخروي، به تنهايي، كافي نيست. آيا اگر كسي به تمام واجبات و مستحبات عمل كند و از محرمات و مكروهات پرهيز نمايد و در انجام مباحات قصد قربت كند، به پايين ترين مراتب معنوي نايل مي گردد؟ آيا نماز كه معراج هر مومن، نزديك كننده هر باتقوايي به خداوند و عمود دين و ركن اساسي شريعت است، آدمي را به غايت معنويت نمي رساند؟ آيا روزه كه سپر عذاب جهنم و ابزار تقواي الهي است، وسيله ناقصي جهت صعود آدميان است؟
4. در باب برنامه ريزي و نقش فقه در آن سخن گفتيم و روشن شد كه برنامه و طرح هاي اجتماعي به دو ركن ارزش و دانش نيازمند است و فقه تامين كننده بخش نخست است.
5. اين سخن كه فقه تنها واجد احكامي است كه با اقل شرايط معيشتي و زندگي ساده و بدوي تناسب دارد و جوابگوي زندگي پيچيده نيست، از جهل به سيستم فقه جعفري و قابليت آن در پاسخ گويي به شبهات و پرسش هاي حقوقي مستحدثه نشأت مي گيرد. كدام فقيه جامع الشرايط در تاريخ فقه شيعه است كه در برابر پرسش هاي زمانه اظهار عجز كند و اجتهاد شيعه را ناكافي بداند؟ حتي توانمندي اجتهاد، به عنوان عنصر محرك تشيع، در كلام روشنفكران معاصري چون اقبال لاهوري و شريعتي هويداست. اگر منظور دكتر سروش از ناكافي بودن فقه شيعه در برآوردن حاجات حقوقي پيچيده، طرح اين است كه چرا هميشه فقيهان شيعه مطابق حقوق بشر فتوا نمي دهند؟ چرا هنوز به تساوي ارث زن و مرد يا نفي حكم ارتداد يا قطع دست سارق حكم نمي رانند؟، بايد از ايشان پرسيد آيا عدم مطابقت احكام حقوقي مغرب زمين با اسلام را نيز نشانه ناتواني نظام حقوقي غرب مي دانند؟
2. آيا فقه از ساختار اجتماع تبعيت مي كند؟
گروهي معتقدند كه فقه از ساختار اجتماع پيروي مي   كند: علم فقه، علمي متاثر از ساختار اجتماع است؛ به عبارت ديگر، علمي است اجتماعي و سياسي و بنابراين تابع مقتضيات اجتماع و سياست و درخور آنهاست، نه برعكس، و سياليت آنها فقه را هم سيال مي كند. به عبارت ديگر، جهان و تاريخ را فقه و فقيهان نمي سازند، بلكه جهان و تاريخ، تحول خود را دارند و فقه از پس مي آيد، تا در جهان تحول يافته و واجد چارچوب و روابط جديد، زندگي را براي آدميان مطبوع تر و بي كشمكش تر كند، آن هم به نحو اقلي.(9)اين ويژگي، بيان ديگري از ويژگي دوم است و تا حدودي ويژگي نخست را مدلل مي سازد؛ زيرا اولا فقه تابع تحولات اجتماعي و دنباله رو وضعيت سياسي و اجتماعي جامعه است و ثانيا در اثر تحولات اجتماعي نيز تحول مي پذيرد.
پاسخ
1. با توجه به مطالب گذشته روشن شد كه فقه دو حيثيت دارد: از يك جهت تابع مقتضيات زمان است؛ يعني تحولات سياست و جامعه براي فقيهان موضوع سازي مي كند و فقه، احكام متناسب با آن را از كتاب و سنت استنباط مي نمايد. فقه از اين حيث از تمام جهات سيال نيست و احكام ثابت و واقعي دارد، ولي با تحول موضوعي، تحول حكمي پيدا مي كند.
جهت دوم فقه، جامعه سازي اوست. نظام هاي اقتصادي و تربيتي و حقوقي، كه از فقه به دست مي آيند، باعث تحول جامعه مي شوند و معيارهاي كلي ارزشي و خط مشي ها و سياست گذاري هاي كلان، مانند: وَ اَعَدُّوا لَهُمْ ما اسْتَطَعْتُمْ مِنْ قُوَّه(10)و وَ لَنْ يجْعَلَ اللّهُ لِلْكافِرِينَ عَلَي الْمُؤْمِنِينَ سَبِيلاً(11)نيز از فقه استخراج مي شود و منشأ تحول جامعه مي شود.
2. فقه تنها بيانگر رابطه انسان با انسان نيست كه هميشه متاثر از اجتماع و سياست باشد، بلكه مبين رابطه انسان با خدا نيز هست؛ بنابراين، اين بخش از فقه(فقه عبادت)از ساختار اجتماع تاثير نمي پذيرد و با سياليت سياست و اجتماع، سيال نمي شود. گذشته از اينها، سياليت مطلق و همه جانبه و درون فقهي و برون فقهي نسبت به تمام قلمرو فقه پذيرفته نيست و تنها تحولات ضابطه مند و مبتني بر روش هاي پذيرفته شده در علم اصول و معرفت شناسي و انسان شناسي اسلامي را مي توان پذيرفت.
?. آيا علم فقه تكليف مدار است، يا حق مدار(12)
نويسنده فقه در ترازو علم فقه كنوني را تكليف مدار مي داند، نه حق مدار. دكتر سروش تفاوت و تقابل حق و تكليف را در بسياري از نوشته هاي خود، مبناي انديشه هايش قرار مي دهد و ريشه اين تقابل را در تقابل جهان قديم و جهان جديد يا انسان قديم و انسان جديد مي داند و تصريح مي  كند: در جهان جديد سخن گفتن از حقوق بشر دل پسند و مطلوب مي افتد؛ چرا كه ما در دوراني زندگي مي كنيم كه انسان ها بيش از آن كه طالب فهم و تشخيص تكاليف خود باشند، طالب درك و كشف حقوق خود هستند.... انسان گذشته يا ماقبل مدرن را مي توان انسان مكلف ناميد و در مقابل، انسان جديد را انسان مُحِق.
پاسخ
1. حق و تكليف دو مفهوم معادل اند، نه متضاد. با توجه به اين كه احكام فقهي به احكام عبادي و احكام اجتماعي منشعب مي شود، احكام عبادي بيانگر رابطه انسان با خداوند و در بر دارنده تكاليف انسان و حقوق الهي است. و اين مطلب از پيش فرض هاي كلامي، فلسفي و عقلي به دست مي آيد؛ بنابراين، انسان در برابر خداوند مكلف است و خداوند به اين اعتبار كه خالق انسان هاست، بر آنها حقي دارد؛ هم چنان كه كمال الهي، ثبوت حق الناس بر خداوند را اقتضا مي كند تا آنها را هدايت كند كه به بيراهه نروند: حَقّاً عَلَينَا نَصْرُ الْمُؤْمِنِينَ(13)؛ ما مِنْ دَابَّه فِي الْأَرْضِ إِلاّ عَلَي اللّهِ رِزْقُها(14). اما احكام اجتماعي كه بيانگر رابطه انسان با انسان است نيز در بردارنده تكاليفي است كه متضمن ثبوت حقوقي براي طرف مقابل است. براي نمونه آيه اَوْفُوا بِالْعُقُودِ در معاملات، براي طرفينِ معامله علاوه بر تكليف، حقوقي را نيز تثبيت مي كند.
بنابراين، نگرش دين نسبت به انسان، نگرشي چند بعدي است: هم دنيوي و هم اخروي، هم تكليفي و هم حقوقي، هم با احكام وضعيه فقهي، انسان محق را و هم با احكام تكليفيه فقهي، انسان مكلف را مخاطب قرار مي دهد. به عبارت ديگر، در هر حقي سه چيز متصور است: من له الحق(صاحب حق)، من عليه الحق(مكلف)و متعلق حق.
2. حقوق، مجموع قواعد و مقررات حاكم بر اشخاص در يك يا چند جامعه است كه ضرورت تنظيم روابط افراد يا جوامع با يكديگر، آن را اقتضا كرده است. در باب منشأ حقوق و اين كه آيا اراده مردم و احتياج آنان به عدالت بوده است، يا سعادت خواهي و يا قدرت عمومي دولت و يا مقوله ديگر، مكاتب فراواني از جمله مكتب حقوق فطري، مكتب تاريخي، مكتب تحققي ـ اجتماعي و مكتب تحققي ـ حقوقي تكوين يافته است. مهم ترين ويژگي هاي قواعد حقوقي عبارت اند از: كلي بودن، اجتماعي بودن، توجه به رفتار و اعمال فرد در جامعه ـ نه نيت هاي او ـ و الزامي بودن.(15)از اين ويژگي ها به دست مي آيد كه تكليف مداري و الزامي بودن، از لوازم علم حقوق شمرده مي شود. بنابراين، علم حقوق را فاقد تكاليف دانستن سخني ناتمام است.
در فقه اماميه، براي حقوق، يكي از سه اثر قابليت اسقاط، قابليت نقل و قابليت انتقال مطرح شده است. در فقه اسلامي حقوق در ابواب گوناگون فقه مطرح شده است؛ براي نمونه:
الف)حقوق اشخاص نسبت به اموال، مانند: حق مالكيت، حق انتفاع، حق ارتفاق.
ب)حقوق اشخاص نسبت به عقود و تعهدات، مانند: حق عقد و حق فسخ.
ج)حقوق مربوط به مسئوليت مدني، مانند: حق ضرر و حق ضمان كه با اسبابي مانند غصب، اتلاف، تسبيب و استيفا تحقق مي يابد.
د)حقوق اساسي، مانند: حق آزادي هاي مشروع، حق مساوات در حقوق و تكاليف، حق حيات، حق امنيت و مصونيت، حق اشتغال، حق مالكيت، حق تعيين سرنوشت، حق شورا و انتخاب، حق دادخواهي، حق نظارت وحق برخورداري از تامين اجتماعي.
تمام حقوق اشخاص و افعال، كه در ابواب گوناگون فقه جواهري مطرح شده است، براي صاحب حق، اختيار و رخصت و جواز را فراهم مي كند و ذي حق را صاحب طلب و مدعي حقوق مي سازد و طرف مقابل را مكلف و مسئول مي گرداند.
3. در باب ماهيت حقوقي حق، سه احتمال وجود دارد:
الف)حق از مقولات عرضي است.
ب)حق از امور انتزاعي است.
ج)حق از امور اعتباري است.
شيخ محمدحسين اصفهاني در رساله في تحقيق الحق و الحكم درباره اين سه احتمال تحقيق كرده است.(17)علاوه بر اين، احتمال دوم نيز منشأ انتزاع گوناگون دارد: منشأ انتزاع مي تواند عقد احكام تكليفي قدرت خارجي صاحب حق باشد. با اين تقسيمات روشن مي شود كه اولا بحث حق و تكليف يكي از مباحث بسيار پيچيده فلسفه فقه است؛ ثانيا، مولف فقه در ترازو تنها به يك مبنا سخن گفته است كه آن مبنا نيز در فقه نقد شده است.
?. مصلحت در فقه شيعه
نويسنده فقه در ترازو معتقد است: علم فقه كنوني قايل به مصالح خفيه در احكام اجتماعي است و همين، مايه كندي، بل توقف حركت آن شده است(18). ايشان براي تبيين اين ويژگي مي نويسد: اگر اين احكام را ناظر به مسائل اجتماعي، و براي حل آنها بدانيم؛ يعني فقه را دنيوي كنيم، در اين صورت، ديگر
نمي توانيم قايل به مصالح خفيه و غيبي در احكام شرع باشيم، بلكه بايد صددرصد به پيامدها و گره گشايي هاي دنيوي آن نظر كنيم و هرجا احكام فقهي نتيجه مطلوب در حل مسائل(چون تجارت، نكاح، بانك، اجاره، سرقت، قصاص، حكومت، سياست و...)در جوامع پيچيده و صنعتي امروز ندادند، آنها را عوض كنيم و اين عين يك علم حقوق
مصلحت انديش زميني خواهد شد كه دائما بايد، برحسب مصالح، بر آن افزوده يا از آن كاسته شود و اين بهترين نشانه اقلي بودن آن است. مي دانم كه كساني مي گويند كه جمع دو مصلحت دنيوي و اخروي در عرض هم است و با يك تير دو نشانه مي زنيم، لكن هيهات كه اين راه بن بست است.(19)
پاسخ
1. مصلحت در لغت به معناي صلاح و شايستگي است، و صلاح ضدفساد، و اصلاح، نقيض افساد است(20)، در اصطلاح اهل سنت، مصلحت، جلب منفعت يا دفع ضرر است(21)، و مصالح مرسله امري است مناسب با تشريع احكام در حوادث و وقايعي كه از جانب شارع حكمي درباره آن صادر نشده است، به گونه اي كه آن حكم به دليل موافقت حكم با غرض شارع رجحان يابد و جلب منفعت يا دفع مفسده اي را تحقق بخشد. البته غزالي از مصلحت، محافظت بر مقصود شارع را ـ كه حفظ دين، نفس، عقل، نسل و مال مردم باشد ـ اراده كرده است، نه دفع ضرر و جلب منفعت مردم را(22). شيعه و عدليه به دليل اعتقاد به حسن و قبح ذاتي و عقلي و حكمت و عدل الهي، احكام را تابع مصالح و مفاسد مي دانند؛ يعني جعل احكام اوليه وجوبي و تحريمي را بر اساس مصالح و مفاسد واقعي موضوعات قرار مي دهند. اما جعل احكام ثانويه و حكومتي را بر اساس عناويني چون: خوف، ضرر، حرج، اضطرار و مصلحت، كه با تشخيص عقلا كشف مي شود، مستقر ساخته اند. به همين دليل، سيره نبوي و علوي نشان مي دهد كه پيشوايان دين از مصالح اجتماعي، سياسي، اقتصادي و نظامي بهره مي بردند و به مقتضاي مصلحت جامعه از تجارب و فنون بشري استقبال مي كردند؛ براي نمونه مي توان به تعلق زكات بر عسل در زمان پيامبر(ص)، و بر اسب در دوران حكومت علي(ع)و بر برنج در عصر امام باقر(ع)يا تاسيس نهادهاي امنيتي و سازمان شهرباني توسط امام علي(ع)و بيعت آن حضرت با خليفه اول، و ده ها نمونه ديگر اشاره كرد.(23)
نتيجه آن كه مصلحت در فقه شيعه، با مصالح مرسله اهل سنت تفاوت دارد؛ زيرا اولا در فقه شيعه منطقه فراغي كه خالي از دليل عام يا خاص باشد وجود ندارد؛ ثانيا، مورد مصلحت، احكام ثانوي و حكومتي است؛ يعني در تقديم اهم بر مهم و نيز مصالح عمومي و اجتماعي كه با تشخيص ولي امر مسلمين بر حكم اولي و ثانوي نيز تقدم مي يابد. ثالثا، مصلحت در فقه شيعه به مصالح خفيه و مصالح جليه تقسيم شده است. احكام اوليه، اعم از احكام عبادي و معاملاتي و جزايي، بر اساس مصالح خفيه جعل شده است و اگر بر عقل آدمي، كشف مصلحت حاصل آيد، دليل بر كشف مصلحت انحصاري نيست، به همين دليل، هيچ گاه حكم اولي في نفسه تغيير نمي يابد و احكام ثانويه و حكومتي بر اساس مصالح آشكار توسط عقل عقلا و عقل نوعي جعل شده است. حاصل سخن آن كه تمام احكام فقهي، تابع مصالح و مفاسد هستند و حسن و قبح عقلي و ذاتي، به عنوان زيرساخت تفكر اصلي مطرح است، ولي هميشه مصالح و مفاسد در احكام شرعي پنهان نيستند و مصالح آشكار نيز وجود دارد. در صورت تزاحم مصلحت خفيه با مفسده جليه قطعيه نيز بر اساس حكم حكومتي، مفسده جليه تقدم مي يابد.(24)
2. بسياري از احكام فقهي، اگر به آنها به شكل موردي نگريسته شوند، مصالحشان، اجمالا و تفصيلا، مختفي است نه خفي؛ ولي اگر به گونه نظام مند بررسي شوند، مصالحشان تا حدودي آشكار مي شود؛ مانند حكم ارث زن در نظام حقوق خانواده در اسلام، كه با وجوب نفقه بر مرد تبيين مي شود.
3. وجه خفاي مصالح خفيه احكام اوليه، پرده پوشي حق تعالي نيست، بلكه بدان جهت است كه احكام به گونه اي با يكديگر ارتباط دارند و ابعاد بشر به نحوي گرفتار پيچيدگي اند كه گاهي عقل بشر از درك مصالح احكام ناتوان مي ماند.
]]>
<IMAGE>/1385/851021/world/008898.jpg</IMAGE>
</TEXT>
</DOC>
<DOC>
<DOCID>HAM2-851021-113</DOCID>
<DOCNO>HAM2-851021-113</DOCNO>
<ORIGINALFILE>/1385/851021/world/_idea.htm</ORIGINALFILE>
<ISSUE>پنجشنبه 21 دي 1385</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[نگاه
روشنگري اسلامي]]>
</TITLE>
<TEXT>
<![CDATA[دكتر عبدالعزيز عثمان التويجري
ترجمه: دينا كاوياني
در دوران معاصر انديشمندان بسياري در جهان عربي به مسئله عقلانيت و جامعه اسلامي معاصر پرداخته اند.(isesco)دكتر عبدالعزيز عثمان التويجري، مدير كل سازمان آموزشي، علمي و فرهنگي اسلامي وانديشمند سعودي تبار از اين جمله است. كتاب تازه انتشار يافته او با نام
مفهوم التنوير في التصوُّر الإسلامي( مفهوم روشنگري در تفسير اسلامي)به همين موضوع مي   پردازد. اين كتاب، به جز مقدمه و درآمد، شامل اين مباحث و موضوعات است: واكاوي مفهوم روشنگري، سياق تاريخي روشنگري، روشنگري در قرآن كريم، برداشت اسلامي از روشنگري و روشنگري اسلامي در رويارويي با واقعيت. متن حاضر گزارشي اجمالي از اين كتاب است.
***
1. معناي خاص روشنگري
طبق لغت نامه لسان العرب   نوشته ابن منظور،  واژه عربي تنوير   به معناي فلق   يا به عبارت ديگر ظهور اولين بارقه و روشنايي روز است. همچنين واژه تنوير   به معناي روشن ساختن و آگاه كردن، است. در لغت نامه   الوسيط   فعل   استنر   به معناي درخشيدن آمده است. بدين ترتيب عبارت   مردم روشن شدند به معناي آگاهي آنها از موضوعي و دستيابي به فرهنگي خاص است.
همچنين استعاره نور در معناي هدايت كردن به راه راست،  استفاده مي  شود؛  چنان كه در آيه 257 سوره بقره آمده است: خدا يار اهل ايمان است آنان را از تاريكي هاي جهان بيرون آرد و به عالم نور برد؛ الله ولي الذين آمنوا يخرجهم من الظلمات الي النور   بدين معنا كه آنان را به راه راست هدايت خواهد كرد. آيه 35 سوره نور نيز به همين صورت است: خداوند نور آسمان ها و زمين است؛ الله نور السماوات والارض. ريشه شناسي  تنوير  با شرح دقيق مفهوم واژه   نور   ممكن مي  شود. در اين راستا بايد يادآور شد كه توضيحات الكوفي(  متوفي به سال 1686 ميلادي برابر با 1094 هجري قمري)  در كتابش- الكليات- در باب يگانگي نور و تعدد ظلمت در قرآن كريم نيز تاييد شده است؛  چرا كه واژه  ظلمت هميشه به صورت جمع و  نور   به شكل مفرد آورده شده است. در اين نوشته نيز از اين پس بدين طريق عمل مي  شود.
در فرهنگ لغات قرآني،  واژه  نور به معناي مجموعه اي از اطلاعات،  حقايق و دلايلي است كه ترديد را برطرف مي  كند، از طريق ديني يقين ايجاد مي  كند و شك و بت پرستي را به عقب مي  راند. نور از اسطوره يا خرافات نمي آيد،  بلكه برعكس حقيقت و دلايل مسلم و معتبر را مطرح مي  سازد. اين توصيف زبان شناختي بر بار عقلاني و فرهنگي دلالت مي  كند كه نبايد آن را از نظر دور داشت.
2. معنا و مفهوم فلسفي واژه   روشنگري  
واژه روشنگري در قرون شانزدهم و هفدهم ميلادي همراه با آزاديخواهي بورژوازي با گرايش به سوي انسان باوري بر پايه عقل،  دانش و تجربه پديدار شد. اين موج فكري،  ماترياليسم را مي  ستود و با جايگزين كردن عقل به جاي تفكر ديني در تفسير پديده ها و قوانين حاكم بر طبيعت،  اظهارات ديني را بي اعتبار ساخت.
از يك سو،  انگاره روشنگري ترجمان يك موج فكري است كه قرن هجدهم ميلادي در اروپا،  تحت تاثير نخبگان روشنفكري پديد آمد كه از آن جمله مي  توان به ولتر، ديدرو،  كندرسه و هولباخ اشاره كرد. آنان نيز از فلاسفه خردگرايي همچون دكارت، اسپينوزا، لايب نيتس و لاك تاثير گرفته بودند كه قرون هفدهم و هجدهم ميلادي را تا حدي شاخص كردند كه كه اين دوره را عصر خرد مي  نامند. در همين دوران شاهد شكوفايي فلسفه روشنگري هستيم.
به تعبير كلي مي توان گفت انگاره روشنگري شامل سه بخش خرد،  طبيعت و پيشرفت است. اين بخش ها پايه هاي  ناتوراليسم و اخلاق طبيعت باور را بر پايه علم تشكيل مي  دهند. در حقيقت همان گونه كه به طور قطع علم را باور دارند،  به خرد نيز ايمان دارند.
از سوي ديگر، مفهوم روشنگري در محيطي اروپايي پديدار شد كه خداناباوري اجباري بود. در حقيقت پايه انگاره روشنگري نشانگر خداناباوري بود و به طور كامل با كليسا و قدرت دولت، مومنان خرافاتي، جهالت و فقر مخالف بود. هواداران اين موج فكري به بازگشت به طبيعت اذعان بسيار داشتند. همچنين اين موج خواهان آن است كه پيشرفت بشريت ابتدا از طريق تحقيقات علمي تحقق يابد. بدين ترتيب،  كانت اولين كسي بود كه از واژه روشنگري براي توصيف موج عقلاني بهره برده است كه در قرن هفدهم ميلادي در اروپا پديدار گشته بود و در قرن هجدهم به اوج خود رسيد. تاثير اين تفكر در تمدن اروپايي و همچنين بر مردماني كه در لواي آن مي زيستند،  هويدا بود. بنابراين  روشنگري   واژه رايج در ميان روشنفكران،  انگاره اي است كه در اروپا پديد آمده است و منابع و معاني ضمني آن از تمدن اروپايي تفكيك ناپذير هستند. اين انگاره به موج فكري باز مي  گردد كه بر دوره اي از تاريخ تفكر اروپاي معاصر تفوق داشت كه به طور كلي عصر روشنگري خوانده مي  شود.
3. فلسفه روشنگري از ديدگاه اسلامي
مفهوم اسلامي روشنگري نظريه ساده اي نيست، بلكه انگاره اي است كه ترجمان حقيقت ذاتي دين مقدس و تفكيك ناپذير از زندگي مسلمانان است؛ هرچند ابعاد آن متفاوت است: از سويي، اسلام تواني ايجاد مي  كند كه انگيزه تزكيه تمدن در تمامي ابعاد است. همچنين انگاره روشنگري، مفهومي اسلامي و اصلاح گر است؛  بدان معنا كه در صدد تحقق اهداف متعالي اي است كه اسلام براي زندگي مسلمانان تعيين كرده است. انگاره روشنگري از لحاظ نگرش جهاني و منطقي، همان اصلاح مفاهيم ديني و كاركرد دين است،  كه هدف آن شامل گذشتن از حالت سكون و آغاز حركتي جدي و سازنده است كه در خدمت امت قرار خواهد گرفت.  علاوه بر آن اين مفهوم،  اصلاح احكام مقدس شريعت به انگيزه وحدت ميان عالم اسلامي است.بي شك امروزه واقعيت زندگي امت اسلامي،  نياز مبرمي به اصلاحات،  تغييرات و تعريفي دوباره از ارزش هاي موجود در جامعه اسلامي دارد كه تنها با تلاش مشترك تحقق مي  يابد؛ اقدامي بر پايه تعاليم شريعت كه توسط نگرشي ملهم از بنيادهاي پايدار دين هدايت مي  شود. اين نگرش بايد بر پايه نيازها و شرايطي باشد كه بتوانند اين اقدام را در راستاي مناسب هدايت كند. اين نكته معناي علمي مفهوم روشنگري است.
در راستاي چاره جويي براي وضعيت جهان اسلام، ناچار بايد انگاره روشنگري در مفهوم اسلامي آن در مسير تحقق اهداف مورد نظر قرار گيرد. اين امر تنها به معناي اقدامي عقلاني و فرهنگي نيست،  بلكه شامل جنبشي از اصلاحات ريشه اي و جهاني در باب مفاهيم است؛  مفاهيمي كه دوباره بايد حقيقت را برقرار سازند و انگاره ها را معنا بخشند. اين اقدام در راستاي تصحيح تحريف ها و جعل هايي صورت مي  گيرد كه دامان آن را آلوده ساخته اند و همچنين رفع تمامي معاني ضمني افراطي يا غير عقلاني است. اين امر موجب هماهنگي تلاش هايي مي شود كه در راستاي ترويج ارزش هاي اخلاقي،  تساهل،  نوع دوستي،  تعاون و اتحاد در جوامع اسلامي صورت مي  گيرند و همچنين الزام به كسب دانش و استفاده از ابزار و روش هاي آن در خدمت نوزايشي راستين و ارزش دادن به مفهوم منطقي است كه با نور ايمان روشن شده است.
اين امر همچنين به معناي پيشبرد اقدامي جدي در راه تحقق توسعه است. اين توسعه به دنبال فرآيندهاي عقلاني و در چهارچوب ثابت دين و احكام شريعت است. از سوي ديگر شايسته است به زمينه اي كه انگاره روشنگري در آن مطرح مي  شود،  حدود آن و همچنين شيوه هايي كه در اختيار دارد،  توجه شود. مفهوم اسلامي روشنگري به اندازه اي گسترده است كه نمي توان آن را در چهارچوب علوم شريعت يا علوم انساني در مفهوم عمومي محدود ساخت. اين موضوع، مفهومي جهاني است كه تمامي زمينه هاي فعاليت مذهبي، علمي و فرهنگي زندگي در جوامع اسلامي را شامل مي  شود. در حقيقت،  نوزايش علمي و پيشرفت فناوري از انگاره اسلامي روشنگري منبعث مي شود؛ چرا كه بر برتري منطق و تفكر دلالت مي كند كه خداوند آن را در اختيار انسان قرار داده است. دستيابي به نتيجه چنين تلاشي تنها با باور داشتن به داشته ها ميسر است.]]>
</TEXT>
</DOC>
<DOC>
<DOCID>HAM2-851021-114</DOCID>
<DOCNO>HAM2-851021-114</DOCNO>
<ORIGINALFILE>/1385/851021/world/_ketabw.htm</ORIGINALFILE>
<ISSUE>پنجشنبه 21 دي 1385</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">علمی فرهنگی.علمی.کتاب</CAT>
<CAT xml:lang="en">Science and Culture.Science.Book</CAT>
<TITLE>
<![CDATA[نگاهي به مجموعه غزل عطر تند نارنج سروده سيامك بهرام پرور
اتفاقي كه نيافتاد]]>
</TITLE>
<TEXT>
<IMAGE>/1385/851021/world/008865.jpg</IMAGE>
<![CDATA[
محمدرضا شالبافان
وقتي براي اولين بار به قفسه دست مي بري و كتاب سيامك بهرام پرور را برمي داري ابتدا بايد بر سنگيني نام نه چندان قوي كتاب و توضيح شاعر برگزيده ششمين كنگره شعر و قصه جوان- هرمزگان غلبه كني و به تورق كتاب بپردازي. به مقدمه استاد بهمني مي رسي و پس از پايان مقدمه شديداً به لحن رندانه بهمني معترف مي شوي. مقدمه اي كه هم ذم شبيه مدح است و هم مدح شبيه به ذم. البته پيشاپيش از نظر دادن در مورد اتفاق داوري جشنواره ششم خودداري مي كنم چرا كه داوري نظر داور است و به ويژه كه نظر بهمني باشد كه از دموكرات ترين هاست در داوري. و اگرچه با نظرش موافق نباشم نمي توانم به وي اعتراض كنم.
***
از ظاهر تورق كتاب چنين برمي آيد كه شاعر اشعار را به ترتيب علاقه خود از زياد به كم در كتاب گنجانده چرا كه هر چه به پايان كتاب نزديك مي شويم برجستگي كمتر مي شود. آنچه مسلم است بهرام پرور مي خواهد اتفاقي در غزل معاصر باشد. اما به عقيده اين جانب نمونه بارز خواستن و نتوانستن است.
شعر بهرام پرور از دو شقه تشكيل شده است: زبان و حرفي كه درون زبان را پر مي كند. اين شعر همچنين به خاطر برخورد صريحش با محتوا اجازه نمي دهد زبان را در قبالش جزئي از فرم كه در تعامل با ديگر اجزاست به حساب آوريم. از طرف ديگر اين شعر اصولاً برخورد مشخصي به نام ساختار شعري ندارد كه بتوان از آن نام برد. به محتوا يا سخن بهرام پرور بعداً اشاره خواهم كرد، اما مشخصاً عرق ريزي و تلاش سختكوشانه وي براي اتفاق در زبان است، اما به نظر مي رسد او تجربه تلاش و تسلط قابل قبولي بر زبان عادي ندارد تا بتواند در اين مسير به نتيجه برسد. البته در نقاط متعددي اشتباهات محتوايي- به معناي موضعي- زبان شعر را از اتفاق مي اندازد و بديهي است سفري كه به سمت اتفاق در زبان برود و از پس آن بر نيايد از همه چيز ساقط مي شود.
در اين زمينه مي توان به اشتباه هاي زير كه در كتاب نيز رايج هستند اشاره كرد:
الف)بازگشت بي سبب و نابهنگام زباني
اين اتفاق در شعري كه اصولاً بر مبناي هنجارگريزي و در وهله بالاتر شالوده شكني باشد با تبصره هايي قابل پذيرش است اما در شعر بهرام پرور كه از ديد خود شاعري بسيار ساده است توجيه نمي پذيرد.
يك جفت شمعدان...؟! نه عزيزم! دو چشم توست
كه بر دريده پرده شب هاي تار را!
(ص 10)
يا
در قاه قاه مست هياهوي بي دليل
گرچه كسي نديد و توجه نكرد، ليك
مي ريخت اشك تب زده شاهدخت شعر
برجشن نور و كاغذ و خودكارهاي بيك
(ص 55)
مطالعه كامل غزل هايي كه ابيات بالا جزء آن ها هستند براي مشخص شدن شدت اين بازگشت توصيه مي شود.
ب)ناآشنايي با قواعد موسيقايي
اين مسأله بارها در طول كتاب خواننده را مي آزارد و در اين بين ناتواني شاعر را نيز نشان مي دهد:
هذا موكلي...: غزلم دف گرفت، گفت
تو هم گرفته اي به وكالت سه تار را!
(ص 9)
بيتي كه بهمني نيز در مقدمه به ضعف آن به ويژه در مصرع دوم اشاره مي كند.
المپ را به زئوس وانهاده پاكوبان
به شاد باش زمين آمدند...ريم...رام...رم
(ص 39)
در اين بين معمولاً هرگاه شاعر به سمت استفاده از كلمات لاتين مي رود دچار ضعف شديد آوايي مي شود:
كاناپه هاي كسالت براي ما تنگند!
و مبل هاي ملال هميشه دودآجين
ص 35
در كنار ضعف قافيه، كاناپه بسيار غيرقابل قبول در بيت جاگذاري شده است. مويد اين مسأله اين است كه هجاي اول اين كلمه لاتين، به اجبار وزن، كوتاه استعمال شده و هجاي دوم بلند. اين در حالي است كه هر دو در حالت لاتين جزء يك نوع هجا هستند.
ج)دست انداز در مسير رسانه اي شعر
اين بدان معناست كه در نقاطي از كتاب، اشعار مشخصاً در برخورد با مخاطب از نثر هم پايين تر مي ر وند.
كلاغ غصه چه دارد پنيرش الا زهر؟
نگو نه! شير تو روباه وار خواهد مرد!
(ص02)
ظاهراً مصرع اول بايد مي بوده پنير كلاغ غصه به جز زهر چه دارد؟ اما... البته رابطه دو بيت نيز بيشتر به پيدا كردن پرتقال فروش مي ماند.
ليلي تويي كه قسمت من هم جنون شده
پس خط بزن شرايط ديوانه وار را!
ديوانه وار؟ مشخص نيست منظور شاعر از استعمال اين بيت در جايگاه صفتي براي شرايط چيست.
جمعي كه مات اين همه خلاقيت شدند
كف مي زنند و آن ور سن ده نفر كشيك-
برروي پنجه با دو سه واكمن و صد سوال:
استاد! مي شود كه بگوييد تاكتيك...
(ص 54)
مشخص نيست چرا جمله اصلي كه دوبيت را نيز متصل كرده فاقد فعل براي كشيك است. اگر بناست كشيك از جايگاه مسند خارج شود بايد حداقل در حال پيش از آن بيايد.
همه اين ها باعث مي شود در نقاط متعددي كه شاعر به سمت استفاده از طنز يا به نوعي هزل در شعر مي رود به نتيجه اي نرسد. نگاهي گذرا به آثار طنزپردازان معاصر و موفق نشان مي دهد كه ايشان معمولاً نرم زبانشان - اتفاقاً- بسيار فخيم و استوار مي باشد چرا كه زبان طنز اصولاً از اعتزال هاي حساب شده در ميان زبان عادي تشكيل مي شود. اما بهرام پرور پايه زبان خود را به ويژه در ميان محتواي انتقادي بر اعتزال مي گذارد و بديهي است به نتيجه اي نمي رسد اما در اين بين مشكلات زير نيز مزيد بر علت مي شود:
]]>
<IMAGE>/1385/851021/world/008868.jpg</IMAGE>
<![CDATA[
الف)اجبار سنگين قوافي
و دستمال كثيفي پر از دروغي خيس:
كجاست عشق بزرگم؟!... آهاي! فين... فين... فين!!
(ص 36)
من اين را چيزي جز ابتذال همه جانبه نمي نامم
بعدش سكوت و يك نفر و آه و ميكروفن!
با چشم خيس اشك، حسابي فتوژنيك!
(ص 54)
در اين شعر حداقل چهار بار ic صفت ساز انگليسي در جايگاه قافيه و هر بار هم ضعيف تر از پيش آمده.
ب)عدم نتيجه گيري مناسب
هي  پوست مي كنيد و تعارف!... ولش كنيد!
پوسيده پرتقال شما!... پره پره نيست!
(ص 23)
به دست هاي من و تو عجيب محتاجند!
ببين چه دلنگرانند!... جان عشق ببين!!
و كار تيمي ما نيز نقشه اش اين است:
من از درخت كه چيدم، تو توي ديس بچين!!
(ص 37)
اما برسيم به اشاره اي كوتاه به محتواي آثار بهرام پرور. اين شاعر اصولاً نسبت به ايجاد اتفاق در محتوا هيچ تلاشي نكرده. محتواي آثار وي يا مشخصاً عاشقانه زميني و گاهي اروتيك سطحي هستند و يا با چنگ و دندان به انتقاد از وضعيت جامعه مشغول. اين روزها بسياري از سانتي مانتاليسم شعر جوان انتقاد مي كنند. البته بسياري از مثال هايشان همراه با بي دقتي است اما به عقيده من بهرام پرور نسبت به اين انتقاد يعني سطحي انگاري سپر انداخته است.
اعتراف بلند شاعر در بيت زير پيداست:
چه فرق مي كند اين: چاي، قهوه... يا هرچه!
كه عشق گرمي دنياست توي اين سرما!
(ص 03)
اين بيت دقيقاً اعتراف به اين است كه تفكر شاعر در شعر عاشقانه نسبت به گذشته شعر فارسي تغيير نداشته است و تنها ابزارش چنين شده است. اين مسأله علاوه بر كليت جهان بيني در ابيات و تصاوير مختلف نيز اتفاق مي افتد.]]>
</TEXT>
</DOC>
<DOC>
<DOCID>HAM2-851021-115</DOCID>
<DOCNO>HAM2-851021-115</DOCNO>
<ORIGINALFILE>/1385/851021/world/_ketabw.htm</ORIGINALFILE>
<ISSUE>پنجشنبه 21 دي 1385</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">علمی فرهنگی.علمی.کتاب</CAT>
<CAT xml:lang="en">Science and Culture.Science.Book</CAT>
<TITLE>
<![CDATA[همايش كتاب درسي دانشگاهي، ماية تعجب يا روزنة اميد؟]]>
</TITLE>
<TEXT>
<IMAGE>/1385/851021/world/008886.jpg</IMAGE>
<![CDATA[
اشاره:اولين همايش بين المللي كتاب درسي دانشگاهي 27 و 28 دي ماه با مشاركت سازمان مطالعه و تدوين كتب علوم انساني دانشگاه ها(سمت)و سازمان علمي- فرهنگي ملل متحد(يونسكو)برگزار مي شود. مقاله حاضر، نگاه زهرا ابوالحسني، دبير علمي اين همايش و مدير پژوهشي و ارزشيابي انتشارات سمت به كتاب درسي و مسايل و مشكلات پيرامون آن است.
دكتر زهرا ابوالحسني
زلزله هاي اخير خيلي دير اما بالاخره مسئولين را وادار كرد كه استانداردسازي ساختمانها و منازل را اندكي جدي بگيرند. انديشة عقب نماندن از استانداردهاي جهاني مدتي است كه ايزو چند هزار را نشانة اصلي كيفيت كالاي مصرفي ما كرده است. تحت ليسانس فلان شركت بودن به كالاي ما اعتبار بخشيده و لوگوي استاندارد نشانة اطمينان شده است. اما ظاهراً هنوز زلزله اي رخ نداده تا اذهان در حوزة كالاي فكري ما كه خوراك علمي ميليونها جوان دانشگاهي در كلاس درس با آن تأمين مي شود، دچار دغدغه شود!
كتاب حتي در حوزة آكادميك اش معاني، استلزامات، كاربردها و بازخوردهاي متفاوتي را به همراه دارد. نگرشهاي فوق تخصصي شده و اتميك امروز ديگر نمي تواند با مقولات به يك شيوه برخورد كند. از سوي ديگر شاخص هاي زمان و فرصت اجازه نمي دهد نگاهي عام و جامع به مقولات تخصصي داشته باشيم.
كتاب آكادميك هم از همان مقولاتي است كه در دنياي امروز در معناي عام خود شامل طيف بسيار گسترده اي از مفاهيم است. اگرچه مشخصة معنايي ياد دادن و آموزش در همة انواع آن مستتر است اما همين مشخصه در ظروف گوناگون تعابير، جايگاهها، مفاهيم، چارچوبها، اركان و سرانجام استانداردهاي گوناگوني را اقتضا مي كند. كتاب آموزشي، كتاب علمي، كتاب خودآموز، كتاب تمرين و اينك كتاب درسي آن هم از نوع دانشگاهي آن. كتاب درسي يكي از ملزم ترين مقولات به شاخص هاي فوق الذكر است. تخصص، برنامه، زمان، فرصت و آموزش از اصلي ترين تعيين كننده هاي استاندارد كتاب درسي است كه ساختار و محتواي آن را شكل مي دهد.
دانشجو به دنبال تخصص در محور زماني محدود به دنبال گزيده ترين منابع آموزشي است كه از قضا در ارتباط منطقي با مواد آموزشي پيش و پس از آن يعني در فرصتي  خاص عرضه مي شود. استاد نيز با همين شاخص ها درصدد دريافت بهترين پاسخها از فرصتهاي موجود است. همة اينها واقعيتي را ترسيم مي كند كه اگر چه بديهي است اما به نظر مغفول واقع شده است. مگر نه اين است كه اهداف تعيين شده براي هر كالا، كيفيت آن را مشخص مي كند و كيفيت مشخصه هايي دارد و اين مشخصه ها ضوابطي؟ مگر نه اين است كه استاندارد هر كالا نشان دهندة ميزان تطابق كالا با مطلوب ترين حالت ممكن همان نوع است؟
در اين ميانه ماية تعجب اينجاست كه هر كالاي مصرفي مادي كه اثري هر چند كوتاه مدت دارد موظف به طي كردن مراحل نظارت و ارزيابي است تا با ويژگيها و ساختار مناسب به مرحلة توليد و سپس مصرف برسد اما كتاب درسي به عنوان كالاي مصرفي غيرمادي با اثر طولاني مدت- در ديدگاه برخي- بي نياز از نظارت، ارزيابي و در نهايت استاندارد شدن در شكل و محتواست و اصولاً هر آنچه به عنوان جزوه، دست نويس، يادداشت و  handout مي تواند در كلاس عرضه شود. عده اي ديگر در همين جناح معتقدند هر كالاي وارداتي بدون كنترل محتوايي و سنجش ارتباط آن با مباني برنامة آموزشي داخلي مي تواند مورد مصرف واقع شود، و شايد همين عده هيچ اعتقادي به شاخص هاي زمان، فرصت، تخصص و منطق برنامة آموزشي ندارند و هر آنچه كتاب باشد مي تواند در حكم مواد آموزشي به خورد مصرف كننده داده شود.
در هر حال اعتقاد به ضرورت كتاب درسي معيار از اعتقاد به اين حقيقت نمي كاهد كه كتاب درسي در مقطع دانشگاه چيزي جز شِمايي از آنچه بايد آموخته شود نيست، ش‍ِمايي كلي كه در كنار منابع تكميلي ذخيرة علمي جويندگان دانش را در مقطعي خاص تأمين مي كند. كتاب درسي استاندارد شرط لازمي است كه همچون ابزاري در دست جامعة دانشگاهي اعم از استاد، دانشجو و برنامه ريزان آموزشي براي مديريت زمان، فرصتها و محتوا قرار مي گيرد و به همان ميزان كه وجود استاندارد آن پيش برنده و توفيق دهنده است فقدان و يا وجود غيراستاندارد آن بازدارنده و ناكامي آور است.
آنچه به زعم برخي كتاب درسي را در مقطع پس از آموزش و پرورش از حيز انتفاع ساقط مي كند، محدود شدن ذهن خلاّق دانشجو در تلاش براي كشف نادانسته ها از دل جديدترين يافته هاي علمي است. در اين تلاش هر آنچه هست زير و رو مي شود، ورق مي خورد و بالا و پايين مي شود تا از ميان اقيانوس اطلاعات به چيزي دست يابد كه هنوز در درك و توصيف هستة اولية آن نيز ناتوان است. اصولاً آنچه پيروان اين نگرش را ظاهراً به بيراهه مي برد اين تصور است كه كتاب درسي مي آيد تا انديشه ها را محدود كند، افكار را بايستاند و شتاب تحرك را كُند و راكد گرداند. اما واقعيت اين است كه در غياب كتاب درسي استاندارد خط سير آموزش گم مي شود، جريان اصلي(mainstream)نظريات علمي درك نمي گردد و دانشجو در لابه لاي داده هاي دروني نشده و پراكنده و يا يك سويه حيران مي شود.
كتاب درسي ادعاي مبتني بودن بر تحقيقات اصيل نوع اول را ندارد؛ بلكه حاصل آن دسته از تحقيقات را گزينش مي كند كه از دل پژوهشها- در اين مرحله از علوم، تا حدي- سرفراز بيرون آمده اند. به هر رو همايشهايي از نوع همايش بين المللي كتاب درسي دانشگاهي(سمت، 28-27 دي ماه)، بهانه اي است براي به چالش كشيدن اين انديشه ها، همايشهايي از اين دست روزنة اميدي است براي انديشه هايي كه كتاب درسي دانشگاهي را به عنوان اصلي ترين منبع تغذيه علمي كه همچون نقشه اي در دست بَلَدِ‍ راه، نابلدان را به گدار قلة علم و دانايي مي رساند، نيازمند استاندارد شدن مي داند و از سوي ديگر ماية تعجبي است براي همانهايي كه خود را بي نياز از نقشه اي مدون گاه به پيش و گاه به پس طي طريق مي كنند.]]>
</TEXT>
</DOC>
<DOC>
<DOCID>HAM2-851021-116</DOCID>
<DOCNO>HAM2-851021-116</DOCNO>
<ORIGINALFILE>/1385/851021/world/_ketabw.htm</ORIGINALFILE>
<ISSUE>پنجشنبه 21 دي 1385</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">علمی فرهنگی.علمی.کتاب</CAT>
<CAT xml:lang="en">Science and Culture.Science.Book</CAT>
<TITLE>
<![CDATA[ياران مهربان]]>
</TITLE>
<TEXT>
<IMAGE>/1385/851021/world/008871.jpg</IMAGE>
<![CDATA[
گويش بهدينان شهر يزد
اين كتاب كه يك واژه نامه است توسط دكتر كتايون مزداپور به رشته تحرير درآمده است. گويش بهدينان نام پذيرفته و رسمي براي زبان دري زرتشتي و لهجه شهر يزد يكي از گونه هاي آن است. اين كتاب كه از سوي پژوهشگاه علوم انساني و مطالعات فرهنگي به چاپ رسيده با شمارگان 1000نسخه با 540صفحه با قيمت 3800 تومان در كتاب فروشي ها موجود است.
]]>
<IMAGE>/1385/851021/world/008877.jpg</IMAGE>
<![CDATA[
نيروي حقيقي آب
"نيروي حقيقي آب" كتابي است نوشته ماسارو ايموتو كه توسط نفيسه معتكف ترجمه شده است. اين كتاب در شمارگان 3300 نسخه از سوي انتشارات درسا روانه بازار كتاب شده است. "نيروي حقيقي آب" 190 صفحه دارد و با قيمت 3500 تومان به فروش مي رسد.
]]>
<IMAGE>/1385/851021/world/008874.jpg</IMAGE>
<![CDATA[
مثبت باشيد(راهنماي مديران)
اين كتاب نوشته فيل كلمنتس توسط مهربانو عنقايي ترجمه و از سوي انتشارات به تدبير روانه بازار نشر شده است. اين كتاب شامل فصل هاي مثبت گرايي مادرزادي يا اكتسابي، دانش مثبت بودن، هنر مثبت بودن، عملكرد مثبت و... است. مثبت باشيد با شمارگان 3000 نسخه به چاپ رسيده وبا 126صفحه با قيمت 1200تومان به فروش مي رسد.
]]>
<IMAGE>/1385/851021/world/008880.jpg</IMAGE>
<![CDATA[
مديريت و برنامه ريزي محيط زيست
اين كتاب توسط دكتر ناصر محرم نژاد تاليف و منتشر شده و شامل بخش هايي همچون منابع انساني، بهره مندي نسل آينده از منابع محيط زيست، نهادهاي مسئول در امور محيط زيست، ترميم اثرات سوء گذشته در محيط زيست و...است. "مديريت و برنامه ريزي محيط زيست " با 343 صفحه با بهاي 2900 تومان به فروش مي رسد.]]>
</TEXT>
</DOC>
<DOC>
<DOCID>HAM2-851021-117</DOCID>
<DOCNO>HAM2-851021-117</DOCNO>
<ORIGINALFILE>/1385/851021/world/_ketabw.htm</ORIGINALFILE>
<ISSUE>پنجشنبه 21 دي 1385</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">علمی فرهنگی.علمی.کتاب</CAT>
<CAT xml:lang="en">Science and Culture.Science.Book</CAT>
<TITLE>
<![CDATA[يك كتاب يك نگاه
شناخت بهتر قائم مقام]]>
</TITLE>
<TEXT>
<IMAGE>/1385/851021/world/008883.jpg</IMAGE>
<![CDATA[
 عادل جهان  آراي
كارنامه سياسي قائم مقام فراهاني(قهرمان مبارزه با استعمار انگليس در ايران)
نويسنده: دكتر سيف الرضا شهابي(با مقدمه آيت الله هاشمي رفسنجاني)
چاپ سوم پاييز 1385،ناشر: رسانش، شمارگان: سه هزار نسخه
وقتي كه عنوان كتاب مبني بر كارنامه سياسي قائم مقام را ديدم، كمي تعجب كردم از اينكه ديگر چرا كارنامه سياسي؟ زيرا بسياري مي دانند كه قائم مقام از چهره هاي سياسيادبي معاصر بود، با اين تفاوت كه وجه فرهنگي اش بر وجه سياسي او برتري داشت، اما مطالعه اين كتاب برجستگي  و توانايي هاي قائم مقام را به نظر واقعي تر از آن چيزي نشان مي دهد كه در برخي كتاب ها كمتر به آن اشاره شده بود. نقش قائم مقام و پدرش در تاريخ سياسي معاصر ايران همانگونه كه نويسنده در اين اثر آ ورده، بسيار مهم و تأثيرگذار بود.
واقعيت اين است در تاريخ سياسي ايران چهره هايي وجود دارند كه چندانكه بايد شناخته شده نيستند، دو تن از اين چهره ها در خانواده بزرگ فراهاني درخشيدند كه اين دو - پدر و پسر- در مقطعي از تاريخ كارهايي بزرگ و مهم انجام دادند. در اين بين ميرزا بزرگ قائم مقام(اول)با وجود فعاليت فراوانش در حوزه سياست، چندان كه بايد در اين حوزه معرفي نشده است.
در اين كتاب مي توان همزمان از فعاليت هاي قائم مقام اول و ثاني به درستي آگاهي يافت و از نقش آنها در مراودات سياسي و فرهنگي عصر آشنا شد.
آيت الله هاشمي رفسنجاني در مقدمه اين كتاب، پيرامون اين دو چهره سياسي و نقش آنها مي نويسد: معرفي اين قطعه از تاريخ كشورمان را براي نسل جديد مفيد، هشداردهنده و سازنده مي بينم. با مطالعه آن زمان مي توان، به عوامل عقب ماندگي كشور خودمان و بسياري از كشورهاي ديگر جهان سوم و نيز انباشت ثروت و دانش و فن در چند كشور استعمارگر پي برد و درس عبرت گرفت... خواننده در اين كتاب با دو شخصيت ارزشمند و كم نظير در تاريخ معاصر ايران آشنا مي شود و مي بيند كه دو چهره سياسي و فكري و ادبي و اجتماعي چگونه در آن شرايط نفس گير توانسته اند دوست و دشمن و راه و چاه را بشناسند...
صحبت از قائم مقام بزرگ اول مرحوم ميرزا عيسي و قائم مقام بزرگ تر اما دوم است كه در يك فضاي استكباري و استبدادي راه خدمت به وطن و مردم و دين خدا را برگزيده اند و استعداد و آبرو و توان و حيات خود را در اين راه سرافرازانه از دست داده اند.
نويسنده در عين  حالي كه تاريخ سياه حكومت  مردان قاجار را تصوير مي كند، نقش بي بديل فراهاني اول و دوم را در تاريخ ايران بازگو مي كند. وي در اين اثر همزمان دو كار مهم انجام مي دهد: اول به معرفي ميرزا عيسي فراهاني پدر قائم مقام مي پردازد كه تاكنون در كتب تاريخي كمتر از آن سخن رفته است.
واقعيت اين است كه تاكنون در بيشتر تأليفات، توجه نويسندگان به ميرزا ابوالقاسم معطوف شده و از پدرش ميرزا عيسي كه مربي او بوده، غفلت شده است و اگر مختصر توجهي نيز به او شده از چند صفحه و بياني كوتاه و در عين حال نارسا تجاوز نكرده است. دوم در كتاب حاضر سعي شده است كه مشخصاً كارنامه سياسي ميرزا ابوالقاسم فراهاني محور تحقيق قرار گيرد؛ زيرا به زعم نويسنده در خصوص وجه ادبي ايشان پژوهش هاي ارزشمندي صورت گرفته است. گرچه براي آشنايي خوانندگان به طور گذرا به شخصيت ادبي ايشان نيز اشاره شده است.
كتاب بعد از مقدمه در سه فصل و چند پيوست تدوين شده است كه به نوعي مي توان گفت در برگيرنده تاريخ دو قرن اخير ايران، منطقه و حتي اروپا است.
فصل اول با عنوان جهان در آغاز قرن نوزدهم نام دارد كه به روابط ايران و فرانسه و ايران و انگليس مي پردازد.
فصل دوم به ميرزا بزرگ:قائم مقام اول اختصاص دارد كه به طور مبسوط زندگي سياسي اجتماعي قائم مقام اول را بررسي كرده است. در اين فصل ناخوانده  و ناشنيده هايي از زندگي ميرزا عيسي مي  خوانيم كه كمتر به آن پرداخته شده است.
فصل سوم كه محور اصلي كتاب است، به زندگي سياسي قائم مقام فراهاني(ثاني)پرداخته است. در اين فصل مي توان بيشتر با اتفاقات و وقايع داخلي ايران و حتي كشورهاي درگير با ايران آشنا شد. نقشي كه قائم مقام به عنوان يك سياستمدار در ايران بازي كرد به خوبي در اين فصل توضيح داده شده است. نويسنده سعي كرد قائم مقام را تقريبا بدون روتوش تصوير كند كه اتفاقا اين بخش از ويژگي هاي بارز كتاب است. ديدگاه مخالفان و موافقان قائم مقام بخشي ديگر از اين فصل را به خود اختصاص داده است. جالب است كه بيشترين مخالفان قائم مقام را دولتمردان انگليسي تشكيل مي دادند. اكثر نويسندگان انگليسي هنگامي كه تاريخ عصر قاجار را به نگارش درآوردند زماني كه به قائم مقام مي رسند از او به نيكي ياد نمي كنند، افرادي چون كلمنت مارگام، رابرت گرانت واتسون و سرجان كمپبل. در اين ميان واتسون بيش از همه عملاً و صراحتاً سعي دارد تا چهره قائم مقام را مخدوش كند. ضمن آنكه برخي از سياسيون وقت انگليس، چون فريزر، قائم مقام را آنچنانكه هست به تصوير مي كشند. با وجودي كه در حوزه تاريخ سياسي كتاب هاي چندي سال 85 به چاپ رسيده است، اما اين كتاب از بهار 85 كه چاپ اول آن وارد بازار نشر شده است، تا پاييز به چاپ سوم رسيده است. اين اقبال نشان دهنده اهميت و جايگاه كتاب در بين علاقه مندان به تاريخ سياسي معاصر است.]]>
</TEXT>
</DOC>
<DOC>
<DOCID>HAM2-851021-118</DOCID>
<DOCNO>HAM2-851021-118</DOCNO>
<ORIGINALFILE>/1385/851021/world/_ketabw.htm</ORIGINALFILE>
<ISSUE>پنجشنبه 21 دي 1385</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">علمی فرهنگی.علمی.کتاب</CAT>
<CAT xml:lang="en">Science and Culture.Science.Book</CAT>
<TITLE>
<![CDATA[گزارش سفر يونان(14)
درنگي كوتاه در دلف]]>
</TITLE>
<TEXT>
<IMAGE>/1385/851021/world/008862.jpg</IMAGE>
<![CDATA[
دكتر ميرجلال الدين كزازي
گروه ادب و هنر_گزارش سفر دكتر مير جلال الدين كزازي در سيزده شماره گذشته از نظر خوانندگان گرامي گذشت. اكنون ادامه اين سفر نامه را كه حاصل حضور استاد در همايشي در كشور يونان است، دنبال مي كنيم.
دلف كه در زبان يوناني دلفي ناميده مي شود، شهري است باستاني در چهل فرسنگي آتن كه به پاس پرستشگاه شگرفش، آوازه اي بلند داشته است. پيشينيان بر آن بوده اند كه نهانگويي به نام پيتيا در اين پرستشگاه كه به نام آپولون ساخته و برافراخته شده بوده است، پرده از رازهاي پنهان برمي دارد و رخدادهاي آينده را پيش مي گويد. اين راهبه در ژرفاي پرستشگاه، بر سه پايه اي مي نشسته است و دستخوش نيروي اين خدا، در گونه اي از بي خويشتني و خودباختگي، فريادهايي رازآلود برمي آورده است و كاهنان پرستشگاه اين فريادها را راز مي گشوده اند و باز مي نموده اند. آوازه اين نهان بيني ها و پيشگوييها تا بدان پايه گسترده بوده است كه از سرزمينهاي دور و نزديك بدين پرستشگاه مي آمد ه اند تا رازهاي آينده را از راهبه آپولون بپرسند. پاسخهاي پيتيا به پرسشها بيشتر تاريك و چندسويه و چيستان گونه بوده است و آن را مي توانسته اند به دلخواه خويش بگذارند و با خواست خود، همساز و هماهنگ بگردانند. يكي از پرآوازه ترين اين رازگشايي ها و پيشگويي ها كه هرودوت آن را در تاريخ خود آورده است، در پيوند است با كوروش بزرگ: كروزوس، پادشاه ليدي، گروهي را همراه با ارمغان هايي گرانبها به پرستشگاه دلف گسيل مي دارد و از نهانگوي مي پرسد كه آيا به نبرد با ايرانيان بشتابد يا نه.
نهانگوي در پاسخ مي گويد كه اگر كروزوس بر ايرانيان بتازد، پادشاهي نيرومند را برخواهد انداخت. پادشاه ليدي، اين پاسخ ناروشن و دوسويه را به سود خويش و همساز با آرزوي نهفته در دلش گزارش كرد و بر آن رفت كه آن پادشاهي كه از ميان خواهد رفت، پادشاهي ايران است. پس با اين پندار بي پايه و فريفتار، دل استوار و بي گمان از پيروزي خويشتن، با كوروش بزرگ نبرد آزمود و بدان سان درهم شكست كه پادشاهي ليدي را به يكبارگي برانداخت و از ميان برد. به سال 546 پيش از زادن مسيح، پرستشگاه دلف در آتش سوخت و ويران شد. چندين شهر و از آن ميان آتن نيز، در بازساختن آن با يكديگر همدست و همداستان شدند. به هر روي، هر زمان كه سخن از رفتن به دلف مي رفت، من از سر مزه و مزاح مي گفتم: چه سود از رفتن بدين شهر؟ نهانگوي آينده نگر و رازگشاي در پرستشگاه آن نيست كه آپولون پاسخ پرسشهايمان را بر زبان او بر نهد و با ما در ميان بگذارد.
بامدادان سه شنبه، با مِهخودرو  يي(=اتوبوس)نوآيين به سوي دلف روان شديم. من در كنار بانويي فرانسوي و فربه نشستم كه دوشينه در ديرينكده بناكي، از من پرسيده بود كه زبان فرانسوي را چگونه و در كجا آموخته ام و شادي بسيار خويش را از آن كه در آن ناكجاآباد زبان انگليسي،  كسي را ديده بود كه به فرانسوي سخن مي گفت، آشكار داشته بود. در درازاي راه، چندي درباره آشوبهايي اجتماعي و دامنه دار كه در فرانسه رخ داده است و خاستگاهها و انگيزه هاي آنها، نيز درباره كَمِستان هاي(=اقليت)نژادي و ديني كه در اين كشور برافزوده اند و انبوهي و نيرو گرفته اند و اندك اندك به بَسستان(=اكثريت)دگرگون مي شوند، سخن گفتيم و از ايرانشناسي و چگونگي آموزش زبان و ادب پارسي در فرانسه. سرانجام، رشته سخن به فرانسه و جايگاه آن در همپيماني اروپايي رسيد و به برآمدن و بركشيده شدن مرداني گمنام و ناشناخته چون لوپن در پهنه سياست و در سامانه كشورداري فرانسوي. بدو گفتم: آيا نمي انگاريد كه راز كامگاري لوپن كه به ناگاه سربرآورد و هماورداني نيرومند و نامدار را به كناري زد و شگفتي آفريد، آن است كه بر بوميگرايي انگشت برمي نهاد و مي گفت: فرانسه از آن فرانسويان!؟ آن بانوي فرهيخته با ديدگاه من دمساز بود و آن را استوار مي داشت.
هر چه به دلف نزديكتر مي شديم، چشم اندازها كوهستاني تر و دلنوازتر مي گرديد. سرانجام، ويرانه هاي پرستشگاه كه ستوني چند در آن سربرافراخته و برپاي مانده بود، نگاه مرا درربود و به خود دركشيد. اين ستونها كه همچنان شكوه شگرف و آييني پرستشگاه را به نمود مي آوردند، از دورجاي بر دامنه كوه سپند و نمادين پارناسوس، نغزي و زيبايي مهرازي(=معماري)يوناني را به رخ آيندگان مي كشيدند. در نزديكي پرستشگاه، به شهركي رسيديم كه آن نيز بر دامنه ساخته شده بود و خانه هايش، اشكوبه وار و به گونه زيگوراتي سترگ، يكي بر فراز ديگري جاي داشت. شهري بود از گونه ماسوله در گيلان و پاوه در كرمانشاه، يا شهري در آلباني كه زادگاه اسماعيل كاداره است و در آن بام خانه اي حياط خانه اي ديگر بوده است. اين نويسنده آلبانيك، در رخدادهاي شهر سنگي، با زباني شيرين و شيوا و شاعرانه، اين شهر شگفت را كه كودكي هاي او در آن گذشته است، بازنموده است.
پس از درنگي كوتاه در پايگاه فرهنگي دلف، به ديدار از خانه آنجلوس سيكليانوس نويسنده يوناني رفتيم كه آن را پاس داشته اند و به ديرينكده اي خرد ديگرگون كرده اند. در اين ديرينكده، نمونه هايي از هنر يونان و ساخته هاي هُتُخشايان(= هنرمندان صنايع دستي)آن، در كنار دستنوشته هاي آن نويسنده، در ديدرس ديداريان نهاده آمده است. خانه سيكليانوس دواشكوبه و تنگ و كوچك بود؛ اما چشم اندازي بسيار فراخ و دلاويز داشت و در فرود آن، دره اي ژرف و پهناور دهان گشوده بود؛ يكي از زيباترين دره هاي جهان كه در آن، كوه و دشت و رود و مه درهم آميخته بودند و نمايي آنچنان شگرف و نوپديد را در برابر مي گستردند كه چشم از آن به دشواري برمي توانستم گرفت. من سيكليانوس را نمي شناسم و نوشته اي از او نخوانده ام، اما مي پندارم كه نوشته هايي پركشش و دلاويز داشته باشد، اگر فسون و زيبايي اين چشم اندازها در نوشته هايش بازتافته و اثر نهاده باشد.]]>
</TEXT>
</DOC>
<DOC>
<DOCID>HAM2-851021-119</DOCID>
<DOCNO>HAM2-851021-119</DOCNO>
<ORIGINALFILE>/1385/851021/world/_mycity.htm</ORIGINALFILE>
<ISSUE>پنجشنبه 21 دي 1385</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[بافت هاي هويتي پايتخت نيازمند توجه ويژه مديريت شهري است
يادگار فراموش شده]]>
</TITLE>
<TEXT>
<IMAGE>/1385/851021/world/008889.jpg</IMAGE>
<![CDATA[
مديريت شهري نيازمند يك نظام پايدار درآمدي است. همه سازمانها و نهادها اعم از دولتي و غيردولتي به همراه كليه شهروندان بايد به نسبتي كه از خدمات مختلف در سطح شهر استفاده مي كنند بهاي آن را در قالب عوارض پرداخت كنند
آناهيتا گودرزي
كلانشهرها در همه نقاط دنيا با مسائل نسبتا پيچيده اي روبرو هستند، تهران نيز از اين موضوع مستثني نيست. در سال هاي اخير گام هاي مثبتي در موضوعات شهري برداشته شده اما نبايد فراموش كرد شهر و مردم بسيار سريعتر از تصميمات مديران آن در حركت هستند، از اين رو غالبا سياستگذاري ها و راهكارهاي گرفته شده در مقابله با مسائل جاري در حكم برخوردهاي مقطعي و التيامي به شمار مي رود.
امروز بيش از هر زمان ديگر در اداره پايتخت نيازمند توجه ويژه در امور شهري هستيم تا با آگاهي از فرصت ها و تهديدهاي موجود، به حل مشكلات بپردازيم. از سوي ديگر نگاهي بلند و كلان در به مسائل جاري تهران مي تواند روند سامان دهي امور شهري را بيشتر كند. براساس برنامه چشم انداز 20 ساله كشور قرار است ايران به قدرت اول اقتصادي منطقه ارتقا يافته و در كنار آن تهران نيز براساس پيش بيني ها با رشد 8 درصدي( براساس برنامه چهارم توسعه)به يكي از 5 شهر مهم خاورميانه تبديل شود.
از آنجايي كه مديريت شهري نيز با توجه به اهميت اثرگذاري سياست ها به عنوان حكومت محلي، نقش مهمي در تعامل روشن و شفاف با بخش دولتي و خصوصي ايفا مي كند، بايد در برنامه ريزي هاي خود براي پايتخت به اين موضوع توجه ويژه داشته باشد.
از آنجايي كه هرگونه تصميم گيري درخصوص كالبد شهر اثرات مهمي بر اقتصاد شهري خصوصا در مورد كلانشهر تهران به دليل مركزيت سياسي - اقتصادي كشور دارد، نمي توان نسبت به آن بي تفاوت بود. سياستگذاري هاي مختلف درخصوص ميزان تراكم، نحوه احداث بناهاي بلند مرتبه و جانمايي آنها، نحوه برخورد با تخلفات ساختماني، بازسازي و نوسازي بافت هاي فرسوده و... از اين دسته است.
در اين راستا ضروري است نگاه و توجه ويژه اي به پهنه هايي كه هويت تاريخي و كالبدي خاصي داشته و يا براساس سبقه هاي اجتماعي و فرهنگي حامل يادمان هاي عاطفي بوده و حس تعلق شهروندان و خاطره تاريخي شهر در دوران هاي قديم و معاصر را بر مي انگيزد، داشت.
پرسش اساسي در اين زمينه اين است كه عملكرد برنامه ريزان شهري در اين زمينه بايد به چه صورت باشد تا هم زمينه هاي پايداري، ايمني و ارتقاي كيفي محيط شهر حفظ شود و هم به شكل گيري اقتصاد شهري بالنده كمك نمايد و هم با سياست هاي كلان كشور و نقش تهران در افق زماني آينده همسو باشد؟
در مواجه با بافت هاي هويتي توجه به نكات زير اهميت دارد:
1 - روح و معناي غالب و حاكم بر فضاي بافت درك شده و در تهيه برنامه ها وسياست هاي اعمال شده لحاظ شود.
2 - حتي الامكان نگاه مرمتي و اصلاحي به اين بافت ها غالب باشد و از مداخله با رويكردهاي نوسازي و بازسازي پرهيز شود. بنا به ضرورت مي تواند طرح هاي ساماندهي و بهسازي با تدوين شيوه هاي اجرايي خاصي مد نظر قرار گيرد به نحوي كه كليت بافت مورد لطمه قرار نگردد. در مورد بعضي از بافت هاي هويتي(اعم از تاريخي،اجتماعي؛ فرهنگي و طبيعي )كافي است ضمن اتخاذ تدابيري قوي، كاربرد ابزارهايي ملايم در دستور كار قرار گيرد بطوري كه ديگر نيازي به مداخله فعال و گسترده مديريت شهري نباشد.
3 - مطالعات اقتصادي - اجتماعي عميق از بافت هاي هويتي، شامل برآورد سهم محدوده از اقتصاد منطقه، مشاغل موجود و طبقه بندي درآمد سرانه ساكنين و نحوه قشربندي اجتماعي، سهم واقعي سكونت در محدوده، سوابق سكونتي، علقه هاي ساكنين، مدل هاي مسكن و روابط موجود مبناي تصميم گيري ها قرار گيرد.در حقيقت نبايد از خاطر برد كه با نگاهي جديد از زاويه ديد ساكنان اين بافت ها به آنها و ضمن استفاده از نظرات مردم براي سنجش مشكلات، تنگناها و مسائل مختلف، براي منافع شهر و حقوق عمومي شهروندان(اهميت بافت هاي هويتي در بعد فرا منطقه اي و بعضا ملي است )طرح هاي مناسب تهيه و راهكارهاي متناسب تر با آن نيز از همين فرآيند استخراج خواهد شد.
4 - با توجه به فقدان زمينه هاي واقعي مشاركت مردمي در تصميم سازي ها كه ريشه هاي عميق تاريخي - فرهنگي دارد، مسئولين براي موفقيت خود در تدوين طرح ها و بالا بردن درصد اطمينان از تحقق پذيري آن در اجرا امروز ناگزير از حركت هاي عملي قوي هستند.اگر چه بستر سازي براي جلب مشاركت پروسه اي نسبتا زمانبر است و بايد در دستور كار سازمان ها و نهادهاي فرهنگي قرار گيرد با اين وجود توجه به چند مقوله مي تواند در اين مسير ياري كننده دست اندركاران باشد كه از آن جمله تلاش در مسير " اعتماد سازي و تحقق حقوق شهروندي" است. مردم بايد عملا بيش از پيش تلاش هاي مديريت شهر را در مسير شفاف و با صداقت مشاهده كنند. اين موضوع با تبيين هرچه بيشتر سياستها و آماده سازي شرايط حضور فعال مردم در تهيه و اجراي طرحها اعم از تدوين تا اجرا تحقق خواهد يافت.
در اين خصوص شايد لازم باشد مديريت شهري( از منظر رسالت بخش عمومي در پاسداري از منافع عام و درازمدت )در بعضي از پروژه ها و اجراي آنها شركت فعال داشته باشد و به مدلسازي بپردازد.5 - لزوم حضور نهاد بخش عمومي با نقش حمايتي غالب در خصوص بافتهاي هويتي - تاريخي ضروري است و موفقيت آن با تكيه بر مقوله هاي زير قابل تحقق خواهد بود.
درآمد هاي پايدار شهري
مديريت شهري نيازمند يك نظام پايدار درآمدي است. همه سازمانها و نهادها اعم از دولتي و غيردولتي به همراه كليه شهروندان بايد به نسبتي كه از خدمات مختلف در سطح شهر استفاده مي كنند بهاي آن را در قالب عوارض پرداخت كنند و چنانچه نخواهيم مديريت شهر در تنگناها براي اداره شهر ناچار به اتخاد سياست هاي مقطعي براي كسب درآمد شود كه غالبا نيز مخالف راهبردهاي توسعه پايدار است، همراهي و كمك دولت در تحقق اين فرآيند و الزام سازمان ها و نهادها به پرداخت سهم خود به عنوان عوارض و بدهي هاي قبلي ضروري است.مسئولين در فرايند اداره شهر اگر ناگزير به درآمد هاي كوتاه مدت نيانديشند و با ترسيم چگونگي حصول به درآمدهاي پايدار شهري به كمك دولت به ساماندهي بافتهاي هويتي تاريخي بپردازد، هم در ميان و بلند مدت بازده اقتصادي مناسبي خواهد داشت و هم حركت او در مسير توسعه پايدار، خردمندانه خواهد بود.مگر نه اينكه صنعت توريسم و گردشگري امروزه در كلام همه مديران دستگاههاي ذيربط جهت رشد اقتصادي مورد تاكيد است؟ چه بستري بهتر از بافت هاي هويتي - تاريخي شهر كه با استفاده درست و سنجيده هم شهر را در مسير توسعه پايدار سامان داده و هم به رشد اقتصاد شهري، و از اين رهگذر به تحقق برنامه هاي كلان ياري خواهد رساند.
تدوين قوانين و ضوابط مورد نياز
بدون شك در خصوص نحوه برخورد با بافتهاي هويتي نيازمند تدوين ضوابطي خاص هستيم. از جمله در خصوص بناهايي كه داراي سبقه فرهنگي - تاريخي بوده و مالك خصوصي دارند، لازم است براي پيشنهاد تبديل بنا به موزه، فرهنگسرا و كاربري هاي خدماتي - پذيرايي كه در راستاي سياست هاي گردشگري و رونق اقتصاد منطقه و شهر است، راهكارهاي خاصي از جمله پيش بيني اعطاي معوض مناسب، نحوه مشاركت مالكين(در صورت تمايل )و برقراري انگيزه هاي تشويقي(معافيت عوارض و...)مورد نظر قرار گيرد.
در اينگونه بافت ها گاهي مي بينيم كه مالكين بعضي پلاك ها به دليل تمكن مالي و اينكه اختصاص ملك به كاربري هاي مختلف تجاري؛ اداري صرفه اقتصادي خاصي براي آنها ندارد، عملا ملك را بلاتكليف و بي استفاده مي گذارند كه در مسير اجرا، طرح هاي بهسازي بافت هاي مديريت شهري را دچار مشكل مي كند. در اغلب كشورهاي پيشرفته دنيا قوانيني در اين موارد وجود دارد كه عملا نگهداري بدون استفاده بنا را با وضع ماليات هاي سنگين براي مالكين غيرممكن مي سازد.
لازم است با اتكا به ذخيره ارزشمند كارشناسان دلسوز، باتجربه و توانمند شيوه هاي موفق مواجه با بافتهاي هويتي در ديگر كشورهاي دنيا ضمن انطباق آن در بستر شرايط بومي كشور مورد بهره برداري واقع گردد.
بررسي رويكردهاي معاصر و نوين جهاني
امروزه در پرتو دستاوردهاي مشترك بشر و الزام دولت ها به حركت در مسير توسعه پايدار شيوه هاي نوين بيشماري در برخورد با عناصر طبيعي، تاريخي، فرهنگي و هويتي ارائه شده، كه همخوان با شرايط روز دنيا و در راستاي جهاني شدن اطلاعات است. ازآن جمله مي توان به استراتژي توسعه شهر cds اشاره كرد كه در آن نقش شهرها مستقل از نقش كشور در تعامل با ديگر شهرهاي دنيا تعريف مي شود.(تعاملات اقتصادي، زيست محيطي، علمي، فرهنگي و...)
به اين صورت كه پتانسيل هاي ويژه هر شهر در نظر گرفته مي شود، مثلا شهري با رويكرد شاخص توريستي - فرهنگي كه مي تواند خدمات گردشگري به شهرهاي همجوار ارائه كند و يا شهري با قابليت ارائه دانش نرم افزاري، شهري با قابليت صدور گل و... كه اين ويژگي به  عنوان جاذبه غالب آن شهر در تعامل با ديگر شهرها زمينه ساز رشد و پويايي اقتصادي خود شهر و كشور خواهد شد. بد نيست در اين مرحله كه طرح جامع تهران مراحل بررسي نهايي و تصويب را مي گذراند علاوه بر اينكه با تبيين اهميت اين بافت ها كه ابعادي بعضا ملي دارد بر نحوه خاص مواجه با آنها تاكيد شود، همسو و در راستاي سياست هاي كلان كشور از جمله سند چشم انداز 20 ساله و برنامه چهارم توسعه راهبردهاي عملي مناسب معرفي شود و در اين راستا در خصوص ضرورت همراهي دولت به معرفي نحوه سمت گيري و بستر سازي هاي مورد نياز و شيوه هاي محتمل برخورد بپردازد.بايد اضافه كرد كه حركت در راستاي حفظ هويت و يادمان هاي آن در پيوند با هستي و زندگي جاري امروز ميسر مي شود همچنان كه شادابي و سرزندگي شهر نيز بي شك بر بستر غناي ريشه هاي آن و حفاظت از آن استوار است.]]>
</TEXT>
</DOC>
<DOC>
<DOCID>HAM2-851021-120</DOCID>
<DOCNO>HAM2-851021-120</DOCNO>
<ORIGINALFILE>/1385/851021/world/_mycity.htm</ORIGINALFILE>
<ISSUE>پنجشنبه 21 دي 1385</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[درآمد پايدار براي شهر ناپايدار]]>
</TITLE>
<TEXT>
<IMAGE>/1385/851021/world/008892.jpg</IMAGE>
<![CDATA[
گروه شهري- رسيدن به درآمد پايدار براي تهران يكي از مسايلي است كه به واسطه آن مي توان بسياري از موضوعات و مشكلات شهري را پايان داد، با تغيير نظام اخذ عوارض در شهر مي توان يكي از مشكلات تهران كه تامين منابع هزينه براي اداره شهر است را ساماندهي كرد.
براين اساس شهرداري به جاي تكيه بر درآمد حاصل از فروش تراكم به دنبال ارزش افزوده متناسب با زمين، منطقه، محل و نوع كاربري ساختمان ها خواهد بود.
قطع وابستگي درآمد شهرداري به تراكم فروشي به عنوان يكي از اولويت هاي اول شوراي سوم تهران نيز قرار گرفته و طرح ها و راه هاي جديد درآمد براي شهرداري تهران شناسايي شده است.
در حقيقت جهت گيري مديريت شهري به اين سمت است كه منابع فعلي شهرداري را به منابع پايدار تبديل و وابستگي 80 درصدي درآمد شهرداري را به ساخت و ساز و فروش تراكم كم كند.
البته  راه هاي درآمدي متعددي نيز از قبل در شهرداري وجود داشته كه به دليل سهل الوصول بودن درآمد از محل فروش تراكم تا به امروز به آنها توجه نشده است به همين دليل شهرداري در تأمين درآمد خود از ساير محل ها تنبل شده است.
همان گونه كه وابستگي درآمد كشور به صادرات نفت خام خيلي بد و آسيب رسان است و بودجه كشور با نوسان قيمت آن در بازارهاي جهاني تحت تأثير قرار مي گيرد، وابستگي درآمد شهرداري به عوارض تراكم و ساخت و ساز نيز به همان ميزان نامطلوب و آسيب رسان است و بايد براي خروج از اين وضعيت اقدامات اساسي انجام گيرد.
به همين دليل بهتر است بخشي از منابع درآمد شهرداري ها با سرمايه گذاري هاي آن در بخش هاي مختلف تأمين شود، همچنين شهرداري  مي تواند با ابزارهايي كه دراختيار دارد سرمايه گذاري هاي پرسود و بسيار خوبي انجام دهد.
خريد 40 درصد سهام يكي از بانك هاي خصوصي توسط شهرداري اقدامي بسيار مثبت و مهم در اين مسير بوده،  شهرداري مي تواند(با استفاده از سرمايه خود در اين بانك)در تحقق طرح هاي نوين نخبگان تهراني كه تاكنون به دليل فقدان سرمايه به مرحله توليد نرسيده اند، شريك شود و از اين طريق هم جريان كار، توليد و كارآفريني در تهران را توسعه دهد و هم شهرداري تهران را پولدارتر كند.
استفاده از منابع خارجي با توجه به امكانات و توانايي هايي كه در شهرداري تهران براي جذب سرمايه وجود دارد يكي ديگر از راهكارهاي مهم است.
همچنين با بازنگري و اصلاح نظام ماليه شهرداري بر اساس طرح جامع و تفصيلي شهر تهران؛ چهار زيرمجموعه نظام مالي شهرداري اعم از نظام درآمد، هزينه، بودجه و بودجه ريزي و حسابداري دستخوش تغيير و تحول اساسي مطابق با تحولات امروز كه اداره شهرها را تنها با مشاركت مردم ميسر مي داند، خواهد شد.
در صورتي كه نظام ماليه با جريان درآمد، هزينه، حسابداري و برنامه ريزي و تعيين سهم شهر و شهروندان، سهم دولت و سهم درآمدهاي خدمات شهري در اداره شهر به هنگام و اصلاح نشود طرح جامع در انجام ماموريت هاي خود موفق نخواهد بود.
براساس طرح جديد جامع شهر تهران موضوع دريافت حق شارژ مطرح شده است به گونه اي كه در كنار افزايش سطح خدمات رساني شهرداري به شهروندان مردم نيز بايد هزينه خدمات دريافتي از سوي مديريت شهري را بپردازند.
با اين وجود هنوز هم 80 درصد درآمد شهر تهران از محل فروش تراكم حاصل مي شود كه اين موضوع به معناي سم مهلكي براي شهر تهران است كه در آن هيچ گونه قاعده شهرسازي رعايت نشده است و جز افزايش هزينه هاي شهر پيامدي ندارد، به عنوان مثال در 10سال گذشته بالغ بر يك ميليون و 400 هزار پاركينگ در شهر تهران فروخته شد اما اكنون شاهد هستيم كه اين تعداد پاركينگ ايجاد نشده است، كه اين به معناي كسب درآمد نامشروع و ناپايدار است، زيرا اگر هم اكنون به دنبال تأمين اين تعداد پاركينگ باشيم بايد 10 برابر درآمدي كه طي10 سال گذشته از اين بابت دريافت شده خرج شود كه اين به معناي ورشكستگي شهر است.
طرح جامع بر اصلاح نظام مالي شهرداري از همين روست، بر اين اساس ارزش افزوده اراضي و املاك شهر تنها از آن مالك نيست و مي بايست براي رشد و عمران و آباداني شهر هزينه شود.
در سياست تراكم فروشي، تراكم براي كسب درآمد وضع مي شد ولي در رويكرد جديد طرح جامع و نظام ماليه جديد شهرسازي ضابطه تعيين كننده ميزان عوارض در نقاط مختلف شهر است، از مزاياي اين طرح پايدارشدن درآمد و اقتصاد شهر است؛ به طوري كه به جاي دريافت يك باره و سنگين نرخ اوليه عوارض و محروم شدن شهرداري از درآمد مستمر و ارزش افزوده املاك تجاري و اقتصادي، شهرداري به درآمد پايدار دست خواهد يافت.
در اين روش ابتدا و در بدو ساخت و سازهاي تجاري و اقتصادي و اداري عوارض كم دريافت خواهد شد ولي در طول زمان عوارض بهره برداري به شكل پايدار و متناسب با تراكم و ارزش افزوده شهر دريافت مي شود.
براي اصلاح نظام مالي شهر بر اساس طرح جامع، سهم دولت در اداره شهر معلوم و معطوف به فعاليت هاي زيربنايي مثل شبكه ريلي و حمل و نقل عمومي شده و سهم مردم در قالب عوارض شهرنشيني و پرداخت شارژ شهرنشيني تعيين شده و عوارض ساخت و ساز نيز منطبق با ضوابط شهرسازي به شكلي متفاوت از گذشته، متناسب با درآمد، نوع كار و فعاليت به شكل مستمر دريافت خواهد شد.
يكي ديگر از رويكردهاي اساسي طرح جامع تعامل بيشتر بين شهروندان و شهرداري با محور قراردادن محلات و فعال كردن نقش نواحي در اداره شهري است كه هر منطقه آن از لحاظ وسعت و تمركز جمعيتي معادل خيلي از مراكز استان هاي بزرگ كشور است . از اهداف جدي طرح جامع توزيع فعاليت، هماهنگي بين شركت ها و سازمان هاي وابسته به شهرداري تهران است كه بر لزوم اصلاح نظام سلسله مراتبي، نحوه چيدمان شركت ها، سازمان ها و تقسيم كار بين آنها تاكيد دارد.]]>
</TEXT>
</DOC>
<DOC>
<DOCID>HAM2-851021-121</DOCID>
<DOCNO>HAM2-851021-121</DOCNO>
<ORIGINALFILE>/1385/851021/world/_mycity.htm</ORIGINALFILE>
<ISSUE>پنجشنبه 21 دي 1385</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[زاويه ديد
انسجام در پايتخت]]>
</TITLE>
<TEXT>
<![CDATA[گروه شهري- نبود تشكيلات هماهنگ و منسجم، اغتشاش بصري زيادي براي شهروندان به وجود آورده و آنها را سردرگم كرده است. با اجراي طرح هاي زيباسازي پايتخت، ضمن برطرف شدن اغتشاش بصري و آشفتگي هاي محيطي، تبليغات شهري هماهنگ و منسجم مي شوند. حجم تبليغات محيطي شهر تهران نسبت به وسعت آن زياد نيست با اين وجود اين كار روند قابل توجهي نداشته است.
ساماندهي پيكره هاي تبليغاتي شامل بيلبوردها، عرضه پل هاي سواره و عابر پياده، داربست ها، استندها، پنل ها و پرتابل ها و... از جمله اصلي ترين موارد طرح جامع زيباسازي شهر تهران است كه در حال حاضر به دليل نبود يك تشكيلات هماهنگ و منسجم اغتشاشات بصري زيادي براي شهروندان ايجاد كرده و آنان را سردرگم كرده است.
از سوي ديگرصنعت تبليغات در ايران نوپاست و به صورت خودجوش شكل گرفته است. به همين خاطر هيچ گونه مطالعه اي از نظر شكل، ابعاد، محل استقرار و حتي شركت هاي تبليغاتي در آن صورت نگرفته است.
عدم رتبه بندي و اولويت  دادن به شركت هاي تبليغاتي نيز از جمله اساسي ترين مشكلات ساماندهي تبليغات در سطح شهر تهران است. سازمان زيباسازي، توليدكنندگان محصولات، شركت هاي تبليغاتي و مردم چهار بعد درگير در امر تبليغات هستند كه متاسفانه در حال حاضر هر كدام از اين مجموعه چهارگانه بنا به تشخيص خود در تبليغات محيطي عمل مي كنند. 
به همين دليل تشكيل كميته اي مشتمل از وزارت فرهنگ و ارشاد اسلامي، سازمان زيباسازي و شوراي شهر تهران براي بررسي و اولويت بندي شركت هاي تبليغاتي يكي از راه هاي مقابله با اين موضوع است،  با اين وجود برخي شركت ها كه از نظر عملكردي سابقه خوبي نيز دارند، متاسفانه به دليل وجود برخي شركت هاي خلق الساعه از گردونه رقابت عقب مانده و نمي توانند در مزايده واگذاري تبليغات برنده شوند. مشكل اصلي در تبليغات محيطي شركت هاي خلق الساعه است كه هنوز برخي از آنها نسبت به انجام تعهدات خود نسبت به سازمان زيباسازي مشكل دارند اما با رتبه بندي و اولويت  دادن به شركت ها اين مشكل برطرف مي شود. 
از سوي ديگر شركت هاي توليدكننده داخلي براي تبليغات كمتر رغبت نشان مي دهند و اين مسئله موجب نگراني است.يكي ديگر از اهداف طرح جامع زيباسازي حمايت از توليدكنندگان داخلي است.
به همين خاطر سازمان زيباسازي در تلاش است تا با ساماندهي تبليغات هزينه هاي تبليغات براي توليدكنندگان داخلي را كاهش داده و مطابق مصوبه جديد طوري برنامه ريزي كند كه حتي تبليغات در جنوب شهر تهران نيز براي اين شركت ها به صرفه باشد. رويكرد اين سازمان در ساماندهي پيكره هاي تبليغاتي به روز كردن و رعايت استانداردهاي علم تبليغات در سطح شهر است به طوري كه شكل، ابعاد، اندازه، محتوا و مكان هاي قرارگيري اين پيكره ها ساماندهي شود.]]>
</TEXT>
</DOC>
<DOC>
<DOCID>HAM2-851021-122</DOCID>
<DOCNO>HAM2-851021-122</DOCNO>
<ORIGINALFILE>/1385/851021/world/_safarz.htm</ORIGINALFILE>
<ISSUE>پنجشنبه 21 دي 1385</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">گردشگری</CAT>
<CAT xml:lang="en">Tourism</CAT>
<TITLE>
<![CDATA[معادله پيچيده مسافركشي در كلان شهر
تورم و گراني، مهاجرت هاي بي رويه و رشد حاشيه نشيني هر سال بر شمار مسافربرهاي شخصي مي افزايد]]>
</TITLE>
<TEXT>
<IMAGE>/1385/851021/world/008841.jpg</IMAGE>
<![CDATA[
مرنجبران
مطرح شدن دوباره موضوع ساماندهي خودروهاي مسافربر در تهران، همزمان با ادامه بحث هاي جدي تر در مورد سهميه بندي بنزين و يارانه  سوخت، بار ديگر توجه مسئولان و كارشناسان را به اين مسائل جلب كرده است.
از يك منظر خودروهاي شخصي مسافربر كه در سطح بسيار گسترده اي در شبكه حمل و نقل شهري پايتخت فعاليت دارند بايد ساماندهي شوند تا ضمن مراعات حداقل استانداردهاي تعريف شده در اين قبيل وسايل نقليه، از ميزان وقوع جرايم احتمالي توسط برخي از مسافربرهاي خلافكار جلوگيري شود.
اما از منظري ديگر، اگر از همين امروز به فرض از كار كليه خودروهاي شخصي كه در تهران به كار جابه جايي مسافر اشتغال دارند، جلوگيري شود درصد بالايي از مسافران در خيابان ها سرگردان مي شوند، زيرا شبكه غيررسمي مسافربرهاي شخصي خواهي نخواهي به صورت بخشي تفكيك ناپذير از سامانه حمل و نقل شهر تهران درآمده است و شبكه رسمي حمل و نقل عمومي شامل مترو، اتوبوس و انواع تاكسي پاسخگوي نياز رو به تزايد ساكنان كلان شهر تهران نمي باشند. در اين هفته اعلام شده كه جمعيت حريم شهرها از جمله شهر تهران 80 برابر در مقايسه با سه دهه پيش، بيشتر شده است.
تراكم حاشيه نشيني در پيرامون شهر تهران، معلول توسعه بي رويه اين شهر از يك سو و رواج درآمدهاي آسان از جمله مسافركشي و انواع دلالي از سوي ديگر مي باشد. كشاورزي كه مثلاً در لرستان با زحمات بسيار محصولي را پرورش مي دهد تا معاش و رفاه خود و خانواده اش را تأمين كند با وضوح مي بيند كه فلان همسايه بي زمين او كه چند سالي است عازم تهران شده، از قبل دلالي در مسكن، معامله خودرو و امثالهم به ثروتي رسيده است. آن كشاورز هم كه بايد حاصل دسترنج اش را به قيمت نازل روانه بازار كند، تشويق مي شود تا از زادبوم اش دل بكند و راهي تهران گردد. اين سراب فريبنده، بسياري از مهاجران را در گرداب حاشيه نشيني در پيرامون كلان شهرها غرق مي كند و شماري از جوان ترها را به اميد سريع پولدار شدن به ورطه هاي خلاف و بزهكاري مي كشاند. اما همه اينها سر جمع، افزايش سال به سال جمعيت تهران را رقم مي زنند كه علاوه بر گسترده  شدن شهر با ساخت و سازهاي با اجازه و بي اجازه در طول و عرض جغرافيايي، براي سفرهاي درون شهري ساكنان جديد، خودروهاي مسافربر جديدي را به صورت نياز مطرح مي كند. مترو، شركت واحد اتوبوسراني و شبكه هاي تاكسيراني، نمي توانند به اين نيازهاي جديد كه در قالب شهرك هاي اقماري در اطراف تهران و همچنين حاشيه نشيني سر بركشيده، پاسخ بدهند و لاجرم، خودروهاي شخصي بايد پاسخگوي اين نياز باشند تا از طرف ديگر درآمدي را نصيب رانندگان آنها نمايند كه بتوانند با تورم و گراني مقابله كنند.
بنابر اين خودروهاي شخصي، در معادلاتي پيچيده تر نيازمند بررسي و مطالعه مي باشند و با واكاوي ريشه ها اين نتيجه  مسلم به دست مي آيد كه بايد، توليد در بخش هاي مختلف اين مملكت اعم از صنعت  و كشاورزي مورد حمايت قرار بگيرد و طرح هاي توليدي بر مبناي استعدادها و امكانات استان هاي محروم به اجرا درآيند و اعتبارات براي پشتيباني از اين بخش تخصيص يابد تا به مرور از جاذبه هاي درآمدهاي آسان و بي دردسر، در هزار توي شبكه هاي دلالي كلان شهرها كاسته شود و جويندگان كار به جاي مهاجرت غير ضروري به شهرهاي بزرگ در زادبوم خود به كارهاي توليدي مشغول شوند و به رشد بنيه اقتصادي كشور كمك كنند.
تثبيت موقعيت اقتصاد ايران و تعادل بخشيدن به بازار و قيمت ها، كه به ناچار با مهار تورم حاصل مي شود، مانع از آن خواهد بود كه پنجشنبه ها، هزاران كارمند در بخش هاي مختلف، به انبوه مسافربران با خودروهاي شخصي در تهران اضافه شوند. زيرا آنها ترجيح مي دهند به اعتبار قيمت هاي ثابت، اقتصاد متعادل و اندكي پس انداز روزهاي پاياني هفته را مثل اقشار فرادست جامعه، به تفريح بپردازند. بازنشستگان كه بلافاصله بعد از بازنشستگي به مسافركشي روي مي آورند نيز در همين زمره اند.]]>
</TEXT>
</DOC>
<DOC>
<DOCID>HAM2-851021-123</DOCID>
<DOCNO>HAM2-851021-123</DOCNO>
<ORIGINALFILE>/1385/851021/world/_safarz.htm</ORIGINALFILE>
<ISSUE>پنجشنبه 21 دي 1385</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">گردشگری</CAT>
<CAT xml:lang="en">Tourism</CAT>
<TITLE>
<![CDATA[درس هايي كه از فوت ناگهاني يك دانشجو بايد گرفت
ضرورت ايجاد فوريت هاي پزشكي در دانشگاه ها]]>
</TITLE>
<TEXT>
<![CDATA[صبح روز شنبه 4/9/85 مرحوم سيدشفيع رضايتي دانشجوي كارشناسي ارشد رشته حسابداري دانشكده مديريت، دانشگاه علامه طباطبايي سركلاس درس سكته قلبي كرد و پس از يك ساعت در محل دانشكده دار فاني را وداع گفت. براساس گفته شاهدان اورژانس دير به دانشگاه مي رسد و دانشگاه نيز فاقد امكانات اوليه پزشكي بوده و در نهايت اين دانشجو فوت مي كند. كار كارشناسي و رسيدگي مسئولان ذيربط دارد كه به طور قطع چنين كاري انجام شده است. اما آن چه در حال حاضر اهميت دارد جلوگيري از تكرار چنين حوادثي است و با توجه به اينكه در سطح كشور ما چند صدهزار دانشجو داريم كه هر لحظه امكان دارد براي هر كدام از آنها حوادث گوناگون و يا مشابه اين مورد اتفاق بيفتد لازم است با هماهنگي و برنامه ريزي درست و دقيق از اين گونه وقايع پيشگيري نمود.
از جمله در دانشگاههاي كشورمان كمك هاي اوليه مورد لزوم و فضاي قابل قبول براي آن تهيه شده و به دو نفر از كاركنان دانشگاه دوره هاي كمك هاي اوليه پزشكي آموزش داده شود كه در اين مواقع تا رسيدن نيروهاي اورژانس به سرعت فرد حادثه ديده را ياري دهند. به طور حتم نجات زندگي دانشجويان، هزينه تجهيز دانشگاهها به كمك هاي اوليه را توجيه مي نمايد.
همچنين وزارت علوم با كمك وزارت بهداشت و درمان مي تواند با تدوين و تصويب قوانيني تسهيلات لازم و پشتيباني هاي بيمه اي براي پذيرش دانشجويان حادثه ديده در بيمارستان ها و درمانگاه هاي سراسر كشور را فراهم كند.
مقدم براين اقدامات، تشكيل پرونده پزشكي براي دانشجويان و آنهايي كه داراي سابقه بيماري هاي قلبي يا مشابه آن مي باشند- براي انجام مراقبت هاي درماني در مواقع ضروري لازم مي باشد.
علاوه بر اين، با توجه به وقوع حوادث گوناگون و ضرورت امدادرساني به هنگام به آسيب ديدگان حوادث، لازم است. اين قبيل امدادها به صورت جدي ساماندهي و در مناطق مختلف و بخصوص جاده هاي كشور استقرار يابند.
محمود قاسمي]]>
</TEXT>
</DOC>
<DOC>
<DOCID>HAM2-851021-124</DOCID>
<DOCNO>HAM2-851021-124</DOCNO>
<ORIGINALFILE>/1385/851021/world/_safarz.htm</ORIGINALFILE>
<ISSUE>پنجشنبه 21 دي 1385</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">گردشگری</CAT>
<CAT xml:lang="en">Tourism</CAT>
<TITLE>
<![CDATA[خانواده ها  به جاي چشم و هم چشمي بايد آينده نگر باشند
يك عروسي پرهزينه، يك عمر بدهكاري]]>
</TITLE>
<TEXT>
<IMAGE>/1385/851021/world/008838.jpg</IMAGE>
<![CDATA[
پدر برآشفته و در حالي كه از شدت عصبانيت دست هايش مي لرزيد، مدام مي گفت: ندارم، از كجا بيارم؟! پسر كه چند روز ديگر مراسم عروسي اش برگزار مي شود، خواسته خانواده عروس را پيش مي كشيد و مي گفت: به آنها قول دادم كه حتماً سالن... را براي مراسم عروسي رزرو كنم!
پدر با حيرت مي گفت: هزينه يك شب كرايه آن سالن با ميوه و شام ميهمانان 9 ميليون تومان مي شود، در تمام عمرم اين قدر درآمد نداشته ام!
اما اين سكه روي ديگر هم دارد. در صحنه ديگري خانواده عروس، به پدر داماد مي گفتند: ما پيش فاميل و آشنا آبرو داريم، دختر مثل دسته گل تحويل شما مي دهيم و بايد خرج كنيد تا عمري سربلند باشد!
مادر داماد مي گويد: از كجا بياريم كه هزينه كنيم. شوهر من بازنشسته است و حقوق بازنشستگي مي گيرد و براي تامين مخارج زندگي، مسافركشي هم مي كند. شما رضايت بدهيد مراسم عروسي را در يكي از همين سالن هاي ارزان تر برگزار كنيم!
خلاصه جاي شما خالي در ماه آذر، هفت، هشت بار در مراسم ازدواج اقوام و آشنايان شركت كردم و شاهد پيوند آنها بودم. در تمام عروسي ها همه چيز خوب پيش رفت اما يك نكته همچنان آزارم مي داد. شايد هم من نسبت به مسئله خيلي حساس شده ام. بله، مسئله تجملات را مي گويم؛ ولخرجي هاي بي حد و حساب كه واقعاً آزاردهنده است. واقعيت اين است كه حتي خانواده هايي كه جزو طبقه متوسط جامعه هستند سعي دارند روي چشم و هم چشمي در مراسم ازدواج فرزندانشان مثل ميلياردرها عمل كنند!
آنها به قرض گرفتن از اين و آن فاميل روي مي آورند تا در شب عروسي چهار پنج نوع غذا به مهمانان بدهند و يا مثلا جشن خود را در فلان هتل يا سالن برگزار كنند. اينگونه تجملات و پيامدهاي آن براي وضعيت اقتصادي اين خانواده ها يك آفت است و اي كاش دختران و پسرهايي كه در آستانه ازدواج هستند با برگزاري مراسم ساده، اين پول ها را براي فرداي زندگي خود پس انداز كنند.
راستي چه لطفي دارد، ميليون ها تومان صرف يك شب مراسم عروسي بشود و آن وقت خانواده داماد يا عروس- فرقي نمي كند- عمري را صرف پرداخت اقساط بدهي هاي خود كنند. در حالي كه با اين هزينه هاي سنگين، بسياري از نيازهاي اوليه يك زوج جوان قابل خريداري است.
ناهيد دالايي]]>
</TEXT>
</DOC>
<DOC>
<DOCID>HAM2-851021-125</DOCID>
<DOCNO>HAM2-851021-125</DOCNO>
<ORIGINALFILE>/1385/851021/world/_safarz.htm</ORIGINALFILE>
<ISSUE>پنجشنبه 21 دي 1385</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">گردشگری</CAT>
<CAT xml:lang="en">Tourism</CAT>
<TITLE>
<![CDATA[معماري تهران را دريابيم]]>
</TITLE>
<TEXT>
<IMAGE>/1385/851021/world/008835.jpg</IMAGE>
<![CDATA[
با خواندن نوشته آموزنده آقاي دشتبان با عنوان زمستان آمد در صفحه سخنگاه همشهري روز پنج شنبه هفتم دي ماه 85 هم خوشحال شدم از اينكه صاحبان اينگونه قلم ها همچنان مدافع زندگي و محيط زيست مي باشند و هم اندوهگين گرديدم كه چرا معماري شهر تهران به سمت و سويي مي رود كه پرندگان را از اين شهر بزرگ و پرجمعيت فراري مي دهد. در يكي از روزهاي هفته گذشته كه در خيابان وليعصر تهران قدم مي زدم، دقت كردم و ديدم ديگر پرندگان بخصوص گنجشك ها به سراغ چنارهاي اين خيابان نمي آيند، چون سراسر خيابان از هر طرف در محاصرة برج هاي بلند تجاري قرار گرفته است و هر روز هم بر تعدادشان افزوده مي شود.
آيا اين از سر ناگزيري است كه در تهران،  شمار بناهاي بلند تجاري بايد بيشتر از هر ساختمان ديگري باشد؟! اگر هم ضرورت ايجاب مي كند كه اين چنين باشد بايد متخصصان معماري دور هم جمع شوند و به كمك شهرداري تهران، به معماري آشفته فعلي سر و ساماني بدهند. من نمي گويم كه مشكلات فعلي متعلق به شهردار كنوني تهران است، خير، اين مسئله ريشه در سالهاي قبل دارد. اما در تمام شهرهاي پيشرفته دنيا، قبل از آن كه تصميم به ساخت مجتمع هاي تجاري و برج گرفته شود، براساس نقشه جامع شهر، براي آنها مكان يابي مي شود تا هر كس هر جور كه دلش خواست فضاي شهر را كه متعلق به همه مردم و نسل ها مي باشد اشغال نكند.
از هر فرازي كه به شهر تهران نگاه كنيم، اولين چيزي كه به نظرمان مي آيد، آشفتگي در معماري اين شهر 200 ساله است. البته بنده نيمه خالي ليوان را نمي بينم. نوسازي تهران و زحماتي كه براي آن كشيده شده در خور تقدير است، اما وقتي بودجه هايي هزينه مي شود چرا شهر را به سليقه سازندگان بناها بسپاريم؟ اگر اشتباه نكنم، شهرداري تهران يك معاونت شهرسازي و معماري هم داشت و شايد هنوز هم داشته باشد. اين معاونت كارش همين است. متولي شهر، شهرداري است و نبايد اجازه بدهد، اشخاص يا ارگان ها هر طور كه دلشان مي خواهد سرنوشت معماري تهران را رقم بزنند. در نوشته آقاي دشتبان اشاره اي گذرا به وضع پياده روها شده بود، هر فرد بيطرفي، با گردش در تهران متوجه مي شود كه تا چه اندازه سازندگان بناها در حق پياده روها، اجحاف روا مي دارند. در شمال تهران اين خست و تنگ نظري نسبت به معابر عمومي چشمگيرتر است.
سازندگان بناها اين همه خرج ساختمان مي كنند، سنگ هاي گران قيمت از داخل و خارج براي نما تهيه مي نمايند، اما دريغ از دلسوزي و يا مراعات پياده رو و حق پياده روهاي شهر. قرار نيست تهران دربست در اختيار سواره روها باشد! در خبرها مطالعه كردم كه شهرداري در كار سر و سامان دادن به پياده راههاست. اما تقاضا مي كنم براي تثبيت وضع پياده روهاي شهر مقرراتي وضع شود و حتماً سر و سرمان دادن به معماري تهران زير نظر متخصصان و افراد با تجربه قرار گيرد.
يوسف گرانمايه اهرابي]]>
</TEXT>
</DOC>
<DOC>
<DOCID>HAM2-851021-126</DOCID>
<DOCNO>HAM2-851021-126</DOCNO>
<ORIGINALFILE>/1385/851021/world/_safarz.htm</ORIGINALFILE>
<ISSUE>پنجشنبه 21 دي 1385</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">گردشگری</CAT>
<CAT xml:lang="en">Tourism</CAT>
<TITLE>
<![CDATA[بازتاب آرزوها در شغل فرزندان]]>
</TITLE>
<TEXT>
<![CDATA[پيش بيني شغل و پيشه براي فرزندان گاهي در قالب آرزوهاي بزرگ در خيلي از خانواده ها موروثي است. كودك هنوز وارد دبستان نشده است كه پدر يا مادر شغل آينده او را اعلام مي كنند. با عباراتي از اين دست كه پسرم يا دخترم بايد دكتر يا مهندس و يا استاد دانشگاه بشود و امثالهم.... اين القائات تا زماني كه جنبه تفنن دارد و براي كودك يك اهرم تشويقي براي درس خواندن و پيشرفت در تحصيل علم به كار گرفته مي شود زياني در بين ندارد و حتي مفيد هم مي باشد، اما از ماني كه مثلا فرزند نوجوان وارد دوره راهنمايي مي شود و همچنان شغل و حرفه اي را كه خانواده از پيش براي او در نظر گرفته اند، مدام به رخ وي مي كشند، تشويق سابق جايش را به آزار روحي مي دهد. چرا كه ممكن است فرزند آن خانواده بنا به استعداد و ذوق و تواني كه در خود سراغ دارد، شغل و حرفه ديگري را سراغ كرده باشد. خرد حكم مي كند كه پدر يا مادر به جاي القائاتي كه خود مي پسندند به استعداد و گرايش فرزندشان توجه كنند و با عنايت به همان استعدادها، او را در حركت به سوي حرفه اي كه دوست دارد ياري بدهند. براي دختر جواني كه خانواده اش - پدر، مادر، پدر بزرگ يا مادربزرگ- مدام آرزو كرده اند كه پزشك جراح بشود و از قضا، در رشته دكوراسيون داخلي موفقيت بدست آورده است آن آرزوهاي برآورده نشده خانواده، هميشه به عنوان يك عامل آزاردهنده در وجودش باقي مي ماند. در زمانه ما دامنه تنوع شغلي، آن قدر گسترده شده است كه ديگر نمي توان مشاغل ايده آل و آرماني را در همان چند شغل معروف كه دستكم متعلق به 60 - 50 سال پيش است، خلاصه كرد.
امروزه موفق ترين شاغلان در حوزه هاي ارتباطات الكترونيك و امور رايانه اي مشغول به كار مي باشند و درآمدهاي قابل توجهي نيز دارند. بايد به واقعيت هاي زمانه بها بدهيم و دريافتن شغل و حرفه به جاي فشار و تحميل، كودكان خودمان را از ابتدا در رشته هايي كه علاقه و استعداد دارند، ياري كنيم.
ف - حسنلو - تبريز]]>
</TEXT>
</DOC>
<DOC>
<DOCID>HAM2-851021-127</DOCID>
<DOCNO>HAM2-851021-127</DOCNO>
<ORIGINALFILE>/1385/851021/world/_safarz.htm</ORIGINALFILE>
<ISSUE>پنجشنبه 21 دي 1385</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">گردشگری</CAT>
<CAT xml:lang="en">Tourism</CAT>
<TITLE>
<![CDATA[ماه هاي آخر بازنشستگي و برخي مشكلات دبيران]]>
</TITLE>
<TEXT>
<![CDATA[وجود هرگونه نابساماني در آموزش و پرورش، با توجه به گستردگي مناسبات اين نوع فعاليت ها با جامعه نوعي معضل اجتماعي تلقي مي شود. بنابراين حق است كه مسئولان ذي ربط نسبت به اين گونه مسايل حساسيت هاي لازم را نشان دهند تا فضايي پرنشاط و عدالت محور در اين كانون مقدس و مهم پايدار گردد. بر اساس آيين نامه اي در آموزش و پرورش، معلمان و دبيراني كه پس از مهرماه به سن بازنشستگي مي رسند مي توانند تا پايان سال تحصيلي به تدريس ادامه دهند، اما در صورت وقوع چنين امري كه با عنايت به روابط عاطفي معلم و دانش آموز بسيار منطقي نيز به نظر مي رسد، اشتغال او به صورت افتخاري و رايگان بوده و سيستم اداري تنها مبادرت به قطع كسورات بازنشستگي مي كند و به بهانه اين كه محاسبه پاداش بازنشستگي بر اساس ارقام آخرين حكم حقوق و مزايا محاسبه مي شود، از پرداخت حق التدريس ماه هاي مازاد بر سي سال خودداري مي كند. در حالي كه چنين عملي با معيارهاي عدالت محورانه دولت در تعارض آشكار قرار دارد، بنابراين توقع داريم كه اين معضل برطرف شود.مسئله ديگر آن است كه علي رغم اعلام همه جانبه، تاكنون آموزش و پرورش از اعطاي يك گروه تشويقي به فرهنگياني كه يك بار به چنين سطحي ارتقاء يافته اند، خودداري نموده است در حالي كه ميانگين افزايش حقوق ناشي از اعطاي اين گروه با توجه به تعداد كم معلمان نمونه كشور هيچ گونه معضل مالي براي آموزش و پرورش ايجاد نمي كند.
آموزش و پرورش در سال 1370 به منظور تشويق فرهنگيان به دانش افزايي و ادامه تحصيل و جذب نيروهاي متخصص به مقطع متوسطه و رفع مشكل كمبود نيروهاي انساني به ميزان دو ساعت از ساعات كار موظف فرهنگيان ليسانس به بالاي شاغل دبيرستانها و هنرستانها را كاهش داد كه تاكنون و به هر دليل به اجرا درنيامده است.
علي اكبر كياني پناه]]>
</TEXT>
</DOC>
<DOC>
<DOCID>HAM2-851021-128</DOCID>
<DOCNO>HAM2-851021-128</DOCNO>
<ORIGINALFILE>/1385/851021/world/_safarz.htm</ORIGINALFILE>
<ISSUE>پنجشنبه 21 دي 1385</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">گردشگری</CAT>
<CAT xml:lang="en">Tourism</CAT>
<TITLE>
<![CDATA[پاسخگو]]>
</TITLE>
<TEXT>
<![CDATA[شعر
خانم نيلوفر سادات مدني علمداري-شهرقدس: با تشكر از حسن توجه شما به روزنامه همشهري شعر ارسالي را به گروه ادب و هنر صفحه شعر ارجاع داديم، مي توانيد موضوع را از طريق همان گروه پيگيري كنيد.
]]>
<IMAGE>/1385/851021/world/008832.jpg</IMAGE>
<![CDATA[
برنج
خانم سارا صفري-رشت: مطلب بسيار زيبا و مستندي را كه درباره نحوه كشت، پرورش و برداشت محصول برنج ارسال كرده ايد دريافت كرديم. در شماره هاي آينده سخنگاه با تكيه بر فرهنگ كار در كشت و پرورش اين محصول، اين مطلب را با تلخيص درج مي كنيم.
زراعت برنج تنها يك كشت و كار نيست بلكه از ديرباز، حوزه تمدني ويژه اي را در پهنه گسترده اي از جهان به وجود آورده است.
از لطف شما به صفحه سخنگاه سپاسگزاريم و اميدواريم مطالب ارزنده شما خواننده گرامي را باز هم دريافت كنيم.
گچساران
آقاي علي اكبر حيدري- گچساران: 1- از توجه شما به اين صفحه سپاسگزاريم و ما هم آرزومنديم، روزي امكان انتشار صفحه سخنگاه در تمامي روزهاي هفته فراهم گردد تا فضاي بيشتري براي درج مطالب ارسالي شما خوانندگان عزيز در اختيار داشته باشيم.
2 - اميدواريم مطابق خواسته شما هموطن عزيز، امكان استفاده از شبكه هاي صداوسيما براي مردم گچساران و شهرها و بخش هايي از قبيل:دنا، باشت، دهدشت، چرام، سوق، لنده ليكك و خيرآباد فراهم گردد و بخصوص استفاده از شبكه هاي راديويي، راديو قرآن و فرهنگ، باتوجه به علاقه و نياز مردم در اين منطقه از ميهن ما ميسر شود.
]]>
<IMAGE>/1385/851021/world/008847.jpg</IMAGE>
<![CDATA[
بازنشستگان
آقاي شكرالله استقامت-تهران: ستون با مردم و صفحه سخنگاه روزنامه همشهري در خدمت همه اقشار مردم به ويژه بازنشستگان عزيز بوده است. اميدواريم، مسايل گوناگون بازنشستگان كشور ما كه بهترين سالهاي عمرشان را در راه خدمت به مردم و مملكت سپري كرده اند، روزي پايان يابد و شما هم با استعداد خوبي كه در سرودن شعر با چاشني طنز داريد، فارغ از دغدغه هاي روزگار بازنشستگي، موضوعات و مضامين ديگري را برگزينيد. براي خالي نبودن عريضه، دوبيت از شعر طنزآميز شما را نقل مي كنيم با اين آرزو كه حقوق و اجر بازنشستگان همچنان كه شما نيز طلب كرده ايد، هرچه زودتر تامين شود:
بازنشسته كي به سامان مي رسد
كي به ديگ سفره اش نان مي رسد؟
مي رسد آخر نويد فخرتان
مي دهد دولت حقوق و اجرتان
]]>
<IMAGE>/1385/851021/world/008832.jpg</IMAGE>
<![CDATA[
آيين ها
آقاي ب-روستازاده- فيروزكوه: مطلبي را كه اشاره كرده ايد هنوز دريافت نكرده ايم براي اطمينان بيشتر حتما، پشت پاكت عنوان صفحه سخنگاه را مرقوم فرماييد.
آيين هاي زيباي زمستاني در زرين دشت كه به قول شما يادگار گذشته هاي دور است و هنوز توسط برخي از مردم با ذوق اجرا مي شود، بخشي از فرهنگ و فولكلور سرزمين باستاني ماست. مي توانيد شرح مختصري از اين آيين ها را به نشاني روزنامه همشهري- گروه علمي فرهنگي ارسال فرماييد تا مورد استفاده قرار بگيرد.
سروده ها
خانم هما - ط- سبزوار: 1- با تشكر از توجهي كه به نشريات همشهري به ويژه هفته نامه خانواده ابراز داشته ايد، مي توانيد پيشنهادهاي خودتان را به طور مستقيم براي اين نشريه ارسال كنيد.
2 - نكاتي را كه درباره جدول سود وكو برشمرده ايد در اختيار طراح جدول قرارداديم.
3 - سروده هايتان را مي توانيد براي گروه ادب و هنر همشهري- صفحه شعر ارسال كنيد.
كتاب همشهري
آقاي عبدالرضا اسحقي نژاد- قم: با تشكر از حسن توجه شما به كتاب همشهري به اطلاع مي رسانيم كه تنوع موضوع در اين كتابها مراعات شده است و در آينده و در ادامه انتشار اين گوناگوني را ملاحظه خواهيد كرد.
]]>
<IMAGE>/1385/851021/world/008844.jpg</IMAGE>
<![CDATA[
ورزش 
آقا يا خانم امضا محفوظ -تهران: در فهرستي كه شما از ورزش هاي خطرناك تهيه كرده ايد به استثناي ورزش بوكس، بقيه در عرف مسابقات ورزش جهان خطرناك محسوب نمي شوند در عين حال مي توانيد پيشنهادات و فهرست مورد نظر را براي سازمان تربيت بدني كشورمان ارسال كنيد.]]>
</TEXT>
</DOC>
<DOC>
<DOCID>HAM2-851021-129</DOCID>
<DOCNO>HAM2-851021-129</DOCNO>
<ORIGINALFILE>/1385/851021/world/_safarz.htm</ORIGINALFILE>
<ISSUE>پنجشنبه 21 دي 1385</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">گردشگری</CAT>
<CAT xml:lang="en">Tourism</CAT>
<TITLE>
<![CDATA[جدول اعداد(سودوكو)261]]>
</TITLE>
<TEXT>
<IMAGE>/1385/851021/world/008901.jpg</IMAGE>
<![CDATA[
اعداد 1 تا 9 را در هر يك از سطرها و ستون ها و مربع هاي كوچك 3 در 3 طوري قرار دهيد كه فقط يك بار نوشته شود. پاسخ جدول را فردا در روزنامه ملاحظه خواهيد كرد.]]>
</TEXT>
</DOC>
<DOC>
<DOCID>HAM2-851021-130</DOCID>
<DOCNO>HAM2-851021-130</DOCNO>
<ORIGINALFILE>/1385/851021/world/_sciew.htm</ORIGINALFILE>
<ISSUE>پنجشنبه 21 دي 1385</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">علمی فرهنگی.علمی</CAT>
<CAT xml:lang="en">Science and Culture.Science</CAT>
<TITLE>
<![CDATA[حدود سال هاي 2010 و يا 2011 ميلادي رخ خواهد داد
منتظر توفان خورشيدي باشيد]]>
</TITLE>
<TEXT>
<IMAGE>/1385/851021/world/008826.jpg</IMAGE>
<![CDATA[
عميد نمازي خواه
بررسي ها نشان مي دهد كه اكنون يعني در آغاز سال 2006 ميلادي ما به نقطه حداقل فعاليت هاي خورشيدي رسيده ايم و بايد منتظر آغاز دور جديدي از فعاليت هاي خورشيدي در چند ماه  آينده باشيم. دوره اي كه طبق محاسبات منجر به يكي از عظيم ترين فعاليت هاي ثبت شده خورشيد خواهد شد. ديويد هاتاوي، فيزيكدان خورشيدشناسي كه در مركز پروازهاي فضايي مارشال كار و تحقيق مي  كند در  اين زمينه مي گويد: چنين به نظر مي آيد كه توفان بعدي بزرگترين فعاليت خورشيدي از 400 سال پيش به  اين طرف كه فعاليت هاي  اين ستاره ثبت و ضبط شده است، خواهد بود.
اوج فعاليت هاي بعدي خورشيد كه دوره اي 11 ساله دارد، حدود سالهاي 2010 و يا 2011 ميلادي خواهد بود. ديويد هاتاوي و همكارش رابرت ويلسون  اين پيش گويي را بر مبناي اطلاعات تاريخي جمع آوري شده اي كه تا  اين لحظه در دسترس است، انجام داده اند. نتايج  اين تحقيقات در نشست اتحاديه ژئوفيزيكدان هاي آمريكايي كه هفته گذشته در سانفرانسيسكو برگزار شد، ارائه شد.
حدود زماني كه توفاني از جانب خورشيد به ميدان مغناطيسي زمين برخورد مي كند، سپر مغناطيسي زمين دچار آشفتگي مي شود. با توجه به قدرت فوران هاي خورشيدي، آشفتگي ميدان مغناطيسي زمين مي تواند به قدري شديد شود كه اثرات توفان خورشيدي در زمين احساس شود. چنين وضعيتي را اصطلاحاً توفان هاي ژئومغناطيسي مي نامند.  اين توفان مغناطيسي با توجه به قدرت و شدت آن، قادر است باعث قطع جريان برق، مختل شدن سيستم هاي الكترونيكي و انحراف عقربه هاي قطب نما شود. شفق هاي قطبي فراوان از زيباترين اثرات جانبي چنين توفان هايي است.
هاتاوي و ويلسون با مطالعه آنچه از فعاليت هاي ميدان مغناطيسي زمين در 150 سال گذشته ثبت شده بود به نتايج مفيدي رسيدند. اكنون آنها معتقدند كه با اندازه گيري نوسانات ميدان مغناطيسي زمين مي توان قدرت توفان خورشيدي بعدي را 6 تا 8 سال پيش از رسيدن به اوج فوران ها، پيش گويي كرد.
در نمودار فوق خطوط سفيد نشان دهنده تعداد لكه هاي خورشيدي است كه نسبت مستقيمي با شدت فعاليت هاي خورشيدي دارد و خطوط آبي نمايانگر نوسانات ميدان مغناطيسي زمين است.
نوسانات ميدان مغناطيسي زمين توسط اندازه گيري شاخص ihv محاسبه مي شود. مبناي محاسبات هاتاوي و ويلسون اندازه گيري هاي روزانه اي بوده است كه از سال 1868 تا به امروز در دو نقطه مقابل هم در زمين،(يكي در انگلستان و ديگري در استراليا)انجام پذيرفته است.
همانطور كه خطوط نارنجي نشان مي دهند، اوج نمودار شاخص ihv كه نشان دهنده نوسانات ميدان مغناطيسي زمين است با دقت 94 درصد، حدوداً 6 سال قبل از اوج فعاليت هاي خورشيدي كه در اينجا با شاخص تعداد لكه هاي خورشيدي اندازه گيري شده، رخ مي دهد.
هاتاوي و همكارش دلايل حاكم بر اين تغييرات منظم در ميدان مغناطيسي زمين كه وابسته به توفان هاي خورشيدي بعدي است را نمي دانند اما شكي نيست كه  اين نظم برقرار است. طبق محاسبات آنها توفان بعدي خورشيد در سال 2010 روي خواهد داد كه پيش بيني مي شود بين 135 تا 185 لكه خورشيدي داشته باشد. اگر  اين پيش بيني درست از آب درآيد، توفان بعدي خورشيد يكي از قويترين توفان هايي خواهد بود كه در 50 سال گذشته و يا شايد در كل زماني كه اندازه گيري ها صورت پذيرفته است، روي خواهد داد.
ستاره شناسان از زمان گاليله تا امروز همواره تعداد لكه هاي خورشيدي را مي شمارند.  اين اندازه  گيريها آنها را به  اين سمت رهنمون ساخت كه فعاليت هاي خورشيدي هر 11 سال يك بار اوج مي  گيرد. به گونه غريبي چهار اوج ثبت شده در 50 سال اخير در دسته 5 تايي فعاليت هاي عظيم بوده است. اوج بيست وچهارم كه تخمين زده مي شود در 2010 روي دهد نيز طبق پيش بيني ها به قدر كافي قدرتمند خواهد بود تا در ليست بزرگ ها ثبت شود.
پيش از  اين نيز تيم تحت سرپرستي مااوسومي ديكپاتي با روش محاسباتي متفاوتي به نتيجه مشابهي دست يافته بود. البته زمان اوج پيش بيني شده توسط آنها قدري ديرتر از آن چيزي است كه هاتاوي تخمين زده است.
مااوسومي ديكپاتي از مركز ملي تحقيقات اتمسفري معتقد است: اوج بعدي فعاليت هاي خورشيدي بين 30 تا 50 درصد قويتر از اوج قبلي خواهد بود. او معتقد است كه چنانچه محاسبات درست از آب درآيند، توفان بعدي خورشيد را مي توان با طوفان عظيم سال 1958 مقايسه كرد. آن زمان بشر به تازگي مرز فضا را پشت سر گذاشته بود و تلفن هاي همراه هنوز وجود نداشتند. كشتي ها و هواپيماها با ابزارهاي ساده اي ناوبري مي كردند و مخابرات بر اساس كابل هاي مسي صورت مي  پذيرفت. امروزه ما به شدت به ماهواره هاي مخابراتي، ناوبري و هواشناسي خود وابسته هستيم و در دست بيشتر افراد بشر يك تلفن موبايل است كه در هنگام يك توفان خورشيدي عظيم مختل خواهد شد. بشر امروزه حساس تر و تأثيرپذيرتر از 50 سال پيش است. در سال 1958 انسان هاي عادي زماني متوجه توفان عظيم خورشيدي شدند كه در برخي نواحي استوايي، شفق هاي قطبي رؤيت شد.
ديكپاتي سالها قبل دليل چنين نوسان عظيمي در فعاليت هاي خورشيدي را با مفهومي به نام تسمه نقاله خورشيدي توضيح داده بود. جريان بسته و عظيمي از گازهاي هادي الكتريسيته است كه از استواي خورشيد به دو قطب آن جريان دارد.  اين كمربند الكتريكي آب و هواي خورشيد و يا به عبارتي شمار لكه هاي خورشيدي را كنترل مي كند. براي تشريح  اين پديده ابتدا به خاطر آوريد كه لكه هاي خورشيدي در واقع غده هاي مغناطيسي پيچيده اي هستند كه حركت بخش داخلي خورشيد باعث پديد آمدن آنها مي شود. آنها عمر كوتاهي دارند و هنگامي كه از بين مي روند اثر مغناطيسي ضعيفي از خود بر جاي مي گذارند.
بخش بيروني و سطحي تسمه نقاله خورشيدي پوسته  اين ستاره را جارو زده و ميدان هاي مغناطيسي ضعيف را با خود به قطبين حمل مي كند. در آنجا  اين ميدانها تحت تأثير ميدان مغناطيسي ستاره قرار گرفته و به عمق 200.000 كيلومتري خورشيد، جايي كه ديناموي عظيم خورشيد آنها را تقويت خواهد كرد، فرو مي  روند.
هنگامي كه ميدان هاي مغناطيسي ضعيف تقويت شدند، مجدداً شناور شده و به سطح خورشيد باز مي گردند. به  اين ترتيب لكه هاي جديدي شكل مي گيرند. تمام  اين فرآيند آنقدر آهسته صورت مي گيرد كه يك دور كامل آن حدود 40 سال طول مي كشد. البته سرعت حلقه بين 30 تا 50 سال متغير است.
هنگامي كه حلقه سريعتر مي چرخد به اين معني است كه ميدان هاي بيشتري را از سطح خورشيد جمع آوري مي كند و در نتيجه اوج فعاليت هاي بعدي ميزبان تعداد بيشتري لكه است و بنابراين توفان بزرگتري در انتظار ما خواهد بود. اندازه گيري ها نشان مي دهد كه تسمه نقاله خورشيدي در سالهاي 1986 تا 1996 سريع تر چرخيده است و بنابراين ما بايد منتظر دوره اوج پر اتفاقي در سالهاي 2010 تا 2011 باشيم.
مانند پيشگويان ديگر، هاتاوي نيز با ديكپاتي در بعضي موارد موافق و در بعضي ديگر مخالف است. هاتاوي مانند ديكپاتي معتقد است كه فعاليت هاي خورشيدي دوره بعدي بسيار زياد خواهد بود اما برخلاف نظر ديكپاتي كه اوج فعاليت ها را در سال 2012 پيش بيني مي كند، هاتاوي عقيده دارد كه اوج فعاليتهاي تنها ستاره منظومه ما در سالهاي 2010 تا 2011 خواهد بود. هاتاوي مي گويد كه: من انتظار دارم در اواخر سال 2006 و يا اوايل سال 2007 اولين لكه هاي دوره جديد فعاليت هاي خورشيدي را مشاهده كنم و معتقدم كه اوج  اين آغاز در زماني بين سالهاي 2010 تا 2011 خواهد بود.
آينده به ما خواهد گفت كه چه كسي صحيح تر پيش بيني كرده بود اما موضوعي كه قطعاً روي خواهد داد  اين است كه توفان خورشيدي عظيمي در راه است.
منبع: مركز ملي تحقيقات اتمسفري]]>
</TEXT>
</DOC>
<DOC>
<DOCID>HAM2-851021-131</DOCID>
<DOCNO>HAM2-851021-131</DOCNO>
<ORIGINALFILE>/1385/851021/world/_sciew.htm</ORIGINALFILE>
<ISSUE>پنجشنبه 21 دي 1385</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">علمی فرهنگی.علمی</CAT>
<CAT xml:lang="en">Science and Culture.Science</CAT>
<TITLE>
<![CDATA[سيستم هاي ستاره اي چندتايي چگونه شكل مي گيرند]]>
</TITLE>
<TEXT>
<![CDATA[گروه علمي فرهنگي- اخترشناسان با رصدهاي اخير خود، گام جديدي در پيشبرد نظريه شكل گيري منظومه هاي چندتايي برداشتند.
سيستم هاي چندتايي يكي از عناصر داستان هاي علميتخيلي اند. قهرمانان اين گونه داستان ها در كويري خشك و بي آب وعلف به دنبال مكاني امن هستند تا از گرماي سوزان سه خورشيد در آسمان، در امان باشند. درحالي كه آن ها در حال مبارزه با مرگ و زندگي هستند، ممكن است لحظه اي فكر كنند كه چه حوادث نجومي آن ها را به اين وضع دچار كرده است.
به گزارش سايت نجوم، اخترشناسان پيشنهادهايي دراين باره دارند. اخترشناساني كه با تلسكوپ راديويي vla(آرايه بسيار بزرگ)در موسسه ملي علوم كار مي كنند از بسياري از اين مجموعه هاي چندتايي در مراحل ابتدايي پيدايششان عكس برداري كرده اند. درحال حاضر دو نظريه درباره پيدايش منظومه هاي چند تايي وجود دارد:
1  - پيش ستاره ها به همراه صفحه مواد اطراف آن ها از يك ابر اوليه بزرگ تر به وجود آمده اند.
2 - پيش ستاره ها جدا از هم شكل گرفته اند و سپس در دام گرانش يكديگر افتاده اند و در مداري به دور هم مي گردند.
محققان جرمي به نام l1551 irs5 را بررسي كردند. اين جرم شامل تعداد زيادي پيش ستاره در ميان گاز وغبار است و در فاصله 450 سال نوري از ما قرار دارد. اين تحقيق نشان داد كه قرص هاي پيش ستاره اي با هم در يك رديف تراز قرار دارند و هر كدام از آن ها با ماده اوليه اي كه از آن شكل گرفته اند نيز در يك ترازند. در نتيجه ، گزينه اول بيشتر مورد توجه است: آنها با هم و همزمان شكل گرفته اند. اما همه چيز به اين سادگي ها هم نيست. اخترشناسان مجموعه اي سه گانه يافتند كه صفحه يكي از ستارگان جوان آن با دو ستاره ديگر در يك تراز قرار ندارد. پس ممكن است دو ستاره ديگر اين ستاره را به دام انداخته باشند. به بيان ديگر سيستم هاي چندتايي ممكن است با هم شكل گرفته باشند يا يكديگر را به دام انداخته باشند و يا تركيبي از اين دو حالت باشد.]]>
</TEXT>
</DOC>
<DOC>
<DOCID>HAM2-851021-132</DOCID>
<DOCNO>HAM2-851021-132</DOCNO>
<ORIGINALFILE>/1385/851021/world/_sciew.htm</ORIGINALFILE>
<ISSUE>پنجشنبه 21 دي 1385</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">علمی فرهنگی.علمی</CAT>
<CAT xml:lang="en">Science and Culture.Science</CAT>
<TITLE>
<![CDATA[دوره جديد دانشمند در روزنامه  فروشي ها]]>
</TITLE>
<TEXT>
<IMAGE>/1385/851021/world/008823.jpg</IMAGE>
<![CDATA[
گروه علمي فرهنگي - دوره جديد انتشار ماهنامه ديرپاي دانشمند آغاز شد. دانشمند كه به طور متناوب از سال 1342 منتشر شده است، در دي ماه امسال شماره 519 خود را با 100 صفحه و بهاي 600 تومان روي پيشخوان روزنامه فروشي ها قرار داده است.
بزرگسالاني كه دوره نوجواني و جواني خود را با خواندن دانشمند سپري كرده اند، متوجه خواهند شد دوره جديد نشريه داراي تفاوت هايي با دوره هاي قبلي است؛ از جمله برخي صفحات به صورت رنگي چاپ شده و تصاوير بيشتري آذين بخش كتاب است.
در دوران پيش كه رسانه هاي كمتري وجود داشت، دانشمند دريچه اي ارزشمند به تحولات علمي جهان بود. امروزه كه رسانه هاي جمعي عملا مرزهاي زماني و مكاني را درنورديده اند، مي توان انتظار داشت كه نشرياتي مانند دانشمند كه تناوب انتشار طولاني تري دارند، با رقابت بيشتري از سوي رسانه هاي ديگر روبه رو باشند. عنوان برخي بخش هاي دانشمند از اين قرار است: تازه ها، گفت وگو، فيزيك، فضا، فناوري، پزشكي و داروسازي و دانشمند نوجوان. براي اين پدربزرگ نشريات علمي كشور طول عمر آرزومنديم.]]>
</TEXT>
</DOC>
<DOC>
<DOCID>HAM2-851021-133</DOCID>
<DOCNO>HAM2-851021-133</DOCNO>
<ORIGINALFILE>/1385/851021/world/_sciew.htm</ORIGINALFILE>
<ISSUE>پنجشنبه 21 دي 1385</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">علمی فرهنگی.علمی</CAT>
<CAT xml:lang="en">Science and Culture.Science</CAT>
<TITLE>
<![CDATA[زنان در صدر مشاغل آي.تي]]>
</TITLE>
<TEXT>
<![CDATA[گروه علمي فرهنگي- طبق گفته محققان دانشگاه كاليفرنيا در شهر davis براي خانم ها مشكل است تا مدير ارشد اطلاعات شوند و نقش هاي اجرايي را بر عهده بگيرند. تحقيق اخير كه توسط گروه مديريت دانشگاه انجام شده، در 200 اداره بزرگ مركزي در كاليفرنيا، تنها چهار خانم را يافت كه به عنوان مدير ارشد اطلاعات فعاليت مي كنند.اگر چه تعداد كمي از زنان در سطح شغل هاي مديريتي رده سوم، در هر 200 شركت هستند، 32 درصد مدير اجرايي زن و 66 درصد به عنوان رئيس زن در اين شركت ها مشغول كارند.خانم هايي كه در صدر شغل هاي it در شركت هاي تحت بررسي فعاليت مي كنند، عبارتند از، مهوش  يزدي، مدير ارشد اطلاعات شركت edison international، جنيفر بولت مدير ارشد اطلاعات و vp ارشد شركت franklin resources، ماريا فيتز پاتريك مدير ارشد اطلاعات و vp شركت mercury general و داون مارتين، مدير ارشد اطلاعات و vp اجرايي شركت هاي wfs financial و westcorp.
كيم الباچ استاد مديريت و شريك در اين تحقيق گفت، درصدي از زنان كه مدير ارشد اطلاعات هستند در جاي ديگري در ايالات متحده مشابه هستند. براي مثال در تحقيقي كه توسط inter organization network انجام شد، تنها دو نفر خانم ها را در خارج از 100 منصب مدير ارشد اطلاعات در ماساچوست فرض كرده است.جان دروري مدير ارشد اطلاعات شركت بيمه chubb گفت:  در اينجا مشكلات بيشتري از تبعيض وجود دارد كه شامل تصميم گيري حرفه اي خانم ها و چگونگي كسب شهرت آنها در مقام بالاتر مديريت است. يك بخش از راه حل  كه وي معرفي كرد، اين است كه شركت ها گام بيشتري بردارند تا زنان بيشتري را به عنوان مدير به واسطه گسترش مديريت و برنامه هاي مربيگري، معرفي كنند.]]>
</TEXT>
</DOC>
<DOC>
<DOCID>HAM2-851021-134</DOCID>
<DOCNO>HAM2-851021-134</DOCNO>
<ORIGINALFILE>/1385/851021/world/_sciew.htm</ORIGINALFILE>
<ISSUE>پنجشنبه 21 دي 1385</ISSUE>
<DATE calender="Western">2007-01-11</DATE>
<DATE calender="Persian">1385/10/21</DATE>
<CAT xml:lang="fa">علمی فرهنگی.علمی</CAT>
<CAT xml:lang="en">Science and Culture.Science</CAT>
<TITLE>
<![CDATA[همايش  ها]]>
</TITLE>
<TEXT>
<![CDATA[خطوط هوايي آسياي پاسفيك(lacs 2007)
1 - تاريخ برگزاري: 25 -23 ژانويه 2007
2 - مكان برگزاري: سنگاپور‎/ سنگاپور
3 - پست الكترونيكي:
adeline.lim@terrapinn.com
4 - صفحه الكترونيكي: http://www.lowcoastairlinesworld.com/sg
5 - نيم نگاه: نشست lcas2007 با هدف بررسي نكاتي چون؛ منطقه آسياي پاسفيك و زمينه هاي سرمايه گذاري و موفقيت سرمايه گذاري در خطوط هوايي اين منطقه؛ ارائه خدمات ارزان قيمت با توجه به حفظ سلامت و امنيت مسافران؛ زمينه هاي توسعه خطوط هوايي با توجه ويژه به ظرفيت گردشگري منطقه؛ بازنگري عملكرد خطوط هوايي منطقه آسياي پاسفيك در سال 2006 ميلادي؛ رقابت زمينه ساز توسعه خطوط هوايي همراه با ارتقا كيفيت خدمات ارائه شده؛ زيربناي اقتصادي جوامع و ميزان حمايت دولت از خطوط هوايي، بررسي شهرت خطوط هوايي و ميزان ارايه خدمات واقعي به مسافران،بررسي هزينه ها و ارايه خدمات به مسافران؛ شيوه  هاي فراهم كردن شرايط مناسب سفر با هواپيما؛ آموزش صحيح به خدمه پرواز راهي براي استقبال مسافران از خطوط هوايي؛ توانايي هاي مالي كشورهاي منطقه و نحوه سرمايه گذاري در خطوط هوايي؛ مقايسه خطوط هوايي خصوصي و دولتي از جهت كيفيت، هزينه، خدمات ارائه شده، امنيت پرواز و...؛ سرويس  ارائه شده به مسافران در طول پرواز در خطوط هوايي فعال در منطقه آسياي پاسفيك، پذيرايي و خطوط هوايي، امنيت پرواز شاخص ترين نياز مسافران و نحوه برآوردن اين نياز و... برگزار مي شود.
رفع معضلات صنعت خودروسازي اروپا
1 - تاريخ برگزاري: 8 -6 فوريه 2007
2 - مكان برگزاري: آلمان‎/ لاپيزيك
3 - مسئولين برگزاري: كمپاني خودروسازي تويوتا، مرسدس بنز و بي ام و
4 - پست الكترونيكي:
registrations@ultimamedia.org
5 - صفحه الكترونيكي:
http://www.amsconferences.com/automaneurope/
6 - نيم نگاه: اين گردهمايي با هدف تبادل نظر درباره صنعت خودروسازي، يكي از صنايع مهم اقتصادي برگزار مي شود. در اين نشست پژوهشگران و صاحبان صنايع درباره نكاتي چون؛ ساخت خودروهاي ارزان قيمت اما كارا براي عموم مردم؛ انسان،  خودرو آينده، گسترش صنعت خودروسازي در سطح داخلي و بين المللي؛ ارتقاي كيفيت توليدات، راهكاري براي به سوزي سوخت و جلوگيري از آلودگي هوا، طراحي خودروها بر پايه استفاده از سيستم هاي هوشمند در آنها، مديريت صنعت خودروسازي از سطح سرپرستي كارگران تا برنامه ريزي براي صادرات توليدات؛ آگاهي از عملكرد كارخانه هاي برتر توليد خودرو جهت ارتقا كيفيت توليد و... به بحث و تبادل نظر مي پردازند.
سيستم هاي ارتباطي و اطلاعات جديد(iccsa2007)
1 - زمان برگزاري: 23 - 21مارس 2007
2 - مكان برگزاري: هنگ كنگ‎/ هنگ  كنگ
3 - مسئولين برگزاري: انجمن بين المللي مهندسي هنگ  كنگ(iaeng)/ انجمن بين المللي علوم و مهندسي كامپيوتر هنگ كنگ
4 - صفحه الكترونيكي:
http://www.iaeng.org/imegs2007/iccsa2007.html
5 - پست الكترونيكي:
william young@iaeng.org
6 - نيم نگاه: همايش iccsa2007 با هدف بررسي موضوع هايي چون ارتباطات و مخابرات؛ نياز اصلي عصر حاضر، فيلتركردن سايت ها و اثرات مثبت و منفي آن، پارازيت سايت هاي اينترنتي و شبكه هاي تلويزيوني و اثرات منفي آن بر روي سلامت انسان، طراحي شيوه هاي جديد ارتباطي، مديريت شبكه هاي اينترنتي - مخابراتي، مديريت كنترل و انتقال اطلاعات، اعتماد به اطلاعات شبكه هاي اطلاع رساني و شيوه هاي اثبات صحت اطلاعات، امنيت و حفظ سلامت ارتباطات، سيستم هاي مخابراتي - ارتباطي هوشمند، ظرفيت انتقال اطلاعات و نحوه ارتقاي اين ظرفيت، مديريت منابع اطلاعاتي، ترافيك مخابراتي و رفع آن، رومينگ و تعديل هزينه ها، آگاهي از قوانين جديد حاكم بر دنياي ارتباطات و مخابرات، هرزه نگاري و ريشه يابي علل آن، سيستم هاي ارتباطي بي سيم و ارتقاي كيفيت اين دسته از ارتباطات و... برگزار مي شود.
فضا و ماه
1 - تاريخ برگزاري: 23 -21 فوريه 2007
2 - مكان برگزاري: فرانسه‎/ ايلريخ
3 - مسئولين برگزاري: دانشگاه بين المللي فضا فرانسه(isu)
4 - پست الكترونيكي:
symposium11@isu.isunet.eda
5 - صفحه الكترونيكي: http://www.isunet.edu
6 - نيم نگاه: همايش با هدف بحث و تبادل نظر درباره يافته هاي جديد فضا با تمركز بر روي ماه و بحث هايي چون: ماه و برنامه هاي آتي فضانوردان و اخترشناسان براي شناسايي بيشتر اين جسم نوراني، بررسي پيشرفت هاي فضانوردان براي كاوش هاي دقيق تر و بهتر درباره ماه؛ كره ماه و سفر به آن زمينه اي براي سودجويي برخي، سياست ها و برنامه ريزي هاي مراكز تحقيقاتي براي تسهيل پژوهش و سفر فضانوردان و اخترشناسان به ماه و... برگزار مي شود.
مهتاب خسروشاهي]]>
</TEXT>
</DOC>
</HAMSHAHRI2>
