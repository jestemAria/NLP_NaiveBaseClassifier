<?xml version="1.0" encoding="UTF-8" standalone="no"?>
<!DOCTYPE HAMSHAHRI2 SYSTEM "hamshahri.dtd">

<HAMSHAHRI2>
<COPYRIGHT>
<![CDATA[Hamshahri2 Corpus, Beta Release!
Copyright 2004-2008, Database Research Group (DBRG), Faculty of Engineering, University of Tehran
All the news content in the corpus is copyrighted by Hamshahri Newspaper (www.hamshahri.net)

Homepage:
http://ece.ut.ac.ir/dbrg/hamshahri/ham2

Contact:
darrudi@insf.org 

Please view the enclosed `Help.txt` file in the package for more information (tag description, etc).

IT IS A BETA RELEASE, PLEASE DON NOT REDISTRIBUTE IT!]]>
</COPYRIGHT>
<DOC>
<DOCID>HAM2-851025-001</DOCID>
<DOCNO>HAM2-851025-001</DOCNO>
<ORIGINALFILE>/1385/851025/news/_adabh.htm</ORIGINALFILE>
<ISSUE>دوشنبه 25 دي 1385 - سال چهاردهم - شماره4183 - Jan 15, 2007</ISSUE>
<DATE calender="Western">2007-01-15</DATE>
<DATE calender="Persian">1385/10/25</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
<![CDATA[جشنواره طنز طهران،متفاوت به كار خود پايان داد
شهردار تهران: شركت  در جمع طنزپردازان جرأت مي خواهدعكس: مسعود خامسي پور]]>
</TITLE>
<TEXT>
<IMAGE>/1385/851025/news/010218.jpg</IMAGE>
<![CDATA[
گروه ادب و هنر- اكبر عبدي مثل هميشه با زبان طنز حرف زد.
او در مراسم افتتاحيه دومين جشنواره سراسري طنز طهران گفت: اين اولين بار است كه شهردار در جمع هنرمندان حاضر مي شود. اين را بايد به فال نيك گرفت. من از آقاي قاليباف مي خواهم به جاي اين كه بعد از مرگ به هنرمند يك قبر مجاني بدهند، در زندگي به او يك خانه بدهند. اميدوارم روزي بيايد كه هنرمندي مستاجر نباشد.
شايد به خاطر همين طنز كلام عبدي يا ديگر طنزپردازاني كه در اين مراسم از آنها تقدير شد، يا نمايش كوتاهي كه در آن
سر به سر قاليباف گذاشتند، باشد كه شهردار گفت: حضور در جمع طنزپردازان  جرأت زيادي مي خواهد.
گروه ادب و هنر- مراسم نهايي دومين جشنواره طنز طهران، عصر روز شنبه 24دي در تالار بزرگ وزارت كشور برگزار شد.
در اين مراسم كه پايان فرح بخشي بر شيوه برگزاري متفاوت خانه طنز سازمان فرهنگي- هنري شهرداري تهران بود، محمدباقر قاليباف نيز حضور داشت. قاليباف كه كاريكاتور جذابي از وي نيز بر كارت دعوت مراسم ديده مي شد، نشست تا در حضورش، حركات و حرف زدنش به شوخي گرفته شود. سپس سخنراني كرد و به برگزيدگان جايزه داد.
در بخش شعر، به ترتيب سعيد سليمان پور، عباس احمدي، سعيد بيابانكي، حسن صنوبري و مرمر الفت، رتبه هاي اول تا پنجم را در موضوع عمومي از آن خود كردند. شهرام شكيبا، كبري بابايي، عباس احمدي و مصطفي مشايخي نيز در بخش ويژه شعر با موضوع مترو، جوايز اول تا چهارم را دريافت كردند.
در بخش عكس، پيمان هوشمندزاده، مريم بهرامي و محمدرضا سيدي، اول تا سوم و در بخش ويژه، آرش عادلي، جايزه شان را از دست شهردار تهران گرفتند. در بخش كاريكاتور با موضوع عمومي، نويد شريفي، محمد اميرآقايي و مجيد صالحي و در بخش ويژه، محمودنظري، در بخش فيلم كوتاه، بزرگمهر حسين پور، يوسف صيادي و علي اركيان جايزه گرفتند.
در بخش نثر با موضوع عمومي، بهروز بيگ عليزاده، مهرداد صدقي، آذردخت بهرامي، پيمان هوشمندزاده، الهه گودرزي و در بخش ويژه نثر، پيمان ملكي مقدم، محسن اشتياقي، جلال سميعي و خسرو نخعي انتخاب شدند. در بخش نمايشنامه، آذردخت بهرامي، عدالت فرزانه و ايرج كله جاري اصل و در بخش فيلمنامه، امير زبان آور، محمد بهرامي و حسام الدين مقامي كيا برنده شدند.
اين اسامي كه در ميان شان چهره هاي نام آشنا و حرفه اي نيز ديده مي شود، برگزيدگان اصلي دومين جشنواره طنز  طهران بودند، اما مسئولان برگزاري جشنواره، همان طور كه وعده داده بودند، از دو خبرنگار كه بيشترين پوشش خبري جشنواره را انجام داده اند، تقدير كردند؛ مريم آ موسا از خبرگزاري ايلنا و هادي داداشي از روزنامه باني فيلم.اما گذشته از اينها، در مراسم سه ساعته و غير رايگان شنبه شب كه اجراي تئاتر، موسيقي و پانتوميم طنز، فضاي شادي به آن داده بود، بازار تقدير نيز داغ بود. اكبر عبدي، سعدي افشار، پيمان قاسم خاني، منوچهر آذري، محمد حاجي حسيني، ناصر پاكشير، داريوش كاردان و بهرام عظيمي، از جمله چهره هاي مطرح حوزه هاي مختلف طنز كشور بودند كه مورد تقدير قرار گرفتند. همچنين ياد مرحوم عمران صلاحي، طنز پرداز فقيد كه به تازگي درگذشت، گرامي داشته شد و هديه اي به خانواده اش تعلق گرفت. اما قاليباف كه شايد نخستين مقام بلندپايه كشور باشد كه اجازه داده است به طور جدي با وي شوخي شود، در مراسم، خيلي جدي حرف زد. قاليباف آن طور كه ايرنا گزارش كرده، گفت: جامعه ما نيازمند اصلاحات و تغييراتي است كه براي اين امر، طنز مي تواند مؤثر باشد. او طنز را نوعي حكمت و موعظه توصيف كرد و افزود: اگر طنز به شايستگي مطرح شود و به دور از پرده دري و بي ادبي باشد، مناسب ترين راه براي بيان موضوعات زندگي است.
قاليباف ادامه داد: طنز مي تواند رساترين و شيرين ترين هنر براي افزايش انگيزه و شايستگي باشد. شهردار تهران تأكيد كرد: اين هنر اشكالات را به درستي و وضوح مطرح مي كند؛ از سوي افرادي كه مي دانند اما نمي توانند، يا اشخاصي كه مي توانند اما نمي دانند.
اما جالب ترين قسمت صحبت هاي قاليباف، پايان مناسبي مي تواند باشد؛ جرأت شركت كردن در جمع طنزپردازان جرأت بيشتري مي خواهد تا شركت در جبهه هاي جنگ؛ اما چون با تمام وجود حس مي كنم جامعه ما نيازمند اصلاحات است و طنز هم بهترين شيوه براي بيان مشكلات، در اين جمع شركت كرده ام.]]>
</TEXT>
</DOC>
<DOC>
<DOCID>HAM2-851025-002</DOCID>
<DOCNO>HAM2-851025-002</DOCNO>
<ORIGINALFILE>/1385/851025/news/_adabh.htm</ORIGINALFILE>
<ISSUE>دوشنبه 25 دي 1385 - سال چهاردهم - شماره4183 - Jan 15, 2007</ISSUE>
<DATE calender="Western">2007-01-15</DATE>
<DATE calender="Persian">1385/10/25</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
<![CDATA[اميرحسين فردي، خبررياست مميزي كتاب را تكذيب كرد]]>
</TITLE>
<TEXT>
<![CDATA[گروه ادب و هنر- اميرحسين فردي كه در چند روز گذشته، به شكل گسترده اي در رسانه ها به عنوان رئيس جديد اداره مميزي ارشاد معرفي شد، اين خبر را تكذيب كرد.
فردي در اين باره گفت: نمي دانم من چه طور حرف زده ام كه چنين برداشت و اشتباهي شده است، اما من تنها سرگروه بخش داستان اداره مميزي هستم. سردبير مجله كيهان بچه ها كه خبر انتصابش به رياست اداره مميزي، با واكنش هاي مثبت زيادي همراه شد، ادامه داد: متأسفانه رسانه ها مسئله را خيلي بزرگ كردند كه اين اصلاً در شأن من نيست.
اين خبر ابتدا توسط خبرگزاري مهر مخابره شد و سپس با استقبال زياد رسانه هاي ديگر، از جمله روزنامه ها، به سرعت در كل كشور پيچيد.
فردي درباره كار مميزي كتاب و وجهه اين جايگاه در ميان اهالي كتاب، گفت: من چيزي را پنهان نمي كنم و حتي چنين كاري را مثل هر كار فرهنگي ديگري، براي خودم افتخار مي دانم. به هر حال، مميزي نيز شغلي است، مثل سردبيري مجله. اما واقعيت اين است كه من در اين حوزه، اختياراتي ندارم.]]>
</TEXT>
</DOC>
<DOC>
<DOCID>HAM2-851025-003</DOCID>
<DOCNO>HAM2-851025-003</DOCNO>
<ORIGINALFILE>/1385/851025/news/_adabh.htm</ORIGINALFILE>
<ISSUE>دوشنبه 25 دي 1385 - سال چهاردهم - شماره4183 - Jan 15, 2007</ISSUE>
<DATE calender="Western">2007-01-15</DATE>
<DATE calender="Persian">1385/10/25</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
<![CDATA[رئيس انجمن منتقدان و نويسندگان سينمايي:
مي خواهيم حضور مستقل داشته باشيم]]>
</TITLE>
<TEXT>
<![CDATA[گروه ادب و هنر- انجمن منتقدان و نويسندگان سينمايي ايران در اولين دوره جشن سالانه خود، سه جايزه ويژه به سه فيلم از توليدات سال ،85 در دسته فيلم هاي اجتماعي روز و همسو با سينماي ارزشي ايران اهدا مي كند.
انجمن منتقدان و نويسندگان سينمايي ايران در اولين جشن سالانه خود از سينماگران تقدير مي كنند.جواد طوسي با اعلام اين مطلب گفت: از اين ميان، يك فيلم در دسته فيلم هاي دفاع مقدس و يك فيلم در دسته فيلم هاي با مفاهيم مضموني قرار مي گيرد و غير از اين، يازده جايزه ديگر به بهترين فيلم، فيلم نامه، كارگردان، بازيگران نقش اول و دوم و... تعلق مي گيرد. جوايز شامل ديپلم افتخار و تنديس است و در اين دوره، جايزه نقدي وجود ندارد.
عضو شوراي مركزي انجمن منتقدان و نويسندگان در مورد لزوم برگزاري چنين مراسمي مي گويد: از نظر من، رقابتي وجود ندارد. ما احساس كرديم انجمن منتقدان در كنار تعاريف صنفي مي تواند تحت پوشش خانه سينما باشد و در اهداف فرهنگي خود حضور مستقل تري داشته باشد. در جشن خانه سينما ما تصميم گرفتيم جايزه خود را به صورت مستقل به برگزيده هاي خود اهدا كنيم. اين كار فتح باب خوبي است؛ هر چند كه امسال نتوانستيم به تمامي اهداف خود برسيم. اما از سال آينده بخش هاي ديگري همچون انتخاب بهترين منتقد و خبرنگار و بهترين ترجمه هم توسط يك كميته كارشناسي برگزار مي شود تا از بهترين  تجربه هاي مكتوب نيز تقدير شود. شوراي مركزي انجمن منتقدان و نويسندگان سينمايي متشكل از جواد طوسي، كيوان كثيريان، مصطفي محمودي، صادق خاموشي، علي معلم، محمدتقي فهيم و محمود گبرلو در بخش بزرگداشت ها و تقدير از عوامل سينمايي، نگاهي تاريخ نگر و جامعه شناختي را در انتخاب ها در نظر گرفتند.
طوسي در اين مورد مي گويد: در انتخاب ها سعي كرديم آسيب شناسي كنيم و وضعيت معاصر سينما و طيف هاي مختلفي را كه به سينما وصل هستند از كنترلچي تا بازيگرهاي حاشيه اي سينما در نظر بگيريم؛ هر چند كه اين انتخاب ها مبني بر صحه گذاشتن بر عملكرد اين دوستان نيست.
طوسي در پاسخ به اين سؤال كه آيا انتخاب هاي اين دوره برآيندي كلي از انجمن منتقدان است مي گويد: در اين دوره عليرغم تركيب ناهمگون اعضاي شوراي مركزي، در مورد اهداف فرهنگي خود اقدام هاي مثبتي انجام داديم؛ از آن جمله حضور در جامعه جهاني منتقدان بود؛ اين اتفاق كوچكي نيست. ما با برگزاري اين جشن، اولين گام را برداشتيم تا براي دوره هاي بعدي، راه را هموار كنيم. امسال به شوراي مركزي محدود شديم اما از سال آينده كميته انتخابي متشكل از اعضاي اصلي انجمن خواهيم داشت. امسال از سوي اسپانسر برنامه، محدوديت  زماني داشتيم و نتوانستيم فراخواني منتشر كنيم و با يك نگاه خوش بينانه، شوراي مركزي نماينده انتخاب فيلم ها شد. اما مطمئن باشيد نگاه هاي شخصي نداشتيم.
گفتني است در اين جشن قرار است از شهلا رياحي، فرامرز قريبيان، اسدالله يكتا، جمشيد ارجمند، دكتر هوشنگ كاووسي و مسعود كيميايي تقدير شود.]]>
</TEXT>
</DOC>
<DOC>
<DOCID>HAM2-851025-004</DOCID>
<DOCNO>HAM2-851025-004</DOCNO>
<ORIGINALFILE>/1385/851025/news/_adabh.htm</ORIGINALFILE>
<ISSUE>دوشنبه 25 دي 1385 - سال چهاردهم - شماره4183 - Jan 15, 2007</ISSUE>
<DATE calender="Western">2007-01-15</DATE>
<DATE calender="Persian">1385/10/25</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
<![CDATA[يك هفته با هنرهاي تجسميدوسالانه، جشنواره، جايزه]]>
</TITLE>
<TEXT>
<![CDATA[گروه ادب و هنر- هشتمين دوسالانه سفال و سراميك كه براي برگزاري شش ساله تأخير داشت بالاخره هفته گذشته در مجموعه فرهنگي هنري صبا گشايش يافت.
يكي از دلايل برگزاري اين دوسالانه، بخش پژوهشي است كه طراحان با رويكرد جديد در آن شركت كرده اند. برپايي كارگاه هاي تخصصي در كنار نمايشگاه آثار اين دوسالانه، يكي از نكاتي است كه برگزاركنندگان مورد توجه قرار داده اند و آن را فرصت خوبي براي آشنايي هنرمندان و متخصصان فني در زمينه سفال، سراميك و لعاب دانسته اند. دسته اي از آثار ارائه شده در اين نمايشگاه به روش قديمي ساخته شده اند ولي برخي ديگر با رعايت قواعد و اصول از كارهاي امروزه پيروي كرده اند. يكي ديگر از ويژگي هاي اين نمايشگاه، نمايش يكي از آثار سفال دوران قاجار است. اين اثر در قالب تابلوي نقاشي زير لعاب روي كاشي هاي دست ساز با بدنه سفيد است كه در ابعاد(100*200)كار شده است و موضوع آن، جنگ معروف كرنال(جنگ نادرشاه و پيروزي بر هندوستان)است. اين اثر به احتمال زياد ساخته حاج مصور الملكي بوده است. اين دوسالانه با نمايش 574 اثر تا چهارم بهمن داير است.مهم ترين رويداد تجسمي ديگر در اين روزها مربوط به افتتاح جشنواره هنرهاي تجسمي جوان است. اين جشنواره نيز سومين دوره اش را با 450 اثر در پنج رشته نقاشي، پوستر، تصويرسازي، خوشنويسي و كاريكاتور در موزه هنرهاي معاصر تهران آغاز كرده است. در نمايشگاهي كه به همين منظور برپا شده است، بر هويت اسلامي و انقلاب و معرفي آن در جهان تأكيد مي شود. اين نمايشگاه براي گروه سني 17تا30 سال برگزار شده و 45 اثر برگزيده در پنج رشته به نمايش درآمده اند.
جشنواره هنر جوان نيز تا پنجم بهمن برقرار است و به همت مركز هنرهاي تجسمي، حوزه هنري و مشاركت سازمان فرهنگي- هنري شهرداري، سازمان زيباسازي شهرداري تهران و فرهنگستان هنر برگزار شده است. اما در كنار برپايي يك دوسالانه و يك جشنواره در زمينه هنرهاي تجسمي، اين روزها شاهد برگزاري برخي نمايشگاه ها با موضوعات متفاوتي هستيم.نمايشگاه پوسترهايي با موضوع پيش درآمدي بر پنجاه سال مرمت اشياء  و تزئينات وابسته به معماري يكي از اين نمايشگاه هاست كه به مناسبت هفته پژوهش برگزار مي شود. آثار اين نمايشگاه مشتمل بر طرح هاي پژوهشي است كه در سالهاي اخير به صورت پوستر درآمده اند. بخشي از پوسترها نيز به عنوان پيش درآمدي بر اشياء و تزئينات وابسته به معماري به نمايش گذاشته مي شوند.
نخستين جايزه جهاني اديان توحيدي نيز كه از آذرماه گذشته در موزه هنرهاي ديني امام علي(ع)برگزار شده بود، به روزهاي پاياني خود رسيد. در اين نمايشگاه كه شامل پوسترهايي با موضوع اديان توحيدي بود، آثاري از هنرمندان داخلي و خارجي به معرض ديد عموم گذاشته شدند.]]>
</TEXT>
</DOC>
<DOC>
<DOCID>HAM2-851025-005</DOCID>
<DOCNO>HAM2-851025-005</DOCNO>
<ORIGINALFILE>/1385/851025/news/_adabh.htm</ORIGINALFILE>
<ISSUE>دوشنبه 25 دي 1385 - سال چهاردهم - شماره4183 - Jan 15, 2007</ISSUE>
<DATE calender="Western">2007-01-15</DATE>
<DATE calender="Persian">1385/10/25</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
<![CDATA[اخبار كوتاه]]>
</TITLE>
<TEXT>
<![CDATA[پيش فروش بليت  جشنواره فيلم: بليت جشنواره فيلم فجر از سوم تا هشتم بهمن ماه در سينما فلسطين پيش فروش مي شود. دانشجويان مي توانند با تخفيف 20درصدي، اين بليت ها را تهيه كنند. هنرمندان در روز سوم بهمن ماه و نماينده رسانه هاي جمعي روز چهارم بهمن به سينما فلسطين مراجعه كنند.
داستان عاشورايي در راديو: مسابقه داستان هاي كوتاه عاشورايي از شبكه استاني راديو تهران و با همكاري سازمان فرهنگي- هنري شهرداري تهران برگزار مي شود. مهلت ارسال آثار براي اجراي مسابقه داستان هاي كوتاه عاشورايي كه از چندي پيش با محوريت محرم و حماسه حسيني آغاز شده تا پايان محرم تمديد شد.
برگزيدگان جشنواره كمانچه نوازان ايران: نخستين جشنواره سراسري كمانچه نوازان ايران، شنبه شب با معرفي نفرات برگزيده در خرم آباد، به كار خود پايان داد.
كنسرت رايگان براي دانشجويان: دانشجويان رشته موسيقي دانشگاه ها و هنرستان هاي كشور، با دردست داشتن كارت  دانشجويي مي توانند به طور رايگان كنسرت گروه نوازندگان ژاپني موسا را در تالار انديشه حوزه هنري تماشا كنند. عموم دانشجويان رشته موسيقي مي  توانند تا ظهر روز چهارشنبه 27دي ماه با مراجعه به روابط عمومي حوزه هنري، بليت اين كنسرت را دريافت كنند.
بهره برداري از بانك اطلاعات هنرمندان: موسسه فرهنگي- هنري صبا، پس از تشكيل و ساماندهي بانك جامع اطلاعاتي هنر ايران به پايگاه اطلاع رساني پيام كوتاه(sms)نيز تجهيز شد. بانك اطلاعات اين مجموعه پس از شناسايي و ارتباط با بيش از 30 هزار هنرمند از سراسر ايران(در كليه رشته ها و گرايش هاي هنري)اطلاعات اخذ شده را به تفكيك و طبقه بندي شده تنظيم كرده و اكنون آمادگي دارد كليه فعاليت هاي هنري در سطح كشور را به عموم علاقه مندان از طريق اين پايگاه اطلاع رساني ارسال كند.
]]>
<IMAGE>/1385/851025/news/010221.jpg</IMAGE>
<![CDATA[
كينه 2 درجشنواره: فيلم سينمايي كينه 2 به كارگرداني تاكشي شيميزو و با بازي سارا ميشل گلار در بخش بين الملل بيست و پنجمين جشنواره فجر به نمايش در مي آيد. اديسون ساخته ديويد جي بورك محصول 2005 آمريكا نيز كه اثري اجتماعي و پليسي است از ميهمانان جشنواره امسال خواهد بود.]]>
</TEXT>
</DOC>
<DOC>
<DOCID>HAM2-851025-006</DOCID>
<DOCNO>HAM2-851025-006</DOCNO>
<ORIGINALFILE>/1385/851025/news/_akhar.htm</ORIGINALFILE>
<ISSUE>دوشنبه 25 دي 1385 - سال چهاردهم - شماره4183 - Jan 15, 2007</ISSUE>
<DATE calender="Western">2007-01-15</DATE>
<DATE calender="Persian">1385/10/25</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[عكس روز]]>
</TITLE>
<TEXT>
<IMAGE>/1385/851025/news/010287.jpg</IMAGE>
<![CDATA[
عكس: خبرگزاري فرانسه / تانگ چين
روز گذشته قيمت بنزين در كامبوج از سقف يك دلار براي هر ليتر فراتر رفت. طي يك سال گذشته، قيمت بنزين در اين كشور به دليل افزايش قيمت نفت2 برابر شد؛ اما در پي كاهش قيمت نفت در چند ماه اخير، بنزين ارزان نشده است. اين افزايش حتي روي كسب و كار ماهيگيران كامبوجي نيز كه در اين زمان از سال بازار بسيار پر رونقي دارند، تأثير منفي داشته است.]]>
</TEXT>
</DOC>
<DOC>
<DOCID>HAM2-851025-007</DOCID>
<DOCNO>HAM2-851025-007</DOCNO>
<ORIGINALFILE>/1385/851025/news/_akhar.htm</ORIGINALFILE>
<ISSUE>دوشنبه 25 دي 1385 - سال چهاردهم - شماره4183 - Jan 15, 2007</ISSUE>
<DATE calender="Western">2007-01-15</DATE>
<DATE calender="Persian">1385/10/25</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[در شهر چه خبر]]>
</TITLE>
<TEXT>
<![CDATA[توسعه مراكز مخابراتي
عمليات كابل برگردان با هدف توسعه شبكه كابل در چند مركز مخابرات آغاز شد. با اجراي اين عمليات ارتباط تلفني مشتركين در مركز مخابرات بعثت با پيش شماره هاي 5530، 5531، 5532، 5533، 5505، 5506، 5507، 5509 در محدوده خيابان شوش شرقي، شهيد اسماعيل رضايي، 17 شهريور و شهيد بروجردي به مدت دو روز با اختلال همراه است. ارتباط تلفني مشتركين در مركز مخابرات شهيد آيت با پيش شماره ژهاي 7781 تا 7784، 7725، 7726، 7799 در محدوده خيابان نبيئيان، پرنيان، پناهي و وحيد حسين گل، در مركز مخابرات شهيد توكلي با پيش شماره 4450، 4453، 4456 در محدوده جاده مخصوص كرج، شهرك آزادي، خيابان امام حسن عسكري، پارك مريم، بلوار وليعصر و كوچه نيك پور تا بلوار وليعصر، در مركز مخابرات شهيد كلانتري با پيش شماره ژهاي 8877، 8878، 8879، 8836، 8865، 8866، 8867 در محدوده وحيد دستگري، آفريقا و وليعصر و در مركز مخابرات شهيد عرب ژسرخي با پيش شماره ژهاي 3338، 3339، 3374، 3375، 3376 درمحدوده شهرك دولت آباد، بلوار قدس، دهخدا، فلكه اول شهرك دولت آباد، شهيد مرادي و بروجردي حداكثر به مدت 48 ساعت با اختلال همراه خواهد بود. ارتباط تلفني مشتركين در مركز مخابرات منتظري هم با پيش شماره ژهاي 5590 تا 5596 در محدوده ميدان شهر ري خيابان حرم و شهيد قمي نيزحداكثر ظرف امروز با اختلال همراه است.
وضعيت قرمز گوجه
اخبار مربوط به قيمت هاي آنچناني گوجه فرنگي، گراني مركبات را از كانون توجه ها دور كرده و پرتقال، نارنگي و ليموشيرين با خاطري آسوده سربالايي قيمت   ها را طي مي كنند.زماني كه قيمت هر كيلو گوجه فرنگي به 2هزار و 500 تومان رسيد. اغلب خريداران در مورد اوج قيمت اين محصول سخن به ميان آوردند اما در حال حاضر، اتيكت هاي 2هزار و 800توماني آن گوياي اين نكته است كه امكان افزايش بيشتر آن وجود دارد.با يخ زدگي محصولات دزفول و سيل در چابهار بازار با كمبود شديد گوجه فرنگي روبروست و اقلام نامرغوب و له شده آن نيز به سبد مصرف خانوارها راه يافته است.
خداحافظ بستني
گويا ممنوعيت عرضه نوشيدني هاي گرم براي بستني فروش ها و كسادي بازار آن  ها به علت هجوم كافي شاپ ها كه مجاز به سرو  بستني نيز هستند. چاره  اي جز تغيير شغل براي آن ها باقي نگذاشته است. علاوه بر اين، رتبه بهره مندي آنها از يارانه هاي دولتي از يك به سه كاهش يافت. دست اندر كاران اين صنف معتقدند باهزينه 1800 توماني براي توليد هر كيلو بستني سنتي فقط تعداد كافي شاپ ها درشهر افزايش مي يابد و تاچند سال آينده صنف بستني فروش از شكل بومي محصولات فعلي خارج مي شوند.]]>
</TEXT>
</DOC>
<DOC>
<DOCID>HAM2-851025-008</DOCID>
<DOCNO>HAM2-851025-008</DOCNO>
<ORIGINALFILE>/1385/851025/news/_akhar.htm</ORIGINALFILE>
<ISSUE>دوشنبه 25 دي 1385 - سال چهاردهم - شماره4183 - Jan 15, 2007</ISSUE>
<DATE calender="Western">2007-01-15</DATE>
<DATE calender="Persian">1385/10/25</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[بازار]]>
</TITLE>
<TEXT>
<IMAGE>/1385/851025/news/010308.jpg</IMAGE>
<![CDATA[
آبميوه بدون شكر
بازار آبميوه طي چند ماه گذشته تفاوت هاي كيفيتي و قيمتي جالبي راپشت سر گذاشت كه افزايش استقبال از محصولات بدون شكر داخلي از آن جمله بود.
افزودني ها و شيرين كر دن آبميوه به  وسيله شكر، عاملي بود كه خريداران طرفدار تناسب اندام را به سمت محصولات طبيعي تر سوق داد.
دستگاه هاي خودكاري كه تمامي مراحل آبميوه گيري را به طور شفاف درمعرض ديد خريداران قرار مي دهد، اين روزها دراغلب مغازه   هاي بستني فروشي شهر كه با سرد شدن هوا تمركز حرفه اي خود را روي فروش آبميوه مي گذار ند، مشاهده مي شود. اگرچه قيمت اين تازه واردهاي بازار اندكي گران است اما خريداران، آبميوه هاي دستگاهي و طبيعي را در كنار محصولات طبيعي و بدون شكر بسته بندي شده كارخانه اي بيشتر خريداري مي كنند.
قيمت ها نيز مطابق معمول از روند افزايشي قيمت مواد اوليه تبعيت كردند و تمامي آنها ظرف يك سال گذشته تا 33درصد رشد داشتند.]]>
</TEXT>
</DOC>
<DOC>
<DOCID>HAM2-851025-009</DOCID>
<DOCNO>HAM2-851025-009</DOCNO>
<ORIGINALFILE>/1385/851025/news/_akhar.htm</ORIGINALFILE>
<ISSUE>دوشنبه 25 دي 1385 - سال چهاردهم - شماره4183 - Jan 15, 2007</ISSUE>
<DATE calender="Western">2007-01-15</DATE>
<DATE calender="Persian">1385/10/25</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[فرهنگسرا]]>
</TITLE>
<TEXT>
<![CDATA[ماهيگيري ورزشي
فرهنگسراي طبيعت با همكاري و مشاركت انجمن ماهيگيري ورزشي و با هدف حفاظت از ذخاير ماهي ها و ادامه بقاي گونه هاي مورد نظر در صيد ورزشي، اقدام به برگزاري نشست هاي آموزش ماهيگيري به صورت رايگان كرده است.
در اين نشست ها، مباحثي مانند ماهي شناسي عمومي، زيست شناسي، آب شناسي(هيدروبيولوژي)، شناخت تجهيزات ماهيگيري ورزشي، تكنيك ها و روش ها، ارائه منشور ماهيگيران ورزشي و... آموزش داده مي شود.
علاقه مندان براي ثبت نام و كسب اطلاعات بيشتر مي توانند به نشاني: فلكه دوم تهرانپارس ، انتهاي خيابان جشنواره، فرهنگسراي طبيعت مراجعه كنند و يا با شماره تلفن 77354735 تماس بگيرند.
دوره هاي مشاوره
خانه فرهنگ قاسم آباد با هدف رفع مشكلات خانواده ها و تحكيم روابط آنان دوره هاي مشاوره خانواده را برگزار مي كند. اين مشاوره ها شامل ازدواج موفق، روابط خانوادگي، خانواده سالم، اعتياد و ايدز است.
همچنين مشاوره تحصيلي نيز ويژه دانش آموزان دبيرستاني و كنكوري برگزار مي شود. علاقه مندان براي ثبت  نام مي توانند به نشاني خيابان دماوند، خيابان اميركيايي، بن بست قادرپناه، خانه فرهنگ قاسم آباد مراجعه و يا با شماره تلفن: 77551461 تماس بگيرند.]]>
</TEXT>
</DOC>
<DOC>
<DOCID>HAM2-851025-010</DOCID>
<DOCNO>HAM2-851025-010</DOCNO>
<ORIGINALFILE>/1385/851025/news/_akhar.htm</ORIGINALFILE>
<ISSUE>دوشنبه 25 دي 1385 - سال چهاردهم - شماره4183 - Jan 15, 2007</ISSUE>
<DATE calender="Western">2007-01-15</DATE>
<DATE calender="Persian">1385/10/25</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[مسابقه با جايزه‎/1]]>
</TITLE>
<TEXT>
<![CDATA[هر روز چه تعداد سفر شهري؟
روز گذشته حتماً مطلع شديد كه روزنامه همشهري قصد دارد مسابقه  با جايزه برگزار كند. هر روز در صفحه آخر، يك پرسش 4 جوابي مطرح مي شود كه خوانندگان بايد يكي از گزينه هاي a، b، c، d را حداكثر تا ساعت 18 همان روز به شماره 3000251، اس ام اس كنند.
5 نفر از افرادي كه پاسخ صحيح داده باشند به قيد قرعه بين 30 تا 10 هزار تومان جايزه نقدي به حسابشان واريز خواهد شد. البته سرعت پاسخگويي در ميزان جايزه تاثير دارد.
نخستين مسابقه الكترونيكي همشهري به اين شرح است:
بر اساس آمار اعلام شده، تهران هر روز شاهد چه تعداد سفر شهري است؟
a)ه15 ميليون
b)ه12 ميليون
c)ه10 ميليون
d)ه8 ميليون
راهنمايي: اگر صفحات روزنامه امروز را ورق بزنيد حتما پاسخ اين پرسش را در لا به لاي مطالب خواهيد يافت.
پاسخ صحيح اين پرسش و اسامي برندگان را فردا در همين ستون بخوانيد.]]>
</TEXT>
</DOC>
<DOC>
<DOCID>HAM2-851025-011</DOCID>
<DOCNO>HAM2-851025-011</DOCNO>
<ORIGINALFILE>/1385/851025/news/_bourse.htm</ORIGINALFILE>
<ISSUE>دوشنبه 25 دي 1385 - سال چهاردهم - شماره4183 - Jan 15, 2007</ISSUE>
<DATE calender="Western">2007-01-15</DATE>
<DATE calender="Persian">1385/10/25</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
<![CDATA[سهامداران سه شركت به مجمع مي روند]]>
</TITLE>
<TEXT>
<![CDATA[گروه بورس- مجمع عمومي فوق العاده چادرملو اول بهمن ماه برگزار مي شود.
به گزارش همشهري، شركت معدني و صنعتي چادرملو با انتشار اطلاعيه اي از سهامداران خود براي شركت در مجمع عمومي در ساعت 9صبح روز يكشنبه، اول بهمن ماه دعوت كرد. اين مجمع به منظور افزايش سرمايه و در باشگاه كاركنان بانك سپه برگزار مي شود.
براساس اين گزارش، فنرسازي خاور نيز اعلام كرده است كه مجمع عمومي عادي به طور فوق العاده خود را به منظور انتخاب اعضاي هيات مديره در ساعت 10صبح روز يكشنبه 8بهمن ماه در محل كارخانه برگزار خواهد كرد. كارخانجات توليدي پمپ پارس نيز از سهامداران خود دعوت كرد به منظور افزايش تصويب افزايش سرمايه در ساعت 10 صبح 30 ماه جاري در محل قانوني شركت حاضر شوند.]]>
</TEXT>
</DOC>
<DOC>
<DOCID>HAM2-851025-012</DOCID>
<DOCNO>HAM2-851025-012</DOCNO>
<ORIGINALFILE>/1385/851025/news/_bourse.htm</ORIGINALFILE>
<ISSUE>دوشنبه 25 دي 1385 - سال چهاردهم - شماره4183 - Jan 15, 2007</ISSUE>
<DATE calender="Western">2007-01-15</DATE>
<DATE calender="Persian">1385/10/25</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
<![CDATA[نبض بورس در دست بازارگردانان]]>
</TITLE>
<TEXT>
<IMAGE>/1385/851025/news/010224.jpg</IMAGE>
<![CDATA[
گروه بورس- عمليات بازارگرداني سهام در معاملات روز گذشته بورس تهران گسترش يافت.
به گزارش همشهري، با آغاز بازارگرداني سهام بر روي برخي سهام طي روزهاي گذشته اين عمليات ديروز بر روي سهام سايپا، ايران خودرو و سرمايه گذاري سپه تداوم يافت.براساس اين گزارش، ديروز صف هاي خريد سهام بانك اقتصاد نوين به 7 ميليون سهم رسيد، بانك پارسيان نيز با يك هزار و 328 تقاضاي خريد همچنان در صدر پرطرفدارترين سهام بورس تهران است. صف هاي خريد پارسيان در معاملات ديروز به 13 ميليون سهم رسيد.اين گزارش حاكيست، صف هاي فروش سهام معدني نيز همچنان ادامه داشت و تنها 2 هزار و 800 تقاضا براي فروش 16 ميليون سهم شركت توسعه معادن روي به ثبت رسيد.سهامداران گل گهر نيز ديروز براي فروش سهام خود در اين شركت يك هزار و 182 تقاضا در كارگزاري ها پر كردند.ديروز صف هاي فروش سهام شركت هاي كالسيمين، باما، چادرملو و سرمايه گذاري توسعه معادن و فلزات، فرآوري مواد معدني و پتروشيمي خارك همچنان سنگين بود.بر پايه اين گزارش امروز همچنين 5/1 درصد از سهام بانك اقتصاد نوين معادل 30 ميليون سهم توسط شركت سرمايه گذاري گروه صنايع بهشهر به قيمت پايه هر سهم 3 هزار ريال عرضه مي شود.]]>
</TEXT>
</DOC>
<DOC>
<DOCID>HAM2-851025-013</DOCID>
<DOCNO>HAM2-851025-013</DOCNO>
<ORIGINALFILE>/1385/851025/news/_bourse.htm</ORIGINALFILE>
<ISSUE>دوشنبه 25 دي 1385 - سال چهاردهم - شماره4183 - Jan 15, 2007</ISSUE>
<DATE calender="Western">2007-01-15</DATE>
<DATE calender="Persian">1385/10/25</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
<![CDATA[پارسيان شاخص را بالا كشيد]]>
</TITLE>
<TEXT>
<![CDATA[گروه بورس- شاخص كل بورس تهران در معاملات روز گذشته در نتيجه افزايش ارزش سهام بانك پارسيان روند صعودي به خود گرفت.
به گزارش همشهري، ديروز شاخص كل بورس تهران پس از يك هفته نزول 3 واحد افزايش يافت.شاخص بازده بازار و واسطه گري هاي مالي نيز ديروز را به ترتيب با 9 و 96 واحد رشد سپري كردند اما شاخص صنعت با كاهش يك واحدي روبه رو شد.براساس اين گزارش در معاملات روز گذشته بانك پارسيان بيشترين نقش را در صعود شاخص داشت، به طوري كه افزايش ارزش سهام اين بانك منجر شد شاخص 4 واحد رشد كند. پس از بانك پارسيان شركت سرمايه گذاري ساختمان با 5/1 واحد تأثير منفي بر شاخص در جايگاه بعدي جاي گرفت.]]>
</TEXT>
</DOC>
<DOC>
<DOCID>HAM2-851025-014</DOCID>
<DOCNO>HAM2-851025-014</DOCNO>
<ORIGINALFILE>/1385/851025/news/_bourse.htm</ORIGINALFILE>
<ISSUE>دوشنبه 25 دي 1385 - سال چهاردهم - شماره4183 - Jan 15, 2007</ISSUE>
<DATE calender="Western">2007-01-15</DATE>
<DATE calender="Persian">1385/10/25</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
<![CDATA[سهامداران 145 شركت به سود رسيدند
باشگاه200درصدي هاي بورس در سال 85]]>
</TITLE>
<TEXT>
<IMAGE>/1385/851025/news/010233.jpg</IMAGE>
<![CDATA[
گروه بورس تازه ترين آمار دريافتي نشان مي دهد از اول امسال تاكنون دادوستد سهام 145شركت در بورس تهران، سهامداران را به سود رسانده است.
به گزارش همشهري،  در طول 10ماه سپري شده از سال جاري، بالاترين سود ناشي از رشد قيمت سهام نصيب صاحبان سهام شركت باما شده، در اين مدت، ارزش دارايي سهامداران شركت، 731درصد افزايش يافته است. به جز باما در طول سال جاري، ارزش سهام 21شركت ديگر بورس بين 100تا300درصد افزايش يافته است. در اين ميان، ارزش سهام فرآوري موادمعدني 303درصد، قند شيروان 300درصد، تكنوتار 273درصد، فرآورده هاي تزريقي 230درصد و حمل ونقل پتروشيمي 210درصد رشد كرده است.
باشگاه 100درصدي ها
بر اساس اين گزارش، در جمع باشگاه 100درصدي هاي بورس تهران(شركت هايي كه قيمت سهامشان در طول سال جاري بيش از 100درصد افزايش يافته)سهام 7شركت معدني، 4شركت داروسازي، 2شركت توليدكننده قند و 2شركت فعال در صنعت تجهيزات ديده مي شود.
همچنين در مدت يادشده ارزش سهام 50?شركت بورس 50?درصد افزايش يافت تا نماي عمومي بازار در مجموع رو به صعود ترسيم شود.
پرطرفدارها
اين گزارش حاكي است: در طول سال 85 تاكنون بانك پارسيان با بيشترين اقبال سرمايه گذاران روبه رو بوده؛ در اين مدت تعداد خريداران سهام اين بانك از مرز 37هزار نفر گذشته است. پس از بانك پارسيان، نام دو شركت خودروسازي يعني سايپا و ايران خودرو در جدول سهام پرطرفدار بورس ديده مي شود. تعداد خريداران سهام هر يك از اين شركت ها 31هزار نفر برآورد مي شود. به دنبال خودروسازان، سهام دو شركت معدني يعني توسعه معادن روي و معادن و فلزات ايستاده اند. هر يك از اين دو شركت نيز توجه 28هزار متقاضي سرمايه گذاري را به سوي خود جلب كرده اند.]]>
</TEXT>
</DOC>
<DOC>
<DOCID>HAM2-851025-015</DOCID>
<DOCNO>HAM2-851025-015</DOCNO>
<ORIGINALFILE>/1385/851025/news/_bourse.htm</ORIGINALFILE>
<ISSUE>دوشنبه 25 دي 1385 - سال چهاردهم - شماره4183 - Jan 15, 2007</ISSUE>
<DATE calender="Western">2007-01-15</DATE>
<DATE calender="Persian">1385/10/25</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
<![CDATA[عضو هيأت مديره سازمان بورس و اوراق بهادار
عرضه سهام دولتي به تعويق نمي افتد]]>
</TITLE>
<TEXT>
<![CDATA[گروه بورس- سازمان بورس و اوراق بهادار حمايت خود را از برگزاري جلساتي كه براي كمك به تعادل و هماهنگي بازار سهام انجام مي شود، اعلام كرد.
سيد علي حسيني عضو هيأت مديره سازمان بورس و اوراق بهادار در گفت  وگو با همشهري با اعلام اين خبر افزود: تشكيل شركت بورس و سهامدار شدن شركت هاي بزرگ سرمايه گذاري و كارگزاري نوعي حس همكاري در بين اين شركت ها ايجاد كرده و اين شركت ها با برگزاري جلسات خودجوش سعي در همياري و كمك به بازار را دارند. وي افزود: در اين باره سازمان بورس نيز از برگزاري چنين نشست هايي حمايت خواهد كرد. وي در پاسخ به اين پرسش كه آيا سازمان بورس در برگزاري چنين جلساتي نقش داشته است يا خير گفت: اين جلسات عمدتاً به صورت خودجوش برگزار مي شود اما براساس قانون، نظم بخشيدن و حفظ يكپارچگي بازار نيز جزو وظايف سازمان است.
به گفته حسيني براساس مفاد ماده 7?قانون بازار اوراق بهادار انجام هماهنگي براي ساماندهي و حفظ يكپارچگي و كنترل بازار از وظايف بورس است كه در مواد قانون به آن اشاره شده است.
عضو هيأت مديره سازمان بورس و اوراق بهادار تصريح كرد: سازمان بورس همواره با شركت هاي سرمايه گذاري، بانك ها، فعالان بازار و همچنين سهامداران خرد در ارتباط بوده و جلساتي را نيز براي هماهنگي برگزار كرده است.
بورس كالا
حسيني در ادامه از برگزاري دومين جلسه اجرايي بورس كالا خبر داد و گفت: امروز دومين جلسه هيأت اجرايي شركت سهامي بورس كالا برگزار خواهد شد.وي تأكيد كرد: در اين جلسه بخشي از اساسنامه پيشنهادي شركت بورس كالا بررسي خواهد شد.
عرضه سهام مس
عضو هيأت مديره سازمان بورس در ادامه بار ديگر به آمادگي كامل سازمان بورس براي عرضه سهام شركت مس تأكيد كرد. سازمان بورس براي عرضه سهام شركت مس آمادگي كامل دارد و از نظر بورس هيچ مشكلي وجود ندارد.
وي افزود: پيگيري لازم در حيطه وظايف سازمان بورس در خصوص عرضه اين سهم انجام شده اما به دليل هماهنگ نبودن شركت مس و ايميدرو براي برگزاري جلسه هماهنگي با كارگزاري بانك صنعت و معدن و مسايل ديگر عرضه اين سهام به تعويق افتاد.حسيني تأكيد كرد: در حال حاضر سازمان خصوصي سازي با برگزاري جلسات فشرده با ايميدرو در حال پيگيري موضوع است.
عضو هيأت مديره سازمان بورس و اوراق بهادار تأكيد كرد: ما مباحثي كه در مورد عرضه سهام شركت مس به سازمان بورس مربوط مي شد انجام داده ايم و آخرين اطلاعات شركت مس را در قالب اطلاعيه هايي به سهامداران اعلام كرديم اما مسايل ديگر در خصوص عرضه اين سهم در بورس بايد انجام شود.
وي در پاسخ به اين پرسش كه آيا شرايط كنوني زمان مناسبي براي عرضه مس در بورس است گفت: به هر حال بازار سرمايه در هر مقطعي تحت تأثير يك سري پارامترها قرار دارد و ما نمي توانيم عرضه سهام به مردم را به تعويق بيندازيم. وي گفت: از ديد ما در حال حاضر عرضه سهام شركت مس مي تواند روح جديدي به بازار بدمد، زيرا به هر حال با ورود شركت هاي جديد فرصت هاي سرمايه گذاري جديدي براي سهامداران ايجاد مي شود، ضمن اين كه ارزش بازار ما نيز افزايش مي يابد.]]>
</TEXT>
</DOC>
<DOC>
<DOCID>HAM2-851025-016</DOCID>
<DOCNO>HAM2-851025-016</DOCNO>
<ORIGINALFILE>/1385/851025/news/_bourse.htm</ORIGINALFILE>
<ISSUE>دوشنبه 25 دي 1385 - سال چهاردهم - شماره4183 - Jan 15, 2007</ISSUE>
<DATE calender="Western">2007-01-15</DATE>
<DATE calender="Persian">1385/10/25</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
<![CDATA[روند صعودي شاخص هاي سهام در بازار سرمايه]]>
</TITLE>
<TEXT>
<![CDATA[ايسنا: بر اساس گزارش بانك مركزي شاخص هاي ارزش جاري سهام، شاخص قيمت و بازده كل بازار سرمايه تا پايان مهرماه روند صعودي داشته است.
دبيرخانه شوراي اطلاع رساني دولت اعلام كرد: بررسي شاخص هاي بازار سرمايه تا پايان مهرماه سال جاري نشان مي دهد درصد تغييرات ارزش جاري سهام مهرماه سال  1385 نسبت به اسفند سال  ،1384 معادل  9‎/1 درصد رشد يافته است در حالي كه اين درصد تغييرات در مهر 84 به اسفند  ،83  2‎/12 درصد بوده است.
طي همين مدت شاخص كل قيمت سهام در مهرماه  1385 به  9‎/9588 واحد رسيد كه نسبت به پايان سال  ،1384  4‎/1 درصد افزايش نشان مي دهد. همچنين در پايان هفت ماه سال  1385 بازده كل سرمايه گذاري بر روي سهام(تغييرات شاخص قيمت و بازده نقدي)نسبت به پايان سال  1384 معادل  3‎/10 درصد افزايش نشان مي دهد، اين رقم حاصل رشد  8‎/8 درصدي شاخص بازده نقدي و  4‎/1 درصدي شاخص قيمت سهام بوده است. با توجه به وضعيت نامناسب بازار سرمايه در هفت ماهه سال  1384 كه با كاهش  6‎/9 درصدي قيمت و بازده سهام در مهرماه سال  1384 نسبت به پايان سال  1383 روبرو بوده است هم اكنون برخي شاخص هاي بازار سهام در دوره مورد بررسي روند صعودي به خود گرفته اند.]]>
</TEXT>
</DOC>
<DOC>
<DOCID>HAM2-851025-017</DOCID>
<DOCNO>HAM2-851025-017</DOCNO>
<ORIGINALFILE>/1385/851025/news/_bourse.htm</ORIGINALFILE>
<ISSUE>دوشنبه 25 دي 1385 - سال چهاردهم - شماره4183 - Jan 15, 2007</ISSUE>
<DATE calender="Western">2007-01-15</DATE>
<DATE calender="Persian">1385/10/25</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
<![CDATA[ابلاغ دستورالعمل قرارداد سلف در بورس كشاورزي]]>
</TITLE>
<TEXT>
<![CDATA[ايلنا: با تصويب هيات مديره بورس كالاي كشاورزي، دستور العمل قرارداد سلف ابلاغ شد.
اجراي اين دستورالعمل كه در يازده ماده و سه تبصره، در چهل و ششمين نشست هيات مديره مطرح و مورد تصويب قرار گرفت، انجام معاملات صلح سلف را در مورد محصولاتي مانند شكر امكان پذير مي ژسازد. بنابر اين گزارش، قرارداد سلف قراردادي است كه براي خريد يا فروش يك كالا و تحويل در زمان مشخص در آينده و با قيمت معين منعقد مي گردد و تمام بهاي آن، هنگام معامله پرداخت مي شود.]]>
</TEXT>
</DOC>
<DOC>
<DOCID>HAM2-851025-018</DOCID>
<DOCNO>HAM2-851025-018</DOCNO>
<ORIGINALFILE>/1385/851025/news/_cinema.htm</ORIGINALFILE>
<ISSUE>دوشنبه 25 دي 1385 - سال چهاردهم - شماره4183 - Jan 15, 2007</ISSUE>
<DATE calender="Western">2007-01-15</DATE>
<DATE calender="Persian">1385/10/25</DATE>
<CAT xml:lang="fa">ادب و هنر.هنر.سینما</CAT>
<CAT xml:lang="en">Literature and Art.Art.Cinema</CAT>
<TITLE>
<![CDATA[نگاهي به مجموعه باغ مظفر
سرگرمي سالم، مثل خنديدن]]>
</TITLE>
<TEXT>
<IMAGE>/1385/851025/news/010209.jpg</IMAGE>
<IMAGE>/1385/851025/news/010206.jpg</IMAGE>
<![CDATA[
 باغ مظفر گويا بخشي از هزينه هاي توليدش را با استفاده از اسپانسرهاي تجاري تامين كرده است. در شيوه استفاده از اين اسپانسرها هم البته كوشيده شده تا با نوعي منطق داستاني همراه باشد؛ كاري كه به ظرافت انجام شده و شايد بتوان آن را مهم ترين دستاورد اين مجموعه دانست. باغ مظفر به عنوان يكي از پربيننده ترين مجموعه هاي روي آنتن سيما، طيف هاي مختلف مخاطبان را اقناع مي كند. كافي است كار مديري را با برخي همتايانش مقايسه كنيم كه آن قدر به كليشه ها دامن زدند كه مقوله طنز شبانه را به كوچه بن بست بردند.
گروه ادب و هنر- باغ مظفر مجموعه تازه مهران مديري را مي توان گامي رو به جلو در كارنامه اين كارگردان ارزيابي كرد. به نظر مي رسد كه مديري اين بار با تأمل بيشتري ساخت يك مجموعه طنز را آغاز كرده است. او معمولاً قسمت هاي اول را به آزمون و خطا برگزار مي كرد و با توجه به بازخورد مخاطب، تغييراتي را در كار مي داد.
پاورچين كه هنوز هم از آن به عنوان موفق ترين كار مديري ياد مي شود؛ نمونه بارز چنين رويكردي است. روالي كه در قسمت هاي اول مجموعه وجود داشت، به خاطر اين كه مورد استقبال مخاطب قرار نگرفت، كلاً تغيير كرد و با ورود جواد رضويان به مجموعه و حذف چند كاراكتر؛ پاورچين به توفيق جالب توجهي رسيد. اين اتفاق در نقطه چين و حتي به نوعي در شب هاي برره هم تكرار شد.
در واقع اين روالي است كه از همان ابتداي شكل گيري طنزهاي شبانه وجود داشته و با گل كردن يك كاراكتر و يا حتي يك تكيه كلام، به پررنگ شدن آن منجر مي شد. در باغ مظفر اما چنين اتفاقي نيفتاد. شايد به اين دليل كه اين مجموعه از همان قسمت هاي اول مورد استقبال قرار گرفت كه اين هم يك اتفاق تازه در كارهاي مديري به شمار مي آيد.
انتقادي كه بيشتر به طنزهاي شبانه تلويزيون وارد مي شد، افتادن در دام سوژه هاي تكراري بود. باغ مظفر اما در چنين بن بستي گرفتار نشد. آوردن يك خانواده اصيل  تهراني كه انگار در دوران قاجار متوقف شده اند، در جامعه معاصر و خلق كاراكترهايي كه به هر حال خالي از طراوت و تازگي نيستند، باعث تمايز باغ مظفر با ديگر مجموعه هاي طنز سيما شده است.
ضمن اين كه مديري از مؤلفه هاي آشناي خود نيز در باغ مظفر بهره گرفته است. مثلاً حضور راوي در كارهاي قبل اين كارگردان هم مسبوق به سابقه بود ولي شيوه اي كه او اين بار به كار برده، متفاوت و جالب توجه است.
باغ مظفر مثل كارهاي قبلي سازنده اش به نقد مناسبات غلط اجتماع مي پردازد. نقدي كه چون با زبان طنز همراه است كمتر به جايي برمي خورد. ايرادهايي هم كه به شب هاي برره گرفته مي شد، در باغ مظفر به خاطر ادبيات متفاوتي كه دارد، وارد نشده است.
به نظر مي رسد كه مديري، اين بار قصد داشته مجموعه اي بدون چالش و جنجال را روي آنتن ببرد. جالب اين كه با وجود اين كه مجموعه تازه مديري چالشي برنيانگيخته و از همان قسمت هاي اول هم با توفيق مواجه شده، خيلي زودتر از كارهاي قبلي مديري به كار خود خاتمه مي دهد. در واقع نزديكي به ماه مبارك محرم، چنين الزامي را ايجاد كرده است. با اين همه باغ مظفر اين قابليت را دارد كه توليدش ادامه يافته و مثلاً در ايام نوروز روي آنتن برود.
در باغ مظفر طبق روال معمول كارهاي مديري، شاهد ورود كاراكترهاي تازه اي هم بوده ايم. كاراكترهايي كه به قصد جذابيت و رونق بيشتر به كار اضافه مي شوند. اين بار با كاراكتر قل مراد با بازي رضا شفيعي جم، چنين اتفاقي رخ داده است؛ كاراكتري كه ورودش به باغ مظفر مايه طنز حاكم به مجموعه را هم افزايش داده است.
باغ مظفر گويا بخشي از هزينه هاي توليدش را با استفاده از اسپانسرهاي تجاري تامين كرده است. در شيوه استفاده از اين اسپانسرها هم البته كوشيده شده تا با نوعي منطق داستاني همراه باشد؛ كاري كه به ظرافت انجام شده و شايد بتوان آن را مهم ترين دستاورد اين مجموعه دانست.
اين برنامه طنز به عنوان يكي از پربيننده ترين مجموعه هاي روي آنتن سيما، طيف هاي مختلف مخاطبان را اقناع مي كند. كافي است كار مديري را با برخي همتايانش مقايسه كنيم كه آن قدر به كليشه ها دامن زدند كه مقوله طنز شبانه را به كوچه بن بست بردند.
باغ مظفر اما حاصل پختگي و بلوغ حرفه اي يك گروه سرگرمي ساز است كه مي دانند چگونه بدون اين كه در دام ابتذال گرفتار شوند، با انبوه مخاطبان ارتباط برقرار كنند.
نوساني هم كه در قسمت هاي مختلف باغ مظفر مشاهده مي شود، به افت و خيزهاي متن ها باز مي گردد. تا اين جاي كار، قسمت هايي كه توسط خود پيمان قاسم خاني يا امير مهدي ژوله نوشته شده اند، يك سر و گردن از متن هاي نويسندگان ديگر مجموعه، بالاتر بوده است.
تكراري بودن برخي سوژه ها را هم البته مي شود به انبوه شوخي هاي بامزه مجموعه بخشيد.
باغ مظفر نشان مي دهد كه هنوز هم مي شود در حيطه طنزهاي تلويزيوني كار متفاوت و البته مخاطب پسند ارائه كرد.]]>
</TEXT>
</DOC>
<DOC>
<DOCID>HAM2-851025-019</DOCID>
<DOCNO>HAM2-851025-019</DOCNO>
<ORIGINALFILE>/1385/851025/news/_cinema.htm</ORIGINALFILE>
<ISSUE>دوشنبه 25 دي 1385 - سال چهاردهم - شماره4183 - Jan 15, 2007</ISSUE>
<DATE calender="Western">2007-01-15</DATE>
<DATE calender="Persian">1385/10/25</DATE>
<CAT xml:lang="fa">ادب و هنر.هنر.سینما</CAT>
<CAT xml:lang="en">Literature and Art.Art.Cinema</CAT>
<TITLE>
<![CDATA[نگاه
درباره مهران مديريتداوم حرفه ايمحدثه واعظي پور]]>
</TITLE>
<TEXT>
<IMAGE>/1385/851025/news/010212.jpg</IMAGE>
<![CDATA[
مهران مديري بدون شك محبوب ترين چهره طنز تلويزيون است. بازيگر و كارگرداني كه در طول سال ها توانسته با وجود افت و خيزهايي كه در كارنامه اش داشته موقعيت حرفه اي اش را حفظ كند. مديري، در مقاطع مختلف رقيبان سرسختي داشته كه به نظر مي رسيد مي توانسته اند جايگاه ويژه و غيرقابل انكار او را خدشه دار كنند، اما تفاوت مديري با رقيبانش در تداوم حرفه اي او است.مديري بيش از يك دهه در تلويزيون دوام آورده و توانسته با ساخت مجموعه هاي پربيننده محبوبيت خود را تثبيت كند. يك ويژگي اساسي كه در مديري هست و در كارگردان ها و بازيگرهاي ديگر طنز نيست، كاريزمايي است كه او مقابل دوربين دارد. مديري برگ برنده مجموعه هايش است. عنصر جذابي كه تهيه كننده ها يا كارگردان هاي طنز تلويزيون از آن بي بهره هستند.مديري، در اين سال ها فرصت همكاري با عوامل حرفه اي را به دست آورده. تيم نويسندگان خوبي داشته و بهترين بازيگران طنز مقابل دوربين او قرار گرفته اند. اما با وجود اين امتيازها، اگر او را از مجموعه هايش حذف كنيم، به آنها لطمه مي خورد.مديري و سبك بازي و اجرايش، معمولاً به نقاط قوت كارهايش تبديل مي شوند.
در باغ مظفر مديري پس از مدت ها به عنوان راوي، مقابل دوربين مي رود. او مثل هميشه، فاصله اش را با مخاطب مي شكند. از تپق زدن نمي ترسد و راحت و صميمي با بيننده ارتباط برقرار مي كند. او در قالب خان مظفر هم حضوري پذيرفتني دارد. چهره سرد و بازي كنترل شده مديري در نقش خان، از اين شخصيت يك كاراكتر جذاب ساخته است. مديري با زيركي، معمولاً نقش هايي را براي خود انتخاب مي كند كه در عين جذابيت براي مخاطب، با جنس بازي مديري و پرسوناي او همخوان هستند.مهران مديري به عنوان مطرح ترين چهره سرگرمي ساز تلويزيون در سال هاي اخير، موفق شده كه با سلايق مختلف و متفاوت ارتباط برقرار كند. اين اتفاق در حالي مي افتد كه مثلاً در همين باغ مظفر خيلي  از شوخي ها با باورها و خرده فرهنگ هاي تهراني ها صورت گرفته ولي به شهادت آمار، اين مجموعه مديري هم در سراسر كشور با استقبال مواجه شده است.نكته مهم درباره مديري چنانچه گفته شد همين تداوم موفقيت است. در يك دهه اخير آدم هاي زيادي در همين عرصه طنز شبانه، به شهرت و محبوبيت رسيدند اما نتوانستند، جايگاه خود را حفظ كنند. مديري حتي در ضعيف ترين مجموعه هايش، شكستي از جنس آنچه رقبايش خوردند را تجربه نكرد.]]>
</TEXT>
</DOC>
<DOC>
<DOCID>HAM2-851025-020</DOCID>
<DOCNO>HAM2-851025-020</DOCNO>
<ORIGINALFILE>/1385/851025/news/_cinema.htm</ORIGINALFILE>
<ISSUE>دوشنبه 25 دي 1385 - سال چهاردهم - شماره4183 - Jan 15, 2007</ISSUE>
<DATE calender="Western">2007-01-15</DATE>
<DATE calender="Persian">1385/10/25</DATE>
<CAT xml:lang="fa">ادب و هنر.هنر.سینما</CAT>
<CAT xml:lang="en">Literature and Art.Art.Cinema</CAT>
<TITLE>
<![CDATA[سايه روشن]]>
</TITLE>
<TEXT>
<![CDATA[پيمان قاسم خاني
]]>
<IMAGE>/1385/851025/news/010215.jpg</IMAGE>
<![CDATA[
انتقادي كه در يكي دو سال اخير به قاسم خاني وارد مي شد، تكراري بودن كاراكترها و سوژه ها بود. در مورد قاسم خاني مي گفتند كه همه برگ هاي برنده اش را در پاورچين رو كرده و بعد از آن به مرحله تكرار افتاده است. با اين همه قاسم خاني در چندين همكاري اش با مديري به عنوان سرپرست نويسندگان هم فضاي كار را عوض كرد و هم اين كه اين بار بر خلاف شب هاي برره در پردازش آدم ها هم كوشيده تا گامي متفاوت را بردارد.
تمام كاراكترهايي هم كه به نوعي يادآور تيپ  آشنايي هستند، به واسطه جذابيت هايشان به مجموعه راه يافته اند. كار او در پردازش يك خانواده اصيل تهراني، نشان مي دهد كه هنوز هم بهترين نويسنده طنز در سيماست.
رضا شفيعي جم
]]>
<IMAGE>/1385/851025/news/010251.jpg</IMAGE>
<![CDATA[
در حالي كه قرار بود جواد رضويان در باغ مظفر حضور يابد، در نهايت رضا شفيعي جم جايگزين او شد؛ بازيگري كه انعطاف زيادي در ايفاي نقش هاي متفاوت طنز دارد. اين روزها كاراكتر قل مراد با بازي شفيعي جم بيشتر از ديگر كاراكترهاي باغ مظفر گل كرده است.
در باره شفيعي جم مي گويند كه تماشاگر با صرف ديدن او هم مي خندد ولي اگر نقش او را در باغ مظفر با آنچه در يك سال اخير از اين بازيگر در فيلم هاي سينمايي مشاهده شده، مقايسه كنيد متوجه خيلي چيزها مي شويد. در باغ مظفر از استعداد شفيعي جم به بهترين شكل استفاده شده است.
نادر سليماني
]]>
<IMAGE>/1385/851025/news/010203.jpg</IMAGE>
<![CDATA[
سال ها پيش از محبوب ترين بازيگران طنز سيما بود. نادر سليماني بعد از مجموعه موفق ساعت خوش، به سرنوشت اغلب بازيگران آن كار دچار و به فراموشي سپرده شد. حالا او پس از سال ها، دوباره در كاري از مهران مديري حضور يافته است؛ در نقشي كه يكي از بامزه ترين كاراكترهاي باغ مظفر است. در مورد لهجه او هم كه ابتدا كمي شبهه برانگيز شده بود، بايد گفت كه اين لحن نه از گويش يك قوميت خاص كه حاصل برداشت از يك شوخي اس ام اسي است.]]>
</TEXT>
</DOC>
<DOC>
<DOCID>HAM2-851025-021</DOCID>
<DOCNO>HAM2-851025-021</DOCNO>
<ORIGINALFILE>/1385/851025/news/_diet.htm</ORIGINALFILE>
<ISSUE>دوشنبه 25 دي 1385 - سال چهاردهم - شماره4183 - Jan 15, 2007</ISSUE>
<DATE calender="Western">2007-01-15</DATE>
<DATE calender="Persian">1385/10/25</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
<![CDATA[متخصصان تغذيه سرانه پايين مصرف لبنيات در كشور را عامل اين مشكل مي دانند
شيوع 60 درصدي كمبود ويتامين بي 2
صدف كوه كن]]>
</TITLE>
<TEXT>
<IMAGE>/1385/851025/news/010245.jpg</IMAGE>
<![CDATA[
براساس تازه ترين بررسي هاي صورت گرفته، 41 ميليون نفر در ايران از كمبود ويتامين ريبوفلاوين b2 رنج مي برند. اين آماري است كه چندي پيش، مدير كل دفتر بهبود تغذيه وزارت بهداشت اعلام كرد؛ آماري كه نشان مي دهد تقريباً از هر10 نفر، 6 نفر از ما دچار كمبود ويتامين b2 هستيم.
اگرچه دكتر صفوي تأكيد كرده كه اين كمبود در برخي از مناطق كشور بيشتر است و همين باعث شده آمار كشوري آن تا اين حد بالا باشد و اگر چه اين كمبود، با يك تغذيه سالم و كامل، قابل پيشگيري و درمان است، اما شما كنجكاو نيستيد كه بدانيد اين ويتامين b2 چيست كه ايراني ها با آن ميانه خوبي ندارند؟
* *  *
دكتر كيمياگر- متخصص تغذيه و عضو هيأت علمي دانشگاه علوم پزشكي شهيد بهشتي- با اشاره به اينكه منبع اصلي ويتامين b2 لبنيات است و با نگاهي به سرانه مصرف آن در كشور مي توان دليل اين كمبود را مشخص كرد، مي گويد: در استاني مثل بوشهر، سرانه مصرف شير 50 گرم يعني نصف استكان در روز است كه اين در واقع متوسط دريافت است. يعني برخي از افراد همين ميزان را هم دريافت نمي كنند و ميزان دريافتشان در حد صفر است، طبيعتاً در چنين وضعيتي كمبود اين ماده مغذي پيش خواهد آمد.
دكتر سيد علي كشاورز- مدير گروه تغذيه و بيوشيمي دانشگاه علوم پزشكي تهران- نيز معتقد است: ما خانواده هاي ايراني بيشتر نان خور هستيم و مصرف لبنيات در رژيم غذايي ما اندك است. چنانكه براساس آخرين آمار موجود سرانه مصرفي لبنيات در كشور 85-80 ليتر در سال است، البته ممكن است برخي از افراد 3-2 برابر ميزان نياز لبنيات مصرف كنند و برخي بسيار كمتر از حد مورد نياز.
وي در ادامه به سياست هاي وزارت بهداشت اشاره مي كند و مي گويد: سعي بر اين است كه مصرف سرانه به 160 ليتر برسد اما اين مقدار در هلند 480 ليتر و در آلمان 400 ليتر است و هنوز خيلي با آنها فاصله داريم.
البته متخصصان تغذيه به منابع ديگر ريبوفلاوين هم اشاره مي كنند و از گوشت، ميوه، سبزي و حبوبات به عنوان منابع ديگري براي ويتامين b2 ياد مي كنند كه مي تواند اين كمبود را جبران كند. اما مگر اين مواد غذايي هم به اندازه كافي مصرف مي شود؟
زياد حرف نزنيد
كمبود ويتامين b2 عوارض پر سر و صدا ايجاد نمي كند، برخلاف كمبود كلسيم كه باعث پوكي استخوان مي شود، يا كمبود آهن كه كم خوني فقر آهن ايجاد مي كند و يا بيماري اسكوربوت كه در نتيجه كمبود ويتامين c عارض مي شود؛ به همين خاطر هم در بسياري از موارد از تشخيص زود هنگام آن غافل مي شوند.
دكتر كيمياگر با اشاره به اينكه براي كمبود ويتامين b2 گروه هاي در معرض خطر، بيشتر خانم ها و كودكان در حال رشد هستند، مي گويد: اين كمبود در كساني كه زياد حرف مي زنند زودتر آشكار مي شود چرا كه يكي از عوارض آن، ايجاد زخم در گوشه لبهاست.
دكتر سيمين وثوق- عضو هيأت علمي دانشگاه علوم و تحقيقات- نيز در زمينه عوارض كمبود ريبوفلاوين مي گويد: كمبود اين ويتامين كه در اثر كمبود ثانويه ساير مواد مغذي و يا به دنبال محروميت غذايي و مصرف ناكافي پروتئين هاي حيواني و سبزي هاي برگي هم ايجاد مي شود، علائم مشخصه اي مثل: زخم شدن گوشه لب ها، ترك خوردگي لب ها، زخم شدن داخل دهان و زبان و تورم و بزرگي زبان دارد. رشد مويرگ هاي خوني در بخش سفيد چشم يا احساس وجود شن در چشم كه باعث متورم شدن عروق قرنيه مي شود نيز از ديگر علائم كمبود ريبوفلاوين است.
بد نيست اين را هم بدانيد كه در حيوان ماده باردار اگر كمبود b2 وجود داشته باشد، نوزاد به احتمال بسيار بالا لب شكري خواهد شد. البته اين علائم به شكل معمول به سرعت با دريافت مكمل هاي دارويي ويتامينb2 بهبود مي يابد و در بسياري از موارد مصرف مولتي ويتامين هاي حاوي ويتامين هاي گروه b مؤثرتر از دريافت ويتامين b2 به تنهايي است.
تغذيه متعادل بهترين درمان است
ويتامين b2 يكي از انواع ويتامين هاي محلول در آب است كه در سوخت و ساز كربوهيدرات ها، پروتئين ها و چربي ها در بدن نقش مؤثري دارد. براي تكثير، رشد و ترميم پوست، مو، ناخن و مفاصل ضروري است و همچنين با ارتقاي سيستم ايمني، بدن را در مقابل بيماري ها حفاظت مي كند. البته اثرات ديگري نظير برطرف كردن سردردهاي ميگرني و پيشگيري از وقوع آب مرواريد و درمان كم خوني را نيز به آن نسبت مي دهند.دكتر كيمياگر، حد استاندارد مصرف لبنيات را معادل روزانه 2 ليوان شير دانسته و معتقد است مصرف اين ميزان از شير و لبنيات بخصوص در نوجوانان مي تواند از كمبود اين ويتامين پيشگيري كند.
دكتر كشاورز هم از لبنيات به عنوان بهترين منابع ويتامينb2 ياد مي كند و مي گويد: تأكيد و آموزش بر مصرف لبنيات نه تنها به برطرف كردن كمبود ريبوفلاوين كمك مي كند، بلكه سبب برطرف شدن مشكلات ديگر از جمله كمبود كلسيم و پوكي استخوان خواهد شد. فراموش نكنيد كه حدود 80درصد خانم ها بعد از سن 35 سالگي دچار پوكي استخوان مي شوند. دكتر صفوي نيز تنوع در مصرف مواد غذايي روزانه را گام مؤثري در برطرف كردن كمبود ريزمغذي ها مي داند و مي گويد: ريبوفلاوين در گوشت، ميوه، سبزي و حبوبات هم وجود دارد و مصرف 3-2 وعده ميوه، 5-3 وعده سبزي و 6 سهم گوشت در نوجوانان، 3-2سهم گوشت در بزرگسالان، در رفع كمبود بسيار مفيد است. هر سهم گوشت برابر 30 گرم از انواع گوشت ها، يك عدد تخم مرغ و يك دوم ليوان حبوبات نظير لوبيا، عدس، نخود و ماش است.
ويتامين را پاس بداريم!
ويتامين b2 نسبت به حرارت، اكسيداسيون و اسيد مقاوم است، بنابراين در شيرهاي استرليزه و هموژنيزه، ماست، پنير و كشك از بين نمي رود ولي در محيط قليايي و در معرض نور(به ويژه اشعه ماوراء بنفش نور خورشيد)تجزيه شده و از بين مي رود.
دكتر ناصر رجب زاده- متخصص صنايع غذايي- در اين زمينه مي گويد: به عنوان مثال افزودن جوش شيرين به غذا براي پخت گوشت، سبزي ها و يا حبوبات موجب تخريب ويتامين b2 موجود در آن مي شود يا نوع و شكل بسته بندي شير و ماست كه باعث نفوذ نور خورشيد در آن مي شود، مقدار اين ويتامين را به شدت كاهش مي دهد. به همين دليل توصيه مي شود كه از لبنيات يا بسته بندي هاي پاكتي(غيرقابل نفوذ نور)استفاده شود. همچنين پخت حبوبات و دور ريختن آب پخت تا حد زيادي موجب اتلاف اين ويتامين مي شود. بنابراين بهترين راه براي حفظ اين ويتامين بخارپز كردن مواد غذايي، استفاده از آب كم براي پخت و نيز استفاده از آب پخت در غذاست.
دكتر كشاورز نيز حل مشكل كمبود مواد مغذي نظير ريبوفلاوين و كلسيم را از سه راه امكان پذير مي داند و مي گويد: در مرحله اول با افزايش توليد و ايجاد تنوع در محصولات لبني مي توان گروه مصرف كننده را افزايش داد و در مراحل بعدي آگاه سازي افراد و آموزش در زمينه تغذيه صحيح، نقش چشمگيري در روند بهبود دارد. همچنين با هدفمند كردن رايانه ها و سوق دادن آنها به سمت خانواده هاي كم درآمد مصرف لبنيات نه تنها در شهرهاي بزرگ بلكه در نواحي كه كمبود وجود دارد نيز افزايش مي يابد و در كنار حل كمبود b2 باعث پيشگيري از چاقي و بيماري هاي قلبي و عروقي خواهد شد.
از عدم تحمل لاكتوز تا شير سويا
متخصصان تغذيه مي گويند ويتامين b2 اگر به صورت همراه با غذا وارد بدن شود حدود 70 درصد آن جذب مي شود، ولي اگر با معده خالي و به صورت دارو دريافت شود فقط 15 درصد آن جذب مي شود. همچنين غذاهاي حاوي نشاسته، فيبر و لاكتوز، سنتز(ساخته شدن)ويتامين b2 را در روده تسريع مي كنند(تأكيدي مجدد بر لزوم مصرف لبنيات و حبوبات)و بر عكس آن رژيم هاي غني از چربي است كه اين ساخت و ساز را كاهش مي دهد.
دكتر كشاورز در زمينه مصرف شيرهاي طعم دار به عنوان راهي براي ترغيب افراد به مصرف شير، مي گويد: شيرهاي طعم دار مثل شير توت فرنگي يا موز و حتي شير كاكائو، مشكلي در جذب ريبوفلاوين ايجاد نمي كنند و تنها شير كاكائو مشكل كاهش جذب كلسيم را داراست.
وي در ادامه به كساني كه دچار مشكل عدم تحمل لاكتوز هستند و مصرف شير ايجاد مشكلات گوارشي در آنها مي كند، اشاره كرده و مي گويد: خوشبختانه امروزه شيرهاي كم لاكتوز يا بدون لاكتوز توسط كارخانه هاي داخلي براي كساني كه مشكل عدم تحمل لاكتوز دارند توليد مي شود، همچنين اين افراد مي توانند از شيرهاي سويا به شرطي كه با ويتامين b2 غني شده باشد، استفاده كنند.]]>
</TEXT>
</DOC>
<DOC>
<DOCID>HAM2-851025-022</DOCID>
<DOCNO>HAM2-851025-022</DOCNO>
<ORIGINALFILE>/1385/851025/news/_diet.htm</ORIGINALFILE>
<ISSUE>دوشنبه 25 دي 1385 - سال چهاردهم - شماره4183 - Jan 15, 2007</ISSUE>
<DATE calender="Western">2007-01-15</DATE>
<DATE calender="Persian">1385/10/25</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
<![CDATA[محققان مي گويند
دو زبانه باشيد تا دچار زوال عقل نشويد!]]>
</TITLE>
<TEXT>
<![CDATA[گروه سلامت- البته اين تبليغ يك آموزشگاه زبان نيست، حرف محققان است. آنها مي گويند شروع زوال عقل در افرادي كه كاملاً دو زبانه هستند، يعني در بيشتر عمر خود هر روز با دو زبان صحبت مي كنند، نسبت به افرادي كه تنها يك زبان مي دانند، مي تواند تا چهار سال عقب بيفتد.
گروه تحقيقاتي كانادايي، وضعيت 184بيمار مسن مبتلا به نشانه هاي زوال عقل را بررسي كردند. اينها افرادي بودند كه بين سال هاي 2002و 2005به كلينيك حافظه تورنتو مراجعه كرده بودند. از اين گروه??نفر تنها به يك زبان صحبت مي كردند و 93نفر ديگر دو زبانه بودند.
بررسي ها نشان داد كه متوسط سن آغاز نشانه هاي زوال عقل در گروه يك زبانه ها??/?سال و در گروه دو زبانه ها??/?سال بود، يعني حدود 4 سال ديرتر. اين تفاوت حتي پس از در نظر گرفتن تأثير احتمالي تفاوت هاي فرهنگي، مهاجرت، تحصيلات رسمي، وضعيت استخدام و حتي جنسيت افراد كه در نتايج تأثير مي گذارند، همچنان وجود داشت. به گزارش پايگاه اينترنتي رويترز، اين محققان گفته اند تلاش اضافه در استفاده از بيش از يك زبان، موجب افزايش عرضه خون به مغز مي شود و سالم ماندن ارتباطات عصبي را تضمين مي كند. احتمالاً اين دو عامل، روي هم، باعث مي شود زوال عقل براي مدتي عقب بيفتد.
عامل اصلي زوال عقل در ميان افراد مسن، بيماري آلزايمر است كه به تدريج حافظه شخص را از بين مي برد. هنوز هيچ درمان شناخته شده اي براي اين بيماري وجود ندارد.
بچه هاي بدخواب افسرده مي شوند
گروه سلامت- آدم افسرده، خواب و بيدارش به هم مي خورد. حالا اگر سنش هم پايين باشد كه ديگر بدتر، ممكن است توي خواب راه برود و يك بلاهايي هم سر خودش بياورد. احتمال مشكل خواب هم براي او بيشتر است. اين را محققان دانشگاه پيتسبورگ پنسيلوانيا گفته اند.
آنها متوجه شده اند سه چهارم بچه هايي كه افسرده هستند، بي خوابي دارند يا توي خواب راه مي روند. وقتي اين بچه ها را با ساير بچه هاي افسرده مقايسه كردند، ديدند شدت افسردگي اين بچه هاي بدخواب خيلي بيشتر و نگران كننده تر است، به خصوص اين كه افسردگي آنها با اضطراب هم همراه بود.خبرگزاري رويترز كار اين محققان را چنين گزارش داده كه آنها 533 كودك را كه به طور متوسط 7/11 سال سن داشتند، بررسي كردند. اين بچه ها در فاصله سال هاي 2000 تا 2004 به دليل افسردگي تحت درمان سرپايي بودند. در پرسشنامه اي از آنها خواسته شد مشكل هاي خواب خود را بيان كنند. مثلاً كيفيت خواب خود را توضيح دهند، بگويند كه آيا در طول روز چرت مي زنند، شب ها دير به خواب مي روند و نيمه هاي شب از خواب بيدار مي شوند، توي خواب راه مي روند يا نه؟ بررسي ها نشان داد 53 درصد اين بچه ها بي خوابي دارند، 9 درصد توي خواب راه مي روند و حدود 10 درصد هر دو مشكل را باهم دارند. در بچه هايي كه مشكل خواب نداشتند، متوسط شدت بيماري پايين تر بود.]]>
</TEXT>
</DOC>
<DOC>
<DOCID>HAM2-851025-023</DOCID>
<DOCNO>HAM2-851025-023</DOCNO>
<ORIGINALFILE>/1385/851025/news/_diet.htm</ORIGINALFILE>
<ISSUE>دوشنبه 25 دي 1385 - سال چهاردهم - شماره4183 - Jan 15, 2007</ISSUE>
<DATE calender="Western">2007-01-15</DATE>
<DATE calender="Persian">1385/10/25</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
<![CDATA[دريچه]]>
</TITLE>
<TEXT>
<![CDATA[ادويه و سبزي هاي معطر
براي سلامت
همشهري آنلاين: اضافه كردن ادويه جات و سبزي هاي معطر به رژيم غذايي مي تواند براي سلامت شما مفيد باشد.
به گزارش هلث دي نيوز، دكتر سوزانا زيك، متخصص طب طبيعي و پژوهشگر نظام بهداشتي دانشگاه ميشيگان در اين باره مي گويد: افزودن اين گياهان معطر به غذاها مي تواند به حفظ وزن طبيعي كمك  كند. به علاوه آنها مي توانند به پيشگيري از برخي سرطان ها كمك كنند و حتي فشارخون را كاهش دهند، به كنترل قند خون كمك كرده و سلامت قلب و عروق را بهبود بخشند.
با جايگزيني چاشني هاي معمول كه حاوي قند، نمك و چربي هستند با اين گياهان معطر مي توان هم به حفظ سلامتي كمك كرد و همه به غذا رايحه بخشيد.
دكتر زيك اين 10 نكته را براي انتخاب بهترين گياهان معطر توصيه مي كند:
- نمك را با گياهان معطر جايگزين كنيد. گياهان معطري مانند مرزنگوش، آويشن، رزماري، جعفري و سير مي توانند رايحه  طبيعي غذاها را بيرون بكشند.
- از سير تازه استفاده كنيد. سير مي تواند فشارخون و كلسترول را پايين بياورد.
دكتر زيك مي گويد: براي به دست آوردن حداكثر منافع لازم است دست كم سه پر سير متوسط تازه در روز مصرف كنيد. سير خشك يا سيري كه مدت ها مانده باشد، خواص خود را از دست مي دهد.
- رزماري بخوريد. رزماري حاوي مواد آنتي اكسيدان است كه تصور مي رود حافظه را بهبود بخشد و احتمالا به پيشگيري از سرطان كمك كند.
- با كمك ريحان، مرزنگوش و رزماري با سرماخوردگي مبارزه كنيد. اسانس هاي روغني موجود در اين گياهان ممكن است بتواند در مبارزه با سرماخوردگي و آنفلوآنزا به شما كمك كند.
- سرفه مزمن را با آويشن درمان كنيد. زيك مي گويد: منافع بهداشتي آويشن بي نظير هستند. اين گياه به طور سنتي براي درمان سرفه، حتي سياه سرفه استفاده مي شده است.
- براي كمر درد زردچوبه بخوريد. پژوهشگران دريافته اند كه ماده اي به نام كوركومين كه در زردچوبه يافت مي شود، داراي خواص ضدالتهابي است. زردچوبه مي تواند به تنهايي و اضافه شده به ادويه كاري مورد استفاده قرار گيرد.
- با كاري با سرطان بجنگيد. همچنين معلوم شده است كه كوركومين باعث كوچك شدن پوليپ هاي روده بزرگ پيش  سرطاني مي شود.
- شكر را با ادويه جايگزين كنيد. ادويه جاتي مانند دارچين و جوز بويا را به جاي شكر براي شيرين كردن تنقلات استفاده كنيد.]]>
</TEXT>
</DOC>
<DOC>
<DOCID>HAM2-851025-024</DOCID>
<DOCNO>HAM2-851025-024</DOCNO>
<ORIGINALFILE>/1385/851025/news/_ejtem.htm</ORIGINALFILE>
<ISSUE>دوشنبه 25 دي 1385 - سال چهاردهم - شماره4183 - Jan 15, 2007</ISSUE>
<DATE calender="Western">2007-01-15</DATE>
<DATE calender="Persian">1385/10/25</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[حداقل بگيرها در انتظار تصميم وزارت رفاه
جزئيات واگذاري سهام عدالت به بازنشستگان اعلام شد
نايب رئيس مجلس: در بودجه سال آينده تمهيداتي را خواهيم انديشيد كه بازنشستگان تأمين اجتماعي از ساير بازنشستگان عقب نمانند]]>
</TITLE>
<TEXT>
<![CDATA[گروه اجتماعي- وزير رفاه و تأمين اجتماعي جزئيات چگونگي واگذاري سهام عدالت به بازنشستگان را تشريح كرد.
عبدالرضا مصري، گفت: وزارت رفاه و تأمين اجتماعي جدول ويژه اي براي واگذاري سهام عدالت تدوين كرده  و در اين جدول كه بر اساس ميزان درآمد(حقوق)بازنشستگان طراحي شده ميزان سهام عدالت هر گروه از بازنشستگان به صورت جداگانه تعيين خواهد شد.
وي در باره ميزان سهام عدالتي كه در اختيار بازنشستگان قرار مي گيرد، افزود: با توجه به تفاوتي كه در حقوق دريافتي بازنشستگان وجود دارد ميزان سهام عدالتي كه به آنان تعلق مي گيرد مختلف است.
وزير رفاه و تأمين اجتماعي با اشاره به اينكه ميزان حداقل دريافت فعلي در سال جاري مبناي كف برنامه ريزي جدول است تاكيد كرد: در اين جدول مبلغ 125 هزار تومان(حقوقي كه در حال حاضر كمترين حقوق دريافتي بازنشستگان در كشور است)به عنوان كمترين ميزان درآمد در نظر گرفته شده است.
براساس گفته هاي وزير رفاه و تأمين اجتماعي ميزان دريافتي مورد نياز بازنشستگان براي گذران يك زندگي متوسط به وسيله تيم كارشناسي تعيين خواهد شد و پس از آن فاصله ميان حقوق بازنشسته و ميزان پول مورد نيازي كه توسط تيم كارشناسي براي گذران زندگي تشخيص داده شده با واگذاري سهام عدالت از سوي دولت به صورت كامل پرداخت مي شود.
وي گفت: قطعاً ميزان سهام عدالت براي بازنشستگان كشور به ميزاني در نظر گرفته مي شود كه در كنار حقوق دريافتي اين گروه مشكل معيشتي آنان را برطرف كند.
وزير رفاه و تأمين اجتماعي كشور در توضيح كل ميزان سهام عدالتي كه به بازنشستگان داده مي شود توضيح داد: بايد ببينيم چقدر سهام داريم به اين معنا كه بورس اوراق بهادار كشور چه ميزان سهام در اختيار دولت قرار خواهد داد، تا اين لحظه بورس اوراق بهادار درباره ميزان كل سهامي كه مي تواند در اين خصوص در اختيار ما قرار دهد رقمي اعلام نكرده است.
به گفته وزير رفاه ميزان سهام عدالتي كه براي هر شخص تعلق مي گيرد بستگي تمام به ميزان سهامي دارد كه بورس اوراق بهادار به اين امر اختصاص مي دهد.
محمدرضا باهنر، نايب رئيس مجلس شوراي اسلامي، نيز با تاكيد براينكه مجلس سعي دارد مشكل حداقل بگيرهاي سازمان تأمين اجتماعي را برطرف كند گفت: ما در بودجه سال آينده تمهيداتي را خواهيم انديشيد كه بازنشستگان سازمان تأمين اجتماعي نيز از ساير بازنشستگان كشور عقب نمانند و سعي مجلس بر اين خواهد بود كه اين گروه از بازنشستگان سال آينده را بدون مشكل حداقل حقوق آغاز كنند.
وزير رفاه در بخش ديگري از سخنان خود در حاشيه مراسم تجليل از بازنشستگان كشوري در باره بيمه تكميلي درمان بازنشستگان گفت: از سال آينده سعي ما بر اين است كه مشاركت بازنشستگان را در بيمه تكميلي درمان بالا ببريم. به اين معنا كه دولت مبلغ بيمه پايه را پرداخت كند و خود بازنشستگان در صورت تمايل مي توانند براي بالا بردن بيمه شان اقدام كنند.
وي افزود: در سال آينده ما سهم بيمه تكميلي پايه را براي تمامي بازنشستگان پرداخت خواهيم كرد و رقم مشاركت با توجه به خدمات ارايه شده توسط بيمه گر خصوصي از سوي بازنشستگان انتخاب خواهد شد و بازنشسته خود مكلف خواهد بود اين ميزان را هر ماهه به شركت بيمه گر پرداخت نموده و از مزاياي آن بهره مند شود.
وزير رفاه درباره مشكلات به وجود آمده در زمينه بيمه عمر بازنشستگان گفت: بيمه عمر براي بازنشستگان بالاي 70 سال از سوي دولت و مجلس تصويب شده اما اجراي اين مصوبه نيازمند تأمين اعتبار است با توجه به اينكه رقم ميانگين عمر در كشور ما به 70 نزديك است ريسك بيمه عمر با سن 70 سال از سوي شركتهاي بيمه گر پذيرفتني نيست به اين معنا كه هنوز هيچ شركت بيمه گري آمادگي اش را براي اين كار اعلام نكرده است.]]>
</TEXT>
</DOC>
<DOC>
<DOCID>HAM2-851025-025</DOCID>
<DOCNO>HAM2-851025-025</DOCNO>
<ORIGINALFILE>/1385/851025/news/_ejtem.htm</ORIGINALFILE>
<ISSUE>دوشنبه 25 دي 1385 - سال چهاردهم - شماره4183 - Jan 15, 2007</ISSUE>
<DATE calender="Western">2007-01-15</DATE>
<DATE calender="Persian">1385/10/25</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[تنها دارندگان پروانه كسب مشاوره مي توانند اقدام به تنظيم مبايعه نامه كنند]]>
</TITLE>
<TEXT>
<IMAGE>/1385/851025/news/010239.jpg</IMAGE>
<![CDATA[
گروه اجتماعي رئيس اتحاديه مشاوران املاك تهران گفت: با توافق بين سازمان ثبت اسناد و املاك و مشاوران املاك، تنها صاحبان پروانه كسب مي توانند اقدام به تنظيم و امضا مبايعه نامه كنند.
به گزارش روابط عمومي سازمان ثبت مصطفي خسروي، در دومين همايش سراسري مديران مشاورين املاك گفت: قانون صنف مشاوران املاك كه سال هاي 1316و 1317با عنوان صنف دلالان تصويب شد، نيازمند بازنگري و تغيير و تحول مطابق با نيازهاي روز است.
وي با بيان اينكه تعامل بسيار خوبي بين سازمان ثبت اسناد و املاك و مشاوران املاك وجود دارد، اظهار داشت: با همكاري مشاوران املاك و سازمان ثبت اسناد و املاك فعاليت هاي ثبتي روند سريعتري خواهد داشت. حميد رضا آدابي مديركل ثبت اسناد و املاك استان تهران نيز، در اين همايش گفت: ارتقاي سطح علمي مشاوران املاك يك امر ضروري است و مشاوران املاك به عنوان كارشناس در امور املاك مجاز به تنظيم و امضاي مبايعه نامه ها هستند. وي گفت: نظر به اهميت و نقش ساماندهي به امور مشاورين املاك و خودرو در تثبيت امنيت رواني، اقتصادي و اجتماعي آحاد جامعه و به منظور ايجاد كاهش، در حجم پرونده هاي مربوط به دعاوي مطروحه ناشي از منازعات حقوقي مردم در امور املاك و خودرو در محاكم قضايي، قانون گذار با احياي قانون راجع به دلالان و تصويب قوانين بودجه سال هاي 1379 و 1380 سازمان ثبت اسناد و املاك كشور را صالح در رسيدگي به صلاحيت فني و تخصصي و صدور پروانه تخصصي اشتغال براي مشاورين دانسته است.مديركل ثبت اسناد همچنين گفت: با توجه به مستندات قانوني اخيرالتصويب دستورالعملي موسوم به دستورالعمل اجرايي نحوه صدور پروانه تخصصي اشتغال براي مشاورين املاك و خودرو مشتمل بر 34 ماده و 4 تبصره تدوين و متعاقب امضا و تاييد معاونت رئيس قوه قضاييه و رياست سازمان ثبت اسناد و املاك كشور و وزير بازرگاني به تاريخ 16/4/1384 به تنفيذ آيت الله شاهرودي رسيده است.]]>
</TEXT>
</DOC>
<DOC>
<DOCID>HAM2-851025-026</DOCID>
<DOCNO>HAM2-851025-026</DOCNO>
<ORIGINALFILE>/1385/851025/news/_ejtem.htm</ORIGINALFILE>
<ISSUE>دوشنبه 25 دي 1385 - سال چهاردهم - شماره4183 - Jan 15, 2007</ISSUE>
<DATE calender="Western">2007-01-15</DATE>
<DATE calender="Persian">1385/10/25</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[هيچ معتاد و اوباشي نبايد جرأت خودنمايي پيدا كند]]>
</TITLE>
<TEXT>
<![CDATA[پليس: رئيس پليس پايتخت اعلام كرد: دستگيري اراذل و اوباش از سوي كلانتري ها كافي نيست و بايستي اين امر به حدي برسد كه هيچ معتاد و اراذل و اوباشي جرأت نكند كه در منطقه خودنمايي كند.
به گزارش پايگاه اطلاع رساني پليس، سردار رادان رئيس پليس پايتخت اظهار داشت: در اولويت تقسيم شده، ما كاري به شاخص كلانتري ها نداريم. در محله و خيابان هاي مربوط به حوزه كلانتري ها اگر اراذل و اوباشي وجود نداشت نشانگر اين موضوع است كه كلانتري جدا از فعاليت ديگر خود در اين بخش فعال بوده است .
وي از اجراي مجدد طرح برخورد با اراذل و اوباش طي يك ماه گذشته خبر داد و گفت : افراد دستگير شده در اين طرح كساني بودند كه پرونده هاي متعددي در دادسرا داشته و احكام خوبي براي آنها صادر شده بود كه بالغ بر 250 نفر از متهمان به زندان رفتند.]]>
</TEXT>
</DOC>
<DOC>
<DOCID>HAM2-851025-027</DOCID>
<DOCNO>HAM2-851025-027</DOCNO>
<ORIGINALFILE>/1385/851025/news/_ejtem.htm</ORIGINALFILE>
<ISSUE>دوشنبه 25 دي 1385 - سال چهاردهم - شماره4183 - Jan 15, 2007</ISSUE>
<DATE calender="Western">2007-01-15</DATE>
<DATE calender="Persian">1385/10/25</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[پيش نويس آيين نامه اجرايي كنترل دخانياتدر آستانه نهايي شدن]]>
</TITLE>
<TEXT>
<![CDATA[ايسنا: پيش نويس آيين نامه اجرايي قانون جامع كنترل دخانيات در آستانه نهايي شدن قرار گرفت. خديجه محصلي كارشناس مسئول دبيرخانه كميته كشوري مبارزه با دخانيات وزارت بهداشت گفت: اين پيش نويس براي تصويب به ستاد كشوري كنترل و مبارزه با دخانيات، متشكل از پنج عضو به رياست وزير بهداشت ارسال و پس از تاييد رئيس جمهور قابل اجرا مي شود. وي با تاكيد بر اينكه آيين نامه اجرايي برآمده از قانون جامع كنترل دخانيات است، اظهار داشت: اين آيين نامه اجرايي بندهاي قانوني را در خصوص نحوه تبليغات، پرداختن به جرايم، توزيع، واردات و عرضه مواد دخاني را شفاف تر مي كند و در ماده يك قانون جامع كنترل دخانيات آمده است كه به منظور برنامه ريزي و براي مبارزه با مصرف مواد دخاني و حفظ سلامت عمومي وزارت بهداشت طي سه ماه آيين نامه اجرايي اين قانون را تدوين كند.]]>
</TEXT>
</DOC>
<DOC>
<DOCID>HAM2-851025-028</DOCID>
<DOCNO>HAM2-851025-028</DOCNO>
<ORIGINALFILE>/1385/851025/news/_ejtem.htm</ORIGINALFILE>
<ISSUE>دوشنبه 25 دي 1385 - سال چهاردهم - شماره4183 - Jan 15, 2007</ISSUE>
<DATE calender="Western">2007-01-15</DATE>
<DATE calender="Persian">1385/10/25</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[پاسخ مسئولان]]>
</TITLE>
<TEXT>
<![CDATA[با متخلفان برخورد قانوني مي شود
عطف به مطلب مندرج در صفحه 6 همشهري مورخ 18/8/85، تحت عنوان(پارك دوبله و اشغال پياده رو)به اطلاع  مي رساند: طبق اعلام پليس راهنمايي و رانندگي تهران بزرگ، به بخش مربوطه ابلاغ گرديد تا ضمن گشت زني مستمر، با رانندگان متخلف برابر ضوابط برخورد قانوني نمايند.
روابط عمومي ناجا
اجراي مقررات الزامي است
در خصوص پيام تلفني مندرج در آن روزنامه، مورخ 27/9/85 تحت عنوان پرداخت وام به آن تعداد از واحدهاي توليدي...، حسب گزارش روابط عمومي بانك رفاه، به استحضار مي رساند: اخذ استعلام از سيستم بانكي، در هنگام پرداخت تسهيلات، طبق ضوابط و مقررات جاري بانك الزامي است، كه اين ضوابط شامل؛ ارائه تسهيلات جهت اشتغال مجدد مقرري بگيران صندوق بيمه بيكاري نيز مي شود كه در دستورالعمل اجرايي آن نيز، ذكر شده است.
اداره كل روابط عمومي و امور بين الملل  سازمان تأمين اجتماعي]]>
</TEXT>
</DOC>
<DOC>
<DOCID>HAM2-851025-029</DOCID>
<DOCNO>HAM2-851025-029</DOCNO>
<ORIGINALFILE>/1385/851025/news/_ejtem.htm</ORIGINALFILE>
<ISSUE>دوشنبه 25 دي 1385 - سال چهاردهم - شماره4183 - Jan 15, 2007</ISSUE>
<DATE calender="Western">2007-01-15</DATE>
<DATE calender="Persian">1385/10/25</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[با مردم]]>
</TITLE>
<TEXT>
<![CDATA[پله برقي
با توجه به آمد و شد عده زيادي از شهروندان از پل عابر پياده واقع در بزرگراه جلال آل احمد، روبه روي مدرسه نظام مافي و مجتمع آموزش و پرورش، پيشنهاد مي كنم اين پل به پله برقي مجهز گردد تا برخي عابران كه قادر به استفاده از پله نمي باشند، خطر عبور از عرض بزرگراه را به جان نخرند.
ع.ي- يك شهروند از تهران
نبود مهارت
به دليل بروز برخي مشكلات فني در خودرو پرايدي كه به تازگي از سايپا يدك خريداري كرده بودم، براي رفع معضل پيش آمده به يكي از نمايندگي هاي شركت واقع در خيابان دماوند مراجعه كردم، اما بعد از سرويس نه تنها معايب برطرف نشد، بلكه مشكلات جديدي به خودرو افزوده گرديد، قابليت و مهارت، اين واحدها چگونه تعيين و كنترل مي شود؟
جميله حسني- تهران
زمستان پر زحمت
كوچه فاضل زاده واقع در محله اميرالمؤمنين اردبيل از لحاظ آسفالت وضع نابساماني دارد به ويژه در روزهاي برفي مشكلات گوناگوني براي شهروندان به وجود مي آورد. از شهرداري اردبيل خواستار رسيدگي هستيم.
مختاري- اردبيل
فراموش نشود
با توجه به شروع بهره برداري از پل وفادار در تهرانپارس بهتر است مسير عبور و مرور كناري پل كه خاكي و پر از گل و لاي است، نيز آسفالت شود.
رونقي- تهران
پل پرطاقت
در پل فرديس واقع در بزرگراه تهران- كرج هر روز صبح و عصر با ترافيك سنگيني روبه رو هستيم كه باعث اتلاف وقت مردم و مصرف سوخت بيشتر براي خودروها مي شود. به هر حال بايد براي حل اين معضل چاره اي انديشيده شود.
امير محمدي- كرج
سرويس طلا
در جريان قرعه كشي يكي از صندوق هاي قرض الحسنه اينجانب و حدود 50 نفر ديگر برنده سرويس طلا شديم. اما وقتي براي دريافت جايزه مراجعه كرديم، به ما گفتند كه به جاي سرويس طلا به شما 200 هزار تومان وجه نقد پرداخت مي شود. اين نحوه عمل با آن تبليغات هيچ گونه همخواني ندارد و اعتماد مردم را براي سپرده گذاري در اين صندوق ها از ميان مي برد.
زهرا لواساني- تهران
نياز محله قديمي
@ با احداث بازار روز عرضه ميوه و تره بار در خيابان صفي عليشاه تهران كه فضاي مورد نياز آن نيز موجود مي باشد، ساكنان اين محله نيز مي توانند به ميوه و تره بار با قيمت ارزان تر دسترسي پيدا كنند.
ن. رستمي- تهران
يك هفته يك ماه؟
پيرو اطلاعيه شركت ايرانسل مبني بر تحويل يك هفته اي خط تلفن همراه، در 27 آذر ماه با پرداخت مبلغ مربوطه جهت خريد يك خط ثبت نام كردم، اما پس از گذشت نزديك به يك ماه هنوز موفق به دريافت خط تلفن مربوطه نشده ام.
سيمين جشميدي؟
تمركز زيانبار اقتصادي
تمركز بيش از 50 درصد فعاليت هاي اقتصادي كشور در تهران نشان دهنده فقدان آينده نگري در برنامه هايي است كه تاكنون به اجرا گذاشته  شده است، چنين جاذبه اي به تنهايي براي مهاجرت هر چه بيشتر مردم از سراسر كشور به تهران كفايت مي كند و بر مشكلات كنوني پايتخت مي افزايد.
سالمي- شاهرود
چرا تعطيل شد؟
در شهر ري- خيابان فدائيان اسلام يك كارخانه نساجي با سه هزار و ششصد نفر پرسنل به هر دليل تعطيل شده است. تقاضاي كاركنان اين واحد توليدي، توجه سريع به علت تعطيل شدن كارخانه و راه اندازي مجدد آن است.
شهرري
ادغام نكنيد
ادغام ادارات منابع طبيعي در وزارت جهاد كشاورزي اقدامي سنجيده و مفيد نمي باشد و موجوديت جنگل ها، مراتع و اراضي منابع طبيعي را با مخاطرات جدي روبه رو خواهد كرد.
سيليمان فر- گرگان
انتظار 15 ساله
از 15 سال پيش قرار بود بر اساس طرحي، كوچه حيدري مقدم به بزرگراه همت مرتبط شود. اما تاكنون اين طرح به اجرا درنيامده است و به خانه هاي محدوده طرح نيز اجازه ترميم يا نوسازي داده نمي شود.
عباس صالحي- تهران
پرداختيم اما نصب نشد
چهار سال پيش كل هزينه انشعاب فاضلاب براي ساماندهي شبكه فاضلاب كوچه شهيد بازلي واقع در خيابان شهيد عليخاني- شهرك وليعصر را پرداخته ايم، اما هنوز در اين مورد اقدام نشده است.
عزيز علي حبيبي- تهران
تبريز هم مثل تهران و مشهد
پس از شنيدن اخبار مربوط به آلودگي هوا در مشهد، بايد يادآوري كنم كه شهر تبريز هم با خطر آلودگي هوا روبه رو مي باشد. گسترش بي رويه شهر و تردد تعداد خودرو و بيش از ظرفيت خيابان ها از علل مهمي اين آلودگي هاست.
خ- باسمنجي پور- تبريز
دريافت نكردند
به كارمندان آموزش و پرورش در تهران پنجاه هزار تومان به مناسبت ماه مبارك رمضان پرداخت شده است. اما در شهر ري چنين مبلغي به كاركنان آموزش و پرورش پرداخت نشده است.
م- ع- شهر ري
انباشته از خودرو
با افزايش روزافزون خودروهاي داخلي و خارجي بعضي از گذرگاه هاي تهران از هم اكنون به يك پاركينگ بزرگ تبديل شده است. بيم از آن است كه در آينده حتي طرح هاي زوج و فرد و طرح ترافيك و غيره... راه گشا نباشد. توقع شهروندان آن است كه براي رهايي شهر تهران از وضعيت موجود اقدام شود.
ر- پوريوسف- تهران
سفره هاي آب
خطر كاهش سفره هاي آب زيرزميني در كرمان جدي است. بايد پيش از آن كه به خطر بحران نزديك شويم براي اين مسئله، اقدام بايسته اي شود.
ابوالفضل شرافتي- كرمان
دريافت نكرده ايم
با عنايت به مصوبه دولت نسبت به پرداخت حق مسكن به كاركنان دولت، بيمارستان قلب شهيد رجايي هنوز در اين خصوص اقدام نكرده است.
رضا جباري- تهران]]>
</TEXT>
</DOC>
<DOC>
<DOCID>HAM2-851025-030</DOCID>
<DOCNO>HAM2-851025-030</DOCNO>
<ORIGINALFILE>/1385/851025/news/_ejtem.htm</ORIGINALFILE>
<ISSUE>دوشنبه 25 دي 1385 - سال چهاردهم - شماره4183 - Jan 15, 2007</ISSUE>
<DATE calender="Western">2007-01-15</DATE>
<DATE calender="Persian">1385/10/25</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[مسموميت با مخدر كراك موجب مرگ مصرف كننده مي شود]]>
</TITLE>
<TEXT>
<IMAGE>/1385/851025/news/010236.jpg</IMAGE>
<![CDATA[
ايسنا: دبير انجمن سم شناسي و مسموميت  كشور با اشاره به  اين  كه ماده مخدر كراك در بسياري از موارد باعث مسموميت مصرف كننده مي شود، گفت: بيشترين ضرر كراك ناشي از بالا بودن درجه وابستگي به اين ماده نسبت به ساير مواد مخدر است.
شاهين شادنيا با اشاره به مضرات انواع مختلف مواد مخدر در ادامه توضيح داد: گروه اول مواد مخدر توهم زا نظير حشيش، lsd و آمفتامين هستند، گروه دوم مواد محركي نظير قرصهاي شادي آور يا اكس و شيشه اند كه نمونه هايي از آن در ايران يافت مي شوند و بالاخره گروه سوم نيز مخدرهايي مشتق از ترياك است كه هروئين، كراك، تمجيزك و نورجيزك را شامل مي شود. شادنيا درخصوص كراك توضيح داد: كراك مصرفي در ايران، از هروئين با درجه خلوص بالا تشكيل شده است كه بيشتر به صورت استنشاقي به مصرف مي رسد اما در مراحل پيشرفته تر اعتياد، ممكن است به صورت خوراكي و تزريقي نيز استفاده شود. وي در ادامه گفت:  مصرف كراك به دليل مقدار زياد هروئين موجود و بالا بودن درجه خلوص آن، در بسياري موارد موجب مسموميت ها و حتي فوت افراد مي شود. به گفته دبير انجمن سم شناسي و مسموميت كشور موارد متعددي از مسموميت با اين ماده در سه تا پنج سال اخير مشاهده  شده است و جوانان 15 تا 35 سال قربانيان اين ماده افيوني هستند و غالباً افرادي به مصرف اين ماده روي مي آورند كه سابقه مصرف مواد مخدر ديگر را دارند. شادنيا همچنين با اشاره به رواج مصرف تمجيزك گفت: تمجيزك با عنوان يك داروي ترك اعتياد در بازار و به همين عنوان در ويال هاي تزريقي به فروش مي رسد؛ در حالي كه مصرف اين ماده كه خود، مخدر است، با درصد اعتيادآوري بالا، فرد را پس از مدتي به سندروم كوشينگ دچار مي كند.]]>
</TEXT>
</DOC>
<DOC>
<DOCID>HAM2-851025-031</DOCID>
<DOCNO>HAM2-851025-031</DOCNO>
<ORIGINALFILE>/1385/851025/news/_ejtem.htm</ORIGINALFILE>
<ISSUE>دوشنبه 25 دي 1385 - سال چهاردهم - شماره4183 - Jan 15, 2007</ISSUE>
<DATE calender="Western">2007-01-15</DATE>
<DATE calender="Persian">1385/10/25</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[راه اندازي شبكه ملي مركز هاتف]]>
</TITLE>
<TEXT>
<![CDATA[گروه اجتماعي - رئيس مركز هاتف بنياد شهيد و امور ايثارگران گفت: هاتف به عنوان رابط بين جامعه هدف و حوزه هاي تخصصي، پاسخ به نيازهاي جامعه ايثارگري به عنوان مهم ترين جز سازمان الكترونيك و نقطه عطف و برجسته طرح هاي تحولي بنياد شهيد و امور ايثار گران به شمار مي رود.مسعود توانا در جمع خبرنگاران و در پاسخ به سوال هاي مطرح شده در خصوص استقرار مركز هاتف(هدايت الكترونيك و تامين فراگير)در بنياد شهيد و امور ايثارگران افزود: از اسفند ماه سال 84، 30 مركز استاني از مراكز هاتف بهره مند شدند و در حال حاضر نيز 330 شهرستان در سطح كشور داراي سامانه پذيرش مراجع و امكان ارتباط تلفني از طريق شماره 1616 به صورت داخلي هستند كه اميدواريم تا اسفندماه سال جاري و همزمان با سالروز تاسيس بنياد شهيد و امور ايثارگران بتوانيم شبكه ملي مركز هاتف را با شماره تلفن 1616 راه اندازي كنيم.]]>
</TEXT>
</DOC>
<DOC>
<DOCID>HAM2-851025-032</DOCID>
<DOCNO>HAM2-851025-032</DOCNO>
<ORIGINALFILE>/1385/851025/news/_eqtes.htm</ORIGINALFILE>
<ISSUE>دوشنبه 25 دي 1385 - سال چهاردهم - شماره4183 - Jan 15, 2007</ISSUE>
<DATE calender="Western">2007-01-15</DATE>
<DATE calender="Persian">1385/10/25</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[150 نماينده از دولت درخواست كردند
كاهش وابستگي بودجه 86 به درآمدهاي نفتي]]>
</TITLE>
<TEXT>
<IMAGE>/1385/851025/news/010296.jpg</IMAGE>
<![CDATA[
گروه اقتصادي-150 نماينده مجلس در جلسه ديروز با انتشار بيانيه اي خواستار كاهش وابستگي بودجه دولت به درآمدهاي نفتي شدند.
در اين بيانيه از دولت خواسته شده است تا با درنظر گرفتن سياست هاي منسجم و غيرمقطعي در بخش زمين و مسكن، تمام تلاش خود را براي كاهش هزينه هاي جاري و در جدي ترين شكل ممكن باقي ماندن در سطح اعتبارات عمراني قانون بودجه مصوب سال 1385 كشور به كار گيرد، به نحوي كه وابستگي بودجه عمومي دولت به درآمدهاي ناشي از ارز نفتي نسبت به وضعيت فعلي به ميزان معناداري كاهش يابد.
نمايندگان مجلس همچنين با بيان اينكه حجم وسيعي از هزينه هايي كه منشأ كسري بودجه هستند، ريشه در بي انضباطي هاي مالي دارند، تاكيد كردند كه پيشنهادات مطروحه در لايحه بودجه نبايد بر حجم توقعات عمومي بيفزايد و در عين حال بايد همه راهكارهاي منجر به بي انضباطي مالي در بودجه و در محتواي لايحه تقديمي مسدود شود.
ارائه گزارش تفصيلي شرايط اقتصادي كشور و مقايسه آن با اوضاع اقتصادي بين المللي، همراه با بودجه سال 86 ديگر درخواست نمايندگان مجلس از دولت است. نمايندگان مجلس در پايان اذعان داشته اند: از آنجا كه بر اساس قانون اصلاح ماده 3 قانون برنامه توسعه اقتصادي، اجتماعي و فرهنگي كشور مصوب 1383 واردات بنزين تا پايان سال 1385 مجاز بوده و دولت متعهد بوده است راهكارهاي ممكن و آمادگي لازم را براي وضعيت ناشي از ممنوعيت ورود بنزين فراهم سازد ضروري است لايحه بودجه با توجه به اين قانون به مجلس شوراي اسلامي تقديم گردد.
رديف هاي بودجه سال 86 روز چهارشنبه تعيين مي شود
با اتمام بررسي تبصره هاي بودجه سال 1386 كل كشور در جلسات ديروز هيأت دولت، كار بررسي رديف هاي بودجه سال آينده به روز چهارشنبه اين هفته و پس از بازگشت رئيس جمهوري موكول شد.
معاون حقوقي و امور مجلس رئيس جمهوري با بيان خبر فوق وبا اعلام اينكه دولت هنوز درباره نرخ بنزين در سال آينده تصميم نگرفته است، اظهار داشت: چهارشنبه اين هفته هيأت دولت در جلسه اي با حضور دكتر احمدي نژاد، رديف هاي بودجه سال آتي كل كشور را نيز بررسي خواهد كرد.به گزارش مهر، سيد احمد موسوي در حاشيه جلسه علني ديروز مجلس شوراي اسلامي در جمع خبرنگاران با رد ادعاي تأخير دولت در ارائه لايحه بودجه سال آينده به نهاد قانونگذاري، گفت: آنچه بر عهده دولت است، تقديم اين لايحه تا آخر ماه جاري به مجلس است كه اين كار صورت مي گيرد و يكشنبه هفته آينده، رئيس جمهوري لايحه بودجه سال 86 را تقديم مجلس شوراي اسلامي مي كند.]]>
</TEXT>
</DOC>
<DOC>
<DOCID>HAM2-851025-033</DOCID>
<DOCNO>HAM2-851025-033</DOCNO>
<ORIGINALFILE>/1385/851025/news/_eqtes.htm</ORIGINALFILE>
<ISSUE>دوشنبه 25 دي 1385 - سال چهاردهم - شماره4183 - Jan 15, 2007</ISSUE>
<DATE calender="Western">2007-01-15</DATE>
<DATE calender="Persian">1385/10/25</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[پرداخت 13 ميليارد تومان تسهيلات خريد تجهيزات بندري به بخش خصوصي]]>
</TITLE>
<TEXT>
<IMAGE>/1385/851025/news/010299.jpg</IMAGE>
<![CDATA[
گروه اقتصادي- از محل وجوه اداره شده سازمان بنادر و كشتيراني در سال جاري به سرمايه گذاراني كه خواستار خريد تجهيزات بندري هستند 13 ميليارد تومان تسهيلات از طريق سيستم بانكي پرداخت مي شود.
معاون امور بندري و مناطق ويژه اقتصادي سازمان بنادر و كشتيراني در گفت وگو با خبرنگار ما در زمينه تسهيلاتي كه براي سرمايه گذاري بخش خصوصي در بنادر كشور در نظر گرفته شده، گفت: در سال جاري از محل وجوه اداره شده سازمان بنادر به سرمايه گذاراني كه خواستار خريد تجهيزات بندري هستند 13 ميليارد تومان تسهيلات از طريق سيستم بانكي پرداخت مي شود و اكنون برخي درخواست ها در حال معرفي به سيستم بانكي هستند. عليرضا ساطعي با اشاره به وجود امكانات لازم براي حضور بخش خصوصي در بنادر كشور، افزود:همچنين 9 شكل جديد قرارداد را كه در آن تسهيلات بيشتري براي جلب اعتماد بخش خصوصي در نظر گرفته شده، مورد توجه قرار داده ايم.وي، افزود: قراردادها با توجه به نوع سرمايه گذاري بخش خصوصي تنظيم شده  و هزينه اجاره اراضي در حد معقولي كاهش يافته است.
معاون سازمان بنادر و كشتيراني، افزود: اختيارات لازم براي انعقاد قرارداد را به بنادر شمالي و جنوبي كشور داده ايم تا زمان انعقاد قراردادها كاهش يابد. اولويت ها و زمينه هاي سرمايه گذاري از طريق وب سايت سازمان بنادر اعلام شده است. همچنين تضمين تسهيلات پرداختي بانك ها به بخش خصوصي را نيز سازمان بنادر بر عهده گرفته است. وي افزود: همچنين براي كساني كه خواستار انجام فعاليت هاي بندري و دريايي، در سطح وسيع تري نسبت به اعتبارات وجوه اداره شده هستند در صورتي كه وجوه اين سازمان كافي نباشد، متقاضيان سرمايه گذاري در بنادر كشور، مي توانند از تسهيلات سهميه حساب ذخيره  ارزي وزارت راه و ترابري نيز استفاده كنند.]]>
</TEXT>
</DOC>
<DOC>
<DOCID>HAM2-851025-034</DOCID>
<DOCNO>HAM2-851025-034</DOCNO>
<ORIGINALFILE>/1385/851025/news/_eqtes.htm</ORIGINALFILE>
<ISSUE>دوشنبه 25 دي 1385 - سال چهاردهم - شماره4183 - Jan 15, 2007</ISSUE>
<DATE calender="Western">2007-01-15</DATE>
<DATE calender="Persian">1385/10/25</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[رئيس كل گمرك ايران خبرداد:
عدم تحقق درآمدهاي گمركي در سال جاري]]>
</TITLE>
<TEXT>
<![CDATA[گروه اقتصادي- رئيس كل گمرك ايران ديروز پس از مدت ها در يك نشست مطبوعاتي به تشريح سياست هاي گمرك در سال جاري و برنامه هاي آن براي سال آينده پرداخت.
محمدهاشم رهبري در اين نشست درباره مصوبه اخير وزارت امور اقتصادي و دارايي مبني بر تخصصي كردن گمرك ها كه مورد انتقاد واقع شده، گفت: به منظور افزايش بهره وري عملكرد گمرك ها و كاهش هزينه ها چاره اي جز تخصصي كردن آنها نداريم. وي افزود: با آغاز تخصصي شدن گمرك ها براي كالاهاي وارداتي طي سال جاري، حجم و ارزش پرونده هاي قاچاق در 9 ماهه نخست امسال كاهش يافته است.رهبري از تحقق نيافتن درآمدهاي دولت از محل واردات در سال جاري به علت رشد معافيت ها و كاهش نرخ متوسط تعرفه موثر خبر داد و گفت: در بودجه امسال پيش بيني درآمد 57 هزار ميليارد ريال براي دولت از محل تعرفه هاي وارداتي پيش بيني شده بود، اما چون اين رقم بر اساس متوسط تعرفه موثر بالاي 16 درصد تصويب شده بود اما امسال تعرفه موثر به 7/10 درصد رسيد، مطمئنا شاهد تحقق درآمد فوق نخواهيم بود. وي افزود: در 9 ماهه نخست امسال درآمد گمركي دولت به 27 هزار ميليارد ريال رسيد كه نسبت به مدت مشابه سال قبل 4/15 درصد رشد داشته اما نسبت به رقم مصوب(42 هزار ميليارد ريال براي 9 ماهه)حدود 36 درصد كمتر است و پيش بيني مي شود اين رقم تا پايان سال حداكثر به 38 هزار ميليارد ريال برسد كه از رقم 57 هزار ميليارد ريالي مصوب كمتر خواهد بود.
كالاها با نام جعلي خليج عربي ترخيص نمي شود
رئيس كل گمرك درباره كالاهايي كه با نام جعلي خليج عربي صادر مي شوند نيز اعلام كرد: ايران نامي غير از خليج فارس نمي شناسد و اجازه ترخيص كالاها با نام خليج عربي را نمي دهد. رئيس كل گمرك همچنين از تهيه سي دي تعيين ارزش اقلام و كالاهاي وارداتي به كشور به منظور جلوگيري از كم اظهاري واردكنندگان خبر داد و گفت: در اين سي دي ارزش هر كالا بر اساس تركيبي از سه حالت اظهار صاحب كالا، سابقه كالا و نرخ بازار آن تعيين شده است و در جديدترين سي دي حدود 1700 ركورد جديد اضافه شده است.]]>
</TEXT>
</DOC>
<DOC>
<DOCID>HAM2-851025-035</DOCID>
<DOCNO>HAM2-851025-035</DOCNO>
<ORIGINALFILE>/1385/851025/news/_eqtes.htm</ORIGINALFILE>
<ISSUE>دوشنبه 25 دي 1385 - سال چهاردهم - شماره4183 - Jan 15, 2007</ISSUE>
<DATE calender="Western">2007-01-15</DATE>
<DATE calender="Persian">1385/10/25</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[يادداشت
گراني واقتصاد ايران عليرضا سلطاني]]>
</TITLE>
<TEXT>
<![CDATA[1 - جستجوي دلايل بروز گراني و تورم در غير از حوزه هاي اقتصادي، هرچند ممكن است باعث توجيه افكار عمومي براي مدت كوتاهي شود اما مقابله با اين پديده را سخت مي كند. اين سختي نيز ناشي از حاكم شدن طبيعي عناصر امنيتي بر اقتصاد كشور است كه در شرايط كنوني به نفع اقتصاد ايران نيست. ساختار اقتصادي كشور قرار است مسير آينده خود را با سرعت و پويايي بالا بر محور بازيگران غير دولتي بپيمايد. بنابراين در آغاز اين راه سخت و پرهزينه بايداز متهم كردن به سياسي كاري و تاثير پذيري از منطقي غير اقتصادي و همچنين مشوش كردن اوضاع كسب و كار به شدت پرهيز كرد. بخش هاي اقتصادي غير دولتي ايران در حال حاضر از بيماري مهلك بي اعتمادي و ناامني رنج مي برند و به اندازه كافي عوامل داخلي و خارجي براي تشديد اين وضعيت وجود دارد. مواظب باشيم اين بيماري را تعميق نبخشيم.
2 - اينكه اقتصاد ايران اقتصادي توسعه نيافته و مملو از مشكلات است، واقعيتي غير قابل انكار است. اين شرايط به طور طبيعي محصول يك يا دو دولت و يا يك مقطع زماني خاص نيست بلكه دير زماني است كه اقتصاد ايران به آن مبتلاست. اما عملكرد دولت ها در تشديد و يا توقف آن بسيار موثر بوده است. بنابراين بخشي از مشكلات اقتصادي امروز به سياست هاي دولت حاضر باز مي گردد. ريشه هاي واقعي معضلات كنوني به ماهيت ساختار اقتصادي كشور و عدم تحول و پويايي آن متناسب با نيازها و قواعد اقتصادي باز مي گردد.اماآنچه بايد مورد توجه قرار گيرد آگاهي و اراده نهادهاي دست اندكار به طور عام و دولت به طور خاص براي اصلاح ساختار و كاهش مخاطرات و هزينه هاي اقتصادي است.
3 - بهره برداري غير قانوني و سوء استفاده از شرايط نامطلوب اقتصادي وتلاش در جهت تداوم اين شرايط با هدف استمرار كسب هاي غير اقتصادي كه حتي ممكن است به حوزه بهره برداري سياسي نيز تسري پيدا كرده( و در اين صورت هزينه هاي ملي افزايش پيدا مي كند)، واقعيت ديگردراقتصاد ايران است. اين وضعيت به طور طبيعي محصول فرايندهاي غلط سياستگذاري و اجراي سياست هاي اقتصادي است و وظيفه دولت است تا آگاهانه و بر اساس منطق اقتصادي و نه برخوردهاي تخريبي و تهاجمي به مقابله با آن برخاسته و به نهادينه شدن الزامات و منطق اقتصادي بر فضاي كسب و كار كشور كمك كند. بنابراين عوامل نابساماني اقتصادي و فراهم شدن امكان سوء استفاده را بايد در سياستهاي اقتصادي جستجو كرد. بهر حال وقتي شرايط فراهم باشد امكان سوء استفاده نيز افزايش مي يابد. بايد زمينه هاي بروز سوء استفاده رابا تدبير از بين برد.]]>
</TEXT>
</DOC>
<DOC>
<DOCID>HAM2-851025-036</DOCID>
<DOCNO>HAM2-851025-036</DOCNO>
<ORIGINALFILE>/1385/851025/news/_eqtes.htm</ORIGINALFILE>
<ISSUE>دوشنبه 25 دي 1385 - سال چهاردهم - شماره4183 - Jan 15, 2007</ISSUE>
<DATE calender="Western">2007-01-15</DATE>
<DATE calender="Persian">1385/10/25</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[سهميه بانك ها براي پرداخت تسهيلات خودروهاي فرسوده تعيين شد
* دور جديد جايگزيني خودروهاي فرسوده از بهمن ماه آغاز مي شود]]>
</TITLE>
<TEXT>
<![CDATA[گروه اقتصادي- با تصميم نمايندگان ويژه رئيس جمهور سهميه بانك ها براي پرداخت تسهيلات خودروهاي فرسوده و تسهيلات مربوط به توسعه ناوگان حمل و نقل عمومي تعيين شد. به گزارش دبيرخانه شوراي اطلاع رساني دولت، بر اساس تصميم نمايندگان ويژه رئيس جمهور بانك هاي سپه و تجارت هر كدام 25 هزار فقره وام و بانك هاي ملي و صادرات هر كدام 35 هزار فقره وام در سال 85 پرداخت مي كنند.
همچنين به منظور توسعه ناوگان حمل ونقل عمومي بانك سپه موظف به پرداخت تسهيلات 15 هزار خودروي ون هر دستگاه تا سقف 100 ميليون ريال و نيز بانك تجارت بابت 30 هزار تاكسي هر دستگاه تا سقف 50 ميليون ريال وبانكهاي ملي و صادرات ايران هر يك موظف به پرداخت تسهيلات به 6 هزار ميني بوس و هر دستگاه تا سقف 200 ميليون ريال شدند.
همچنين عضو كميسيون صنايع و معادن مجلس شوراي اسلامي با بيان اين كه دور جديد طرح جايگزيني خودروهاي فرسوده با مشاركت بانك هاي سپه، تجارت، ملي و صادرات از اوايل بهمن ماه آغاز مي شود، گفت: در اين مرحله از اجراي طرح???هزار خودروي فرسوده از سا مانه حمل و نقل كشور خارج مي شود.]]>
</TEXT>
</DOC>
<DOC>
<DOCID>HAM2-851025-037</DOCID>
<DOCNO>HAM2-851025-037</DOCNO>
<ORIGINALFILE>/1385/851025/news/_eqtes.htm</ORIGINALFILE>
<ISSUE>دوشنبه 25 دي 1385 - سال چهاردهم - شماره4183 - Jan 15, 2007</ISSUE>
<DATE calender="Western">2007-01-15</DATE>
<DATE calender="Persian">1385/10/25</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[مصرف آب تهراني ها نگران كننده است]]>
</TITLE>
<TEXT>
<![CDATA[گروه اقتصادي - علي رغم كاهش درجه حرارت هوا در اين فصل مصرف آب شهروندان تهراني بسيار نگران كننده است. روابط عمومي شركت آب و فاضلاب استان تهران اعلام كرد:مصرف آب از ابتداي سال جاري تاكنون به 808 ميليون و 473 هزار و 823 متر مكعب رسيد.شركت آبفاي استان تهران با توجه به نزديك بودن ايام محرم و سوگواري اباعبدالله الحسين(ع)از كليه شهروندان درخواست مي كند با استفاده بهينه از آب شاهد تداوم جريان آن در ساير مناطق باشند.]]>
</TEXT>
</DOC>
<DOC>
<DOCID>HAM2-851025-038</DOCID>
<DOCNO>HAM2-851025-038</DOCNO>
<ORIGINALFILE>/1385/851025/news/_eqtes.htm</ORIGINALFILE>
<ISSUE>دوشنبه 25 دي 1385 - سال چهاردهم - شماره4183 - Jan 15, 2007</ISSUE>
<DATE calender="Western">2007-01-15</DATE>
<DATE calender="Persian">1385/10/25</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[خروج بنزين از سبد حمايتي دولت تا سال 1391]]>
</TITLE>
<TEXT>
<![CDATA[گروه اقتصادي - لايحه توسعه حمل و نقل عمومي درون شهري و مديريت مصرف سوخت كه بنا به پيشنهاد وزارت كشور در هيأت وزيران با قيد 2 فوريت به تصويب رسيده بود، ديروز  تقديم مجلس شد.
به گزارش دبيرخانه شوراي اطلاع رساني دولت، بر اساس اين لايحه به دولت اجازه داده مي شود در جهت توسعه حمل و نقل عمومي درون شهري و مديريت مصرف سوخت نسبت به اصلاح و توسعه حمل و نقل شهري،  بهينه سازي و كاهش مصرف سوخت دوگانه سوز و پايه گاز سوز نمودن خودرو ها، ساماندهي و هماهنگي مديريت حمل و نقل شهري،  نوسازي خودروهاي فرسوده دولتي و عمومي و غيردولتي و خصوصي،  بهبود عبور و مرور و كاهش تقاضاي سفر، اجراي سهميه بندي بنزين در نيمه اول سال 1386، خروج بنزين از سبد حمايتي تا سال 1391، رعايت استاندارد هاي مصرف سوخت و آلايندگي،  توسعه جايگاه هاي عرضه گاز طبيعي و تكميل و توسعه حمل و نقل عمومي ريلي و غير ريلي اقدام نمايد.]]>
</TEXT>
</DOC>
<DOC>
<DOCID>HAM2-851025-039</DOCID>
<DOCNO>HAM2-851025-039</DOCNO>
<ORIGINALFILE>/1385/851025/news/_eqtes.htm</ORIGINALFILE>
<ISSUE>دوشنبه 25 دي 1385 - سال چهاردهم - شماره4183 - Jan 15, 2007</ISSUE>
<DATE calender="Western">2007-01-15</DATE>
<DATE calender="Persian">1385/10/25</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[گفت وگوي امروز
كاهش سهم بيمه كارفرمايان به 13 درصد به ضرر جامعه كارگري است]]>
</TITLE>
<TEXT>
<![CDATA[گروه اقتصادي- اواخر سال گذشته به دنبال تصميم مشترك شوراي عالي كار با نمايندگان كارگران و كارفرمايان مقرر شد تا سطح دستمزد كارگران قرارداد موقت نسبت به كارگران قرارداد ثابت تا حد 35 درصد بيشتر افزايش يابد. اين در حالي بود كه در آن زمان كارفرمايان اعلام كردند در صورتي كه دولت از سهم بيمه پرداختي كارفرمايان بكاهد اين اقدام اثر نامطلوبي در وضعيت مالي و توليدي اين گروه نخواهد گذاشت. از آنجايي كه اين رويداد بايد تا پايان برنامه چهارم توسعه محقق شود در خصوص تاثير آن بر وضعيت قشر كارگري با علي اكبر عيوضي، عضو هيات مديره كانون هماهنگي شوراي اسلامي كار تهران گفت وگو كرده ايم.
***
*تحقق كاهش سهم بيمه كارفرمايي آيا به نفع كارگران تمام خواهد شد؟
در حقيقت كاهش سهم بيمه كارفرمايان به 13 درصد تا پايان برنامه چهارم توسعه عملا به ضرر جامعه كارگري است، چرا كه با اجرايي شدن اين طرح هيچ شغل جديدي ايجاد نمي شود. دولت با كاهش سهم بيمه كارفرمايان در حقيقت حقوق و مزاياي كارگران را كاهش مي دهد و كمكي هم به كارفرمايان نمي شود. اين اقدام دولت، منجر به كاهش ميزان تسهيلات كارگران مي گردد.
* با توجه به آنكه به اعتقاد برخي از دست اندركاران آنچه كه كارفرمايان به عنوان سهم بيمه مي پردازند جزو حقوق كارگران است، آيا دولت مي تواند براي حمايت از كارفرمايان اين سهم را تقليل دهد؟
دقيقا چون اين وجوه بخشي از حقوق كارگران محسوب مي شود، عملا دولت نمي تواند درباره اين حقوق تصميمي گرفته و مثلا آن را كاهش دهد. آن هم درست در شرايطي كه در كشور دولت با مشكل ايجاد اشتغال مواجه است. به عبارت ديگر كاهش سهم بيمه كارفرمايان با انگيزه رفع يكي از موانع توليد منطقي نيست.
* يكي از بحث هايي كه براي توجيه اين اقدام مطرح شده است افزايش توليد و به دنبال آن بالا رفتن سطح اشتغال بوده است آيا با اين ديدگاه موافق نيستيد؟
مسلما اين قبيل اقدامات دولت كمكي به كارگران محسوب نمي شود چرا كه راه حل افزايش توليد، كاهش سهم بيمه كارفرمايان نيست. با عملياتي شدن اين طرح توليد افزايش نمي يابد تا زمينه اشتغال جديد مهيا شود. دولت مي تواند با ايجاد بسترهاي لازم براي جذب سرمايه گذاري هاي داخلي و خارجي، سوق دادن يارانه هاي دولتي به سمت توليد زمينه ايجاد اشتغال پايدار در كشور را فراهم كند.]]>
</TEXT>
</DOC>
<DOC>
<DOCID>HAM2-851025-040</DOCID>
<DOCNO>HAM2-851025-040</DOCNO>
<ORIGINALFILE>/1385/851025/news/_havad.htm</ORIGINALFILE>
<ISSUE>دوشنبه 25 دي 1385 - سال چهاردهم - شماره4183 - Jan 15, 2007</ISSUE>
<DATE calender="Western">2007-01-15</DATE>
<DATE calender="Persian">1385/10/25</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
<![CDATA[قاتل طمعكار در جلسه دادگاه مدعي شد:
فكر مي كردم مقتول خيلي پولدار باشد]]>
</TITLE>
<TEXT>
<IMAGE>/1385/851025/news/010272.jpg</IMAGE>
<![CDATA[
گروه حوادث- راننده مسافركشي كه تازه داماد جواني را 20 روز پس از ازدواجش به قتل رسانده و جسدش را به آتش كشيده بود، صبح ديروز در جلسه محاكمه مدعي شد ظاهر مرتب مرد جوان باعث شد، به طمع سرقت او را به قتل برسانم.
اولين روزهاي اسفند ماه 84، ماموران گشت پليس با جسد نيمه سوخته مردي در حاشيه كمربندي آزادگان روبرو شده و موضوع را به بازپرس ويژه قتل تهران گزارش كردند. در حالي كه تحقيقات پليسي براي شناسايي مقتول ناشناس آغاز شده بود، اقوام تازه دامادي به نام رامين با مراجعه به آگاهي تهران مدعي شدند اين مرد جوان درحالي كه روزگذشته با پرواز كرمانشاه به تهران آمده است، پس از خروج از فرودگاه مهرآباد به طرز عجيبي ناپديد شده است.
با توجه به شباهت ظاهري كه بين جسد سوخته و جوان ناپديد شده وجود داشت، اقوام رامين با رفتن به پزشكي قانوني جسد وي را شناسايي كردند.
در نخستين مرحله از بررسي هاي پليس درباره اين جنايت، كارآگاهان پليس به بازجويي از خاله تازه داماد كه آخرين بار با وي صحبت كرده بود پرداختند، هنگامي كه وي گفت: رامين بعد از به زمين نشستن هواپيما با خانه ما تماس گرفت و گفت تا نيم ساعت ديگر به خانه مان مي آيد، اين فرضيه كه وي در مسير فرودگاه از سوي فرد ناشناسي ربوده شده و به قتل رسيده باشد قوت گرفت. به اين ترتيب ردگيري تلفن همراه قرباني كه پس از جنايت سرقت رفته بود در دستور كار پليس جنايي قرار گرفت و سرانجام در تلاشي 4 ماهه ماموران توانستند جواني به نام رضا را در 15 تيرماه امسال دستگير كنند. هنگامي كه اين مرد در بازجويي ها به قتل جوان مسافر به انگيزه سرقت اموالش اعتراف كرد، پرونده براي صدور راي نهايي به دادگاه كيفري استان تهران ارسال شد.
طمعكار شدم!
صبح ديروز مرد جنايتكار در شعبه 74 دادگاه كيفري استان در مقابل 5 قاضي دادگاه به دفاع از خود پرداخت.
در اين جلسه پس از بيان كيفرخواست از سوي صفر خاكي به عنوان نماينده دادستان، مادر تازه داماد در جايگاه قرار گرفته و گفت: پسرم تنها 20 روز بود كه ازدواج كرده بود، اما اين مرد او را وقتي براي شركت در آزموني به تهران آمده بود با 25 ضربه چاقو به قتل رساند، به خاطر جنايتي كه مرتكب شده است از دادگاه مي خواهم او را به قصاص محكوم كند.
پس از اين درخواست،مرد جنايتكار در جايگاه قرار گرفته و با پذيرفتن اتهام قتل عمد در توضيح ماجراي جنايت گفت: روز حادثه مقتول را از ميدان آزادي سوار خودرو كردم،به خاطر آنكه وي سر و وضع بسيار مرتبي داشت، فكر كردم بايد فرد بسيار ثروتمندي باشد، بنابراين در يك لحظه به ذهنم رسيد كه با قتل او دست به سرقت پولهايش بزنم.
وقتي به جاي خلوتي رسيديم، در فرصتي كه پيش آمده بود با چكش به او حمله ور شده و ضربه اي به سرش زدم، اما او خيلي قوي تر از من بود و بنابراين با من درگير شد و منهم با چاقو پشت سر هم چندين ضربه به شكم و ران پايش زدم و وقتي كه از حال رفت، جسد خونينش را به يك جاده خاكي در چهاردانگه برده و به آتش كشيدم، اما هنگامي كه به سراغ كيف مقتول رفتم،در داخل آن فقط 80 هزار تومان پول نقد پيدا كردم.
رضا در پايان دفاعياتش با ابراز پشيماني از عمل خود از اولياي دم تقاضاي بخشش كرد و با ختم جلسه دادگاه قرار است حكم درباره پرونده صادر شود.]]>
</TEXT>
</DOC>
<DOC>
<DOCID>HAM2-851025-041</DOCID>
<DOCNO>HAM2-851025-041</DOCNO>
<ORIGINALFILE>/1385/851025/news/_havad.htm</ORIGINALFILE>
<ISSUE>دوشنبه 25 دي 1385 - سال چهاردهم - شماره4183 - Jan 15, 2007</ISSUE>
<DATE calender="Western">2007-01-15</DATE>
<DATE calender="Persian">1385/10/25</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
<![CDATA[نازنين قصاص نمي شود]]>
</TITLE>
<TEXT>
<IMAGE>/1385/851025/news/010266.jpg</IMAGE>
<![CDATA[
گروه حوادث- دختر جوان كه مدعي است در دفاع از خود پسر جواني را در اكبرآباد كرج به قتل رسانده است از اعدام نجات يافت.
اين دختر جوان به نام نازنين متهم است 9 اسفند سال گذشته در جريان درگيري با جوان 23
ساله اي، وي را با ضربات چاقو از پاي درآورده است.
نازنين اگرچه در تمامي جلسات بازجويي مدعي شد براي دفاع از خود و خواهرزاده اش كه همراه وي بوده، دست به جنايت زده است، اما در نخستين محاكمه از سوي قضات دادگاه كيفري استان به قصاص نفس محكوم شد اما زماني كه اين حكم به خاطر نقص در تحقيقات نقض شد، پرونده به شعبه 74 ارسال شد. دختر جوان 20 ديماه امسال در شعبه 74 دادگاه كيفري استان تهران پس از اظهارات شاهدان حادثه كه همگي مدعي بودند براي آزار و اذيت قصد كشاندن نازنين و خواهرزاده اش به باغي در اكبرآباد داشتند بار ديگر در مقام آخرين دفاع مدعي شد قصد كشتن جوان مهاجم را نداشته و در دفاع از خود دست به چنين كاري زده است.]]>
</TEXT>
</DOC>
<DOC>
<DOCID>HAM2-851025-042</DOCID>
<DOCNO>HAM2-851025-042</DOCNO>
<ORIGINALFILE>/1385/851025/news/_havad.htm</ORIGINALFILE>
<ISSUE>دوشنبه 25 دي 1385 - سال چهاردهم - شماره4183 - Jan 15, 2007</ISSUE>
<DATE calender="Western">2007-01-15</DATE>
<DATE calender="Persian">1385/10/25</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
<![CDATA[سرنخ هاي جديد از قاتلان مدرسه سازخير]]>
</TITLE>
<TEXT>
<IMAGE>/1385/851025/news/010269.jpg</IMAGE>
<![CDATA[
گروه حوادث- كارآگاهان جنايي پايتخت در بررسي هاي تخصصي خود، براي گشودن راز قتل چهره ماندگار مدرسه سازي ايران، به سرنخهاي مهمي از عاملان اين جنايت دست پيدا كردند.
اواسط آذرماه امسال هنگامي كه قتل مرد سالخورده اي به نام مهندس غلامرضا مرداني آذر در دفتر كارش به ولي الله حسيني، بازپرس جنايي تهران گزارش شد وي با حضور در صحنه جنايت تحقيقات مقدماتي خود را براي يافتن سرنخي از عاملان جنايت آغاز كرد.
هنگامي كه در بررسي ها مشخص شد كه مقتول مرد بسيار ثروتمندي بوده كه تاكنون?? مدرسه به ارزش چندين ميليارد تومان را براي كودكان
بي بضاعت ساخته و تجهيز كرده است، اين احتمال كه وي قرباني سرقت مرگباري شده باشد مطرح شد.
درحالي كه بررسي هاي كارآگاهان اداره 10 آگاهي نشان مي داد عاملان جنايت بدون استفاده از زور وارد قتلگاه شده اند، كارآگاهان منشي شركت را به عنوان اولين مظنون بازداشت كردند، اما درحالي كه وي منكر اطلاعي از قتل خير مدرسه ساز بود، با بازرسي منزل وي اسنادي به دست آمد كه سوء ظن پليس جنايي را نسبت به اين زن بيشتر كرد.
ولي الله حسيني، بازپرس جنايي تهران، روز گذشته درباره اين پرونده گفت: وقتي زن منشي تحت بازجويي هاي تخصصي قرار گرفت، درحالي كه چاره اي جز بيان حقيقت نداشت به همدستي با يك زن و دو مرد براي ارتكاب اين جنايت سياه اعتراف كرد.]]>
</TEXT>
</DOC>
<DOC>
<DOCID>HAM2-851025-043</DOCID>
<DOCNO>HAM2-851025-043</DOCNO>
<ORIGINALFILE>/1385/851025/news/_havad.htm</ORIGINALFILE>
<ISSUE>دوشنبه 25 دي 1385 - سال چهاردهم - شماره4183 - Jan 15, 2007</ISSUE>
<DATE calender="Western">2007-01-15</DATE>
<DATE calender="Persian">1385/10/25</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
<![CDATA[زنان كيف قاپ، سارقان چندثانيه اي بودند]]>
</TITLE>
<TEXT>
<IMAGE>/1385/851025/news/010275.jpg</IMAGE>
<![CDATA[
گروه حوادث- 2 زن جوان كه با تنه زدن به عابران پياده يا مشتريان مراكز تجاري در يك چشم به هم زدن پول ها و جواهرات كيف دستي آنان را خالي مي كردند، به دام افتادند. اين 2زن سوابق متعددي در كيف زني و جيب بري دارند و تاكنون 20 نفر از مالباختگان آنها را شناسايي كرده اند.
جيب بري در مجتمع تجاري
اوايل دي ماه، زماني كه زن جواني براي خريد به يكي از مجتمع هاي تجاري غرب تهران رفته بود بعد از آنكه 2زن به وي تنه زدند متوجه شد كه كيفش پاره شده است.
هنگامي كه زن جوان موضوع را به ماموران انتظامات مجتمع تجاري اطلاع داد، از آنجا كه پيش از اين نيز شكايات زيادي درباره كيف زني و جيب بري در داخل مجتمع در اختيار ماموران قرار گرفته بود، آنها وارد عمل شده و پس از دستگيري 2زن جوان موضوع را به ماموران پايگاه دوم آگاهي تهران گزارش كردند. دقايقي بعد، با انتقال 2زن به پايگاه پليس، ماموران به انگشت نگاري از آنها دست زدند و در حالي كه متهمان ادعا مي كردند به اشتباه دستگير شده اند، مشخص شد كه هر دوي آنها سوابق متعددي در زمينه كيف زني و جيب بري دارند و چندين بار روانه زندان شده اند.
20 شاكي در دادسراي صادقيه
با ارسال پرونده به شعبه 15 دادسراي صادقيه، در حالي كه متهمان همچنان ادعا مي كردند كه بي گناهند، 20 زن با مراجعه به دادسراي صادقيه آنها را به عنوان سارق كيفهايشان شناسايي كرده و وقتي مقابل آنان قرار گرفتند، سوگند ياد كردند قبل از سرقت اموالشان، اين 2زن به آنها تنه زده اند.
سرقت حلقه ازدواج 36 ساله
يكي از شاكيان به قاضي حسن جراحي، بازپرس شعبه 15 گفت: چند هفته پيش براي فروش جواهراتم به يك پاساژ در غرب تهران رفته بودم، اما هنوز وارد مغازه طلافروشي نشده بودم كه اين 2 زن در يك لحظه به من تنه زده و به سرعت ناپديد شدند. پس از فرار آنها متوجه شدم كيف دستي ام پاره شده و تمامي جواهراتم و از جمله حلقه ازدواجم كه از سال 1349 همراهم بود به سرقت رفته است.
يكي ديگر از شاكيان نيز گفت: اين 2زن در يكي از ايستگاه هاي مترو در هنگام سوارشدن به قطار، با هل دادن من به داخل قطار، كيف پولم را كه حاوي مقداري چك مسافرتي و طلا بود به سرقت برده و در ميان جمعيت ناپديد شدند. پس از اظهارات شاكيان، بازپرس جراحي دستورات قضائي در خصوص پرونده را صادر كرد و متهمان براي انجام تحقيقات پليسي در اختيار اداره آگاهي قرار گرفتند.]]>
</TEXT>
</DOC>
<DOC>
<DOCID>HAM2-851025-044</DOCID>
<DOCNO>HAM2-851025-044</DOCNO>
<ORIGINALFILE>/1385/851025/news/_havad.htm</ORIGINALFILE>
<ISSUE>دوشنبه 25 دي 1385 - سال چهاردهم - شماره4183 - Jan 15, 2007</ISSUE>
<DATE calender="Western">2007-01-15</DATE>
<DATE calender="Persian">1385/10/25</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
<![CDATA[متهم كودك آزاري: من فرزندانم را نكشته ام]]>
</TITLE>
<TEXT>
<![CDATA[گروه حوادث - پدري كه متهم است 2 كودك خردسال خود را به قتل رسانده، روز گذشته در دادسراي جنايي پايتخت با انكار اتهام خود مدعي شد همسرش به دنبال اختلاف خانوادگي به دروغ وي را متهم كرده است.
در نخستين روزهاي ديماه، بازپرس محمدحسين شاملو ازانتقال پسربچه دو ماه و نيمه اي به يكي ازبيمارستان هاي تهران مطلع شد، در حالي كه مسئولان بيمارستان احتمال كودك   آزاري مي دادند،بازپرس جنايي دستور بازداشت پدركودك را به اتهام كودك آزاري صادركرد.
مادركودك وقتي ازبازداشت همسرش آگاه شد،به شعبه يكم دادسراي جنايي رفت ومدعي شد همسر معتادش 4سال قبل نيز فرزند 8ماهه شان را هنگامي كه گريه مي كرده، از پنجره خانه بيرون انداخته و به قتل رسانده است، وي سپس جسد را بدون اطلاع پليس مخفيانه دفن كرده ولي شناسنامه او را باطل نكرده است.
اين زن درادامه مدعي شد همسرش چند ماه بعد نيز با ضرب و شتم وي باعث مرگ كودكي كه 8 ماهه باردار بوده شده است.
من بيگناهم!
روز گذشته مرد جوان كه از هنگام انتقال كودك مجروحش به بيمارستان در بازداشت بود در بازجويي به بازپرس شاملو گفت: تمامي ادعاهاي همسرم دروغ است و اوتحت تاثيرخانواده اش كه از اول با ازدواج ما مخالف بودند، ا ين ادعاها را مطرح كرده است.
وي درباره نحوه مرگ اولين فرزندش گفت: كودكم دراثربيماري مرد ومن درمرگ اوهيچ نقشي نداشتم.
وي درمورد اينكه چرا جسد كودك را مخفيانه به خاك سپرده و شناسنامه اش راباطل نكرده است نيز گفت: دليلي براي اطلاع به پليس و باطل كردن شناسنامه نمي ديدم!
وي درمورد مرگ دومين فرزندش نيز مدعي شد همسرش در هنگام بارداري گوني برنجي را جابه جا كرده كه باعث سقط كودك شد.
در حالي كه بررسي ها نشان مي دهد كودك 5/2 ماهه به موادمخدر معتاد است،متهم درمورد علت اعتياد كودكش به بازپرس جنايي گفت: كودكمان شبها نمي خوابيد، چندبار او را نزد پزشك برديم ولي فايده نداشت و بنابراين براي آرام كردنش بعضي اوقات به اوقرص خواب آور مي دادم.
بازپرس محمدحسين شاملو روزگذشته اعلام كرد اين متهم در حال حاضر به اتهام شروع به قتل فرزندش،ارتكاب يك فقره قتل، وسقط جنين روانه زندان شده تا درجلسه بعدي تحقيقات بيشتري ازوي صورت گيرد.]]>
</TEXT>
</DOC>
<DOC>
<DOCID>HAM2-851025-045</DOCID>
<DOCNO>HAM2-851025-045</DOCNO>
<ORIGINALFILE>/1385/851025/news/_havad.htm</ORIGINALFILE>
<ISSUE>دوشنبه 25 دي 1385 - سال چهاردهم - شماره4183 - Jan 15, 2007</ISSUE>
<DATE calender="Western">2007-01-15</DATE>
<DATE calender="Persian">1385/10/25</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
<![CDATA[آثاري از انفجاريافت نشد]]>
</TITLE>
<TEXT>
<![CDATA[ايسنا: در پي شنيده شدن صداي مهيب در ارتفاعات لاله زار شهرستان بافت، معاون سياسي امنيتي استاندار كرمان اعلام كرد با وجود جست وجوهاي زياد، آثاري از اين انفجار يافت نشد و به اين ترتيب پيگيري ها در اين زمينه به اتمام رسيد. ابوالقاسم نصراللهي در اين خصوص افزود: گمان مي رود كه اين حادثه، يك رويداد طبيعي در آسمان بوده، چراكه در سال 1353 نيز انفجاري مشابه اين رويداد در آسمان استان كرمان اتفاق افتاده است. وي با تكذيب برخي شايعات درباره آزمايش موشكي در منطقه گفت: هر نوع آزمايش موشكي با هماهنگي مسئولان امنيتي صورت مي گيرد، از اين رو اگر آزمايشي در كار بود، حتماً ما مطلع مي شديم.]]>
</TEXT>
</DOC>
<DOC>
<DOCID>HAM2-851025-046</DOCID>
<DOCNO>HAM2-851025-046</DOCNO>
<ORIGINALFILE>/1385/851025/news/_informatic.htm</ORIGINALFILE>
<ISSUE>دوشنبه 25 دي 1385 - سال چهاردهم - شماره4183 - Jan 15, 2007</ISSUE>
<DATE calender="Western">2007-01-15</DATE>
<DATE calender="Persian">1385/10/25</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
<![CDATA[برخورد 3 سياهچاله]]>
</TITLE>
<TEXT>
<IMAGE>/1385/851025/news/010227.jpg</IMAGE>
<![CDATA[
نجوم- تيمي از اخترشناسانِ دانشگاه هاي نورث وسترن، هاروارد و ميشيگان با استفاده از كامپيوتري جديد، براي اولين بار نشان دادند كه سياهچاله هاي اَبَرپُرجرم در واكنش هاي متقابل سه گانه در هم مي آميزند. اين سياهچاله ها در مركز بيشتركهكشان ها وجود دارند.
به نوشته پايگاه اينترنتي نجوم، نتايج تئوري به دست آمده خوشحال كننده است، زيرا با نظريه هاي قبلي مطابقت دارد و يافته اخير دانشمندانِ مؤسسه فناوري كاليفرنيا مبني بر احتمال وجود كوازارهاي سه گانه را تاييد مي كند. هنگامي كه سياهچاله هاي ابرپرجرم، توده بزرگي از گازهاي كهكشان را مي بلعند، مقدار بسيار زيادي انرژي به طرز چشمگيري آزاد مي شود. در اين حالت يك سياهچاله مانند يك كوازار مشاهده مي شود. مطالعه سه نمونه از كوازارهاي مجاور نشان داد كه واكنشهاي متقابلي بين آنها رخ داده است كه شبيه سازي هاي كامپيوتري آنها را از قبل پيش بيني كرده بودند.
سياهچاله هاي ابرپرجرم دوتايي وقتي شكل مي گيرند كه دو كهكشان درهم بياميزند و هسته هاي آنها با هم يكي شوند. اخترشناسان اين فرايند را سال ها پيش توضيح داده اند. اما كشف جديد نشان داد كه اين واكنش هاي متقابل بسيار متعددند و پياپي تكرار مي شوند. با كشف اخير، برخورد دو كهكشان و به وجود آمدن كهكشان ابرپرجرم دوتايي نمونه ساده اي به نظر مي رسد و تصورآميزش سه كهكشان سخت تر خواهد بود.
واكنش هاي سه تايي مهيب، در ابتدا با كهكشان هاي كوچك تر صورت مي گرفت و تعداد برخوردها بيشتر بود. در آن دوران، كهكشان ها در محيطي پرتراكم بودند و جهان در حال انبساط بود و بايد به اندازه كنوني آن مي رسيد. در نتيجه كهكشان هاي كوچك با هم تركيب مي شدند و كهكشان هاي امروزي را به وجود مي آوردند. با اينكه اين فرآيند در زمان ما نيز دنبال مي شود؛ ولي به علت تراكم كمتر، آرام تر ادامه مي يابد. كهكشان راه شيري نيز اين فرآيند را با كهكشان همسايه خود(كهكشان آندرومدا)درآينده تجربه خواهد كرد.
لورِن هافمن دانشجويِ دانشگاه هاروارد و يكي از اعضاي تيمِ پژوهش، مي گويد: سيستم هاي سه تايي سياهچاله ها بسيار پيچيده هستند. معمولاً در اين فرآيند، واكنش هاي آشوبي همراه با پرتاب مواد از كهكشان ميزبان هستند. مارتا ولنتري، از اعضاي اين تيم مي گويد: شناسايي سياهچاله هاي دوتايي سرگردان در فضا، نشانه هايي از بروز واكنش هاي سه تايي است. به نظر مي رسد امواج گرانشي هم تنها راه دسترسي ما به اين سيستم هاي دو تايي است. آميزش سياهچاله هاي ابرپرجرم دوتايي، منبع اصلي تابش ها است. اخترشناسان اميدوارند كه بتوانند در آينده، اين بررسي ها را به وسيله امواج ديگري، مانند ليزر ادامه دهند.]]>
</TEXT>
</DOC>
<DOC>
<DOCID>HAM2-851025-047</DOCID>
<DOCNO>HAM2-851025-047</DOCNO>
<ORIGINALFILE>/1385/851025/news/_informatic.htm</ORIGINALFILE>
<ISSUE>دوشنبه 25 دي 1385 - سال چهاردهم - شماره4183 - Jan 15, 2007</ISSUE>
<DATE calender="Western">2007-01-15</DATE>
<DATE calender="Persian">1385/10/25</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
<![CDATA[ركورد شكني؛ تلويزيون 108 اينچ شد]]>
</TITLE>
<TEXT>
<IMAGE>/1385/851025/news/010230.jpg</IMAGE>
<![CDATA[
همشهري آنلاين: درحالي كه رقابت بين تلويزيون هاي كريستال مايع(lcd)و پلاسما بالا گرفته است، يك شركت ژاپني تلويزيون ال سي دي خود را با سايز 108 اينچ معرفي كرد.
اين تلويزيون غول پيكر كه در حال حاضر بزرگ ترين در نوع خود محسوب مي شود سرعت رندر بالا و دريافت و پخش مناسب براي تصويرهاي بزرگ دارد.
سال گذشته يك شركت كره اي تلويزيون 102 اينچي را روانه بازار كرده بود كه تا امروز بزرگترين تلويزيون ال سي دي  محسوب مي شد.
از حدود يك سال پيش تمام توليدكنندگان مطرح تلويزيون در جهان تصميم گرفتند نرخ تكرار صفحه ال سي دي را از 60 به 120 افزايش دهند كه اين موضوع باعث هموار شدن لبه هاي تصاوير و در نتيجه بالا رفتن كيفيت شد.
بسياري از آنها با قرار دادن فريم جديد بين فريم هاي اصلي باعث بالارفتن كيفيت كار شده اند. به عنوان مثال بين فريم a و bفريم ديگري قرار داده اند به نام فريم a+b كه خلأ موجود در بين آنها را از بين ببرد.
با تمام تلاش هاي انجام شده، بسياري از مردم اعتقاد دارند كيفيت تلويزيون هاي پلاسما بهتر از ال سي دي هاست و همين باعث رقابت بسيار بين اين 2فناوري تلويزيون شده است.
هم اكنون هر 2فناوري مشتريان بسياري دارند و پيشرفت هاي چشمگيري نيز دارند. اين در حالي است كه چند روز پيش خبر توليد تكنولوژي جديدي در تلويزيون ها منتشر شد. تلويزيون ليزري كه رقيب جديد نمايشگرهاي ال سي دي و پلاسما محسوب مي شود، توسط يك مخترع ايراني و در انگليس ارائه شده است.]]>
</TEXT>
</DOC>
<DOC>
<DOCID>HAM2-851025-048</DOCID>
<DOCNO>HAM2-851025-048</DOCNO>
<ORIGINALFILE>/1385/851025/news/_informatic.htm</ORIGINALFILE>
<ISSUE>دوشنبه 25 دي 1385 - سال چهاردهم - شماره4183 - Jan 15, 2007</ISSUE>
<DATE calender="Western">2007-01-15</DATE>
<DATE calender="Persian">1385/10/25</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
<![CDATA[ترانزيستورهاي سيليكونيفوق العاده باريك]]>
</TITLE>
<TEXT>
<![CDATA[مهر: استفاده از نسل جديدي از ترانزيستورهاي سيليكوني فوق العاده باريك به زودي به وقوع انقلابي بزرگ در صنعت توليد تجهيزات الكترونيكي قابل انعطاف منجر خواهد شد.
محققان دانشگاه ويسكانسين آمريكا موفق به طراحي و ساخت ترانزيستورهاي سيليكوني فوق العاده باريكي شده اند كه با سرعتي بالغ بر50 برابر ترانزيستورهاي كنوني كار مي كند.
اين دستاورد مهم مي تواند به طراحي و توليد تجهيزات الكترونيكي انعطاف پذيري منجر شود كه در طيف وسيعي از تجهيزات و لوازم الكترونيكي و ديجيتالي قابل استفاده خواهند بود.
جك ما، از استادان برجسته مهندسي الكترونيك و رايانه و محقق پيشرو در اين طرح كه به استفاده از تجهيزات الكترونيكي قابل انعطاف براي طراحي مجدد آنتن هاي با ابعاد بزرگ در مقياس يك هواپيما علاقمند شده است، گفت: با استفاده از اين فناوري نوين مي توان آنتن هاي راداري ساخت كه ناحيه وسيعي همچون يك هواپيما را پوشانده و در عين حال ضريب تحت پوشش امواج راديويي منطقه وسيعتري را موجب شود.
در حال حاضر اكثر تجهيزات الكترونيكي همچون آنهايي كه در كاغذهاي الكترونيكي يا نمايشگرهاي قابل جمع شدن براي تلفن هاي همراه مورد استفاده قرار مي گيرند، بر پايه ترانزيستورهاي ساخته شده از پليمرهاي ارگانيكي كه به صورت مستقيم بر روي سطوح پلاستيكي چاپ شده اند، توليد مي شوند. اما در اين ميان معايبي وجود دارد. اين نوع ترانزيستورها نمي توانند با سرعت هاي گيگا هرتزي مورد نياز براي مدارها يا آنتن هاي پيچيده به كار روند.]]>
</TEXT>
</DOC>
<DOC>
<DOCID>HAM2-851025-049</DOCID>
<DOCNO>HAM2-851025-049</DOCNO>
<ORIGINALFILE>/1385/851025/news/_informatic.htm</ORIGINALFILE>
<ISSUE>دوشنبه 25 دي 1385 - سال چهاردهم - شماره4183 - Jan 15, 2007</ISSUE>
<DATE calender="Western">2007-01-15</DATE>
<DATE calender="Persian">1385/10/25</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
<![CDATA[نابينايان به ديدن اميدوار شدند]]>
</TITLE>
<TEXT>
<![CDATA[مهر: فيزيك دانان كالج بوستون آمريكا موفق به انتشار پرتوي نور قابل رؤيت از درون كابلي به قطر صدها برابر كمتر از قطر موي انسان شدند كه مي تواند در آينده به بيناكردن نابينايان منجر شود. اين دستاورد مهم مي تواند به ارتقاي كيفي قابل توجه در عرصه توليد انرژي خورشيدي و محاسبات نوري نيز منجر شود.
نتايج و جزئيات كامل اين دستاورد مهم در شماره اخير نشريه فيزيك كاربردي آمريكا به چاپ رسيده و در حقيقت از اصلي كليدي سرپيچي كرده  است كه بر اساس آن نور نمي تواند از درون حفره اي كه كوچك تر از طول موجش باشد، عبور كند. در واقع، فيزيك دانان كالج بوستون پرتوي نور را مجبور ساختند تا در درون كابلي شناور شود كه قطر آن كوچك تر از حتي طول موج آن است.
فيزيكدانان اين كالج گفتند: دستاورد جديد آنها، درها را به سوي طيف وسيعي از فناوري هاي جديد از توليد سلول هاي جديد خورشيدي گرفته تا تجهيزات ميكروسكوپي سويچ بر پايه نور براي استفاده در محاسبات نوري مي گشايد. فيزيك دانان حتي معتقدند كه با استفاده از اين فناوري مي توان به نابينايان براي مشاهده اجسام كمك كرد. اين تكنيك جديد بر اساس ابداع اخيري صورت گرفته است كه بر اساس آن با استفاده از يك آنتن اختراعي پرتوهاي نوري قابل مشاهده به روش مشابه عملكرد آنتن هاي راديويي در شكار امواج راديويي، گرفته مي شوند.]]>
</TEXT>
</DOC>
<DOC>
<DOCID>HAM2-851025-050</DOCID>
<DOCNO>HAM2-851025-050</DOCNO>
<ORIGINALFILE>/1385/851025/news/_informatic.htm</ORIGINALFILE>
<ISSUE>دوشنبه 25 دي 1385 - سال چهاردهم - شماره4183 - Jan 15, 2007</ISSUE>
<DATE calender="Western">2007-01-15</DATE>
<DATE calender="Persian">1385/10/25</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
<![CDATA[علمي فرهنگي]]>
</TITLE>
<TEXT>
<![CDATA[انتشار شماره جديد نشريه علوم جمهوري اسلامي ايران
گروه علمي فرهنگي- شماره پاييز1385 فصلنامه بين المللي علوم جمهوري اسلامي ايران منتشر شد. اين شماره دربرگيرنده مقالاتي در زمينه زيست شناسي، فيزيك، شيمي، رياضي و زمين شناسي است. از جمله مقالات درج شده مي توان از اين عناوين نام برد: بررسي تبديلات زيستي هيدروكورتيزون با استفاده از سويه قارچي نوروسپورا كراسا،  شناسايي جهش هاي ژن آنزيم گلوكز- 6 فسفات دهيدروژناز در مبتلايان استان هرمزگان، سنتز تعدادي از تركيب هاي هتروسيكل جديد با پتانسيل فعاليت بيولوژيك، توابع دو همسلز و همگرايي در ميانگين و طيف گسيل خودبه خودي اتم سه ترازي تحريكي در بلور فوتونيكي دوباندي.
نشريه بين المللي علوم جمهوري اسلامي با مديرمسئولي و سردبيري دكتر محمدرضا نوري دلويي و با صاحب امتيازي دانشگاه تهران به زبان انگليسي، در سطح بين المللي و به صورت فصلنامه منتشر مي شود. اين نشريه حاوي تازه ترين پژوهش هاي علمي و علمي كاربردي در زمينه هاي متفاوت علوم پايه است.
برگزاري آزمون كارداني نيمه حضوري فرهنگيان
ايسنا: آزمون دوره كارداني ناپيوسته نيمه حضوري ويژه فرهنگيان سال 1385 روز جمعه 29 دي در حوزه هاي امتحاني واقع در شهرستان مركز استان خدمت برگزار مي شود.
كارت ورود به جلسه داوطلبان آزمون دوره كارداني ناپيوسته نيمه حضوري(ويژه فرهنگيان)در صبح و بعدازظهر روز پنجشنبه 28 دي ماه منحصراً در مراكز استانها توزيع مي شود.
تشكيل كميته اي براي بررسي عملكرد
وزارت آموزش و پرورش در مجلس
ايسنا: كميته اي متشكل از 10 تا 15 نفر از نمايندگان براي بررسي عملكرد وزارت آموزش و پرورش تشكيل شد.
داريوش قنبري - نماينده مردم ايلام در مجلس شوراي اسلامي- در جمع خبرنگاران گفت: پس از بررسي عملكرد وزارت آموزش و پرورش درباره استيضاح وزير يا انصراف از استيضاح تصميم گيري خواهيم كرد.
ارسال تصوير از مشتري توسط كاوشگر پلوتو
ناسا: برنامه سفر فضا پيماي كاوشگر ناسا نيوهورايزنز(افق هاي نو)كه عازم سياره پلوتو است، شامل انجام يك پرواز اطلاعاتي براي تهيه عكس از سياره مشتري هم هست.
اين كاوشگر تصاوير سياه و سفيدي از سياره مشتري تهيه كرده و تصاويري را نيز از يكي از اقمار اين سياره با عنوان كاليستو تهيه كرده و براي پرواز اطلاعاتي نزديك تر به اين سياره در ماه آينده آماده مي شود.
آلن استرن محقق اصلي مأموريت نيوهورايزنز ضمن اعلام خبر ارسال تصاوير جديد از مشتري خاطر نشان كرد: اين كاوشگر ماه آينده حدود 50 برابر به مشتري نزديكتر خواهد شد. اين تصاوير دقيقاً همان تصاويري هستند كه ما اميدوار به كسب آنها بوديم.
اين پرواز اطلاعات براي تاريخ 28 فوريه برنامه ريزي شده است. استرن همچنين تاكيد كرد كه اين فضاپيما كاملاً سالم است و كوچكترين آسيبي به آن وارد نشده است.
پاك سازي و پي گردي قلعه صمصام كرج
ايسنا: با در اختيار گرفتن قلعه  صمصام توسط سازمان ميراث فرهنگي و گردشگري پاك سازي و انجام پژوهش در اين قلعه درحال اجراست.
ناصر خليفي مدير اداره ميراث فرهنگي و گردشگري كرج با بيان اين مطلب افزود: از 10 روز پيش، پس از تحويل قلعه صمصام، كار هاي مربوط به پاك سازي، پي گردي و پژوهش در اين قلعه آغاز شده  و پس از پايان اين كار ها، مرمت قلعه  صمصام در دستور كار قرار مي گيرد كه پس از تاييد طرح مرمت قلعه اجرا خواهد شد.
افزايش ظرفيت پذيرش دوره كارشناسي ناپيوسته
ايسنا: بر اساس سياستها و اولويتهاي وزارت علوم، ظرفيت پذيرش دانشجو در دوره كارشناسي ناپيوسته دانشگاه ها و مؤسسات آموزش عالي كشور به صورت قابل ملاحظه اي افزايش مي يابد.
حسن خالقي معاون آموزشي وزارت علوم، تحقيقات و فناوري با اشاره به سياستهاي وزارت علوم براي حمايت از دوره هاي كارشناسي ناپيوسته دانشگاه ها، اظهار كرد: طي نشست اخير رؤساي دانشگاه هاي غير دولتي و غيرانتفاعي، بر افزايش رشته ها و ظرفيت هاي مقطع كارشناسي ناپيوسته تاكيد شد.
فعاليت 30 مؤسسه فناوري
در مركز رشد پارك علمي و فناوري تبريز
ايرنا: رييس مركز رشد واحدهاي فناوري پارك علمي و فناوري آذربايجان شرقي اعلام كرد: هم اكنون??موسسه و شركت فناوري تحت پوشش اين مركز در زمينه هاي مختلف علمي و پژوهشي فعاليت مي كنند.
عبدالرضا ميرمحسني افزود: اين موسسات ايده هاي خود را با حمايت و پشتيباني مالي، تجهيزاتي و ارائه خدمات فني و مهندسي پارك علمي و فناوري در مركز رشد بارور كرده و نتايج آن را در اختيار واحدهاي مختلف قرار مي دهند.]]>
</TEXT>
</DOC>
<DOC>
<DOCID>HAM2-851025-051</DOCID>
<DOCNO>HAM2-851025-051</DOCNO>
<ORIGINALFILE>/1385/851025/news/_informatic.htm</ORIGINALFILE>
<ISSUE>دوشنبه 25 دي 1385 - سال چهاردهم - شماره4183 - Jan 15, 2007</ISSUE>
<DATE calender="Western">2007-01-15</DATE>
<DATE calender="Persian">1385/10/25</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
<![CDATA[آموزش عالي]]>
</TITLE>
<TEXT>
<![CDATA[برگزاري آزمون سراسري 86 طي 3 روز
ايسنا: آزمون سراسري 86 دانشگاهها و مؤسسات آموزش عالي كشور با اعمال 15 درصدي معدل نهايي سال سوم متوسطه در روزهاي 7 و 8 و 9 تيرماه 86 به طور همزمان در سراسر كشور برگزار مي شود.
حسين توكلي، معاون اجرايي سازمان سنجش آموزش كشور با بيان اين مطلب گفت: اين آزمون از لحاظ محتوا و مراحل اجرا همانند سال 85 خواهد بود و بر اساس برنامه زمان بندي، آزمون هاي عمومي و اختصاصي گروه هاي پنجگانه آزمايشي در روزهاي پنج شنبه الي شنبه 7 الي 9 تيرماه 86 به صورت تستي در حوزه هاي سراسر كشور به طور همزمان برگزار خواهد شد.
وي همچنين زمان توزيع كارت ورود به جلسه آزمون را در روزهاي دوشنبه 4 و سه شنبه 5 تيرماه ذكر و يادآوري كرد: داوطلباني كه از طريق اينترنت ثبت نام كرده اند، مي توانند چند روز قبل از برگزاري آزمون، كارت خود را به منظور انجام اصلاحات احتمالي از طريق اينترنت مشاهده كنند.
دانشگاه هاي صنعتي اصفهان و كردستان
دانشگاه هاي برتر پژوهشي
گروه علمي فرهنگي- دبير هفتمين جشنواره پژوهش و فناوري كشور از انتخاب دانشگاه هاي صنعتي اصفهان و كردستان به عنوان دانشگاه هاي برتر از ديدگاه پژوهشي نام برد.
بهزاد سلطاني با اعلام اين خبر افزود: از ميان 64دانشگاه كشور، دانشگاه صنعتي اصفهان و از ميان دانشگاه هاي در حال توسعه، دانشگاه كردستان از نظر پژوهشي انتخاب شده اند.وي در مورد معيارهاي انتخاب اين دانشگاه ها گفت: جمع اثربخشي و كارايي از ملاك هاي انتخاب دانشگاه برتر بوده است.
ايجاد معاونت فناوري به صورت مستقل
مهر: معاونت فناوري بهتر است به صورت مستقل و جدا در قالب معاونتي جديد و البته هماهنگ با معاونت پژوهشي ايجاد شود. به دليل عقب ماندگي كشور در حوزه فناوري بايد به اين مقوله به طور متمركز پرداخته شود.
منصور كبگانيان معاون پژوهشي وزارت علوم با بيان اين مطلب افزود: از لحاظ اصولي علم و فناوري دو مقوله كاملا مرتبط با يكديگر هستند. پژوهش فعلي است كه منجر به توليد علم يا فناوري مي شود بدين ترتيب بين پژوهش و فناوري فاصله چنداني نيست.
وي اضافه كرد: در صورتي كه بخواهيم به طور اصولي و كارشناسي عمل كنيم، پژوهش مهمترين ركن است كه خواه ناخواه علم و فناوري را توليد مي كند.
دانشگاه ها به فيبر نوري متصل مي شوند
گروه علمي فرهنگي همه دانشگاه هاي كشور به شبكه اينترنت متصل مي شوند.
كمال محامدپور معاون آموزش، پژوهش و امور بين الملل وزارت ارتباطات و فناوري اطلاعات با اعلام اين مطلب در جمع خبر نگاران گفت: هم اكنون اغلب دانشگاه هاي استان ها از طريق فيبرنوري به اينترنت متصل شده اند و در بسياري از دانشگاه ها فيبر نوري تا ورودي دانشگاه آمده است اما برخي از دانشگاه ها تجهيزات داخلي را نصب نكرده اند. وي افزود: اتصال خوابگاه ها به شبكه فيبرنوري بر اساس دستورالعمل حوزه it، در مرحله دوم انجام مي شود و اولويت با مجتمع هاي خوابگاهي دانشجويي با بيش از 2 هزار دانشجو است.
معاون آموزش، پژوهش و امور بين الملل وزارت ارتباطات و فناوري اطلاعات گفت: براي توسعه بهتر it در كشور دانشگاه ها بايد به طور جدي به عنوان مراكز پژوهشي و آموزشي وارد عرصه شوند و نياز بخش ict را برطرف كنند. براي اين كار وزارت ارتباطات و فناوري اطلاعات وظايف و مأموريت هايي دارد كه اين مأموريت ها در چشم انداز 20 ساله كشور و برنامه توسعه مطرح شده است.
وي خاطرنشان كرد: عمده كار وزارت ارتباطات و فناوري اطلاعات ايجاد زيرساخت هاي سخت افزاري لازم براي ارتباطات و فناوري اطلاعات است.
برگزاري نخستين همايش ملي مديريت كارآفريني
گروه علمي فرهنگي- نخستين همايش ملي مديريت كارآفريني 25 و 26 بهمن در دانشگاه تهران برگزار مي شود.
اين همايش با اهداف ترويج كارآفريني به عنوان استراتژي توسعه ملي، مزيت رقابتي بنگاه ها و موسسات در سطح كشور و ارتقاي جايگاه و منزلت مديريت كارآفريني در دانشگاه ها و موسسات پژوهشي كشور به عنوان يك حوزه علمي نوظهور و اساسي، برگزار مي شود. در اين همايش علاوه بر برگزاري كارگاه هاي مختلف 25دانشجوي كارآفرين برتر نيز مورد تقدير قرار مي گيرند.
علاقه مندان جهت كسب اطلاعات بيشتر مي توانند به پايگاه اينترنتي همايش به نشانيkarafarii.ut.ac.ir/hamayesh مراجعه كنند.
استفاده از نرم افزارهاي جديد در دانشگاه پيام نور
ايرنا: معاون آموزشي دانشگاه پيام نور اعلام كرد: كلاس هاي دانشگاه پيام نور از بهمن ماه امسال با استفاده از نرم افزارهاي جديد تشكيل مي شود. اصغر ابوالحسن گفت: همه  كلاس هاي دانشگاه پيام نور از ترم آينده مجهز به ويدئو پروژكتور، نمايشگر ويدئويي و نرم افزارميكروسافت آفيس از جمله پاور پوينت مي شوند و دانشجويان با بهره گيري از اين وسايل به آموزش خواهند پرداخت. وي گفت: دانشگاه پيام نور برنامه هاي مختلفي براي بالا بردن كيفيت آموزش دارد كه بهره گيري از وسايل جديد، يكي از اين برنامه ها ست.]]>
</TEXT>
</DOC>
<DOC>
<DOCID>HAM2-851025-052</DOCID>
<DOCNO>HAM2-851025-052</DOCNO>
<ORIGINALFILE>/1385/851025/news/_iran.htm</ORIGINALFILE>
<ISSUE>دوشنبه 25 دي 1385 - سال چهاردهم - شماره4183 - Jan 15, 2007</ISSUE>
<DATE calender="Western">2007-01-15</DATE>
<DATE calender="Persian">1385/10/25</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[آخرين اخبار از پرسپوليس
تمرين سكوت]]>
</TITLE>
<TEXT>
<IMAGE>/1385/851025/news/010263.jpg</IMAGE>
<![CDATA[
همشهري ورزشي- تمرينات ديروز تيم پرسپوليس در حالي برگزار شد كه هنوز شوك خبري جدايي حميد استيلي از كادر فني اين تيم پابرجاست.
اين شوك خبري زماني تبديل به ابهام خبري شد كه مصطفي دنيزلي نه خود حاضر به مصاحبه با رسانه هاي گروهي شد و نه به بازيكنانش اجازه داد به سمت خبرنگاران بروند.
بدين ترتيب سكوت حميد استيلي بعد از واكنش هاي اوليه در كنار سكوت دنيزلي و بازيكنانش تنش خبري اين تيم را كمي كاهش داد، هرچند سئوال اصلي رسانه هاي گروهي كه معطوف به دلايل جدايي حميد استيلي مي شد، هنوز پاسخ روشني نيافته است.
بخش ابتدايي  تمرين ديروز پرسپوليس زيرنظر علي نورالدين و كريم باقري انجام شد و در اكثر دقايق بازيكنان به تمرينات بدنسازي پرداختند.
غايبان اين تمرين اما چندان با روزهاي قبل تفاوتي نداشتند.
پژمان نوري و حسين بادامكي به دليل خستگي سفر به امارات در اين تمرين غايب بودند.
از ميان ملي پوشان پرسپوليسي حاضر در امارات تنها عليرضا نيكبخت واحدي كه زودتر از ساير ملي پوشان به ايران بازگشته بود در تمرينات حضور يافت كه زودتر از بقيه تمرين را ترك كرد.
همچنين حاجي زاده، محمدرضا ماماني، ساها و الونگ در تمرين روز گذشته شركت نكردند البته ايسنا در خبري اعلام كرده كه ساها و الونگ از امروز يا فردا در تمرينات حاضر خواهند شد.
خبر ديگر از پرسپوليس اين كه، تلاش هاي مديران اين باشگاه براي جذب مدافع و مهاجم همچنان ادامه دارد.
يك مهاجم صرب، يك مهاجم كروات، يك مدافع سوريه اي در كنار مدافعي از كامرون در روزهاي آينده مورد آزمايش كادر فني اين تيم قرار خواهند گرفت.
همچنين گويا، رضا جلالي بازيكن تيم استقلال دزفول فعلاً نتوانسته نظر مثبت كادر فني پرسپوليس را جلب كند و به احتمال فراوان به تيم سابقش باز خواهد گشت.
در پايان تمرين، محمد پروين و احسان خرسندي از دنيزلي خواستند تا اجازه حضور آنها در تمرينات اميد صادر شود اما اين درخواست براي چندمين بار با پاسخ منفي سرمربي پرسپوليس روبرو شد.]]>
</TEXT>
</DOC>
<DOC>
<DOCID>HAM2-851025-053</DOCID>
<DOCNO>HAM2-851025-053</DOCNO>
<ORIGINALFILE>/1385/851025/news/_iran.htm</ORIGINALFILE>
<ISSUE>دوشنبه 25 دي 1385 - سال چهاردهم - شماره4183 - Jan 15, 2007</ISSUE>
<DATE calender="Western">2007-01-15</DATE>
<DATE calender="Persian">1385/10/25</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[هاشميان يك نيمه بازي كرد]]>
</TITLE>
<TEXT>
<![CDATA[سايت باشگاه هانوفر:  وحيد هاشميان، مهاجم ايراني تيم هانوفر براي تيمش يك نيمه بازي كرد اما قادر به گلزني نشد.
هاشميان كه هم اكنون همراه هانوفر سرگرم آماده سازي براي دور برگشت مسابقات بوندس ليگا است، در ديدار دوستانه اي با تيم ماينتس از ابتدا در تركيب تيمش قرار گرفت اما در آغاز نيمه دوم جاي خود را به توماس برداريچ سپرد.
مهاجم ايراني هانوفر در دقيقه 29 توپ ارسالي روزنتال را با شوتي سهمگين به تيرك دروازه ماينتس زد.
 هاشميان پنج دقيقه بعد از آن روي يك سانتر زيبا كه با ضدحمله حاصل شده بود، شوت ديگري را به بالاي دروازه ماينتس زد تا فرصت ديگري براي گلزني را از دست بدهد.
در اين بازي دو تيم به تساوي يك بريك دست يافتند.
براي هانوفر ميشائيل تارنات در دقيقه 64 گل زد، در حالي كه تك گل تيم ماينتس توسط نيكولاس در دقيقه 51 به ثمر رسيد.]]>
</TEXT>
</DOC>
<DOC>
<DOCID>HAM2-851025-054</DOCID>
<DOCNO>HAM2-851025-054</DOCNO>
<ORIGINALFILE>/1385/851025/news/_iran.htm</ORIGINALFILE>
<ISSUE>دوشنبه 25 دي 1385 - سال چهاردهم - شماره4183 - Jan 15, 2007</ISSUE>
<DATE calender="Western">2007-01-15</DATE>
<DATE calender="Persian">1385/10/25</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[تيم اميد شنبه آينده راهي قطر مي شود]]>
</TITLE>
<TEXT>
<![CDATA[مهر: تيم اميد كشورمان به منظور شركت در تورنمنت قطر 30 دي ماه عازم شهر دوحه قطر خواهد شد.
اين تورنمنت بين المللي با حضور تيم هاي فوتبال زير23 سال كره جنوبي، ژاپن، بلاروس، مصر، قطر، ايران، آفريقاي جنوبي و امارات طي روزهاي اول تا 11بهمن ماه در دوحه قطر برگزارخواهد شد و به همين منظورتيم اميد كشورمان شنبه آينده با 22 بازيكن راهي قطرخواهد شد.
خداداد افشاريان و حيدرشكور داور و كمك داور بين المللي فوتبال كشورمان نيز براي قضاوت اين مسابقات به قطر اعزام خواهند شد.
تيم اميد كشورمان با هدف كسب آمادگي براي حضور در مسابقات مقدماتي المپيك آتن درجام دوستي قطر شركت مي كند.تيم اميد ايران در مسابقات فوتبال جام دوستي قطر با تيم هاي كره جنوبي، بلاروس و مصرهمگروه است.]]>
</TEXT>
</DOC>
<DOC>
<DOCID>HAM2-851025-055</DOCID>
<DOCNO>HAM2-851025-055</DOCNO>
<ORIGINALFILE>/1385/851025/news/_iran.htm</ORIGINALFILE>
<ISSUE>دوشنبه 25 دي 1385 - سال چهاردهم - شماره4183 - Jan 15, 2007</ISSUE>
<DATE calender="Western">2007-01-15</DATE>
<DATE calender="Persian">1385/10/25</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[تمديد مهلت ثبت نام كنكور دانشگاه آزاد؛ تا 30 دي]]>
</TITLE>
<TEXT>
<![CDATA[گروه علمي فرهنگي- مركز آزمون دانشگاه آزاد اسلامي مهلت ثبت نام در كنكور اين دانشگاه را تا روز شنبه 30 دي تمديد كرد.
داوطلباني كه تاكنون موفق به ثبت نام نشده اند، مي توانند تا پايان وقت اداري روز شنبه 30 دي با مراجعه به يكي از دفاتر پستي نزديك محل سكونت، نسبت به ثبت نام خود اقدام كنند. هر داوطلب مي تواند براي شركت در آزمون رشته هاي غير پزشكي 6 رشته / شهر از يك مجموعه و در گزينش پاره وقت 4 رشته / شهر از همان مجموعه و جهت شركت در آزمون پزشكي 4 رشته / شهر را انتخاب كند. بنابراين داوطلبان مي توانند با شركت در آزمون غير پزشكي و در صورت علاقه در گزينش نظام آموزشي پاره وقت نيز شركت كنند.]]>
</TEXT>
</DOC>
<DOC>
<DOCID>HAM2-851025-056</DOCID>
<DOCNO>HAM2-851025-056</DOCNO>
<ORIGINALFILE>/1385/851025/news/_iran.htm</ORIGINALFILE>
<ISSUE>دوشنبه 25 دي 1385 - سال چهاردهم - شماره4183 - Jan 15, 2007</ISSUE>
<DATE calender="Western">2007-01-15</DATE>
<DATE calender="Persian">1385/10/25</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[همايش شعر و نقاشي در بهار ايراني]]>
</TITLE>
<TEXT>
<![CDATA[ايسنا: همايش شعر و نمايشگاه نقاشي بهار ايراني برگزار مي شود. در نشستي كه به همين منظور با حضور فاطمه راكعي، دبير همايش و مدير انجمن شاعران ايران، عفت السادات افضل طوسي، دبير بخش هنري و حبيب الله صادقي، سرپرست موزه هنرهاي معاصر تهران برگزار شد، راكعي به سلسله همايش هايي كه قرار است با عنوان همايش هاي شعر و هنرهاي تجسمي برگزار شود، اشاره كرد و گفت: شعر فارسي با هنرهاي ايراني ارتباط ديرين داشته كه متاسفانه هيچ وقت به اين مسئله به صورت علمي و پژوهش پرداخته نشده است.
به گفته او اين همايش  با عنوان كلي شعر و هنر قرار است در چند سال آينده برگزار شود كه سال آينده شاهد همايش شعر و نقاشي هستيم.
وي گفت: سال آينده در 25 فروردين، همايش شعر و نقاشي را برگزار مي كنيم و اميدواريم كه اين برنامه در سال هاي آينده هم ادامه يابد.
راكعي با اشاره به اينكه همايش شعر و نقاشي فروردين سال 86، با محور شعرهاي مولانا ونيما يوشيج برگزار مي شود، گفت: سال آينده، سال مولوي اعلام شده است و محور همايش شعر و نقاشي هم با شعرهاي مولانا و نيما يوشيج است. به اعتقاد او درباره تصاوير شعري مولانا نسبت به شاعران ديگري چون حافظ و عطار كمتر كار شده است. در شعرهاي نيما نيز تصاوير شعري زيادي وجود دارد كه جا دارد كه درباره شاعر قديمي ايراني كار شود. حبيب الله صادقي نيز با اشاره به ادامه اين روند در كشورهاي تركيه و فرانسه گفت: بعد از نمايشگاه شعر و نقاشي در تهران قرار است نمايشگاه نقاشي و شعرهاي مولانا در قونيه نيز برگزار شود، همچنين در فرانسه نيز اين برنامه به اجرا درخواهد آمد.]]>
</TEXT>
</DOC>
<DOC>
<DOCID>HAM2-851025-057</DOCID>
<DOCNO>HAM2-851025-057</DOCNO>
<ORIGINALFILE>/1385/851025/news/_iran.htm</ORIGINALFILE>
<ISSUE>دوشنبه 25 دي 1385 - سال چهاردهم - شماره4183 - Jan 15, 2007</ISSUE>
<DATE calender="Western">2007-01-15</DATE>
<DATE calender="Persian">1385/10/25</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[بهمن كشاورز، رئيس كانون وكلاي دادگستري:
استقلال كانون وكلا تضمين حفظ حقوق مردم است]]>
</TITLE>
<TEXT>
<![CDATA[گروه اجتماعي طرح دوفوريتي ادغام تشكيلات كانون وكلا و تشكيلات ماده 187 از جريان رسيدگي خارج و مقرر شد كميسيون حقوقي و قضايي مجلس با حضور نمايندگان قوه قضاييه و كانون وكلا نسبت به بررسي جامع الاطراف موضوع و ارائه راه حل منطقي اقدام نمايند.بهمن كشاورز، رئيس كانون وكلاي دادگستري ضمن اعلام اين مطلب گفت: اميدوارم مجلس شوراي اسلامي با اين قضيه برخوردي كارشناسانه و توأم با آينده نگري داشته باشند. زيرا خدشه به تماميت و استقلال كانون وكلا به عنوان نهادي با 55 سال سابقه استقلال و 90 سال سابقه وجودي به هيچ وجه به صلاح نظام قضايي و مملكت نيست.كشاورز در ادامه گفت: اخيراً هيأتي از سوي رياست قوه قضائيه مأمور شده بررسي هاي مفصل و همه جانبه اي در زمينه ارتقاء قوه قضائيه داشته باشد.]]>
</TEXT>
</DOC>
<DOC>
<DOCID>HAM2-851025-058</DOCID>
<DOCNO>HAM2-851025-058</DOCNO>
<ORIGINALFILE>/1385/851025/news/_iran.htm</ORIGINALFILE>
<ISSUE>دوشنبه 25 دي 1385 - سال چهاردهم - شماره4183 - Jan 15, 2007</ISSUE>
<DATE calender="Western">2007-01-15</DATE>
<DATE calender="Persian">1385/10/25</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[جايزه دوم مسابقه تصويرگري نوما براي هنرمند ايراني]]>
</TITLE>
<TEXT>
<![CDATA[گروه ادب و هنر- پانزدهمين مسابقه دوسالانه تصويرگري كتاب كودك(نوما)در سال2006 با هدف ترويج و گسترش كتاب هاي مصور كودكان در كشورهاي در حال توسعه و توليد و انتشار آثار جذاب و كيفي، ايجاد فرصت براي معرفي آثار برجسته و كمك به ارتقاي كيفيت كتاب هاي مصور كودكان برگزار شد. در اين مسابقه داوران بين المللي از بين 522 اثر از 47 كشور، 33 اثر را برگزيدند.جايزه دوم اين مسابقه به خانم نرگس محمدي از كشورمان تعلق گرفته است.
با مقدمه اي از سيدمهدي شجاعي
كتاب استيج ايران منتشر مي شود
ايسنا: كتاب استيج ايران(مركز ملي سينماي كودكان و نوجوانان) به زودي منتشر مي شود.
اين كتاب دربردارنده اطلاعات آماري درباره استيج ايران، معرفي تاريخچه راه اندازي آن، فعاليت هايي كه در اين مركز انجام شده و... است. همچنين در اين كتاب پيام سيدمهدي شجاعي - رئيس استيج ايران - و ولفگانگ اشنايدر - رئيس استيج جهاني - منتشر خواهد شد.
كتاب يادشده قرار است توسط انتشارات كانون پرورش فكري كودكان و نوجوانان عرضه شود.]]>
</TEXT>
</DOC>
<DOC>
<DOCID>HAM2-851025-059</DOCID>
<DOCNO>HAM2-851025-059</DOCNO>
<ORIGINALFILE>/1385/851025/news/_iran.htm</ORIGINALFILE>
<ISSUE>دوشنبه 25 دي 1385 - سال چهاردهم - شماره4183 - Jan 15, 2007</ISSUE>
<DATE calender="Western">2007-01-15</DATE>
<DATE calender="Persian">1385/10/25</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[معرفي برگزيدگان جايزه جهاني اديان توحيدي]]>
</TITLE>
<TEXT>
<![CDATA[گروه ادب و هنر با برگزاري مراسم اختتاميه جايزه جهاني اديان توحيدي، جايزه هاي بزرگ مسابقه پوستر اهدا خواهد شد.
در مراسم اختتاميه علاوه بر سخنراني علي عسگري(رئيس سازمان فرهنگي هنري شهرداري)و ابراهيم حقيقي(مدير هنري جايزه جهاني اديان توحيدي)، پوسترهاي برگزيده معرفي خواهند شد.
قرار است به طراحان پوسترهاي نخست تا سوم علاوه بر لوح تقدير به ترتيب 1510، و 5 هزار دلار جايزه نقدي اعطا شود. يك جايزه ويژه به مبلغ 10 هزار دلار نيز از سوي موزه امام علي(ع)به يكي از پوسترها تعلق خواهد گرفت. پوسترهاي جايزه جهاني اديان توحيدي را صادق قره مصطفي از تركيه، رنه ونر از سوئيس، الخاندرو ماگالانس از مكزيك به همراه آيدين آغداشلو و فرشيد مثقالي از ايران داوري كرده اند. نخستين دوره جايزه جهاني اديان توحيدي امسال به همت سازمان فرهنگي  هنري شهرداري و توسط موزه هنرهاي ديني امام علي(ع)برگزار شد. اين جايزه در چهار بخش هنرهاي تجسمي شامل پوستر، نقاشي، حجم سازي و عكاسي طراحي شده و امسال اولين دوره آن به مسابقه پوستر اختصاص داشت.]]>
</TEXT>
</DOC>
<DOC>
<DOCID>HAM2-851025-060</DOCID>
<DOCNO>HAM2-851025-060</DOCNO>
<ORIGINALFILE>/1385/851025/news/_iran.htm</ORIGINALFILE>
<ISSUE>دوشنبه 25 دي 1385 - سال چهاردهم - شماره4183 - Jan 15, 2007</ISSUE>
<DATE calender="Western">2007-01-15</DATE>
<DATE calender="Persian">1385/10/25</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[گلايه نجف نژاد از مشكلات مالي استقلال]]>
</TITLE>
<TEXT>
<![CDATA[همشهري ورزشي- مقداد نجف نژاد از وضعيت نابسامان مالي باشگاه استقلال گلايه كرد.مدير عامل باشگاه استقلال گفت: با وجود صحبت ژهاي مطرح شده تا اين لحظه هيچ مبلغي به حساب باشگاه واريز نشده ژاست.مشكلات مالي در باشگاه استقلال تهران وجود دارد و تاكنون پولي به حساب باشگاه واريز نشده است.وي افزود: اعضاي هيات مديره و مديريت باشگاه در تلاش هستند مشكلات مالي را هر چه سريع ژتر حل كنند تا تيم بدون دغدغه مالي در مسابقات نيم فصل دوم رقابت ژهاي ليگ برتر شركت كند.نجف نژاد ادامه داد: براي يافتن منابع مالي، پيگيري ژهايي صورت گرفته تا مشكلات هر چه سريعتر مرتفع شود.]]>
</TEXT>
</DOC>
<DOC>
<DOCID>HAM2-851025-061</DOCID>
<DOCNO>HAM2-851025-061</DOCNO>
<ORIGINALFILE>/1385/851025/news/_iran.htm</ORIGINALFILE>
<ISSUE>دوشنبه 25 دي 1385 - سال چهاردهم - شماره4183 - Jan 15, 2007</ISSUE>
<DATE calender="Western">2007-01-15</DATE>
<DATE calender="Persian">1385/10/25</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[تدوين ضوابط و مقررات]]>
</TITLE>
<TEXT>
<![CDATA[حفاظت از ميراث فرهنگي استان تهران
گروه علمي فرهنگي - با تدوين ضوابط و مقررات حفاظت از ميراث فرهنگي استان تهران در طرح جامع شهر تهران، از اين پس ميراث فرهنگي اين استان با هيچ خطر تخريبي رو به رو نخواهد شد.
به گزارش cht اسكندر مختاري، مدير پايگاه محور فرهنگي تهران با بيان اين مطلب گفت: ضوابط و مقررات حفاظت از ميراث فرهنگي تهيه و تدوين شده و در صورت تصويب شوراي عالي معماري و شهرسازي، به اجرا در مي آيد. وي افزود: اين ضوابط و مقررات به 2 دسته تقسيم مي شوند. قوانيني كه مربوط به ثبت ملي آثار است و قوانين مربوط به آثاري كه واجد ارزش تاريخي شناخته خواهند شد. وي تصريح كرد: حدود 300 اثر تهران در فهرست آثار ملي به ثبت رسيده و آثار برخوردار از حريم مصوب مورد قبول كارشناسان طرح جامع است، اما آثاري كه ثبت ملي شده و حريم آنها تعيين و مصوب نشده است، بر اساس ضوابط مشخص، تا عمق يك پلاك از اطراف هر اثر به عنوان حريم تعيين مي  شود و شهرداري مكلف و موظف است از اين پلاك به عنوان اثر تاريخي حفاظت و حراست كند و حق هيچ دخل و تصرف يا ساخت و سازي را نخواهد داشت.]]>
</TEXT>
</DOC>
<DOC>
<DOCID>HAM2-851025-062</DOCID>
<DOCNO>HAM2-851025-062</DOCNO>
<ORIGINALFILE>/1385/851025/news/_iran.htm</ORIGINALFILE>
<ISSUE>دوشنبه 25 دي 1385 - سال چهاردهم - شماره4183 - Jan 15, 2007</ISSUE>
<DATE calender="Western">2007-01-15</DATE>
<DATE calender="Persian">1385/10/25</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[معاون پژوهشي وزير علوم:
شتاب رشد توليد علم با حذف رديف حمايت از مقالات علمي، مختل شد]]>
</TITLE>
<TEXT>
<![CDATA[ايسنا: معاون پژوهشي وزير علوم با هشدار نسبت به تبعات هر گونه كاهش در اعتبارات و رديف هاي حمايتي پژوهش در كاهش توليدات علمي و اختلال در روند رشد علمي كشور، حمايت از توليد مقالات علمي را از برنامه هاي جدي وزارت علوم عنوان و كاهش20 درصدي در شيب رشد توليدات علمي كشور در سال جاري را ناشي از حذف اعتبارات متمركز حمايت از مقالات isi علي رغم پيگيري ها و تذكرات داده شده از سوي وزارت علوم عنوان كرد.
دكتر منصور كبگانيان در حاشيه جشنواره پژوهش و فناوري دانشگاه صنعتي اميركبير گفت: عدم تخصيص بودجه هاي حمايتي از سوي سازمان مديريت امسال، چه در حمايت از انجمن هاي علمي و چه در زمينه مقالات مقداري خلل ايجاد كرد. اگر چه وزارت علوم تلاش كرد از محل ساير اعتبارات از صفر شدن بودجه اين بخش ها جلوگيري كند، ولي به هر حال با اين خلل مواجه شديم كه بايد سال آينده آن را جبران كنيم. وي افزود: خوشبختانه با تعاملات زيادي كه داشتيم و آمارهايي كه به مسئولان داده و تاكيد كرديم كه اگر هر تصميم غلطي در حمايت از اين موارد بگيرند سريعاً خود را نشان مي دهد، به توافقات خوبي رسيديم و اميدواريم امسال سهم خوبي براي حمايت از توليد علم و مقالات در بودجه 86 تخصيص داده شود. دكتر كبگانيان با تاكيد بر اين كه بهتر است اين بودجه هاي حمايتي به صورت رديف متمركز باشد، اظهار داشت: سال گذشته سازمان مديريت در پاسخ به اعتراض ما مي گفت بخشي از اين بودجه را به دانشگاه ها داده اند ولي برخي دانشگاهها بسته به سليقه مديريت ها اين بودجه را در ساير بخش ها از جمله حل مشكلات اجرايي شان هزينه كردند كه براساس توافقات صورت گرفته قرار شده اين بودجه به صورت رديف متمركز باشد كه به هر حال بايد منتظر نتيجه نهايي باشيم.]]>
</TEXT>
</DOC>
<DOC>
<DOCID>HAM2-851025-063</DOCID>
<DOCNO>HAM2-851025-063</DOCNO>
<ORIGINALFILE>/1385/851025/news/_kharj.htm</ORIGINALFILE>
<ISSUE>دوشنبه 25 دي 1385 - سال چهاردهم - شماره4183 - Jan 15, 2007</ISSUE>
<DATE calender="Western">2007-01-15</DATE>
<DATE calender="Persian">1385/10/25</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
<![CDATA[به روش نومحافظه كاران
رايس بخشي از طرح بيكر را اجرا  مي كند
عباس: دولت موقت فلسطيني با مرز هاي مجهول را نمي پذيريم]]>
</TITLE>
<TEXT>
<IMAGE>/1385/851025/news/010278.jpg</IMAGE>
<![CDATA[
گروه بين الملل كاندوليزا رايس وزير امور خارجه آمريكا از شنبه تا پنج شنبه در خاورميانه بسر خواهد برد. وي شنبه با همتاي اسرائيلي خود و با وزير دفاع و وزير تهديدهاي استراتژيك رژيم صهيونيستي به گفت وگونشست. وي روز يكشنبه با محمود عباس رئيس تشكيلات خودگردان فلسطين در رام الله ديدار كرد. رايس ديشب با شاه اردن شام خورد و امروز با نخست وزير رژيم صهيونيستي و حسني مبارك رئيس جمهور مصر ديدار مي كند. وزير تهديدهاي استراتژيك در كابينه رژيم صهيونيستي خواستار استقرار 30 هزار نيروي ناتو در اراضي فلسطين شد و قرار است در قاهره، مبارك جزئيات نقشه راه عربي براي حل مسئله فلسطين را ارائه كند.رايس پس از آن از عربستان و كويت ديدار خواهد كرد و در نشست شش كشور عضو شوراي همكاري خليج فارس شركت مي كند.
گرچه رايس گفته است هيچ طرحي براي حل مسئله فلسطين ندارد اما آشكارا 3 روز تلاش فشرده براي آرام نگهداشتن اوضاع فلسطين و كاهش درگيري ها ميان فلسطيني ها و رژيم صهيونيستي اختصاص داد. رايس به رژيم تل آويو اصرار كرد كه از اقدامات متقابل در برابر حمله فلسطيني ها با موشك هاي قسام به جنوب اسرائيل خودداري كند و حمايت همه جانبه خود را از فتح ابراز كرد. رايس با رهبران حماس ديدار نكرد. رايس تصريح كرده است كه تشكيل دو كشور مستقل در فلسطين سراب و رؤيا نيست.
در گزارش بيكر و هميلتون كه چندي پيش منتشر شد، دو نكته اساسي براي برون رفت آمريكا از بحران سياسي خود در خاورميانه تصريح شده بود. نكته اول آن بود كه آمريكا براي احياي موقعيت خود در خاورميانه بايد ابتدا مسئله فلسطين را سامان دهد و نكته دوم اين كه براي حل مسئله لاجرم بايد با ايران و سوريه مذاكره شود.
دولت بوش و نخست وزير انگليس با نكته اول موافقت كرده اند. اما قصد آن نيست كه مسئله فلسطين با رعايت حقوق فلسطيني ها حل شود، بلكه توافق شده است كه مسئله فلسطين تا اطلاع ثانوي، آرام نگه داشته شود. از نظر دولت بوش اگر اين مهم تحقق يابد، ديگر نيازي به گفت وگو با ايران و سوريه نيست و به جاي گفت وگو بايد با ايجاد ائتلاف ضدايراني در خاورميانه به مقابله با نفوذ ايران و جريان هاي سياسي مخالف هژموني آمريكا در منطقه برخاست. توني بلر در روزهاي پاياني سال 2006 صريحاً در دوبي از اين طرح خبر داد و رايس قرار است در سفر جاري خود به منطقه خليج فارس به اصطلاح حلقه دولت هاي عرب ميانه رو را سامان دهد.]]>
</TEXT>
</DOC>
<DOC>
<DOCID>HAM2-851025-064</DOCID>
<DOCNO>HAM2-851025-064</DOCNO>
<ORIGINALFILE>/1385/851025/news/_kharj.htm</ORIGINALFILE>
<ISSUE>دوشنبه 25 دي 1385 - سال چهاردهم - شماره4183 - Jan 15, 2007</ISSUE>
<DATE calender="Western">2007-01-15</DATE>
<DATE calender="Persian">1385/10/25</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
<![CDATA[پس از گفت و گوي تلفني عباس و هنيه اعلام شد:
حماس و فتح در آستانه تفاهم ملي]]>
</TITLE>
<TEXT>
<![CDATA[گروه بين الملل - اظهارات وحدت آفرين اسماعيل هنيه نخست وزير فلسطين بازتاب گسترده  و تأثيرات مهمي در روند مذاكرات گروه هاي فلسطيني به جاي گذاشت.
در پي اظهارات هنيه مبني بر ضرورت حفظ صفوف ملت فلسطين و حفاظت از حقوق اين ملت ديروز منابع فلسطين از توافق محمود عباس رئيس تشكيلات خودگردان فلسطين و اسماعيل هنيه نخست وزير در باره از سرگيري مذاكرات براي تشكيل دولت وحدت ملي خبر دادند.
به گزارش ايسنا به نقل از خبرگزاري كويت در اين تماس تلفني عباس ضمن تقدير از سخنراني روز شنبه  هنيه، توافق خود را با ادامه  روند مذاكرات و پيشرفت در اين مذاكرات جهت تشكيل دولت متحد ملي اعلام كرد. عباس همچنين پيشنهاد آمريكا مبني بر ارائه كمك 85 ميليون دلاري به وي را رد كرد. حماس به شدت مخالف دريافت اين كمك از سوي فتح و دولت خودگردان بود.
عباس همچنين پس از ديدار با پادشاه اردن در امان درخصوص احتمال سفرش به دمشق و ديدار با خالد مشعل رئيس دفتر سياسي جنبش حماس عنوان داشت: هنوز زمان برگزاري اين ديدار مشخص نشده و ما تا هفته  آينده منتظر تعيين زمان اين ديدار هستيم.
در همين ارتباط ايرنا به نقل از يك مقام برجسته جنبش حماس خبر داد كه مشعل و عباس طي چند روز آينده در دمشق با يكديگر ملاقات مي كنند.]]>
</TEXT>
</DOC>
<DOC>
<DOCID>HAM2-851025-065</DOCID>
<DOCNO>HAM2-851025-065</DOCNO>
<ORIGINALFILE>/1385/851025/news/_kharj.htm</ORIGINALFILE>
<ISSUE>دوشنبه 25 دي 1385 - سال چهاردهم - شماره4183 - Jan 15, 2007</ISSUE>
<DATE calender="Western">2007-01-15</DATE>
<DATE calender="Persian">1385/10/25</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
<![CDATA[گمانه زني براي جانشيني نخست وزير عراق]]>
</TITLE>
<TEXT>
<![CDATA[گروه بين الملل - با وجود حمايت نوري مالكي، نخست وزير عراق از راهبرد جديد آمريكا در عراق، محافل سياسي در اين كشور از احتمال تغيير نخست وزير عراق در راستاي سياست هاي جديد آمريكا در اين كشور خبر مي دهند.
به گزارش ايسنا، روزنامه الشرق الاوسط چاپ لندن در اين باره نوشت به گفته منابع امنيتي در عراق در صورت تداوم ناامني ها در اين كشور آمريكا قصد دارد دست از حمايت خود از نوري مالكي بردارد.
به گزارش الشرق الاوسط مسئولان سياسي در عراق به همين منظور در حال رايزني براي تعيين جايگزين احتمالي مالكي هستند. اين روزنامه به نقل از منابع عراقي از اياد علاوي نخست وزير سابق عراق و عادل عبد المهدي يكي از اعضاي مجلس اعلاي انقلاب اسلامي عراق و از رقباي پيشين مالكي براي تصدي پست نخست وزيري نام برد. واحد مركزي خبر نيز با انتشار اين خبر از اكرم الحكيم، وزير گفت و گو هاي ملي عراق به عنوان يكي ديگر از گزينه هاي نخست وزيري عراق نام برد.
محافل امنيتي عراق اظهار داشتند كه اين سناريو در صورت شكست طرح امنيتي عراق به وقوع خواهد پيوست.
تأخير در اجراي حكم اعدام
برزان تكريتي
به رغم حكم دادگاه براي اعدام برزان تكريتي برادر ناتني صدام و عواد البندر، رئيس دادگاه انقلاب عراق در زمان رژيم بعث، اين حكم هنوز اجرا نشده است. در اين باره ديروز روزنامه البينه چاپ بغداد نوشت كه فشارهاي داخلي شخصيت هاي اهل سنت و فشار هاي خارجي مانع از اجراي اين حكم شده است. به گفته منابع مذكور جلال طالباني رئيس جمهور عراق اخيراً تاخير در اجراي حكم اعدام اين دو نفر را به اطلاع نخست وزير عراق رسانده است.
سفر طالباني به سوريه
رئيس جمهور عراق ديروز براي يك ديدار 4روزه وارد دمشق شد. طالباني قرار است در اين سفر با مقامات سوري درباره موضوعات اقتصادي و امنيتي مذاكره و چند توافقنامه امضا كند. اين سفر در حالي صورت مي گيرد كه جرج بوش رئيس جمهور آمريكا بارها مدعي دخالت سوريه در امور داخلي عراق و كمك به تروريست ها شده است.]]>
</TEXT>
</DOC>
<DOC>
<DOCID>HAM2-851025-066</DOCID>
<DOCNO>HAM2-851025-066</DOCNO>
<ORIGINALFILE>/1385/851025/news/_kharj.htm</ORIGINALFILE>
<ISSUE>دوشنبه 25 دي 1385 - سال چهاردهم - شماره4183 - Jan 15, 2007</ISSUE>
<DATE calender="Western">2007-01-15</DATE>
<DATE calender="Persian">1385/10/25</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
<![CDATA[فلسطين ابزار سياست آمريكا
كليتون سويشر*]]>
</TITLE>
<TEXT>
<![CDATA[سفر كاندوليزا رايس وزير خارجه آمريكا به خاورميانه با هدف متقاعد كردن كشورهاي به اصطلاح عرب ميانه روي منطقه مانند مصر و اردن و عربستان به پذيرفتن اين ادعاست كه آمريكا سرانجام بعد از 6 سال وعده، آماده كمك به فلسطيني ها براي تشكيل كشور فلسطين است. اما بسياري از عرب ها اين ديدار را با بدگماني عميقي قضاوت مي كنند و اين پرسش را مطرح مي كنند كه چرا دولت بوش اكنون و در اين شرايط آستين بالا زده و براي كمك به فلسطيني ها اعلام آمادگي مي كند. 6 سال وعده توخالي باعث اين همه بدگماني شده است. طي همه اين 6 سال دولت آمريكا هر كاري كه انجام داد از نظر عربها براي آماده كردن اين كشورها براي جنگ عراق بوده است. بدون كمك و همكاري عرب ها به ويژه اردن و عربستان، برنامه هاي آمريكا براي سرنگوني صدام بي نتيجه مي ماند. هر بار كه دولت بوش كاري مي كرد كه نشانه تمركز او بر موضوع فلسطين بود رسانه هاي بين المللي به سرعت تعهد او را مورد تحسين قرار مي دادند. بعد از انتخابات رياست جمهوري سال 2004 هم همين اتفاق افتاد و همه انتظار داشتند كه بوش به متحدانش كه با عراق رو به رو شده بودند پاداشي بدهد و كشور مستقل فلسطين را ايجاد كند. در آن زمان شارون اعلام كرد كه اسرائيل به طور يكجانبه در سال 2005 از نوار غزه خارج مي شود. اين حركت به دولت بوش امكان داد تا به طور كامل روي عراق متمركز شود.
اما دنياي عرب از همان زمان نگران آن بودند كه غزه اولين و آخرين ژست صلح طلبانه اسرائيل باشد. در ماه نوامبر 2005 رايس به منطقه آمد تا به توافقنامه رفت و آمد و دسترسي به غزه قدرت ببخشد و اجراي آن را تضمين كند. اين توافقنامه هنوز اجرا نشده است و بهانه عدم اجراي آن هم انتخابات سال 2006 در فلسطين و پيروزي حماس در آن است. كشورهاي عربي با واكنش عجولانه آمريكا به پيروزي حماس چندان مخالف نبودند. به تعبير آنها پيروزي حماس به معناي پيروزي اخوان المسلمين يا ديگر گروه ها و جنبش هاي اسلامگرايي است كه تهديد كننده حاكميت اين دولت ها هستند. دولت بوش بعد از آنكه از سرنگوني حماس از طريق تحت فشار گذاشتن فلسطيني ها نااميد شد دست به اقدامات تهاجمي و غير دمكراتيك تر زد. وقتي مذاكرات براي تشكيل دولت آشتي ملي فتح و حماس با شكست رو به رو شد دولت بوش تصميم گرفت طرف مورد حمايت خود(فتح)را تا بن دندان مسلح كند.
بعد از آنكه از هيچ كدام از اين سياست ها براي آمريكا سودي حاصل نشد و جنگ عراق هم سرنوشتي مانند ويتنام پيدا كرد، دولت بوش هم مانند ديگر ابر قدرت هايي كه با شكست رو به رو مي شوند به دنبال گسترده كردن درگيري  رفت. فشار به ايران هم بخشي از همين استراتژي است. اكنون دولت بوش براي همراه كردن عرب ها با خود در اعمال فشار به ايران در يك سال باقي مانده از عمر اين دولت، قصد دارد بار ديگر بر روي موضوع فلسطين متمركز شود. پرسشي كه اكنون وجود دارد اين است كه اين بار دولت هاي عربي با چه چيز راضي مي شوند؟ آيا مانند گذشته و پيش از جنگ عراق، فقط چند سخنراني و ژست صلح طلبانه آنها را راضي مي كند؟ اين بار تفاوت در اينجاست كه فلسطيني ها بايد شاهد پايان درگيري و اشغال باشند و دولت هاي ميانه روي عرب و از آن مهمتر آمريكا هم خواستار آن است كه مسئله فلسطين حداقل تا وقتي آنها به هدفشان در ايران برسند، آرام بماند.
* رئيس برنامه هاي مؤسسه خاورميانه در واشنگتن
روزنامه لبناني daily star]]>
</TEXT>
</DOC>
<DOC>
<DOCID>HAM2-851025-067</DOCID>
<DOCNO>HAM2-851025-067</DOCNO>
<ORIGINALFILE>/1385/851025/news/_kharj.htm</ORIGINALFILE>
<ISSUE>دوشنبه 25 دي 1385 - سال چهاردهم - شماره4183 - Jan 15, 2007</ISSUE>
<DATE calender="Western">2007-01-15</DATE>
<DATE calender="Persian">1385/10/25</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
<![CDATA[ساخت 28راكتور هسته اي دركشورهاي مختلف]]>
</TITLE>
<TEXT>
<![CDATA[در سال 2005 نزديك به 16 درصد برق دنيا از 440 راكتور هسته اي تأمين مي شد. براي اين كار به 77 هزار تن اورانيوم نياز بود.در همين حال اكنون 28 راكتور در سراسر جهان در حال ساخت است و براي ساخت 62 راكتور ديگر هم برنامه ريزي شده است. ژاپن قصد دارد تا سال 2010، يازده راكتور بسازد.
چين تا سال 2020، 30 راكتور و هند 20 راكتور جديد به راكتورهاي هسته اي خود اضافه خواهند كرد. در برنامه  درازمدت انرژي روسيه هم آمده است كه در اين مدت دست كم 42 راكتور جديد هسته اي در اين كشور ساخته خواهد شد. حتي در آمريكا كه در اين روند عقب تر از بقيه حركت مي كند 29 مجوز درخواست ساخت نيروگاه جديد هسته اي در دست بررسي وجود دارد. دانشمندان با استناد به همه اين آمار و ارقام پيش بيني مي كنند كه دنيا تا سال 2050 به 900 نيروگاه هسته اي ديگر نياز خواهد داشت.
منبع: moey ad market]]>
</TEXT>
</DOC>
<DOC>
<DOCID>HAM2-851025-068</DOCID>
<DOCNO>HAM2-851025-068</DOCNO>
<ORIGINALFILE>/1385/851025/news/_kharj.htm</ORIGINALFILE>
<ISSUE>دوشنبه 25 دي 1385 - سال چهاردهم - شماره4183 - Jan 15, 2007</ISSUE>
<DATE calender="Western">2007-01-15</DATE>
<DATE calender="Persian">1385/10/25</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
<![CDATA[كوتاه از جهان سياست]]>
</TITLE>
<TEXT>
<![CDATA[مداخله پنتاگون در امور بانكي شهروندان آمريكايي
واحد مركزي خبر: پنتاگون سوابق مالي شهروندان آمريكايي را بررسي مي كند.
به نوشته شماره ديروز روزنامه واشنگتن پست در اينترنت، پنتاگون در تلاش براي گسترش نقش اطلاعاتي خود در آمريكا، اقدام به جمع آوري اطلاعات در خصوص سوابق مالي و بانكي شهروندان اين كشور كرده است.
برايان وايتمن سخنگوي پنتاگون گفت كه در اين اطلاعات مالي و بانكي موارد ارزشمندي يافت مي شود كه براي بررسي هاي ضد اطلاعاتي و ضد جاسوسي مفيد است.به نوشته اين روزنامه سازمان سيا نيز از مدت ها پيش چنين مجوزي را داشته است، البته به گفته مقامات اطلاعاتي چنين درخواست هايي از سوي سيا به ندرت صورت مي گيرد و اگر هم صورت گيرد به بررسي جاسوسي خود مقامات سيا مربوط است.
هشدار آ.سه. آن به كره شمالي
خبرگزاري فرانسه: كشورهاي جنوب شرق آسيا در پايان نشست سالانه خود در فيليپين از كره شمالي خواستند تا هر گونه طرح براي انجام دومين آزمايش هسته اي را لغو كند و به نگراني هاي بشردوستانه جهاني درباره  اين كشور توجه كند.مجمع همكاري هاي كشورهاي جنوب شرق آسيا آ.سه. آن از كره  شمالي خواستند تا از انجام آزمايش هاي هسته اي بيشتر خودداري كرده و توافقنامه  غيرهسته اي سازي را كه در سال 2005 به توافق رسيده، به اجرا گذارد و به معاهده عدم توليد و تكثير سلاح هاي هسته اي بپيوندد.اين رهبران بر حمايتشان از تحريم هاي سازمان ملل عليه كره  شمالي پس از انجام آزمايش هاي موشكي  در ماه ژوئيه و آزمايش هسته اي  در نهم اكتبر تأكيد كردند.
آلمان خواستار تصحيح رويكرد اتحاديه اروپا
به آفريقا شد
ايرنا: هورست كوهلر رئيس جمهوري آلمان ديروز در سفري 4 روزه به غنا، از اتحاديه اروپا خواست رويكرد به آفريقا را تغيير دهد و درصدد رفع دوگانگي استانداردهايش در عرصه هايي همچون تجارت و حقوق بشر برآيد.به گزارش خبرگزاري فرانسه كوهلر در مراسم گشايش كنفرانس دو روزه اي تحت عنوان مشاركت آلمان با آفريقا گفت: اين كه ما در اروپا خواستار عدالت هستيم، اما چشم خود را بر روي بي عدالتي ها در آفريقا مي بنديم، اقدامي متناقض و به اين معني است كه بايد رفتارمان را تغيير دهيم.رئيس جمهوري آلمان در جريان اين كنفرانس كه با حضور شماري از سران آفريقا و??تن از رهبران جوانان??كشور آفريقايي برگزار شده بود، افزود كه در عرصه اقتصادي نيز نبايد مانع از فرصت هاي فراروي آفريقا شد.
وزير امور خارجه قطر:
بوش بايد پيش از اعلام استراتژي خود با كشورهاي منطقه هماهنگ مي كرد
مهر: وزير امور خارجه قطر با انتقاد از بي اعتنايي بوش به نظرات كشورهاي منطقه در اعلام استراتژي جديد خود در عراق، سياستهاي آمريكا را براي منطقه خاورميانه زيان بخش خواند. به گزارش خبرگزاري رسمي قطر(قنا)، شيخ حمد بن جبر آل ثاني وزير امور خارجه قطر اين مطلب را در جريان كنفرانس مطبوعاتي مشترك با ماسيمو دالما همتاي ايتاليايي خود بيان داشت كه سرگرم ديدار از دوحه است.وزير امور خارجه قطر گفت: معتقدم بسيار مهم است كه دوستان آمريكايي در سياستهاي خود پيش از تصويب آن با كشورهاي منطقه هماهنگي كنند؛ زيرا سياست هاي آنها در وهله اول بر كشورهاي منطقه تاثيرگذار است.وي در پاسخ به سؤالي درباره تأثيرات احتمالي استراتژي جديد جرج بوش رئيس جمهوري آمريكا درباره عراق بر كشورهاي حوزه خليج فارس گفت: رويدادهاي عراق بر كشورهاي منطقه تأثير گذاشته است و سياست هايي كه سبب اين وضعيت شده، زيان هايي را به منطقه وارد كرده است.]]>
</TEXT>
</DOC>
<DOC>
<DOCID>HAM2-851025-069</DOCID>
<DOCNO>HAM2-851025-069</DOCNO>
<ORIGINALFILE>/1385/851025/news/_learning.htm</ORIGINALFILE>
<ISSUE>دوشنبه 25 دي 1385 - سال چهاردهم - شماره4183 - Jan 15, 2007</ISSUE>
<DATE calender="Western">2007-01-15</DATE>
<DATE calender="Persian">1385/10/25</DATE>
<CAT xml:lang="fa">علمی فرهنگی</CAT>
<CAT xml:lang="en">Science and Culture</CAT>
<TITLE>
<![CDATA[پيشنهادي براي معرفي شخصيت هاي علمي فرهنگي در كتاب هاي درسي
ماندگارتر ساختن چهره هاي ماندگار
حسين حسين نژادقندي]]>
</TITLE>
<TEXT>
<IMAGE>/1385/851025/news/010197.jpg</IMAGE>
<![CDATA[
مديركل دفتر برنامه ريزي و تاليف كتب درسي معتقد است كه كتب دبيرستاني بايد اصلاح شود.
در اين كه اين  بار مسئولين اين دفتر در صدد ايجاد چه تغييرات و يا اصلاحاتي در كتب درسي هستند، اطلاعي نداريم، ولي جاي خالي محققين، مخترعين و پژوهشگران معاصر ايران را در اين كتاب ها به عينه مشاهده مي كنيم. با اين كه در كتاب تاريخ معاصر سال سوم متوسطه به تفصيل به رويدادها و وقايع قبل و بعد از انقلاب اسلامي اشاره شده است ولي متاسفانه دانش آموزان، شناختي از دانشمندان علوم پزشكي، رياضي، فيزيك، شيمي، زيست شناسي و... ايراني عصر خود و نوع اكتشافات، اختراعات و همچنين تحقيقات و شرح حال آنها ندارند. اكنون كه سازمان صداوسيما با ابتكار خود به تجليل از چهره هاي ماندگار پرداخته است، جا دارد مسئولين دفتر برنامه ريزي و تاليف كتب درسي نيز در تجديدنظر كتاب هاي دوره متوسطه به اين مهم پرداخته و به چاپ و انعكاس  كارهاي تحقيقاتي و پژوهشي انديشمندان و فرزانگان معاصر ايران زمين اقدام كنند تا دانش آموزان بر اين باور نباشند كه كليه ابداعات و ابتكارات بشر امروز را دانشمندان آمريكايي، اروپايي و يا روسي انجام داده اند. به عنوان مثال، دانش آموز رشته علوم تجربي اگر در كتاب زيست شناسي دوره پيش دانشگاهي انجام كلونينگ يا شبيه سازي توسط محققين اسكاتلندي را كه منجر به تولد گوسفند دالي شده است مطالعه و به سؤالات امتحاني در پايان ترم و كنكور در اين ارتباط پاسخ مي دهد، بايد بداند كه در كشورش هم به همت و تلاش هاي خستگي ناپذير چهره ماندگاري چون مرحوم دكتر سعيدكاظمي آشتياني پژوهشكده اي به نام رويان بنيان گذاري و به اتفاق همكارانش موفق به انجام عمل كلونينگ شده اند كه منجر به توليد بره اي به نام رويانا گرديده است.
جوان ايراني، زماني به عظمت اين پژوهش پي خواهد برد كه به مطالعه اهداف انساني اين عمل بپردازد. هدف شبيه سازي كلون كردن علاوه بر ايجاد بقاي نسل در گونه اي خاص، موجبات تهيه سلول هاي بنيادي را فراهم مي آورد كه با تقسيم و تمايز چنين سلول هايي، بافت هاي مختلفي تشكيل و در نهايت موجبات درمان بيماري هاي مختلف از جمله بيماري هاي تحليل برنده مي شوند. به كمك كلونينگ مي توان حيوانات با صفات ممتاز را تكثير كرد؛ مثل اسب هاي شركت كننده در مسابقات اسب دواني.
شبيه سازي موجب توليد انسولين انساني در شير گوسفند يا بُِز مي شود كه در جهت معالجه بيماران ديابتي كاربرد خواهد داشت و مهمتر از همه ايجاد تكنيك هاي درمان ناباروري كه به زوج هاي نااميد از داشتن فرزند، اميدواري دوباره مي بخشد و جالب تر اين كه متوجه شده اند بند ناف هاي نوزادان متولدشده در بيمارستان ها و زايشگاه ها كه به صورت زباله دفع مي شده، گنجينه اي است در جهت توليد سلول هاي بنيادي.
و مثالي ديگر؛ پروفسور مجيد سميعي - متخصص مغزواعصاب و ايجادكننده زيرشاخه اي از جراحي مغز با نام جراحي قاعده جمجمه و همچنين جراحي ميكروسكوپي؛ پزشكي كه مدت ها رياست مجمع جهاني جراحان مغزواعصاب جهان را داشته است و اكنون نيز در انستيتوي بين المللي دانش نورولوژي در هانوفر آلمان، پيچيده ترين جراحي هاي مغز را انجام مي دهد و جان انسان ها را از مرگ حتمي نجات مي بخشد.
و چهره اي ديگر دكتر فيروز نادري معاون ارشد سازمان فضايي ناسا در برنامه ريزي ماموريت هاي فضايي رباتيك كه افتخاري است براي مجامع علمي ايران و جهان.
مثال ديگر، دانشمندان جوان ايراني كه به فناوري صلح آميز انرژي هسته اي دست پيدا كرده اند و مي روند تا انرژي هسته اي را جايگزين سوخت هاي فسيلي كرده و در علم پزشكي نيز در جهت معالجه بيماران به كار بگيرند. و مثال هاي ديگر، متخصصين قلب و عروق، اورولوژيست ها و چشم پزشكاني كه با پيوند قلب و كليه و كبد و قرنيه و... كه گل هاي اميد به زندگي را بر چهره بيماران نااميد شكوفا مي سازد و جاي خالي همه آنها در كتاب هاي درسي دانش آموزان دوره متوسطه احساس مي شود. جوان ايراني با مطالعه شرح حال چهره هاي ماندگار، اولا به اين باور مي رسد كه او نيز مي تواند با تلاش و كوشش خستگي ناپذير، قله هاي افتخارات علمي را در اين كشور فتح كند، ثانيا روش هاي تحقيقاتي اين چهره ها مي تواند راهگشاي جواناني باشد كه علاقه مند به پژوهش و تحقيق در رشته هاي مختلف هستند، ثالثا او متوجه خواهد شد هر كس كه با فعاليت هاي علمي خود در راه اعتلاي مردم و كشورش قدم بردارد، ارزشمند بوده و از او به نيكي ياد خواهند كرد، رابعاً از انگيزه او جهت مهاجرت به كشورهايي چون آمريكا و اروپا كاسته و خدمت به هموطنان خود را به خدمت در جهت بيگانگان ترجيح خواهد داد و بالاخره به اين نتيجه خواهد رسيد كه:
نابرده رنج گنج ميسر نمي شود
مزد آن گرفت جان برادر كه كار كرد.]]>
</TEXT>
</DOC>
<DOC>
<DOCID>HAM2-851025-070</DOCID>
<DOCNO>HAM2-851025-070</DOCNO>
<ORIGINALFILE>/1385/851025/news/_learning.htm</ORIGINALFILE>
<ISSUE>دوشنبه 25 دي 1385 - سال چهاردهم - شماره4183 - Jan 15, 2007</ISSUE>
<DATE calender="Western">2007-01-15</DATE>
<DATE calender="Persian">1385/10/25</DATE>
<CAT xml:lang="fa">علمی فرهنگی</CAT>
<CAT xml:lang="en">Science and Culture</CAT>
<TITLE>
<![CDATA[ويژه نامه پژوهشي سما منتشر شد]]>
</TITLE>
<TEXT>
<IMAGE>/1385/851025/news/010194.jpg</IMAGE>
<![CDATA[
گروه علمي فرهنگي - ماهنامه آموزشي- خبري سما كه متعلق به سازمان سما است، دومين ويژه نامه پژوهشي خود را به مناسبت هفته پژوهش منتشر كرد. اين ويژه نامه شامل سه بخش: گفت وگو، مقاله ها و گزارش ها است.در بخش گفت وگوها با پنج نفر مصاحبه انجام شده است. گفت وگويي با دكتر محمود مهرمحمدي كه عضو هيأت علمي دانشگاه تربيت مدرس و مجري سند ملي آموزش و پرورش است با عنوان هوش 10 درصدي به چاپ رسيده كه از مطالب خواندني ويژه نامه است. سيد رازي طبيب، دبير پيشكسوت دبيرستان البرز نيز به سؤال هايي درباره نحوه جذب و هدايت دانش آموزان به فعاليت هاي پژوهشي پاسخ گفته است. مصاحبه سوم با دكتر مرتضي موسي خاني رئيس دانشگاه آزاد اسلامي واحد قزوين است كه بيشتر به فعاليت ها و موفقيت هاي اين واحد دانشگاهي در مسابقه هاي ربوكاپ اختصاص دارد. به گفته دكتر موسي خاني دومين دوره مسابقات ربوكاپ آزاد ايران در روزهاي 9 تا 11 اسفند ماه سال جاري در محل نمايشگاه بين المللي تهران برگزار خواهد شد. در گفت وگوي ديگر، قاسم يزدان پناه معاون آموزشي و پژوهشي سازمان سما، به بررسي نقش فضاي عمومي مدرسه در توسعه تفكر پژوهشي پرداخته است. گفت وگويي هم با احسان هاشمي مسئول برگزاري ليگ جونيور ربوكاپ در ايران صورت گرفته است.در بخش مقاله ها 9 مقاله درباره پژوهش در مدرسه چاپ شده است، مقاله اول اين بخش با عنوان انگيزش زوركي! به قلم ابراهيم اصلاني است. مقاله هاي ديگر كه توسط معلمان و مديران مدارس نوشته شده اند، به بررسي ابعاد مختلف مقوله پژوهش اختصاص دارند و سه مورد آن در قالب اقدام پژوهي تهيه شده است. در بخش گزارش ها، علاوه بر درج گزارش هايي از دومين جشنواره پژوهش هاي دانش آموزي سما كه شهريور ماه امسال در رامسر برگزار شد و همچنين اخبار فعاليت هاي پژوهشي در مدارس و آموزشكده هاي سما، تعدادي از پژوهشگران جوان سمايي معرفي شده اند.ماهنامه سما كه به مدير مسئولي سيد مهدي ميرشمسي و سردبيري ابراهيم اصلاني چاپ و منتشر مي شود، از سال گذشته در هفته پژوهش يك شماره را به اين موضوع اختصاص مي دهد.]]>
</TEXT>
</DOC>
<DOC>
<DOCID>HAM2-851025-071</DOCID>
<DOCNO>HAM2-851025-071</DOCNO>
<ORIGINALFILE>/1385/851025/news/_learning.htm</ORIGINALFILE>
<ISSUE>دوشنبه 25 دي 1385 - سال چهاردهم - شماره4183 - Jan 15, 2007</ISSUE>
<DATE calender="Western">2007-01-15</DATE>
<DATE calender="Persian">1385/10/25</DATE>
<CAT xml:lang="fa">علمی فرهنگی</CAT>
<CAT xml:lang="en">Science and Culture</CAT>
<TITLE>
<![CDATA[خبر]]>
</TITLE>
<TEXT>
<![CDATA[بررسي طرح تأسيس
مدارس الكترونيكي در مجلس
فارس: عضو كميسيون آموزش مجلس شوراي اسلامي از ارائه طرحي ويژه براي آموزش الكترونيكي در مدارس كشور توسط نمايندگان مجلس خبر داد.
به گزارش ستاد اطلاع رساني اردوهاي هجرت بسيج سازندگي حميد سعادت  افزود: متأسفانه آموزش و پرورش در جامعه به عنوان يكي از شاخص هاي توسعه از وضعيت نامناسبي برخوردار نيستند و اين مسئله عمده ترين مشكل مردم مناطق محروم جامعه را تشكيل مي دهد.
وي در ادامه خاطرنشان كرد: ما اميدواريم كه با اجراي اين طرح بتوانيم به امر آموزش سرعت بخشيم و بتوانيم مشكلات آموشي مناطق محروم را كاهش دهيم كه اين امر مستلزم همكاري تمامي ارگان ها با آموزش و پرورش كشور است.
هدف دانشگاه پيام نور
حذف كنكور است
ايرنا: رييس دانشگاه پيام نور گفت: هدف دانشگاه حذف كنكور و تامين خدمات آموزشي مورد نياز جوانان به عنوان سرمايه هاي توسعه كشور است.
عليرضا علي احمدي افزود: براي تامين فضاي مورد نيازجوانان نيازمند احداث واحدهاي آموزشي جديد در برخي از شهرها هستيم كه با استفاده از تسهيلات بانكي صورت مي گيرد.
وي اظهار داشت: تفاهم نامه دانشگاه پيام نور با بانك ملي به منظور رفع نقيصه ها و كمبودهاي مالي براي پايان طرح هاي توسعه اي نيمه تمام و ارايه خدمات آموزشي و پژوهشي دوجانبه منعقد شده است. وي در عين حال افزود: كيفيت علمي دانش آموختگان دانشگاه پيام نور در مقايسه با ديگر دانشگاه ها در سطح بالايي قرار دارد.
گنجاندن 2 مناسبت جديد
در تقويم 1387
گروه علمي فرهنگي- شوراي فرهنگ عمومي روز 25 اسفند را در تقويم سال 1387 به نام پروين اعتصامي نامگذاري كرد.
به گزارش روابط عمومي دبيرخانه شوراي فرهنگ عمومي، نامگذاري روز پروين اعتصامي به مناسبت يكصدمين سالروز تولد اين شاعر زن معاصر، توانا، برجسته و معنويت گرا به عنوان الگوي مناسبي براي شاعران زن و مردم ادب دوست و همچنين روز 16 دي، همزمان با سالروز شهادت دانشجوي بسيجي شهيد حسين علم الهدي و همرزمان وي در هويزه به نام شهداي دانشگاه در چهارصد و چهل و نهمين جلسه اين شورا مطرح و تاييد شد.]]>
</TEXT>
</DOC>
<DOC>
<DOCID>HAM2-851025-072</DOCID>
<DOCNO>HAM2-851025-072</DOCNO>
<ORIGINALFILE>/1385/851025/news/_learning.htm</ORIGINALFILE>
<ISSUE>دوشنبه 25 دي 1385 - سال چهاردهم - شماره4183 - Jan 15, 2007</ISSUE>
<DATE calender="Western">2007-01-15</DATE>
<DATE calender="Persian">1385/10/25</DATE>
<CAT xml:lang="fa">علمی فرهنگی</CAT>
<CAT xml:lang="en">Science and Culture</CAT>
<TITLE>
<![CDATA[همايش
بزرگداشت معلمان و دانش آموزان پژوهنده]]>
</TITLE>
<TEXT>
<![CDATA[.گروه علمي فرهنگي- همزمان با آغاز هفته پژوهش در كشور، وزارت آموزش و پرورش همايش تجليل از معلمان و دانش آموزان پژوهنده و معرفي پژوهشگران برتر را برگزار مي كند.
به گزارش روابط عمومي وزارت آموزش و پرورش، همايش تجليل از پژوهشگران برتر و معلمان پژوهنده فردا 26 دي در كانون پرورش فكري كودكان و نوجوانان در خيابان حجاب تهران برگزار مي شود.]]>
</TEXT>
</DOC>
<DOC>
<DOCID>HAM2-851025-073</DOCID>
<DOCNO>HAM2-851025-073</DOCNO>
<ORIGINALFILE>/1385/851025/news/_learning.htm</ORIGINALFILE>
<ISSUE>دوشنبه 25 دي 1385 - سال چهاردهم - شماره4183 - Jan 15, 2007</ISSUE>
<DATE calender="Western">2007-01-15</DATE>
<DATE calender="Persian">1385/10/25</DATE>
<CAT xml:lang="fa">علمی فرهنگی</CAT>
<CAT xml:lang="en">Science and Culture</CAT>
<TITLE>
<![CDATA[حرف هاي يادگاري
خانم معلم دكتر!]]>
</TITLE>
<TEXT>
<IMAGE>/1385/851025/news/010200.jpg</IMAGE>
<![CDATA[
پس از فارغ التحصيلي از مركز تربيت معلم، توسط آموزش و پرورش منطقه، محل خدمتم معلوم شد كه روستايي دور و محروم از هر گونه امكانات رفاهي بود. پس از گذشتن از رودخانه هاي متعدد و مزارع گسترده در طبيعت و گذشتن از ارتفاعات بلند به روستاي محل تدريس ام رسيديم. به سرعت با دانش آموزان و اهالي روستا، دوست و صميمي شديم و در بيشتر كارهايشان با آنان مشاركت مي نموديم. دانش آموزان كوشا و خوبي داشتيم. چنان با اهالي اخت و مأنوس شديم كه بايد همه روز از احوالات هم باخبر مي شديم.
در يك روز بهاري در اتاقم نشسته بودم كه ناگهان صداي جيغ و داد و فرياد خانم معلم كمك كنيد! خانم معلم كمك كنيد را شنيدم. با عجله خود را به خانه همسايه رساندم. يك حبه قند در گلوي كودكي بيچاره گير كرده و نزديك بود خفه شود. من به محض رسيدن به آنجا با چابكي تمام پاهاي كودك را گرفته، با زدن چند ضربه به پشت كودك كه با افتادن حبه قند توأم بود، جان او را نجات دادم. از آن روز به بعد، هم خانم معلم بودم و هم خانم دكتر. از اين كه توانسته بودم كودك را نجات دهم، در خود احساس شادي عجيبي مي كردم. اكنون كه 25 سال از آن زمان مي گذرد هنوز آن صحنه را در ياد دارم و با خاطراتي كه با روستايي ها داشته ام، زندگي مي كنم.
لنگرود، كبري پور اسماعيل- آموزگار]]>
</TEXT>
</DOC>
<DOC>
<DOCID>HAM2-851025-074</DOCID>
<DOCNO>HAM2-851025-074</DOCNO>
<ORIGINALFILE>/1385/851025/news/_shari.htm</ORIGINALFILE>
<ISSUE>دوشنبه 25 دي 1385 - سال چهاردهم - شماره4183 - Jan 15, 2007</ISSUE>
<DATE calender="Western">2007-01-15</DATE>
<DATE calender="Persian">1385/10/25</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[4 هزار خودرو جديد در ناوگان حمل و نقل عمومي تهران]]>
</TITLE>
<TEXT>
<IMAGE>/1385/851025/news/010293.jpg</IMAGE>
<![CDATA[
گروه شهري -   با واگذاري 1500 دستگاه اتوبوس،  1000 دستگاه ميني بوس و 1500 دستگاه ون به ناوگان حمل و نقل عمومي پايتخت تا پايان سال موافقت شد.
اين اقدام به  منظور تحقق(هرچند ديرهنگام)تبصره 13 قانون بودجه سال 85 است كه به امر توسعه حمل و نقل عمومي اهتمام دارد.
اين در حالي است كه ولي آذرنوش نماينده اردبيل در مصاحبه با ايسنا گفته است:  با وجود تأمين يك هزار ميليارد تومان اعتبار به منظور خريد 6 هزار و500 دستگاه اتوبوس ، 12 هزار و500 دستگاه ميني بوس و تاكسي اين اعتبار هنوز جذب نشده و جاي كار بسيار دارد. وي از دولت و شهرداري هاي سراسر كشور خواست دركنار تلاش براي جذب هرچه سريع تر اين اعتبارات، توجه ويژه اي به بحث مترو وسرمايه گذاري در اين زمينه  داشته باشند.
بقيه از صفحه اول
بنا براين گزارش با در نظر گرفتن اينكه براساس برنامه 5 ساله چهارم توسعه بايد سهم ناوگان حمل ونقل عمومي در كشور به 75 درصد برسد، سيد بهلول حسيني رئيس كميته راه و ترابري كميسيون عمران مجلس از روند پيشرفت و افزايش سهم حمل و نقل عمومي طبق برنامه چهارم ابراز نارضايتي كرده مي گويد: چنانچه در بخش حمل و نقل اعتبارات لازم اختصاص نيابد قطعا به اهداف مورد نظر در برنامه 5 ساله توسعه نخواهيم رسيد.وي معتقد است در 2 سالي كه از عمر برنامه 5 ساله چهارم توسعه مي گذرد سرعت افزايش ناوگان حمل و نقل عمومي به نسبت سهم75 درصدي پيش بيني شده در قانون نبوده است.
در هر حال موافقت وزارت كشور در واگذاري حدود 4هزار دستگاه اتوبوس،   ميني بوس و تاكسي آنهم در 2 ماه پاياني آخر سال نويد روزهاي پرتحرك و تحولي را در حوزه حمل و نقل و ترافيك شهرداري مي دهد.
به گفته تشكري بر اساس توافقات صورت گرفته چنانچه شركت هاي راه اندازي در بخش حمل و نقل عمومي تمايلي به استفاده از خودروهايي كه به عنوان ون يا تاكسي پيشنهاد شده، نداشته باشند مي توانند خودروي مورد نظرشان را انتخاب كرده و از تسهيلات وام پيش بيني شده استفاده كنند.
معاون حمل ونقل ترافيك شهرداري تهران اظهار داشت: طبق توافق انجام شده به ازاي هر يك دستگاه تاكسي 5 ميليون تومان، براي يك دستگاه ون 10 ميليون تومان و براي يك دستگاه ميني بوس 20 ميليون وام با كارمزد 7 درصد پيش بيني شده كه با اين وضعيت به نظر مي رسد افرادي  كه قصد سرمايه گذاري در اين زمينه را دارند اما با مشكل تامين منابع مالي مواجه اند، با اين حركت موانع از سر راهشان برداشته شود.
وي با اشاره به اين كه 3هزارو 500 دستگاه ميني بوس قرار است جايگزين ميني بوس هاي فرسوده پايتخت شود، گفت: بر اساس توافق انجام شده در صورتي كه ستاد تبصره 13 بتواند ميني بوس هاي لازم را تأمين كند، از محل اعتبارات اين تبصره، ميني بوس هاي با سن بالاي 20 سال از رده خارج خواهند شد.]]>
</TEXT>
</DOC>
<DOC>
<DOCID>HAM2-851025-075</DOCID>
<DOCNO>HAM2-851025-075</DOCNO>
<ORIGINALFILE>/1385/851025/news/_shari.htm</ORIGINALFILE>
<ISSUE>دوشنبه 25 دي 1385 - سال چهاردهم - شماره4183 - Jan 15, 2007</ISSUE>
<DATE calender="Western">2007-01-15</DATE>
<DATE calender="Persian">1385/10/25</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[اتوبوس هاي برقي تهران فرسوده نيست]]>
</TITLE>
<TEXT>
<![CDATA[مهر: مديرعامل شركت واحد اتوبوسراني تهران و حومه اعلام كرد: پس از 15 سال از ورود اتوبوسهاي برقي، تا كنون هيچ يك از آنها فرسوده و اسقاط نشده اند.
محمد احمدي بافنده درباره عمر متوسط اتوبوس هاي پايتخت افزود: متوسط عمر اتوبوس هاي برقي حدود 30 سال است اما با اين حال اين دستگاههاي نمي توانند جايگزين انواع ديگر اتوبوس ها شوند.
اين مقام مسئول تاكيد كرد: بر اساس وضعيت آلودگي و شرايط زيستي شهر تهران عمرمفيد اتوبوس هاي غير برقي حدود 7 سال است.
احمدي بافنده خاطر نشان ساخت: از 6500 دستگاه اتوبوس غير برقي موجود حدود 3 هزار دستگاه داراي عمر زير 7 سال بوده و سن بقيه به 20 سال نيز مي رسد.
مديرعامل شركت واحد اتوبوسراني تهران و حومه، اتوبوس هاي بسيار فرسوده را براي پايتخت مضر دانست و گفت: سعي مي شود براي كاهش خطرات وجود اين ناوگان پير، از اين اتوبوس ها با عنوان امداد واحد و انجام فعاليت هاي تعميراتي استفاده كرد.
احمدي بافنده يادآورشد: استفاده از اتوبوس هاي برقي در تمام خطوط منطقي نيست اما براي گسترش اين دستگاهها برنامه هايي در دستور كار اين شركت قرار دارد.]]>
</TEXT>
</DOC>
<DOC>
<DOCID>HAM2-851025-076</DOCID>
<DOCNO>HAM2-851025-076</DOCNO>
<ORIGINALFILE>/1385/851025/news/_shari.htm</ORIGINALFILE>
<ISSUE>دوشنبه 25 دي 1385 - سال چهاردهم - شماره4183 - Jan 15, 2007</ISSUE>
<DATE calender="Western">2007-01-15</DATE>
<DATE calender="Persian">1385/10/25</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[شهردار تهران: دختران به عنوان مهمترين بخش جامعه بايد مورد توجه ويژه باشند
نيازمند گسترش اخلاق عملي در جامعه هستيم]]>
</TITLE>
<TEXT>
<![CDATA[گروه شهري- شهردار تهران گفت:  مرز بين اسلام ديني و اسلام ايماني در توجه به اخلاق عملي است كه با وجود نياز به گسترش آن، در عرصه مديريت و زندگي اين اخلاق را نداريم.
محمدباقر قاليباف شنبه شب در شوراي هم  انديشي بانوان شهرداري تهران كه با موضوع بررسي آسيب هاي اجتماعي برگزار شد گفت: اساس حل مسائل و مشكلات اجتماعي بر پيشگيري  استوار است و در اين زمينه تربيت دختران به عنوان مهم ترين بخش اجتماع، بايد مورد توجه قرار گيرد.
وي اضافه كرد: هر موضوعي براي رسيدگي نيازمند داشتن اطلاعات و بررسي هاي همه  جانبه است و موضوعات اجتماعي به دليل پيچيده بودن، شناخت بيشتر و دقيق تري مي خواهد.
قاليباف در ادامه با اشاره به اهميت اهداف تعيين شده براي هر كار گفت: اين مهم نيست كه چه سازماني چه كاري را انجام دهد، مهم اين است كه يك ذهن و يك هدف مشترك داشته باشيم و راهكارهاي صحيح رسيدن به آن هدف را پيدا كنيم.وي با اشاره به اينكه پيشگيري بايد اساس هر كاري قرار گيرد افزود: به يقين مي توان گفت كه پيشگيري 95 درصد و كنترل 5 درصد در مسائل اجتماعي نقش دارند و بايد در زمان پيشگيري به سن و تناسب و به زبان هر سني راهكارها را ارائه كرد.
به گفته قاليباف هنگامي كه مشكلات عاطفي، فقر اقتصادي و فقر فرهنگي در كنار يكديگر قرار گيرند نتيجه خطرناكي در بر خواهد داشت كه بايد از بروز چنين شرايطي جلوگيري كرد.
وي سپس افزود: موضوع دختران فراري پيش از اين نيز بررسي شده و به نتايجي رسيده است كه مي توان از آن تجارب در مقطع فعلي نيز استفاده كرد كه تشكل هاي غيردولتي شناخته شده و مورد تأييد در اين زمينه موفق عمل خواهند كرد.
شهردار تهران ميزان جرمي كه بانوان در جامعه انجام مي دهند را از لحاظ آماري كمتر از ميزان ارتكاب جرم مردان دانست و گفت: اما به دليل نقشي كه بانوان در جامعه دارند، جرم آنان خطرات بيشتري براي جامعه به وجود مي آورد.]]>
</TEXT>
</DOC>
<DOC>
<DOCID>HAM2-851025-077</DOCID>
<DOCNO>HAM2-851025-077</DOCNO>
<ORIGINALFILE>/1385/851025/news/_shari.htm</ORIGINALFILE>
<ISSUE>دوشنبه 25 دي 1385 - سال چهاردهم - شماره4183 - Jan 15, 2007</ISSUE>
<DATE calender="Western">2007-01-15</DATE>
<DATE calender="Persian">1385/10/25</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[به مناسبت روز هواي پاك
اتوبوس هاي شهري يزد مسافران را رايگان جابجا مي كنند]]>
</TITLE>
<TEXT>
<![CDATA[يزد - خبرنگار همشهري: اتوبوس هاي سازمان اتوبوسراني يزد و حومه به مناسبت 29 دي ماه، روز هواي پاك، شهروندان را رايگان جابجا مي كنند.
مديرعامل شركت اتوبوسراني يزد و حومه گفت: براي ترويج فرهنگ استفاده از وسيله نقليه عمومي و همگاني و با هدف كاهش آلودگي هوا، روان سازي ترافيك و استفاده كمتر از خودروي شخصي، اتوبوس هاي اين سازمان مسافران را رايگان جابجا مي كنند.
جواد دشتي اظهار داشت: در حال حاضر روزانه حدود 145 هزار مسافر توسط 160 دستگاه اتوبوس در 49 مسير در سطح شهر و حومه جابجا مي شوند. وي با اشاره به اينكه ناوگان اتوبوسراني يزد جزء يكي از جوان ترين ناوگان حمل و نقل درون شهري كشور محسوب مي شود گفت: شهر يزد از جمله شهرهاي آلوده كشور است و بخشي از اين آلودگي از سوي وسائط نقليه موتوري ايجاد مي شود.
وي همچنين با ابراز رضايت از عملكرد بخش خصوصي سازمان گفت: بهره برداران بخش خصوصي با تلاش مضاعف و ارائه خدمات مطلوب توانسته اند رضايت مندي شهروندان را جلب نمايند.]]>
</TEXT>
</DOC>
<DOC>
<DOCID>HAM2-851025-078</DOCID>
<DOCNO>HAM2-851025-078</DOCNO>
<ORIGINALFILE>/1385/851025/news/_shari.htm</ORIGINALFILE>
<ISSUE>دوشنبه 25 دي 1385 - سال چهاردهم - شماره4183 - Jan 15, 2007</ISSUE>
<DATE calender="Western">2007-01-15</DATE>
<DATE calender="Persian">1385/10/25</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[پيامدهاي افزايش جمعيت]]>
</TITLE>
<TEXT>
<![CDATA[پيش از آن كه دست به هر كاري بزنيد به پيامد آن فكر كنيد تا ديگران مجبور نباشند براي بررسي پيامد كارهاي شما نشست برگزار كنند.
همين قدر بدانيد كه عنوان سيزدهمين نشست تخصصي پايگاه مديريت دانش  شهري و ارتباط با نخبگان شهرداري تهران، افزايش جمعيت شهر تهران و پيامدهاي آن است. اين نشست فردا با حضور استادان دانشگاه و مسئولان شهرداري ساعت 15 در مجموعه فرهنگي ورشو واقع درخيابان ورشو برگزار مي شود.]]>
</TEXT>
</DOC>
<DOC>
<DOCID>HAM2-851025-079</DOCID>
<DOCNO>HAM2-851025-079</DOCNO>
<ORIGINALFILE>/1385/851025/news/_shari.htm</ORIGINALFILE>
<ISSUE>دوشنبه 25 دي 1385 - سال چهاردهم - شماره4183 - Jan 15, 2007</ISSUE>
<DATE calender="Western">2007-01-15</DATE>
<DATE calender="Persian">1385/10/25</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[عضو شوراي اسلامي شهر تهران:
طرح هاي جامع و تفصيلي شهر تهران تا پايان سال به تصويب شوراي شهر مي رسد]]>
</TITLE>
<TEXT>
<![CDATA[سما: طرح هاي جامع و تفصيلي شهر تهران با توجه به پيگيري به عمل آمده تا پايان سال جاري توسط شوراي شهر تهران به تصويب خواهد رسيد.
مهرنوش معتمدي آذر عضو شوراي اسلامي شهر تهران در ملاقات عمومي با شهروندان منطقه 15 گفت: مشكلات شهرسازي شهر تهران با داشتن يك طرح جامع كه مورد تاييد مراجع ذيصلاح باشد حل خواهد شد. وي گفت: مطالعه و بررسي طرح هاي جامع و تفصيلي شهر تهران در دوره دوم شوراهاي اسلامي شروع و با صرف بودجه 15 ميليارد تومان ظرف 4 سال گذشته انجام شده است. هم اكنون نقشه ها تهيه و مراحل نهايي خود را طي مي كنند و درصدديم تا پايان سال جاري طرح مذكور به تصويب برسد و ان شاء الله با عملياتي شدن آن از ابتداي سال 86 ديگر شاهد آن نباشيم كه مردم دچار تصميم گيري مقطعي و سليقه مديران شوند. وي درباره مشكلات منطقه 15 خاطرنشان كرد: اين منطقه به دليل داشتن حريم و ساخت و سازهاي غير مجازي كه در دوران پيروزي انقلاب اسلامي صورت گرفته عموماً مشكلات خاص خود را دارد، شايع ترين مشكلات اين منطقه سكونت اقشار كم درآمد است كه بعضا قدرت پرداخت جريمه ها و عوارض را ندارند و ديگر اينكه به دليل كوچك بودن قطعات و پلاك هاي ثبتي و عائله مندي افراد اقدام به تخلفات ساختماني مي كنند.]]>
</TEXT>
</DOC>
<DOC>
<DOCID>HAM2-851025-080</DOCID>
<DOCNO>HAM2-851025-080</DOCNO>
<ORIGINALFILE>/1385/851025/news/_shari.htm</ORIGINALFILE>
<ISSUE>دوشنبه 25 دي 1385 - سال چهاردهم - شماره4183 - Jan 15, 2007</ISSUE>
<DATE calender="Western">2007-01-15</DATE>
<DATE calender="Persian">1385/10/25</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[منطقه 20 صاحب سينما مي شود
ساخت مجتمع سينمايي - تجاري راگا در شهرري آغاز شد]]>
</TITLE>
<TEXT>
<![CDATA[سما: شهروندان منطقه 20 تهران پس از سال ها صاحب سينما مي شوند.
شهردار منطقه 20 تهران از آغاز عمليات اجرايي پروژه بزرگ مجتمع سينمايي - تجاري راگا در اين منطقه خبر داد.
علي محمدنژاد با اعلام اين خبر گفت: عمليات اجرايي اين مجتمع در مساحت 8000 مترمربع به صورت يك پروژه مشاركتي با شركت توسعه فضاهاي فرهنگي و ورزشي از آبان ماه سال جاري آغاز شده و پيش بيني مي شود در سال 87 به بهره برداري برسد.
شهردار منطقه 20 با اشاره به اينكه هم اكنون عمليات خاكبرداري فوندانسيون اين پروژه به اتمام رسيده است گفت: اين مجتمع با برآورد هزينه اجرايي 40 ميليارد ريال با جانمايي مناسب در خيابان شهيد كريمي شيرازي از نظر دسترسي شهروندان در موقعيت مطلوبي قرار دارد.
وي در پايان گفت: مجتمع سينمايي - تجاري راگا داراي 3 سالن سينما شامل يك سالن با ظرفيت 400 نفر و دو سالن هر يك به ظرفيت 200 نفر، فضاي ورزشي كودكان، رستوران، واحدهاي تجاري و پاركينگ روباز است.]]>
</TEXT>
</DOC>
<DOC>
<DOCID>HAM2-851025-081</DOCID>
<DOCNO>HAM2-851025-081</DOCNO>
<ORIGINALFILE>/1385/851025/news/_siasi.htm</ORIGINALFILE>
<ISSUE>دوشنبه 25 دي 1385 - سال چهاردهم - شماره4183 - Jan 15, 2007</ISSUE>
<DATE calender="Western">2007-01-15</DATE>
<DATE calender="Persian">1385/10/25</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[فردا با حضور وزير مسكن برگزار مي شود
جلسه علني غيررسمي مجلس براي بررسي گراني مسكن
150 نماينده مجلس طي نامه اي از دولت خواستند وابستگي به نفت را در بودجه 86 كاهش دهد]]>
</TITLE>
<TEXT>
<![CDATA[گروه سياسي - مجلس شوراي اسلامي فردا براي بررسي گراني هاي اخير مسكن با حضور وزير مسكن جلسه علني غيررسمي برگزار مي كند.
محمد حسن ابوترابي كه رياست جلسه علني ديروز را برعهده داشت، اين خبر را اعلام كرد.
حميدرضا حاجي بابايي در گفت وگو با همشهري با اشاره به جلسه علني غيررسمي فرداي مجلس شوراي اسلامي در خصوص بررسي گراني هاي اخير به ويژه تشديد گراني مسكن اظهار داشت: در جلسه فردا  كه ساعت ده و نيم صبح و با حضور وزير مسكن و شهرسازي برگزار مي شود، وي تحليل جامعي از  آخرين وضعيت بازار مسكن را
به اطلاع نمايندگان خواهد رساند.
عضو هيأت رئيسه مجلس شوراي اسلامي به سئوالات، شايعات و تحليلهاي گوناگوني كه اين روزها از گراني مسكن در جامعه منتشر مي شود اشاره كرد و افزود: در جلسه فردا، محمد سعيدي كيا ريشه ها، علل و عوامل تورم و گراني مسكن را تشريح خواهد كرد.
بقيه از صفحه اول
حاجي بابايي تأكيد كرد: وزير مسكن و شهرسازي قرار است فردا راهكارهاي پيشنهادي خود درباره كاهش آثار منفي بوجود آمده و گراني هاي اخير را ارائه دهد. مجلس نيز آمادگي دارد تا در صورت نياز به قانونگذاري در اين موضوع به اين امر اقدام نمايد.
وي با اشاره به نشست علني غيررسمي يك ساعت و نيم نمايندگان با وزير مسكن با تأكيد بر حضور خبرنگاران رسانه ها در اين نشست تصريح كرد: در صورتي كه نمايندگان از پاسخ هاي وزير قانع نشوند، مطمئنا اين موضوع به دليل اهميت آن توسط نمايندگان پيگيري خواهد شد.]]>
</TEXT>
</DOC>
<DOC>
<DOCID>HAM2-851025-082</DOCID>
<DOCNO>HAM2-851025-082</DOCNO>
<ORIGINALFILE>/1385/851025/news/_siasi.htm</ORIGINALFILE>
<ISSUE>دوشنبه 25 دي 1385 - سال چهاردهم - شماره4183 - Jan 15, 2007</ISSUE>
<DATE calender="Western">2007-01-15</DATE>
<DATE calender="Persian">1385/10/25</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[در ديدار احمدي نژاد و چاوز اعلام شد
تشكيل صندوق سرمايه گذاري2 ميليارد دلاري ايران و ونزوئلا]]>
</TITLE>
<TEXT>
<![CDATA[گروه سياسي  رؤساي جمهور ايران و ونزوئلا در نشست مشترك خود اعلام كردند كه براي حمايت از سرمايه گذاري در كشورهاي ضدامپرياليستي، تا هفته ديگر، صندوق راهبردي با سرمايه اوليه 2 ميليارد دلار ايجاد مي كنند.
محمود احمدي نژاد با اشاره به روابط رو به گسترش 2 كشور در زمينه هاي مختلف اظهار داشت: در اين سفر تصميمات خوبي گرفته شد و ازجمله آنها تاسيس صندوق سرمايه گذاري مشترك بين 2 كشور با هدف پشتيباني از سرمايه گذاري ها در ساير كشورهاست.
رئيس جمهوري اسلامي ايران كه به ونزوئلا سفر كرده است، مورد استقبال رسمي  هوگو چاوز رئيس جمهوري اين كشور قرارگرفت.
به گزارش واحد مركزي خبر، محمود احمدي نژاد(در اولين روز از سفر دوره اي خود به آمريكاي لاتين، ساعت 15 و 40 دقيقه به وقت محلي و 23 و 30 دقيقه به وقت تهران )شنبه شب در محل كاخ رياست جمهوري ونزوئلا مورد استقبال رسمي  هوگو چاوز همتاي ونزوئلايي خود قرار گرفت.
ورود به نيكاراگوئه
محمود احمدي نژاد صبح ديروز به وقت تهران مورد استقبال دانيل اورتگا رئيس جمهور نيكاراگوئه قرار گرفت. رئيس جمهوري ساعت 11 شب به وقت محلي(8 صبح ديروز به وقت تهران)وارد فرودگاه ماناگوآ شد و مورد استقبال رسمي  دانيل اورتگا رئيس جمهور جديد نيكاراگوئه قرار گرفت. پس از انجام مراسم استقبال رسمي رؤساي جمهور دو كشور در مذاكرات خصوصي به بحث و تبادل نظر پرداختند.
بقيه از صفحه اول
ديدار با مديران شركت هاي  ايراني 
مديران شركت هاي فني، مهندسي و بازرگانان منتخب ايراني فعال در طرح هاي نفتي، صنعتي و ساختماني ايران در ونزوئلا با احمدي نژاد در كاراكاس گفتگو كردند. در اين ديدار كه پيش از آغاز مذاكرات رسمي 2 كشور صورت گرفت چند تن از دست اندركاران امور صنعتي و نفتي گزارشي از فعاليت هاي صورت گرفته در جهت توسعه مناسبات 2 كشور به ويژه در عرصه به كارگيري توانمندي هاي فني و مهندسي ايران در ونزوئلا ارائه كردند.
ديدار خصوصي
محمود احمدي نژاد در ديدار خصوصي با هوگو چاوز، وي را از ناكام ماندن تلا ش هاي امريكا و انگليس براي وارد كردن شوك رواني به جمهوري اسلا مي ايران از رهگذر تصويب قطعنامه در شوراي امنيت آگاه كرد. رئيس جمهوري افزود: آمريكا و انگليس بر اين تصور بودند كه با تصويب اين قطعنامه وضع بازار ايران به هم مي ريزد اما ملت ايران به اين قطعنامه غيرقانوني بي اعتنايي كرد و تلا ش دشمنان را نافرجام گذاشت. هوگو چاوز و احمدي نژاد ابراز اميدواري كردند با تأسيس صندوق سرمايه گذاري راهبردي چشم انداز نويني در روابط و همكاري هاي دوجانبه و منطقه اي ايران و ونزوئلا به وجود آيد. رئيس جمهور ونزوئلا هم در اين مذاكرات تصريح كرد دولت متبوع وي در هر شرايطي در موضوع هسته اي در كنار جمهوري اسلا مي ايران خواهد بود.
امضاي 11سند همكاري
در پايان مذاكرات رسمي رؤساي جمهور ايران و ونزوئلا در كاراكاس مقامات 2 كشور 11 سند همكاري امضا كردند. اين اسناد، همكاري هاي دو كشور را در زمينه هاي مختلف آموزشي، صنعتي ، انرژي، كشاورزي و صنايع تبديلي فراهم مي كند. براساس يكي از اين اسناد، تهران و كاراكاس با تشكيل شركت هاي مشتركي در كشورهاي ثالث آمريكاي لاتين و آسيا، همكاري هاي فني و مهندسي خود را تحكيم خواهند كرد. اين اسناد بامداد ديروز به وقت تهران در حضور رؤساي جمهوري اسلامي ايران و ونزوئلا امضا شد.
بيانيه مشترك
رؤساي جمهور ايران و ونزوئلا در پايان مذاكراتشان يك بيانيه مشترك همكاري ميان 2 كشور امضا كردند. محمود احمدي نژاد پس از امضاي اين بيانيه مشترك و ديگر اسناد، تأكيد كرد: بار ديگر اعلام مي كنم كه ملت و دولت ايران همواره در كنار ملت و دولت ونزوئلا خواهند بود. رئيس جمهور ونزوئلا نيز از حضور و فعاليت ايران در عرصه هاي مختلف صنعتي و كشاورزي از جمله صنايع تراكتورسازي ، خودروسازي، صنايع و معادن، صنايع تبديلي كشاورزي، كمك هاي فني و مهندسي و انتقال دانش از ايران به ونزوئلا قدرداني كرد.
درحاشيه
* هوگو چاوز هنگام ورود به كاخ رياست جمهوري و مهيا شدن براي انجام استقبال رسمي از احمدي نژاد؛ تك تك خبرنگاران، عكاسان و تصويربرداران و هيأت ايراني حاضر در كاخ رياست جمهوري را فراخواند و ضمن دست دادن با آنان و گفتن لفظ سلام عليكم با آنان احوالپرسي كرد و به شوخي گفت: البته عكس هاي خوبي از ما بگيريد.
* در جلسه مشترك 2 رئيس جمهوري، وقتي چاوز گفت به تازگي براي كنفرانسي به هند دعوت شده است و ممكن است در مسير نيز در ايران فرود بيايد، ايرانيان حاضر در نشست دقايق طولاني براي استقبال از اين گفته كف زدند.
*در اين جلسه، محمود احمدي نژاد پس از امضاي بيانيه مشترك با چاوز، كتابي با عنوان سرگذشت سيمون بوليوار را امضا و به همراه مجموعه اي از هفته نامه همشهري ديپلماتيك كه درباره ونزوئلا بود، به رئيس جمهوري اين كشور اهدا كرد.
* چاوز نيز با ستايش از شخصيت امام خميني(ره)يكي از دغدغه هاي خود را مطالعه كتاب هايي خواند كه به زبان فارسي تهيه شده است و كتاب حديث بيداري را كه با همكاري مشترك يك مؤسسه ونزوئلايي و مؤسسه نشر و آثار امام خميني(ره)تهيه شده را به رئيس جمهوري ايران اهدا كرد.
* پس از مذاكرات و مراسم امضاي اسناد همكاري و تفاهم نامه ها ارتباط تصويري مستقيم با كارخانه توليد سمند در ونزوئلا به درخواست هوگو چاوز با پيام احمدي نژاد براي مديران ايراني و ونزوئلايي برقرار شد.]]>
</TEXT>
</DOC>
<DOC>
<DOCID>HAM2-851025-083</DOCID>
<DOCNO>HAM2-851025-083</DOCNO>
<ORIGINALFILE>/1385/851025/news/_siasi.htm</ORIGINALFILE>
<ISSUE>دوشنبه 25 دي 1385 - سال چهاردهم - شماره4183 - Jan 15, 2007</ISSUE>
<DATE calender="Western">2007-01-15</DATE>
<DATE calender="Persian">1385/10/25</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[سخنگوي وزارت خارجه خواستار شد
آزادي سريع ديپلمات ها و پرداخت خسارت از سوي آمريكا]]>
</TITLE>
<TEXT>
<IMAGE>/1385/851025/news/010257.jpg</IMAGE>
<![CDATA[
گروه سياسي- سخنگوي وزارت خارجه پيش از ظهر ديروز در جلسه هفتگي خود با خبرنگاران خواستار آزادي سريع 5 ديپلمات ايراني گروگان گرفته شده در اربيل از سوي آمريكا و پرداخت خسارت وارده به ايران شد.
سيد محمدعلي حسيني اساس فعاليت هاي اين دفتر را كنسولي و درخصوص تردد بازرگانان و تجار و همچنين نقل و انتقال بيماران بيان كرد و افزود: در پي گسترش حجم كارهاي اين دفتر، دولت هاي ايران و عراق توافق كردند سطح دفتر را به سركنسولگري ارتقاء دهند و پس از موافقت هاي اوليه اسناد تفاهم و توافقنامه تشكيل سركنسولگري امسال بين دو طرف رد و بدل شد. وي فعاليت هاي صورت گرفته در اين سركنسولگري را كاملا قانوني، رسمي و با موافقت مسئولين عراقي و بنا به درخواست و اطلاع اين مسئولين عنوان كرد و اقدام آمريكايي ها در حمله به اين كنسولگري و ربودن ديپلمات هاي ايراني را خودسرانه و برخلاف مقررات و كنوانسيون هاي بين المللي و عرف و نزاكت ديپلماتيك خواند.
سخنگوي وزارت خارجه به احضار سفراي سوئيس(حافظ منافع آمريكا)و عراق به وزارت خارجه و اعلام مراتب اعتراض ايران اشاره كرد و افزود: از تمامي مجاري ديپلماتيك اين موضوع را پيگيري مي كنيم. حسيني تأكيد كرد: نيروهاي آمريكايي بايد هر چه سريع تر اين پنج نفر را آزاد و از اقدامات احتمالي مشابه پيشگيري و خساراتي را كه به ساختمان سركنسولگري در اربيل وارد شده سريعا جبران كنند. در گزارش مهر آمده است، سخنگوي وزارت خارجه همچنين فرد آزاد شده در سركنسولگري ايران را آشپز محلي عنوان كرد. وي درخصوص اظهارات مقامات آمريكايي مبني بر اين كه پنج ديپلمات ربوده شده از اعضاي سپاه پاسداران بوده اند تصريح كرد: كار آنها كنسولي، رسمي و در چارچوب مقررات بوده و آنچه آمريكايي ها عنوان مي كنند ناصحيح و براي فضاسازي و توجيه اعمال غيرقانوني خودشان است. وي در پاسخ به اين پرسش كه اگر آمريكا گروگان هاي ايراني را آزاد نكند ايران چه موضعي اتخاذ مي كند و آيا اين گروگانگيري امنيت زوار ما را به خطر نمي اندازد؟ ضمن رد به خطر افتادن امنيت زوار گفت: سياست  آمريكايي ها تندتر و راديكال تر كردن فضاست و احساس مي كنند در اين فضا مي توانند به منافع خود دسترسي پيدا كنند.
ادامه غني سازي در نطنز
سخنگوي وزارت خارجه در پاسخ به پرسش ديگري مبني بر توقف غني سازي در تأسيسات هسته اي نطنز، اين خبر را رد كرد و گفت: فعاليت ها در نطنز ادامه دارد. ايسنا گزارش داد، يكي از خبرنگاران با اشاره به تحريم ايران توسط يك بانك فرانسوي درخصوص اقدامات ايران براي مقابله با تحريم ها سئوال كرد كه وي در پاسخ سياست در پيش گرفته شده را خارج از چارچوب قطعنامه تصويب شده عنوان كرد و گفت: آمريكا وقتي مشاهده كرد اهدافش در چارچوب اين قطعنامه به تصويب نرسيد تلاش كرد تا در چارچوب قطعنامه شوراي امنيت به برخي دولت ها و طرف هاي خصوصي فشارهايي وارد كند تا تحريم ها عليه ايران را شدت بيشتري ببخشد.
مذاكره بي معنا و رياكارانه
حسيني در خصوص اظهارات وزير خارجه آمريكا مبني بر آمادگي گفت وگو با همتاي ايراني اش بدون قيد و شرط اين خبر را دقيق ندانست و گفت: اظهارات رايس در اين خصوص پيش شرط داشت و آن توقف غني سازي بود و پيشنهاد جديدي نبود.
به گفته سخنگوي وزارت خارجه در چنين شرايطي سخن گفتن از مذاكره موضوعي بي معنا و رياكارانه است.]]>
</TEXT>
</DOC>
<DOC>
<DOCID>HAM2-851025-084</DOCID>
<DOCNO>HAM2-851025-084</DOCNO>
<ORIGINALFILE>/1385/851025/news/_siasi.htm</ORIGINALFILE>
<ISSUE>دوشنبه 25 دي 1385 - سال چهاردهم - شماره4183 - Jan 15, 2007</ISSUE>
<DATE calender="Western">2007-01-15</DATE>
<DATE calender="Persian">1385/10/25</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[طي 10 ماه گذشته، سومين سفر لاريجاني به  عربستان]]>
</TITLE>
<TEXT>
<IMAGE>/1385/851025/news/010260.jpg</IMAGE>
<![CDATA[
گروه سياسي- دبير شوراي عالي امنيت ملي روز گذشته وارد رياض پايتخت عربستان سعودي شد. اين سومين سفرعلي لاريجاني به عربستان در10 ماه گذشته است و در اين سفر قرار است وي در ديدار با پادشاه و مقامات عالي رتبه اين كشور در مورد مسائل دوجانبه، منطقه اي و جهان اسلام با آنان گفتگو و تبادل نظر كند.لاريجاني 23فروردين و 24 تير امسال هم به عربستان سفركرده و با پادشاه، وزيرخارجه ودبير شوراي امنيت ملي اين كشور ديدار كرده بود. اين درحاليست كه به گزارش ايسنا،روزنامه لبناني اللواء به نقل از يك مقام مسئول در وزارت امور خارجه ايران، از سفر سعودالفيصل، وزير خارجه عربستان به تهران در آينده اي نزديك خبر داده است.]]>
</TEXT>
</DOC>
<DOC>
<DOCID>HAM2-851025-085</DOCID>
<DOCNO>HAM2-851025-085</DOCNO>
<ORIGINALFILE>/1385/851025/news/_siasi.htm</ORIGINALFILE>
<ISSUE>دوشنبه 25 دي 1385 - سال چهاردهم - شماره4183 - Jan 15, 2007</ISSUE>
<DATE calender="Western">2007-01-15</DATE>
<DATE calender="Persian">1385/10/25</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[يادداشت
خانم رايس با چمدان خاليدكتر حميدرضا آصفي]]>
</TITLE>
<TEXT>
<![CDATA[وزير خارجه آمريكا از شنبه سفر خود را به منطقه از سرزمين هاي اشغالي آغاز كرده و قرار است در ادامه از كشورهاي مصر، اردن، كويت و عربستان بازديد كند. رسانه هاي كشورهاي عربي، سفر خانم رايس را به مثابه يك مسافر با چمدان خالي توصيف كرده اند. زيرا چشم اندازي براي ارائه طرح هاي كارآمد از سوي دولت آمريكا انتظار نمي رود. سفر خانم رايس پس از طرح آمريكا درباره عراق از سوي رئيس جمهور آمريكا كه تقريباً با هيچ واكنش مثبتي روبرو نشد، انجام مي گردد. به نظر مي رسد جورج بوش با اعزام وزير خارجه خود به منطقه در صدد است ديدگاه آمريكا پيرامون عراق كه واكنش سرد جهان را بدنبال داشت، تبيين كرده و حامياني را بدست آورد. رئيس جمهور آمريكا پس از سقوط صدام در كمتر از يك ماه يا دقيقاً در 21 روز فاتحانه در ناو جنگي آمريكا از پيروزي كشورش سخن گفت و اكنون با گذشت بيش از 3 سال، آمريكا همچنان در گرداب بحران عراق فرورفته است و هيچ چشم انداز روشني را بر آن پيدا نمي كند. دولتمردان آمريكايي به تلخي دريافتند كه با اتكاء به اسلحه مي توانند، صدام حسين را ساقط كنند، اما با توسل به زور و قدرت نمي توانند قلوب مردم عراق را تسخير كرده و براي آنان امنيت به ارمغان بياورند. تجربه و شكست تلخي كه اعتراف به آن براي مسئولين آمريكايي بسيار دردناك است.
از ياد نبريم جورج بوش پدر پس از فروپاشي نظام دوقطبي تصور مي كرد، مي تواند صلح خاورميانه را به منطقه تحميل كند. از زمان كنفرانس صلح مادريد در سال 1991 تاكنون كه به ابتكار آمريكا برگزار شد، وضعيت فعلي خاورميانه نه تنها پيشرفت نكرده، بلكه بسيار ناپايدارتر و بي ثبات تر از گذشته شده است. مضافاً اين  كه بحران هاي ديگري نيز به دليل سياست هاي غلط دولتمردان آمريكا در منطقه پديد آمده است و ريشه هاي بحران در فلسطين كه همانا حقوق تضييع شده مردم بي دفاع و مظلوم كه عامل اصلي بحران است، به عنوان يك معضل همچنان وجود دارد. شرايط در خاورميانه به گونه اي بحراني است كه در خلال سمينار مادريد در روزهاي 21 و 22 ديماه كه به ابتكار مؤسسه فرهنگي و مطالعاتي اسپانيا برگزار شد، كليه شركت كنندگان از جمله فيليپ گونزالس نخست وزير اسبق اسپانيا كه كنفرانس صلح مادريد با تلاش وي برگزار شد، با نااميدي از روند صلح در خاورميانه به دليل رويكرد غلط آمريكا ياد كردند. وضعيت فعلي در عراق و رويكرد غلط بوش بي شباهت به رويكرد بوش پدر براي پيشبرد صلح خاورميانه نيست. دولت آمريكا در پيشبرد طرح صلح خود در خاورميانه به واقعيات و خواست جامعه جهاني بي اعتنايي كرد و شكست سختي را متحمل شد.
جورج بوش رئيس جمهور كنوني آمريكا نيز بدون توجه به ساختار و پيچيدگي هاي عراق و واقعيات موجود در منطقه، اسب سياست خود را بدون سوار در منطقه رها كرد و اكنون روز بروز در ورطه شكست و ناكامي گرفتار شده است. مشخص نيست خانم رايس در چمدان خود چه ارمغان دارد. اما دولتمردان آمريكايي با تجربه از چند سال شكست و ناكامي در عراق بايد دريافته باشند كه تنها راه خروج از بحران خود ساخته، واگذاري امور به مردم عراق و خودداري از دخالت در امور اين منطقه است. ترديدي نيست كشورهاي منطقه نيز دريافته اند، آمريكا در طول ساليان دراز نه تنها امنيت در منطقه را برقرار و تقويت نكرده، بلكه موجب تفرقه و نفاق و ايجاد واگرايي و افزايش خشونت در منطقه بوده است. انتظار مي رود خانم رايس مانند گذشته با دست خالي از منطقه مراجعت كند.
* سفير ايران در امارات عربي متحده]]>
</TEXT>
</DOC>
<DOC>
<DOCID>HAM2-851025-086</DOCID>
<DOCNO>HAM2-851025-086</DOCNO>
<ORIGINALFILE>/1385/851025/news/_siasi.htm</ORIGINALFILE>
<ISSUE>دوشنبه 25 دي 1385 - سال چهاردهم - شماره4183 - Jan 15, 2007</ISSUE>
<DATE calender="Western">2007-01-15</DATE>
<DATE calender="Persian">1385/10/25</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[كوتاه از خانه ملت]]>
</TITLE>
<TEXT>
<![CDATA[مخالفت مجلس با فوريت برداشت از حساب ذخيره  ارزي
مجلس شوراي اسلامي روز گذشته جلسه علني خود را بعد از يك هفته تعطيلات ماهانه تشكيل داد. در اين جلسه نمايندگان به فوريت طرح برداشت 2 ميليارد دلار از حساب ذخيره ارزي جهت تأمين كسري اعتبار صنعت برق كشور رأي مثبت ندادند. با رأي گيري كه در اين باره به عمل آمد 2 فوريت اين طرح با 85 رأي موافق، 87 رأي مخالف و 9 رأي ممتنع از مجموع 209 نماينده حاضر به تصويب نرسيد و سپس يك فوريت آن به رأي گذاشته شد و نمايندگان تقريباً با همان رأي قبلي با يك فوريت آن نيز مخالفت كردند. همچنين نمايندگان مجلس شوراي اسلامي در جلسه علني ديروز همچنين به فوريت لايحه تسويه بدهي هاي دولت به بانك ها رأي ندادند.
سكوت همراه با لبخند
وزير مسكن و شهرسازي روز گذشته به مجلس آمد. خبرنگاران با ديدن محمد سعيدي كيا موضوع گراني قيمت مسكن را با وي در ميان گذاشتند. اما وزير در پاسخ به سئوال مكرر آنها درباره گراني هاي مسكن در چندماه اخير تنها لبخند زد و سكوت اختيار كرد. وي همچنين در پاسخ به سئوال مكرر خبرنگاران مبني بر اينكه چه پاسخي به آشفتگي هاي اخير در بازار مسكن داريد و پاسخ شما به اقشار ضعيف جامعه چيست؟ تنها با كشيدن انگشت سبابه خود به صورت افقي بر روي لبهايش به نشانه زيپ زدن بر دهان سكوت كرد و با سرعت از جمع خبرنگاران خارج و به داخل صحن علني مجلس رفت.
ضرورت كنترل گراني ها
نمايندگان مجلس شوراي اسلامي ديروز در تذكرات كتبي متعدد بر ضرورت كنترل و مقابله با گراني هاي اخير تأكيد كردند. از جمله تذكر دهندگان محمدرضا ميرتاج الديني و محمدحسين فرهنگي نمايندگان تبريز، غلامرضا مصباحي مقدم نماينده تهران و حسين سبحاني نيا نماينده نيشابوربودند كه در خصوص ضرورت جلوگيري و كنترل گراني هاي اخير به وزراي بازرگاني و جهاد كشاورزي تذكر دادند.
لايحه مديريت خدمات كشوري فردا در مجلس
در جلسه علني ديروز با درخواست 50 نفر از نمايندگان زمان بررسي و رأي گيري در مورد مدت زمان اجراي آزمايشي لايحه مديريت خدمات كشوري به فردا تغيير كرد. محمدباقر بهرامي نماينده اسدآباد يكي از درخواست كنندگان تغيير دستور لايحه مديريت خدمات كشوري در خصوص دلايل درخواست كنندگان گفت: كميسيون مشترك در خصوص اين لايحه 5 هزار ساعت كار كرده و به صورت اصل 85 در كميسيون مشترك به تصويب رسيده و طي دو جلسه در جلسه سران سه قوه و دو جلسه با حضور رئيس جمهور در كميسيون مشترك بررسي شده و دولت و مجلس در خصوص بار مالي آن توافق كردند.
سوگند 3 نماينده جديد مجلس
ديروز 3 نفر از نمايندگان كه در انتخابات ميان دوره اي مجلس شوراي اسلامي انتخاب شدند، با اداي سوگند، مراسم تحليف خود را به جا آوردند. سهيلاجلودارزاده و حسن غفوري فرد نمايندگان تهران و جبي جبري نماينده اهواز سوگند ياد كردند كه نسبت به ايفاي وظايف نمايندگي خود متعهد باشند. نماينده بم در اين مراسم حضور نداشت.
تذكر به رئيس جمهور
اكبر اعلمي نماينده مردم تبريز ديروز در يك تذكر آيين نامه اي به استناد بند 11 ماده 23 و ماده 193 آيين نامه و اخطار قانون اساسي در رابطه با اصل 88 قانون اساسي، گفت: اين مواد قانوني اقتضاء مي كند كه به آقاي رئيس جمهور تذكر مي داديد در شرايط فعلي، بودجه در اولويت است و مي توانستند سفر به آمريكاي لاتين را به موعد ديگري موكول كنند. اعلمي در تذكر طولاني خود به عدم پاسخ دولتي ها به سئوالات نمايندگان اعتراض كرد.]]>
</TEXT>
</DOC>
<DOC>
<DOCID>HAM2-851025-087</DOCID>
<DOCNO>HAM2-851025-087</DOCNO>
<ORIGINALFILE>/1385/851025/news/_theatre.htm</ORIGINALFILE>
<ISSUE>دوشنبه 25 دي 1385 - سال چهاردهم - شماره4183 - Jan 15, 2007</ISSUE>
<DATE calender="Western">2007-01-15</DATE>
<DATE calender="Persian">1385/10/25</DATE>
<CAT xml:lang="fa">ادب و هنر.هنر.تئاتر</CAT>
<CAT xml:lang="en">Literature and Art.Art.Theater</CAT>
<TITLE>
<![CDATA[پنجمين نشست مركز آموزش همشهري با موضوع همايش روزنامه نگاري و محيط زيست برگزار شد
كاركرد روزنامه نگاري درحفظ محيط زيست]]>
</TITLE>
<TEXT>
<IMAGE>/1385/851025/news/010242.jpg</IMAGE>
<IMAGE>/1385/851025/news/010248.jpg</IMAGE>
<![CDATA[
گروه شهري فاطمه ستوده: پنجمين نشست مركز آموزش همشهري با عنوان همايش روزنامه نگاري و محيط زيست روز گذشته در فرهنگسراي مدرسه برگزارشد.
در اين نشست اسماعيل عباسي روزنامه نگار باسابقه محيط زيست ذيل عنوان روزنامه نگاران و محيط زيست چالش هاي دوران گذار گفت: رويكرد روزنامه نگاران ايران به عرصه هاي دفاع از محيط زيست از پاييز سال 1371 و به طور عمده در روزنامه همشهري آغاز شد و اكنون با برخي دستاوردها در حال گذار از يك دوره حساس و تعيين كننده است.
وي گفت: در آن سالها شور دفاع از محيط زيست ومنابع طبيعي ايران و آگاهي بخشي به جامعه توسط روزنامه نگاران در بستري از آزمون و خطا و آكنده از هيجانات و گاهي داوري هاي شتابزده جريان داشت و چالش هايي را نيز برانگيخت اما در مجموع حركتي نو و شجاعانه بود.
عباسي افزود: واقعيت جامعه امروز ايران، مدرن سازي در همه عرصه ها و توسعه شتابناك شهرهاست كه انبوهي از مشكلات زيست محيطي را در پي داشته است. آلودگي هواي شهرها به ويژه تهران، تخريب گسترده جنگل ها، انقراض برخي گونه هاي زيستي و گياهي، از ميان رفتن زيستگاه هاي طبيعي حيات وحش و آلودگي منابع آب و خاك، از جمله اين پيامدهاست.
در چنين شرايطي كار مشترك كارشناسان و خبرگان حوزه محيط زيست و روزنامه نگاران مي تواند بسيار مهم و تعيين كننده باشد. اطلاع رساني درست و آگاهي بخشي جامعه درباره وضعيت محيط زيست و منابع طبيعي كشور و سوق دادن طرح هاي توسعه به بستر توسعه پايدار به عنوان يك هدف عالي پيش روي چنين تلاش مشتركي قرار دارد.
از سوي ديگر ناآگاهي بسياري از مجريان طرح هاي توسعه از اهميت مقوله محيط زيست و حفظ منابع طبيعي كشور بر بار مشكلات افزوده است، از اين رو آشنا ساختن شمار بيشتري از روزنامه نگاران با مفاهيم و ارزش هاي محيط زيست و حتي پرورش نسل تازه اي از فعالان اين حرفه با بهره گيري از ذخاير ارزشمند كارشناسي اين حوزه بسيار ضروري است.
محمدعلي اينانلو روزنامه نگار با سابقه و مستند ساز از ديگر سخنرانان اين همايش، تحت عنوان تاريخچه توجه به مسائل زيست محيطي در مطبوعات ايران گفت: اگر بخواهيم فراتر از مطبوعات نگاه رسانه اي به مسائل زيست محيطي داشته باشيم سابقه اين نوع نگاه به 25هزار سال پيش برمي گردد چرا كه اجداد ما با استفاده از سنگ نگاره ها، علاقه به محيط زيست را نشان داده اند. وي افزود: حتي اگر بخواهيم به شكل اسطوره اي نگاه كنيم مي توان در شاهنامه هم مباحث مربوط به طبيعت را به وفور ديد. حتي اگر بخواهيم نگاه ديني هم داشته باشيم آموزه هاي زرتشت و پيامبر اسلام به حفظ طبيعت تاكيد دارد.
وي با اشاره به اين حديث نبوي كه هر كس شاخ درختي را بشكند بال ملايكه را شكسته است،گفت: اولين منطقه حفاظت شده توسط انسان در طاق بستان كرمانشاه بوده است. در حجاري هاي طاق بستان چگونگي نگهداري از حيوانات و حفظ طبيعت حك شده است. اين كار اجداد ما دقيقا مثل همين هدف امروزي روزنامه نگاران است كه براي كمك به بقاي طبيعت  تلاش مي كنند.
وي در پايان افزود: خيلي از روزنامه ها به تبعيت از مد روز صفحه اي به محيط زيست اختصاص مي دهند، اين در حالي است كه خبرنگاران اين روزنامه بدون آگاهي در اين زمينه فعاليت مي كنند كه اين كاري نادرست است. مهندس هادي حيدرزاده مشاور شهردار تهران نيز در اين همايش با اشاره به ارتباط درون سازمان و بيرون سازمان كه معمولا روابط عمومي ها عهده دار آن هستند، گفت: كلان شهر پيچيده تهران مديريت شايسته اي را مي طلبد اما تهران با بحران هاي مختلفي روبه روست كه از جدي ترين آنها بحران هاي زيست محيطي است.
وي با ذكر آمارهايي مربوط به آلودگي هواي تهران تصريح كرد: طبق گزارش سازمان ملل، تهران روستاي بزرگي است در نتيجه مديريت دشواري را مي طلبد اين مديريت شهري نيازمند ارتباط با شهروندان از طريق رسانه هاست، رسانه ها بايد بتوانند با انعكاس فعاليت هاي مديريت شهري و نيز اولويت هاي شهروندان در درخواست از مديران، فرصت فرهنگ سازي را فراهم آورند و در مديريت بحران هاي زيست محيطي و اطلاع رساني براي فراهم آوردن مشاركت شهروندان در حل مشكلات زيست محيطي تلاش كنند. اگر بپذيريم كه مهمترين موضوعات هزاره سوم، محيط زيست است كه بايد مورد توجه جدي رسانه ها قرار گيرد اين موضوع را هم بايد بپذيريم كه بايد به محيط زيست به عنوان يك مقوله تخصصي نگاه شود نه به عنوان زير شاخه اي از موضوعات اجتماعي.
دكتر عبدالله گيويان، مدير مركز مطالعات و امور رسانه اي همشهري نيز در خصوص ضرورت روزنامه نگاري مردم نگارانه، حافظه جمعي و محيط زيست گفت: محيط زيست در حافظه اجتماعي مردم جايگاه مناسبي ندارد اگر مي خواهيم معناي محيط زيست را نزد مردم تغيير دهيم لاجرم بايد شناخت دقيقي از جايگاه آن تدارك ببينيم و به شكلي مناسب به ترميم حافظه جمعي بپردازيم. يكي از اصلي ترين نيازهاي ما براي تغيير جايگاه محيط زيست، توجه و بهره گيري از روزنامه نگاري مردم نگارانه است.
وي با تشريح خاستگاه توجه به محيط زيست گفت: توجه به محيط زيست در شكل جهاني و كنوني از نتايج مدرنيسم متأخر و پست مدرنيسم است و از مسائل دوران گذار نيست اما اين موضوع هنوز مسأله اصلي جامعه و دغدغه مشترك مردم و نخبگان نشده است.
وي با به دست دادن تعريفي از موضوع رسانه، ژورناليسم و محيط زيست به سه نقش محلي، ملي و جهاني رسانه اشاره كرد و گفت: در نقش محلي بايد به اسناد معناي خانه به محيط زيست و ايجاد تعلق خاطر نسبت به آن تكيه كرد. در نقش ملي نيز محيط زيست به مفهوم، ايجاد معنا و حس مشترك نه تنها نسبت به نمادهاي طبيعي بلكه نسبت به زيست بوم هاي متفاوت و فرهنگ آنهاست. چرا كه طيف بدون مردم مثل بهشت خالي از نيكان است. در نقش جهاني نيز، روزنامه نگاران بايد در اصلاح تصوير ايران بكوشند.وي در خصوص روزنامه نگاري مردم نگارانه خاطرنشان ساخت: اين نوع روزنامه نگاري ما را به بطن خرده فرهنگ هاي بومي مي برد از اين ديدگاه بايد به اين نوع روزنامه نگاري زاويه مردمي كه با آن زندگي كرده اند نگريست.
اين نوع روزنامه نگاري مي تواند فهم مشتركي بين بوميان مناطق مختلف و ديگران ايجاد كند. علاوه بر آن، اين نوع روزنامه نگاري ادعاي بي طرفي و خنثي بودن ندارد.
دكتر جمال معيني دبير كل جبهه سبز ايران با ذكر دشواري هاي ايجاد تشكل هاي زيست محيطي در ايران گفت: با شروع انقلاب عده اي نوع نگاه به مسائل زيست محيطي را نگاه بورژوا مي دانستند اما در دهه شصت اين نگاه تا حدي تغيير كرد كه در پي آن زمينه مساعد را براي تشكيل جبهه سبز فراهم ساخت.
وي تأكيد كرد: بايد خبرنگاران حوزه محيط زيست مسائل و موضوعات مرتبط با محيط زيست را به خوبي بشناسند تا دچار افراط و تفريط نشوند. اولين توقع از رسانه ها انعكاس اخبار درست و بجا و نقد منصفانه و آگاهانه است.
وي ضمن استفاده از ورود برخي واژه ها به حيطه روزنامه نگاري محيط زيست در سالهاي اخير گفت: اگر اشتراك در لحن را به معناي اشتراك در معنا در نظر بگيريم دچار اشتباه مي شويم. براي نمونه واژه go به اين معناست كه در اصل به معناي تشكلي است كه شهروندان آن را به وجود آورده باشند و اين تشكل بايد ركن چهارم قدرت باشد اما متأسفانه در ايران، نه شهروندان آن را ايجاد مي كنند و نه ركن چهارم قدرت محسوب مي شود.
دكتر ناصر كرمي دبير سرويس شهري روزنامه همشهري با اشاره به چگونگي شكل گيري صفحه محيط زيست در روزنامه همشهري گفت: براي قوام گرفتن اين صفحه، مشكلات زيادي بر سر راه بود كه با مرور زمان اين مشكلات تعديل شد و صفحه محيط زيست در روزنامه جايگاه خود را بازيافت.
وي در ادامه با انتقاد از اين كه بسياري از افرادي كه در اين حوزه فعاليت مي كنند آشنايي كافي با مباحث نظري محيط زيست ندارند گفت: امروز بشر در آستانه بحران محيط زيست قرار داد كه شايد در اين ميان يكي از مقصران اين بحران، ما روزنامه نگاران باشيم چرا كه موضوع را به كاهش انواع گونه ها منحصر كرديم اما كم شدن متوسط قد ايراني ها و سوءتغذيه در سالهاي اخير هم جلوه هايي از بحران محيط زيست است كه بايد مورد توجه قرار گيرد.
وي با تعريف توسعه پايدار در عرصه هاي مختلف، افزود: دولت بايد در نگره  توسعه پايدار آبشخورهاي پاك را فراهم كند.
كرمي در خصوص روشهايي كه بايد در روزنامه نگاري محيط زيست مورد توجه قرار بگيرد، گفت: يكي از وظايف خبرنگاران اين حوزه افشاگري است، افشاگري آنچه در لايه هاي پنهان قدرت مخفي است. روزنامه نگاران اين حوزه ها، ديده بان هاي زمين به شمار مي آيند كه بايد خطرات بحراني ناشي از معضلات محيط زيست را گوشزد كنند. بايد بحران هر چه كه مربوط به حيات و بقاست، اصالت قائل شد و البته در دام سانتيمانتاليسم نيفتاد. براي نمونه، ماجراي جنگل لويزان و تخريب درختان آن، جرياني كاملاً  درست و منطقي بود اما متأسفانه اين موضوع ميان هياهوهاي غيرمنصفانه گم شد.
كرمي گفت: روزنامه نگار حوزه محيط زيست بايد به مثابه يك اهرم فشار عمل كند و لزوماً  حوزه محيط زيست را به خوبي بشناسد. اين در حالي است كه امروز برخلاف اين كه صفحات تخصصي محيط زيست زياد شده اند اما كمتر خبرنگاري را مي بينيم كه با تخصص و توانايي لازم در اين صفحات مشغول فعاليت باشند.
اين نشست با پرسش و پاسخ به پايان رسيد.
چشم انداز
اين براي نخستين بار بود كه روزنامه نگاران و خبرنگاران حوزه محيط زيست زير يك سقف دور هم جمع مي شدند و به همين خاطر روزنامه نگاران شركت كننده در اين نشست علمي از مركز آموزش روزنامه همشهري تقدير كردند.
دراين نشست گفته شد، روزنامه نگاران اين حوزه ها، ديده بان هاي زمين به شمار مي آيند كه بايد خطرات بحراني ناشي از معضلات محيط زيست را گوشزد كنند.
عكس ها: جوادگلزار]]>
</TEXT>
</DOC>
<DOC>
<DOCID>HAM2-851025-088</DOCID>
<DOCNO>HAM2-851025-088</DOCNO>
<ORIGINALFILE>/1385/851025/world/_artw.htm</ORIGINALFILE>
<ISSUE>دوشنبه 25 دي 1385</ISSUE>
<DATE calender="Western">2007-01-15</DATE>
<DATE calender="Persian">1385/10/25</DATE>
<CAT xml:lang="fa">ادب و هنر.هنر</CAT>
<CAT xml:lang="en">Literature and Art.Art</CAT>
<TITLE>
<![CDATA[درباره تصويرگري  كتاب هاي كودك و نوجوان
تصوير كردن نانوشته ها]]>
</TITLE>
<TEXT>
<IMAGE>/1385/851025/world/009018.jpg</IMAGE>
<![CDATA[
زهره نيلي
احمد همراه مادرش از روستايي دور به شهر آمده بود. تعطيلي نوروز را مهمان خاله و شوهرخاله يعني حاج رحيم آقا بودند. يك روز همه براي خريد به بازار رفتند.... مادر به بچه ها گفت: بچه ها دست همديگر را بگيريد و مواظب باشيد تا گم نشويد. ميموني مشغول شيرين كاري بود. احمد سرگرم تماشاي او شد، غافل از اين كه...
سال ها از آن روز گذشته، روزي كه براي نخستين بار همراه احمد، هراسان و گريان به راه افتاديم تا خانه حاج رحيم آقا را پيدا كنيم و از ترس و دلهره رها شويم،  اما هنوز تصاوير آن كتاب با رنگ ها و طرح هاي ساده و دوست داشتني اش در خاطرمان باقي مانده و هنوز شيرين كاري هاي ميمون،  مهرباني هاي افسر نگهبان و دلسوزي هاي رحيم آقاي قناد را فراموش نكرده ايم.
هنوز هم در كوچه پس كوچه هاي پسِ ذهنمان به دنبال خانه حاج رحيم هستيم؛  خانه اي به رنگ خاك،  سرشار از پاكي و مهرباني؛ خانه اي با حوض كاشي، با شيشه هاي سرخ و زرد و آبي و دري چوبين با كوبه  آهنين. هنوز هم به ماهي سياه كوچولويي مي انديشيم كه فرشيد مثقالي تصوير كرد و به ما شناساند، همان ماهي اي كه مي خواست دنياي تنگ پيرامونش را رها كند و به انتهاي جويبار برسد.
هنوز هم در فكر كلاغي هستيم كه بهرام خائف با هديه يازده رنگش نقاشي كرده بود و به خود مي گوييم چه خوب كه پدر، مداد شمعي سياه را از جعبه برداشته بود. آيا ما هم مي توانيم تيرگي ها را از بين ببريم و به گفت وگوي رنگ ها و يكي شدنشان با يكديگر،  گوش جان بسپاريم!؟
]]>
<IMAGE>/1385/851025/world/009015.jpg</IMAGE>
<![CDATA[
مي توانيم به ياري بهمن دادخواه شتافته و توكا را از قفس برهانيم يا جوانمردي را از عبدالرزاق پهلوان كه علي اكبر صادقي آفريد و به ما معرفي كرد، بياموزيم،  آيا مي توانيم رخوت و سستي را كناري نهاده و جنبش و حركت را از پويانمايي هاي نورالدين زرين كلك فراگيريم؟!امروز تصويرگران جواني چون عليرضا گلدوزيان، هدي حدادي، سيروس آقاخاني، فرشيد شفيعي و... تصاوير زيبايي خلق كرده و جوايز بسياري را از آن خود كرده اند؛ تصاويري كه بي گمان در ذهن كودكان امروز باقي مي ماند؛ اما تصويرگري چيست؟ تصوير مستقل از اثر كدام است، تصوير چه اندازه بايد وفادار به متن باشد و... پرسش هايي بود كه تني چند از تصويرگران كودك و نوجوان پاسخگوي آن بودند.
پرويز كلانتري، نويسنده و تصويرگر، كارِ تصويرگر را در خدمت متن مي داند و معتقد است: براي اينكه تصويرگر بتواند فضايي متناسب با متن پديد آورد، بايد نانوشته هاي لابه لاي سطور را بخواند و از ميان سطرهاي كتاب به فضاي لازم رسيده و نانوشته ها را تصوير كند.وي وفاداري به عناصر بومي را لازمه تصويرگري مي داند و مي گويد: نقاشان ايراني بايد به عناصر و فرهنگ بومي وفادار باشند و ايران و عناصر زندگي ايراني را بشناسند. هر چند واقعيت زندگي بعضي كودكان ايراني با آنچه مي خواهيم به آنها بياموزيم متفاوت است. براي نمونه ممكن است بچه هاي روستايي، ماهواره و اينترنت را نشناسند، اما تصويرگر كتاب هاي كودك، به ويژه كتاب هاي آموزشي بايد آنها را با اين وسايل آشنا كند.كلانتري، تخيل را مهم ترين عامل پيشرفت در هنر مي داند و بر اين باور است كه بشر، ابتدا در مورد همه آنچه كه در طول تاريخ به آن رسيده خيال پردازي مي كرده و بدون تخيل، هيچ آرمان و هدفي نداشته و ندارد؛ به همين خاطر تصويرگر نيز بايد در عين وفاداري به متن، تخيل خود را آزاد بگذارد و به آن اهميت بدهد.
عليرضا گلدوزيان، برگزيده دو جشنواره معتبر بولونيا و براتيسلاوا تصوير را مستقل از اثر مي داند و مي پندارد كه هر تصوير بيانگر ذهنيات پديد آورنده اش بوده و بر اساس متنِ دروني تصويرگر پديد آمده و در پي بيان ناگفته ها و نانوشته هاي نويسنده است. وي تصوير را نه ترجمه متن كه ايجاد يك زبان جديد براي ارتباط با مخاطب مي داند و مي گويد: اگر تصويرگران، بي قيد و شرط خود را تسليم متن كرده و تنها به تصوير نوشته هاي آن بپردازند، چون يك پل رابط ميان نويسنده و كودك عمل كرده و قدرت خلاقيت و خيال پردازي را از او گرفته اند، اما اگر تصويري مرتبط با متن و در عين حال مستقل از آن پديد آورند، هنرمندانه رفتار كرده و به كودكان جرات داشتنِ نگاهي خلاقانه را بخشيده اند.
بهزاد غريب پور نيز تصوير متن را اثري مي داند كه در عين وفاداري به متن، به يك اثر هنري مستقل تبديل شود. او مي گويد: تصويرگرِ هنرمند كسي است كه با انديشه و بينش خود، متن را روايت كرده و با نگاه ويژه اش، ناديده هاي متن را بيرون بكشد و تصوير كند.وي متون را به دو دسته تقسيم مي كند و مي افزايد: بعضي متن ها براي مصور شدن نوشته مي شوند و بدون تصوير كامل نيستند، اما دسته دوم متوني هستند كه وقتي به تصوير در مي آيند، علاوه بر توانايي هاي هنري تصويرگر، نيازمند دانش و آگاهي علمي و ادبي او نيز هستند، براي مثال وقتي مي خواهيم داستاني درباره قرن هشتم يا چهاردهم را مصور كنيم، بايد نوع زندگي، پوشش و آداب و رسوم مردم آن دوره را بشناسيم و با تاريخ و فرهنگ آن زمان آشنا باشيم.
سيروس آقاخاني، تصويرگر كتاب سيمرغ و آفتاب نيز كار تصويرگر را بازسازي عين به عين متن نمي داند و معتقد است كه تصويرگر بايد ايماژهاي نگفته نويسنده را بيان كند تا درك متن و تصوير هم زمان باشد؛ همان گونه كه فيلم نمي تواند متوقف شود و ديالوگ ادامه يابد. در حالي كه بسياري از ناشران براي صرفه جويي كتابي را كه مي تواند 40 تصوير داشته باشد، تنها با 10تصوير منتشر مي كنند و اين امر مانع از همزماني متن و تصوير شده و مشكل مي آفريند.
]]>
<IMAGE>/1385/851025/world/009012.jpg</IMAGE>
<![CDATA[
شكاف ميان ناگسستني ها
ارتباط ميان تصويرگر و نويسنده، امري لازم و ضروري است؛ پيوندي كه اگر حاصل شود به خلق اثري ماندگار و در خور انجاميده و نويسنده و تصويرگر را تا رسيدن به مقصود ياري مي كند. اما به باور كلانتري تصويرگر كتاب خانه حاج آقا كجاست؟ ايران: قبيله نقاشان است، قبيله نويسنده ها، قبيله شاعران و نهايتاً هر گروه به جز خود، شخصِ ديگري را قبول ندارند و با آثار و افكار آشنا نيستند. در حالي كه بهتر است هنرمندان با هر گرايش و زمينه اي، دور هم بنشينند و يك داد و ستد فرهنگي بين آنها شكل بگيرد.گلدوزيان نيز مي پندارد: زماني كتاب خوبي منتشر مي شود كه ناشر، نويسنده و تصويرگر، ارتباط مستمري با يكديگر داشته باشند و از نظرات هم بهره مند شوند وگرنه چگونه مي توان به ارايه يك اثر زيبا و ماندگار اميدوار بود؟!
تصويرگر كتاب جوراب سوراخ بر اين باور است كه اگر يك ايده خوب، چه در متن و چه در تصوير به درستي ارائه شود و تصويرگر و نويسنده در ارتباط با يكديگر باشند و تصويرگر بتواند جوهره دروني متن را استخراج و ناگفته ها را تصوير كند، مي توان به تولد اثري ماندگار و بدون تاريخ مصرف دل خوش كرد.
غريب پور نيز مي پندارد: بهتر است نويسنده و تصويرگر در زمان آفرينش اثر با يكديگر ارتباط تنگاتنگ داشته و هم سو با هم به حاصل كار بينديشند، در اين صورت شايد نويسنده بتواند فضايي را خلق كند كه امكان مصور شدنش بيشتر باشد و تصويرگر نيز تنها بر اساس ايده و ذهنيت خود به كار نپردازد، اما آقاخاني دوست دارد كه خود، نويسنده تصويرهايش باشد تا ضعف هايي را كه در متن كتاب هاي كودك و نوجوان مي بيند جبران كند و با بچه ها تنها از احساسات انتزاعي سخن نگويد و واقعيت را به آنها نشان دهد.
غريب پور برخلاف آقاخاني معتقد است: كساني كه هم ادبيات را مي شناسند و هم تصوير را، انگشت شمارند. به همين خاطر بهتر است دو هنرمند متفاوت كه توانايي كاملاً شناخته شده اي در زمينه كاري خود دارند، با يكديگر ارتباط داشته و هماهنگ با هم عمل كنند به اين معني كه نويسنده، امكان تصويركردن را به تصويرگر ببخشد و تصويرگر نيز با همه توان در خدمت متن باشد تا اثر پديد آمده نتيجه انديشه هر دو هنرمند و كاري قابل تأمل باشد.
دو نسل با دو زبان متفاوت
بسياري از تصويرگران معتقدند كه هر سن و سالي، تصويرگري خاص خود را مي پسندند. براي نمونه پرويزكلانتري معتقد است: تصويرگري براي نوجوانان كه به نسبت كودكان از دايره واژگاني گسترده تري برخوردارند، متفاوت با تصويرگري براي بچه هايي است كه هنوز خواندن و نوشتن نمي دانند و از درك و بينش محدودتري برخوردارند. آقاخاني تصويرگر كتاب هر قاصدكي يك پيامبر است نيز مي پندارد كه تصويرگري براي كودكان متفاوت با نوجوانان است و تصويرگرِ موفق كسي است كه اين تفاوت ها را درك كند و پس از شناخت ذهن و زبان مخاطبش در رده هاي سني مختلف به فعاليت بپردازد.
اما غريب پور معتقد است: اين تقسيم بندي ها بيشتر جنبه علمي دارد و مطالعه را براي بچه ها آسان تر مي كند، در حالي كه اگر اثري به ذات و جوهره هنري خود نزديك شود، مي تواند ماندگار شده و با هر مخاطبي، ارتباط برقرار كند، همان گونه كه افسانه ها و قصه هاي فولكلوريك چنين هستند.
عليرضا گلدوزيان كه خود را تصويرگر كودكان و نه نوجوانان مي داند هم بر اين باور است كه داستان و تصوير بايد به يك جريان تبديل شود تا از يك سو ذهن كودك را پرورش دهد و از طرف ديگر با كودكان ارتباط گرفته و با او بزرگ شود به گونه اي كه نه در نوجواني كه در هر شرايط سني ديگري نيز برايش خواندني و تاثيرگذار باشد.]]>
</TEXT>
</DOC>
<DOC>
<DOCID>HAM2-851025-089</DOCID>
<DOCNO>HAM2-851025-089</DOCNO>
<ORIGINALFILE>/1385/851025/world/_artw.htm</ORIGINALFILE>
<ISSUE>دوشنبه 25 دي 1385</ISSUE>
<DATE calender="Western">2007-01-15</DATE>
<DATE calender="Persian">1385/10/25</DATE>
<CAT xml:lang="fa">ادب و هنر.هنر</CAT>
<CAT xml:lang="en">Literature and Art.Art</CAT>
<TITLE>
<![CDATA[گزارش سفر يونان(16)
بازديد از پرستشگاه دلف]]>
</TITLE>
<TEXT>
<IMAGE>/1385/851025/world/008862.jpg</IMAGE>
<![CDATA[
دكتر ميرجلال الدين كزازي
گروه ادب و هنر- گزارش سفر دكتر مير جلال الدين كزازي در شماره هاي گذشته به شهر دلف رسيد و بازديد از چند مركز و ديرينكده. اكنون ادامه  اين گزارش را بخوانيد.
از آن پس به برترين بخش از برنامه ديدارهاي دلف رسيديم كه بازديد از پرستشگاه بود. هنوز، در ويرانه هاي آن، نشاني از چگونگي هايش ديده - يا به سخني روشنتر و باريكتر - دريافته مي شد. توگويي گونه اي كارمايه ناشناخته و رازناك از آن ويرانه ها برمي تراويد و ناخواسته و ناآگاه، بر ديدارگران كارگر مي افتاد. شايد آپولون هنوز، نهان از چشم مردمان در ميانه ستونهاي پرستشگاه خويش مي خراميد يا خروش فريادگونه پيتيا از ژرفاي ويرانه ها برمي آمد و در كوهساران پيرامون پژواك مي يافت و تنها گوشهاي اثيري را مي نواخت و بر نهاد و ناخودآگاهي خاكيان ميرا اثر مي نهاد.
ناهار را كه همچنان خوراكي از ماهي بود، در خورشخانه اي در شهرك خورديم كه بدُرُست بر كناره دره ساخته شده بود و آن چشم انداز كم مانند را در برابر ديدگان خورندگان مي گسترد. پس از ناهار كه پسينگاهان خورده آمده بود، بي درنگ به آتن باز گشتيم؛ زيرا شب شام را مي بايست در خورشخانه اي ايراني به نام آناهيتا مي خورديم و در سوري كه رايزني فرهنگي به پاس مهمانان و دست اندركاران همايش سامان داده بود.
تالار خورشخانه چندان فراخ نبود. ميزها و صندليها را تنگ هم چيده بودند و جوش و انبوهي مهمانان كار رفت و آمد را به دشواري كشانده بود. دو تن از سخنرانان آيين گشايش برگرد ميز ما نشسته بودند كه يكي بانويي بود كه سرپرستي همپيوست ملي يونان وابسته به يونسكو را به عهده داشت. آنچه در چشم من نوآيين مي نمود و برون از هنجار آن بود كه اين دو، پس از گفت وگويي بسيار كوتاه در آغاز ديدار و به هنگام شام كه به زبان فرانسوي و انگليسي با من و ديگران انجام دادند تا آن زمان كه برخاستند و رفتند، بي درنگ و گسست به زبان يوناني با يكديگر سخن گفتند. من در شگفت بودم و از خود مي پرسيدم كه زمينه آن گفت وگوي دوگانه و پايان ناپذير چيست كه دمي آنان را وانمي نهد كه خاموش بمانند يا با ديگران سخن بگويند.من از بار بيزارم و گريزان از آن كه دستانم درگير باشند؛ از اين روي، دوربيني خرد و انگشتال
(= ديجيتال)را با كارايي بالا به همراه برده بودم كه با آن، هم عكس مي توانستم گرفت هم فيلم.]]>
</TEXT>
</DOC>
<DOC>
<DOCID>HAM2-851025-090</DOCID>
<DOCNO>HAM2-851025-090</DOCNO>
<ORIGINALFILE>/1385/851025/world/_asib.htm</ORIGINALFILE>
<ISSUE>دوشنبه 25 دي 1385</ISSUE>
<DATE calender="Western">2007-01-15</DATE>
<DATE calender="Persian">1385/10/25</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[بررسي علل كم رنگ شدن روابط عاطفي در شيوه هاي جديد زندگي
صميميت از دست رفته]]>
</TITLE>
<TEXT>
<IMAGE>/1385/851025/world/009027.jpg</IMAGE>
<![CDATA[
عكس: مسعود خامسي پور
سميه صيادي فر
گاهي احساس تنهايي آزارم مي ده؛ اين حس كه هيچ كسي نيست كه بتونم بهش اعتماد كنم. هيچ كسي نيست كه اينقدر باهاش صميمي باشم كه بتونم حرفهاي دلم و باهاش بزنم. نمي دونم چرا وقتي كم سن و سال بودم چيزهاي لذت بخش اطرافم خيلي زياد بودند. از حضور تو جمع هم سن و سالهام تو فاميل، مدرسه يا عالم همسايگي احساس خوبي بهم دست مي داد. فكر مي كردم چقدر تعداد كسايي كه مي تونم باهاشون بي دغدغه و بي ريا حرف بزنم زيادند. فضاهاي دوستانه بهم انرژي مثبت مي داد. اما حالا قضيه خيلي فرق كرده. ديگه كسي با كسي گرم نمي گيره. ديگه از اون صميميت خبري نيست.
خيلي ها سرشان تو كار خودشان است و شايد بهتره بگيم  يه جورايي داريم زيست مي كنيم نه زندگي. خيلي از ما يه جورايي دچار روزمرگي شديم و يك سيكل بسته رو هر روز تكرار مي كنيم. زندگيا همش شده كار و كار و كار. روزهاي تعطيل بيشتر شده روزهاي تجديد قوا براي شروع كار تو هفته جديد. نه تنها خانواده ها با هم رفت و آمد ندارند، اعضاي خانواده هم خيلي كم همديگه رو مي بينند چه برسه به اينكه سر يك سفره بنشينند و با هم غذا بخورند. تعداد كسايي كه مي دونند اسم همسايه هاشون چيه انگشت شمارند و اونهايي كه با همسايه هاشون رفت و آمد مي كنند، ناياب! رفت و آمدهاي فاميلي هم تبديل شدن به تماسهاي تلفني! تازه اگر مشغله ها اجازه بدن و دلخوريها امان! هر چيزي كه قبلاً دسته جمعي بودنش باعث شادي و ايجاد صميميت مي شد حالا ديگه انفرادي برگزار مي شه! حتي تفريح ها هم انفرادي شدند. نمي دونم داريم به كدوم سمت مي ريم. گاهي از فكر كردن به اين قضايا دلم مي گيره.
اين حرفها مي تواند حرف دل اكثريت ما باشد. اينكه تقريباً در كل شبانه روز تنهاييم و تمامي كارهاي روزمره مان را تنها انجام مي دهيم. تنها غذا مي خوريم. تنها اوقات فراغتمان را مي گذرانيم. تنها تفريح مي كنيم و... در خانه حتي با حضور تمامي افراد خانواده، خيلي كم پيش مي آيد كه در يك زمان پاي يك سفره بنشينيم و در حين غذا خوردن، طعم حضور صميمانه يكديگر را نيز بچشيم. در زمان هايي نه چندان دور همين اعتقاد ساده كه همه بايد با هم سر يك سفره بنشينند و غذا بخورند، صميميت اعضاي خانواده را دو چندان مي كرد. اما در حال حاضر نه اينكه فرصتي براي دور هم بودن نباشد، نه!، انگار حوصله اي نيست براي اينكه كارهايي كه امكان جمعي بودنشان هست، به صورت گروهي انجام دهيم. كم رنگ شدن صميميت ها مي تواند علت هاي بسياري داشته باشد، علتهايي كه شايد به اين سادگيها به ذهنتان نرسد، پس خواندن اين متن را ادامه دهيد تا ضمن ريشه يابي علتها و رفع آنها، شايد بتوانيد رنگ صميميت را دوباره به زندگي بازگردانيد.
صميميت يعني چه؟
صميميت لحظاتي از ارتباطات انساني است كه احساسات ظريف طرفين ابراز و محبت بين دو نفر برانگيخته مي شود كه به معني علاقه اي واقعي و به دور از هر نوع آلايش است. اين تعريفي است كه براي صميميت در روان شناسي تحليل رفتار متقابل در نظر گرفته شده است. اما هيچ نيازي نيست به اين تعريف هم خيلي تكيه كنيم، همه ما مي دانيم صميميت يعني چه؟ نسترن 22 ساله است و كارداني بهداشت خوانده. او صميميت را اينگونه تعريف مي كند: نوعي رابطه عاطفي كه در اين رابطه افراد با هم احساس راحتي مي كنند. نازنين 20 ساله است و پشت كنكوري. وقتي از او در مورد صميميت مي پرسم با ذوق مي گويد: به نظر من صميميت يعني اينكه در مواقع شادي و ناراحتي در كنار هم بوده و تكيه گاه عاطفي يكديگر باشيم. صميميت به من حس عجيبي را منتقل مي كند. يك حس راحتي فوق العاده. يك حس لذت بخش  . عاطفه- 18 ساله و پشت كنكوري- هم معتقد است كه صميميت با ديگران به او كمك مي كند آرامش پيدا كرده و دغدغه هايش را فراموش كند. نسرين 19 ساله است و دانش آموز پيش دانشگاهي. او مي گويد: صميميت رابطه اي نزديك در همه زمينه هاي زندگي از جمله اجتماعي، عاطفي، كاري و تحصيلي مي باشد. حسي كه بر اثر نياز عاطفي ايجاد مي شود و اگر وجود داشته باشد باعث شوري خاص شده و انسان احساس آرامش مي كند. رضا 25 سال سن دارد، پژوهشگر باستان شناسي است و در ضمن دانشجوي كارشناسي ارشد همين رشته نيز هست. او با دقتي فوق العاده به سؤالاتم گوش مي دهد و وقتي از او مي پرسم به نظر او صميميت چيست؟ مي گويد: صميميت يعني با ديگران احساس راحتي داشتن، يعني اعتماد متقابل، يعني احترام متقابل، يعني در حين حفظ حريم ها و مرزهاي ادب، بي پرده و رك بودن با ديگران.
آرزو 24 ساله است و كارشناسي مديريت آموزشي خوانده، او صميميت را اين گونه تعريف مي كند: علاقه و محبت نسبت به ديگران و گرمي در روابط كه از همان علاقه سرچشمه مي گيرد. به نظر نسترن اگر با كسي ادعاي صميميت مي كنيم نبايد فقط در شادي ها با او همراه باشيم، بلكه بايد در مواقع مختلف به فكرش بوده و آن فرد را فقط به خاطر وجود خودش بخواهيم. رامين 26 ساله است و شغل آزاد دارد. به نظر او صميميت نوعي همدلي و همراز بودن است. او مي گويد: وقتي با كسي صميمي هستيم دلتنگي هايمان را برايش بازگو مي كنيم و كمي آرام مي شويم. علي رضا 24 ساله است و ديپلمه. او مختصر و مفيد مي گويد: صميميت ايجاد و حفظ رابطه مطلوب با ديگران است.
در گذشته صميميت از چه جنسي بود؟
صميميت در گذشته از جنس ديگري بود؛ يك جنس منحصر به فرد؛ جنسي كه حتي وقتي به آن فكر مي كنيم، يك حس شعف و نشاط خاص به سراغمان مي آيد. البته ما جوان تر ها طعم صميميت هاي گذشته را نچشيده ايم، ولي چيزهايي كه از آن شنيده ايم كافي است براي آنكه دلتنگ شويم و غبطه بخوريم.
هر وقت صحبت از خاطره مي شود، مادرم حرف هاي نابي براي گفتن دارد. وقتي از جمع خانوادگي اش در گذشته و دور هم بودن هايشان حرفي مي زند، آنچنان شوقي در صدايش مي آيد كه من هم حسابي سر ذوق مي آيم و حس مي كنم آن موقع در آن جمع حضور داشته ام.
رضا 47 ساله است و معلم بازنشسته. وقتي از او مي پرسم صميميت در گذشته چگونه بود و يا چه رنگي داشت؟ آهي مي كشد و مي گويد: اون موقع ها هم چيز صفاي ديگري داشت. انگار فرصت ها بيشتر بود. روز طولاني تر بود. آنقدر طولاني كه به تمام كارهامون مي رسيديم. هر چند اون موقع مشغله اي وجود نداشت. ساعت مشخصي براي كار بود و ساعات مشخصي براي با هم بودن ها. همه  تو خونه به هم توجه داشتيم و ساعات خيلي زيادي رو دور هم سپري مي كرديم. حتي وقتي كسي ازدواج مي كرد، مثل الان نبود كه از خانواده فاصله بگيره و سال به سال همديگه رو نبينند، بلكه به خانواده يك عضو جديد اضافه مي شد. من اگر بخواهم رنگي براي صميميت در گذشته در نظر بگيرم، بي شك رنگ سبز را انتخاب مي كنم.
وجود اين صميميت خاص، مي توان علت هاي زيادي داشته باشد. در گذشته اعضاي خانواده مثل الان سلولي نبودند، يعني خانواده ها سنتي بودند.(علاوه بر پدر و مادر، پدر بزرگ و مادر بزرگ هم حضور داشتند)همين امر مي تواند به دليل وجود افراد و نقش هاي بيشتر ميزان صميميت بيشتري را توليد كند. يا اين كه افراد علاوه بر اين كه سخت كاري مي كردند، سعي مي كردند از هر فرصتي براي ايجاد شادي و صميميت بيشتر با اعضاي خانواده استفاده كنند. مثلاً همه با هم غذا بخورند، همه با هم به مهماني بروند، حتي دسته جمعي عصرانه ساده اي را به همراه چاي در حياط خانه صرف كنند و گپ بزنند.
]]>
<IMAGE>/1385/851025/world/009003.jpg</IMAGE>
<![CDATA[
چرا ديگر با هم صميمي نيستيم؟
اين قضيه مي تواند علت هاي مختلفي داشته باشد. سعي مي كنيم به ترتيب اولويت اين علتها را نام برده و در مورد آنها صحبت كنيم.
1. شكاف نسل: نازنين 24 ساله و مهندس شيمي است. او در مورد علت كم رنگ شدن صميميت يا تغيير جنس آن در حال حاضر مي گويد: فكر مي كنم امروزه به اين خاطر كه نسل گذشته ما نتوانسته است آن طور كه بايد و شايد با فرزندان خودش ارتباط برقرار كند و آنها را به عنوان نسل امروزي بپذيرد و متعاقباً  نسل امروزي هم در پذيرش افكار و عقايد و نوع روابط آنها، موفق نبوده در نتيجه صميميت ها بسيار كم رنگ شده و شايد در حال محو شدن است.
2. تغيير در نوع زندگي: ليلا 22 ساله و دانشجوي زيست شناسي است. ليلا مي گويد: به نظر من صميميت ها كاملاً  از بين نرفته ولي چون نوع زندگي ها با گذشته خيلي متفاوت شده، نوع صميمت ها نيز تغيير كرده است.
3. درگيري ها و مشغله ها: علي 48 ساله و كارمند بازنشسته است. او مهمترين عامل كمرنگ  شدن صميميت ها در حال حاضر را درگيري ها و مشغله هاي بسيار زياد افراد مي داند. او مي گويد: در گذشته مردم براي گذران زندگي روزمره خود و خانواده اين قدر درگيري و مشغله نداشتند. شما وقتي فكر آزادي نداشته باشي، آن قدر از لحاظ رواني درگير هستي كه در خودت فرو مي روي و حتي ديگران را نمي بيني و يا حضورشان را درك نمي كني، چه برسد به اين كه بخواهي با آنها صميمي باشي!
4. استرس ها و فشارهاي رواني: احمد 26 ساله و كارمند است. به نظر او استرس و فشارهاي رواني در حال حاضر باعث شده است فرصت شاد بودن و درك احساس صميميت در بين اعضاي خانواده و بالطبع جامعه از دست برود.
5. ماشيني شدن دنيا: رضا25، ساله و پژوهشگر باستان شناسي است. او مي گويد: متأسفانه بعد از انقلاب صنعتي و ماشيني شدن دنيا، انسانها جاي خود را به ماشين دادند و روابطشان با يكديگر كمتر شده و در نتيجه صميميت ها هم به ميزان زيادي از بين رفت. او گسترش شهر نشيني را نيز عامل بسيار مهمي در كم رنگ شدن صميميت ها مي داند.
6. گراني و تورم: زهرا 45 ساله و خانه دار است. او مي گويد: يكي از مصداق هاي صميميت دور هم جمع شدن و گپ زدن هاي دوستانه يا خانوادگي است. در گذشته تدارك يك مهماني و دور هم جمع شدن ها، هزينه زيادي نداشت. بنابراين مراسمي كه در آن طعم صميميت دو چندان مي شد، به راحتي برگزار مي شدند. اما حالا به دليل گراني و تورم، هزينه يك مهماني، به خانواده ها از لحاظ اقتصادي فشار وارد مي كند، بنابراين، ديگر تقريباً  دوره برگزاري مهماني هاي دوره اي به سر رسيده است و شايد چون يكديگر را خيلي كم مي بينيم، با هم صميمي هم نيستيم.
7. چشم و هم چشمي: سعيده 35 ساله و كارمند است او معتقد است چون با هم چشم و هم چشمي مي  كنيم و مخارج سنگيني براي برگزاري مهماني هاي فاميلي و خانوادگي، صرف مي كنيم، از نظر اقتصادي فشار زيادي را متحمل شده و مجبور مي شويم ديگر ادامه ندهيم. بنابراين دور هم بودن ها، با هم بودن ها و فرصتهاي درك صميميت و شادي را قرباني چشم و هم چشمي خود مي كنيم.
8. كم شدن اعتمادها: سوگل 28 ساله و خانه دار است. او مي گويد يكي از دلايل بسيار مهم در اين كه افراد جامعه از هم دورند و با هم صميمي نمي شوند، كم شدن اعتماد افراد نسبت به يكديگر است. چون افراد فكر مي كنند، نمي توانند يكديگر را بشناسند و ممكن است اگر با كسي صميمي شوند، مورد سوءاستفاده قرار گيرند، بنابراين ترس از اين قضيه باعث مي شود از هم فاصله بگيرند.
9. دوري و دوستي: خيلي عجيبه! درست است كه ما از فرهنگ كهن ديروز خيلي فاصله گرفته ايم، اما هنوز از بعضي جملات قصار گذشته به نفع خودمان بهره مي گيريم. يكي از اين عبارات نقض كه در حال حاضر بسيار به كار مي آيد همين عبارت دوري و دوستي است. الهام، 28 ساله و ليسانس اقتصاد دارد. او مي گويد: ما در حال حاضر اعتقاد داريم اگر از افراد دور بوده و زياد با آنها ارتباط نداشته باشيم، عزيز خواهيم بود و هيچ درگيري اي هم بين مان پيش نخواهد آمد. غافل از اين كه با دوري هيچ گاه دوستي و صميميت بوجود نخواهد آمد!  و چه بسا بسياري از صميميت ها با دوري از بين برود و ديگر به دست نيايد.
10. تغيير سبك معماري: اگر به ياد بياوريم در زماني نه چندان دور، سبك معماري منازل با سبك معماري امروزي خيلي تفاوت داشت. در آن زمان معماري خانه  ها به صورت سنتي بود(اتاق هايي در امتداد هم در اطراف حياطي كه در وسط آن حوضي قرار داشت)، در حالي كه در حال حاضر ديگر از آن معماري خبري نيست و به معماري مدرن تغيير يافته است. محل سكونت اكثر افراد آپارتمان هايي با ابعاد مختلف است كه بيشتر نقش محل استراحت و آسايش آنها را بازي مي كند و دلگير به نظر مي رسد. شايد بگوييد خوب منظور از بيان اين حرفها چيست؟ خيلي ساده است، در قديم حتي معماري منازل هم در دور هم بودن و ايجاد صميميت ها تأثير بسزايي داشت. سبك معماري سنتي خود به طور غيرمستقيم حس گروهي انسانها را افزايش مي داد، چون كارهايشان را در حضور يكديگر و با هم انجام مي دادند، حس همدلي و صميميت نيز در بين آنها افزايش مي يافت. اما در حال حاضر شكل منازل به گونه اي است كه به طور غيرمستقيم در منفرد زندگي كردن انسانها تأثير مي گذارد.
11. افزايش وسايل تفريحي انفرادي: اين مورد مي تواند يكي از موارد مهم در محو شدن صميميت ها باشد. در حال حاضر گسترش وسايل تفريحي انفرادي همچون انواع بازي هاي رايانه اي، دسترسي به اينترنت و چت، انواع شبكه هاي تلويزيوني و ماهواره اي و... باعث شده است افراد ترجيح دهند اوقات فراغتشان را به تنهايي بگذرانند. همين قضيه خود تا حدي باعث دور شدن افراد از هم مي شود. در صورتي كه گذران اوقات فراغت به صورت دسته جمعي خود به نوعي در افزايش صميميت ها تأثيرگذار است.
تا اينجا، برخي علل و عوامل تأثيرگذار در عدم صميميت ها را از نظر شهروندان مرور كرديم، جواد لكزيان، جامعه شناس و صاحب نظر در مسائل اجتماعي نيز در رابطه با چرايي صميميت هاي از دسته رفته و راهكارهاي رفع اين مشكل، ديدگاه هايش را با ما در ميان گذاشت.
* علت سرد شدن روابط و از دست رفتن صميميت ها در بين افراد جامعه چيست؟
- مهمترين پارامتري كه در يك جامعه باعث پايين آمدن شاخص هاي صميميت مي شود، عامل اقتصادي است. وقتي افراد يك جامعه امنيت شغلي و در نتيجه امنيت اقتصادي داشته باشند، مي توانند ارتباط هاي راحت تري را با هم داشته باشند و با اعتماد به نفس بيشتري با هم ارتباط برقرار كنند.
يكي از دلايل سرد شدن روابط و از دست رفتن صميميت ها، توسعه نيافتگي انسان ها و به نوعي عقب ماندگي انسان هاست. يكي از نكات مهم كه در بحث توسعه بايد در نظر داشته باشيم، توسعه انساني است. به اين معني كه همانطور كه جامعه عقب مانده داريم انسان عقب مانده هم داريم. انسان عقب مانده يعني انسان توسعه نيافته. يعني انساني كه با اطرافيان و جامعه مانند طلب كار برخورد مي كند. يعني انساني كه با ديگران گرم نمي گيرد و صميمانه برخورد نمي كند.
يكي از دلايل ديگر وجود اختلاف طبقاتي در حال حاضر در جامعه است. همين اختلاف باعث عدم درك متقابل افراد و دور شدن آنها از هم مي شود.]]>
</TEXT>
</DOC>
<DOC>
<DOCID>HAM2-851025-091</DOCID>
<DOCNO>HAM2-851025-091</DOCNO>
<ORIGINALFILE>/1385/851025/world/_asib.htm</ORIGINALFILE>
<ISSUE>دوشنبه 25 دي 1385</ISSUE>
<DATE calender="Western">2007-01-15</DATE>
<DATE calender="Persian">1385/10/25</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[نگاه امروز
پاسداري از نهاد خانواده در دنياي جديد]]>
</TITLE>
<TEXT>
<![CDATA[فريبرز بيات
نهاد خانواده  در ايران طي چند دهه گذشته تغيير و تحولاتي را تجربه مي كند كه شايسته توجه و دقت نظر بيش از پيش است.
بخشي از اين تحول به تغيير نقش هاي محول و سنتي در جامعه ما بر مي گردد. پيش از اين از زنان انتظار مي رفت صرفا به تدبير منزل، توليد مثل و تربيت نسل بپردازند، اما طي سه دهه گذشته اين نقش بكلي دگرگون شده است. حضور زنان در صحنه هاي اجتماعي نسبت به قبل از انقلاب 10 برابر شده است. شمار دانشجويان دختر از پسران پيشي گرفته است. زنان به عرصه هاي مختلف شغلي راه پيدا كرده اند؛ از مديريت هاي عالي سياسي گرفته تا مشاغلي كه پيش از اين كاملا مردانه تلقي مي شدند چون رانندگي درون شهري و برون شهري. همپاي اين حضور و نيز كسب درآمد و رشد تحصيلات، آگاهي هاي زنان ارتقا پيدا كرده در نتيجه بر مطالبات حقوقي آنان نيز افزوده شده است و اين موضوع فرهنگ سنتي مردسالار را سخت به چالش مي كشد. چنين شرايطي بين انتظارات سنتي مردان از زنان با نقش و جايگاهي كه زنان كسب كرده و طلب مي كنند شكاف و فاصله عمقي ايجاد كرده و تفاوت هاي نگرشي بين آنان را بيش از بيش دامن مي زند. نتيجه اختلافات و تفاوت هاي نگرشي براي نسل جوان تر بدبيني و ترديد براي تشكيل زندگي مشترك و تمايل به تجرد است كه فشارهاي اقتصادي و اجتماعي موجود نيز آن را تقويت مي كند.اما حاصل تفاوت نگرش بين زنان و مردان براي كسانيكه سني از آنها گذشته و پيش از اين تشكيل خانواده داده اند رشد طلاق و از هم گسستگي خانوادگي است.بنابر آخرين آمار ثبت احوال، روزانه 68 طلاق در تهران به وقوع مي پيوندد و شمار طلاق ها نسبت به 9 ماهه اول سال گذشته 13 درصد رشد داشته است.
نتيجه ديگر اختلافات نگرش براي زنان و مردان ازدواج كرده بويژه آنها كه طلاق را ننگ و تابو مي دانند و حاضر به جدايي نيستند، افزايش تنش،درگيري و خشونت هاي خانگي است. بر اساس اعلام رئيس سازمان بهزيستي خشونت خانگي اكنون در صدر آسيب هاست. برخي آمارها حكايت از آن دارند كه بين 15 تا 25 درصد خانواده ها چنين خشونتي را تجربه مي كنند كه نتيجه آن از دست رفتن 5/2 سال از زندگي زنان 15 تا 42 ساله است.
در مجموع به نظر مي رسد تغيير و تحولات اجتماعي، نگرش ها، نقش ها و تقسيم كار سنتي بين زنان و مردان را دستخوش دگرگوني عميقي كرده است، به طوري كه اشكال سنتي نهاد خانواده ديگر كمتر قادر است اعضايي با نگرش ها و نقش هاي متفاوت را بدون تنش و درگيري در كنار يكديگر نگهدارد و نهاد خانواده را از گزند خطر گسست و از هم پاشيدگي حفظ كند. لايحه اخير قوه قضائيه براي حمايت از خانواده نيز مسكني بيش نيست. پاسداري از نهاد خانوده و نگاه عميق به مسائل و مشكلات آن نيازمند درك تغيير و تحولات پيش گفته و بدنبال آن تغيير در مباني فرهنگي و حقوقي نهاد خانواده است. 25 دي ماه روز خانواده فرصت مغتنمي براي آغاز اين بازنگري و تغيير و تحول است.]]>
</TEXT>
</DOC>
<DOC>
<DOCID>HAM2-851025-092</DOCID>
<DOCNO>HAM2-851025-092</DOCNO>
<ORIGINALFILE>/1385/851025/world/_asib.htm</ORIGINALFILE>
<ISSUE>دوشنبه 25 دي 1385</ISSUE>
<DATE calender="Western">2007-01-15</DATE>
<DATE calender="Persian">1385/10/25</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[نگاه
شكستن يخ بي تفاوتي]]>
</TITLE>
<TEXT>
<![CDATA[گروه اجتماعي - با توجه به پديده توسعه نيافتگي انساني، افراد جامعه ما به سمت رضايت شديد مالي مي روند، بدون اينكه به ارزش هاي انساني توجه كنند و اين باعث مي شود افراد جامعه از هم دور شوند و همبستگي ملي تضعيف شده يا از بين برود. به نظر مي رسد، مهمترين پيوند دهنده هاي ايرانيان در شرايط فعلي 3 چيز است: 1. توسعه و پيشرفت اقتصادي 2. زبان فارسي 3. فرهنگ ملي.
در جامعه اي كه آموزش هاي فرهنگي لازم براي توسعه يافتگي وجود نداشته باشد و توسعه انسان در حد استاندارد انجام نشود، پديده عدم صميميت نيز بروز مي يابد. ما در شرايط فعلي در جامعه با آدم هايي روبرو مي شويم كه برايشان مهم است كه ماشين لوكس و فلان گوشي موبايل را داشته باشند اما برايشان اصلاً مهم نيست كه چه دوستي داشته باشند. اين يك فاجعه است! چرا كه از انسان هاي توسعه نيافته اي حكايت دارد. انسان هايي كه نه به ديدن تئاتر مي روند، نه با رمان آشنا هستند، نه با نويسندگي و هنر. جامعه فقط آنها را با پول آشنا كرده است. به عنوان نمونه جامعه اي مثل چين، از لحاظ اقتصادي سطح پاييني دارد، اما انسان هاي توسعه يافته اي دارد. انسان توسعه يافته يعني انسان خردمند. انساني كه با مفاهيم مشخص جامعه مدرن و اجتماع سازمان يافته در تماس است و با آن هستي مي يابد و خودش را در سرنوشت جامعه سهيم مي داند. يعني انساني كه به جاي سرنوشت من به سرنوشت ما مي انديشد.
اما چه راهكارهايي جهت ايجاد صميميت و از بين بردن انزوا در جامعه وجود دارد.
1. بايد به جاي درآمد نفتي به توليد اقتصادي متكي شويم و صنايع كوچك ايجاد كنيم. بايد رونق اقتصادي صحيح با نگاه به پديده خوداشتغالي ايجاد شود.
2. همپاي توسعه اقتصادي ما بايد با تمام توان در فرهنگ سازي براي ايجاد يك جامعه پيشرو همت كنيم به طوري كه انسان ها به جاي اينكه صرفاً براي موقعيت اقتصادي بهتر فردي به رقابت بپردازند، ياد بگيرند با هم پيشرفت كنند.
3. اگر مي خواهيم افراد در جامعه ارتباط بيشتر و بهتر و صميمانه تري با يكديگر داشته باشند، بايد براي تأسيس اجتماعات كوچك و خود سازمان يافته پيشگام شويم. يعني اجتماعات كوچك با اهداف كوچك به وجود آيند تا بتوانند تمام استعدادهايشان را رفته رفته شكوفا كنند. براي مثال در نواحي پايين شهر همين اجتماع كوچك و خودماني مي توانند با چند سطل رنگ، ديوارهاي زشت و كثيف را به زيبايي رنگ كنند و شعارهاي صلح و برابري را بر روي آنها بنويسند و در ضمن همين كار طعم حضور صميمانه و دوستي هاي بي آلايش را نيز حس كنند. اجتماع خود سازمان يافته مي تواند اهداف مختلفي داشته باشد. مثلاً بچه ها ما دور هم جمع شويم و با هم بخنديم(هدف كوچك)همين اجتماع كوچك مي تواند، اهداف بلندمدت و بزرگي نيز داشته باشد. نكته اي كه وجود دارد اين است كه ما نبايد براي اهداف بلندمدت، اهداف كوتاه مدت جامعه را فراموش كنيم. ما مي توانيم هدف بلند مدتي چون صلح و برابري را داشته باشيم، اما با برگزاري باشگاه خنده، هدف كوتاه مدتي چون ايجاد صميميت و دوستي را نيز دنبال كنيم. اگر ما ياد بگيريم كه اجتماع خودسازمان يافته با اهداف سازمان يافته داشته باشيم، قطعاً زندگي ما يك جشن بي كران خواهد بود. صميميت ها دوچندان خواهد شد.
4. بايد انسان هايي توسعه يافته تربيت كنيم. انسان توسعه يافته يعني انساني كه علاوه بر خودش به ديگران نيز فكر كند. انساني كه معتقد است پيشرفت فردي عالي است و پيشرفت جمعي متعالي است. يكي از مهمترين نكاتي كه بايد در بحث تربيت انسان توسعه يافته در نظر داشته باشيم، ايجاد مكان هاي فرهنگي جمعي است؛ مثل ورزشگاه ها، فرهنگسراها، سالن هاي تئاتر كه از اين طريق انسان ها را به توسعه يافتگي جمعي تشويق كنيم و همينطور صميميت ها و دوستي ها را با اين گردهمايي ها و شادي هاي جمعي افزايش دهيم.]]>
</TEXT>
</DOC>
<DOC>
<DOCID>HAM2-851025-093</DOCID>
<DOCNO>HAM2-851025-093</DOCNO>
<ORIGINALFILE>/1385/851025/world/_asib.htm</ORIGINALFILE>
<ISSUE>دوشنبه 25 دي 1385</ISSUE>
<DATE calender="Western">2007-01-15</DATE>
<DATE calender="Persian">1385/10/25</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[جدول اعداد(سودوكو)264]]>
</TITLE>
<TEXT>
<IMAGE>/1385/851025/world/009030.jpg</IMAGE>
<![CDATA[
اعداد 1 تا 9 را در هر يك از سطرها و ستون ها و مربع هاي كوچك 3 در 3 طوري قرار دهيد كه فقط يك بار نوشته شود. پاسخ جدول را فردا در روزنامه ملاحظه خواهيد كرد.]]>
</TEXT>
</DOC>
<DOC>
<DOCID>HAM2-851025-094</DOCID>
<DOCNO>HAM2-851025-094</DOCNO>
<ORIGINALFILE>/1385/851025/world/_econw.htm</ORIGINALFILE>
<ISSUE>دوشنبه 25 دي 1385</ISSUE>
<DATE calender="Western">2007-01-15</DATE>
<DATE calender="Persian">1385/10/25</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[گفت وگو با وزير نفت هند؛
گاز را فقط از ايران مي خريم]]>
</TITLE>
<TEXT>
<IMAGE>/1385/851025/world/009009.jpg</IMAGE>
<![CDATA[
رضا زندي
از زماني كه محمد هادي نژادحسينيان، معاون بين الملل وقت وزارت نفت، به اتفاق همتاي هندي اش نخستين تفاهمنامه خط لوله صلح را در سالن درياي نور هتل استقلال امضا كردند يك دولت در ايران و دو وزير نفت در هند تغيير كرده اند. در اين مدت هواپيماي مقامات دو طرف بود كه ممتد روي باند فرودگاه هاي دهلي و تهران مي نشست و مذاكرات يكي پس از ديگري كليد مي خورد؛ با نتيجه يا بي نتيجه. گام نخست مذاكرات كه فروش lng به هند در قبال مشاركت شركت هاي نفتي اين كشور در ميادين نفتي يادآوران و جفير بود به ثمر نشست تا روابط دو كشور براي امضاي پروژه بزرگ خط لوله صلح مستحكم تر شود. اندكي پس از آن بود كه قيمت جهاني گاز رشد غريبي كرد و ايران كه شرط تصويب آن قرارداد را در شوراي اقتصاد ذكر كرد بود اين قرارداد را اجرايي ندانست و هند هم حاضر نشد قيمت قرارداد را افزايش دهد. سرما شروع شد و مذاكرات يخ بست. ايران براي توسعه ميادين نفتي يادآوران و جفير به سراغ چين و بلاروس رفت و هند نيز مذاكره براي جايگزيني گاز ايران را در دستور كار قرار داد.
اما نخستين گام براي شكستن يخ مذاكرات برداشته شد. وزير نفت هند در گفت وگويي كه مي خوانيد براي نخستين بار از آمادگي هند براي افزايش قيمت قرارداد lng خبر داد. بعد از آن بود كه يك روزنامه هندي به نقل از يكي از مقامات دولت اين كشور از موافقت دهلي با افزايش 50 درصدي قيمت خريد lng ايران خبر داد: قرارداد موفق ايران و چين در صادرات lng، هند را در ميز مذاكره در وضعيت ضعيفي قرار داده است. چين اخيراً ساليانه 3 ميليون lng با قيمت 5 دلار در هر ميليون btu براي 25 سال از ايران خريده است. قيمت فروش lng ايران به هند در قرارداد فعلي بر اساس پايه نفت برنت 31 دلاري محاسبه مي شود كه حدود 9/2 دلار براي هر ميليون btu است. ايران خواهان افزايش قيمت پايه نفت برنت به 65 دلار است كه قيمت گاز را به 5 دلار و 425 سنت افزايش خواهد داد. حال آنكه مقامات هندي ظاهراً با قيمت 55 دلار براي نفت برنت موافقت كرده اند.
از سوي ديگر درباره قيمت گاز خط لوله صلح نيز حتماً گزارش شركت مشاور كه قرار بود با محاسبه گاز در بازار ژاپن، بهاي گاز را مشخص كند نتوانست گره از اين اختلاف نظر بگشايد.
در چنين شرايطي بود كه سفير پاكستان در واشنگتن در اظهاراتي غير منتظره اعلام كرد: خط لوله گاز ميان ايران - پاكستان و هند در صورتي كه آمريكا به مخالفت با اين پروژه به دليل روابط خصمانه با ايران ادامه دهد هرگز به مرحله اجرا نمي رسد. پاكستان و هند قصد ندارند هيچ كدام، روابطشان با آمريكا را قرباني اين پروژه كنند. اين اظهارات واكنش فوري پرويزمشرف، رئيس جمهور پاكستان را برانگيخت كه هيچ فشاري عليه اجراي پروژه انتقال گاز خط لوله صلح قابل قبول نيست. وزير خارجه ايران هم پس از ملاقات با همتاي پاكستاني اش اعلام كرد كه اجلاس سران سه كشور در خصوص خط لوله صلح به محض نهايي شدن كارشناسي ها در تهران برگزار مي شود.
با توجه به افزايش روزافزون قيمت گاز، خطر بزرگ اين پروژه براي ايران بسته شدن آن در دامن سياسيون پيش از اتمام كار كارشناسي و تعيين قيمت واقعي گاز است كه منافع 25 ساله ايران را رقم مي زند.چندي پيش فرصتي فراهم شد تا برخي مسائل و مشكلات خط لوله را با وزير نفت هنددر ميان گذاريم.
*نخستين سؤالي كه در بخش سياسي پروژه خط لوله صلح بايد طرح شود مسئله مخالفت ايالات متحده با اين پروژه است. هر چند دولت متبوع شما بارها اين مخالفت ها را مردود دانسته است. آقاي دائورا! آيا واقعاً چنين فشاري از جانب واشنگتن بر دهلي نو وجود دارد؟
- هيچ فشاري از جانب ايالات متحده بر هند وجود ندارد. حتي زماني كه نخست وزير پاكستان به هند آمد و با نخست وزير ما ديدار كرد ايشان رسماً اعلام نمودند كه پروژه انتقال گاز ايران، خط لوله صلح است و ما به دنبال اين مسئله هستيم. بنابراين فشاري از جانب آمريكا نيست. اگر فشاري وجود داشت نخست وزير هندوستان در جمع اعلام نمي كرد كه اين پروژه خط لوله صلح است.
*آيا دولت بوش به دولت هند پيشنهادي ارائه كرده است كه در صورت عدم اجراي خط لوله صلح، امتيازاتي اعطا كند؟
- خير، هيچ وقت چنين موضوعي مطرح نبوده است.
*پس دليل طولاني شدن مذاكرات چيست؟ گاهي روند مذاكرات به گونه ايست كه احساس مي شود به بن بست رسيده ايد؟
- هند بسيار نيازمند گاز است. براي همين به دنبال خريد lng هستيم. آن را هم فقط از ايران مي خريم. اگر نمي خواستيم بخريم مي توانستيم به سراغ ساير كشورها برويم.
*مثلاً كدام كشورها؟
-مثلاً استراليا. استراليا قراردادي را كه براي فروش گاز در سال 2002 امضا كرده بود عليرغم افزايش قيمت ها در سال 2007، تغيير نداد. اين كشور ها براي عرضه گاز وجود داشتند ولي ما به دنبال آنها نرفتيم.
*آقاي وزير، بنده موافق اين بخش از سخنان شما نيستم. اگر با دقت بيشتري به وضعيت كشورهاي دارنده گاز نگاه كنيد، خواهيد ديد كه كشورهاي زيادي وجود ندارند كه ظرفيت اضافه اي داشته باشند تا بتوانند در حجم بالا و با امنيت مداوم گاز به هند بفروشند. به طور مثال كشوري مانند قطر اغلب پروژه هاي lng خود را به آمريكا فروخته است؟
- قطر بر اساس قراردادي كه با ما منعقد كرده است پيش  مي رود و به تعهدش براي عرضه 5 ميليون تن lng در سال عمل مي كند.
*اما نياز شما بالاتر از اين حرف هاست. مابقي اش را از كجا تأمين مي كنيد؟!
-از چندين كشور. با استراليايي ها و الجزايري ها هم در حال مذاكره هستيم.
*براي خريد چه ميزان گاز؟
-با استراليايي ها براي خريد ساليانه 5/2 ميليون تن lng در حال مذاكره هستيم كه قابل افزايش هم هست. مذاكراتمان با الجزاير نيز بر سر خريد 5/2ميليون تن lng در سال ادامه دارد.
*اگر اين مذاكرات به نتيجه برسد از چه سالي lng اين دو كشور به هند خواهد رسيد؟
- براي گاز استراليا در سال 2010 و گاز الجزاير در سال 2012 برنامه داريم.
*آيا اين قراردادها اجرايي شده است؟
-قراردادمان با استراليايي ها در ماه آينده [اكتبر] اجرايي خواهد شد و مذاكره با الجزايري ها هم در حال پيشرفت است.رئيس جمهور هند اين بحث را به مجلس برده است و ما منتظر جواب مجلس هستيم.
*آيا هند اين آمادگي را دارد كه در قيمت قرارداد خريد lng از ايران تجديدنظر كرده و براي اجرايي شدن قرارداد، قيمت را افزايش دهد؟
- امكان افزايش در مبلغ قرارداد وجود دارد؛ البته افزايش جزئي.
*تاكنون آمارهاي مختلفي درباره رقم اين قرارداد منتشر شده است. اما مايلم شما به عنوان وزير نفت هند بفرماييد كه مبلغ دقيق قراردادتان در خريد گاز مايع چقدر است؟
-ميزان قرارداد سالانه 5 ميليون تن در سال است اما قيمت آ ن را به خبرنگاران اعلام نمي كنم.
*اينكه ديگر سري نيست. بارها در رسانه هاي هندي تكرار شده است! اگر مي خواهيد من قيمت قرارداد را به شما بگويم؟!
-اينكه قيمت lng در بازار نسبت به زمان قرارداد [با ايران] تغيير كرده است قبول داريم. اين هم كه قيمت قرارداد به مقدار جزئي بالا رود باز هم قبول داريم، اما قيمت قرارداد را بر اساس توافقي كه طرفين انجام داده اند اعلام نمي كنيم.
*درباره تعيين قيمت قرارداد lng چه زماني مذاكره خواهيد كرد؟
-ما آماده هستيم. پيش از اين در حاشيه اجلاس اوپك [در وين] با وزير نفت ايران به صورت خصوصي مذاكره كرديم. وزير نفت ايران مرد بزرگواري است و حاضريم هر وقت ايشان بخواهند مذاكره كنيم.
*فرض كنيم شما وزير نفت ايران هستيد و مي خواهيد گاز كشورتان را كه ارزش مشخصي در بازارهاي جهاني دارد بفروشيد. مشتري هاي فراواني نظير هند، چين، اروپا و پاكستان داريد. قيمتي كه اروپايي ها پيشنهاد كرده اند هم بيش از هندي هاست. شما به عنوان وزير نفت ايران حاضريد گاز كشورتان را به هند بفروشيد؟
- من قبلاً قراردادي را منعقد كرده ام [ منظور قرارداد صادرات lng به هند است.] تا اينكار را انجام دهم. موضوع قيمت مطرح نيست. بنده تعهدي كرده ام كه بايد انجام شود.
*سؤال من درباره خط لوله صلح بود. آيا شما حاضريد گازتان را ارزان تر در بازار بفروشيد در حالي كه مشتري گران تري داريد؟
-من حرف شما را قبول دارم. اما اگر در يك قيمتي تعهد كرده باشم بايد بر روي آن بايستم. چه قيمت بالا برود و چه پايين بيايد.
*به شرطي كه آن تعهد تنفيذ شده باشد. در همان قرارداد lng كه مدنظر شماست بندي وجود دارد كه اجرايي شدن قرارداد را منوط به تصويب شوراي اقتصاد ايران كرده كه هنوز انجام نشده است. از اينكه بگذريم در پروژه خط لوله صلح كه هنوز قيمتي توافق نشده است. چرا اين مذاكرات به بن بست رسيده است؟
- پروژه خط لوله به كندي پيش مي رود. بايد درباره خيلي مسائل صحبت كرد. البته كندي اين پروژه نيز خيلي پيچيده نيست. حالا يك نكته ديگري را هم بايد عرض كنم. مقامات تركمنستان براي تأمين گاز هند با ما تماس گرفته اند.
*فكر مي كنيد ذخاير گازي تركمنستان براي شما كافي باشد؟
-آنها حتي بانك توسعه اسلامي را هم فرستاده اند.
*مسير اجرايي اين پروژه از خاك افغانستان امنيت كافي را دارد؟
-طرح اين پروژه فعلاً در حد مقدمات است.
*طرح اين مسئله از جانب شما به معناي تحت فشار قرار دادن خط لوله صلح است؟
-خط لوله btc كه در روسيه انجام شد 20سال مذاكره شده است. ما در خط لوله صلح تنها 3 سال است كه مذاكره مي كنيم. ما كسي را مسئول كندي مذاكرات نمي دانيم. بايد بگويم كه اجراي خط لوله صلح براي ما جالب است. اما روزنامه هاي هندوستان درباره قرارداد lng با ايران مطالب زيادي مي نويسند. فضا، فضاي دشواري شده است.
*برنامه هند تا سال 2020 در بخش انرژي چيست؟
- ما در حال واگذاري بسياري از منابع نفت و گازمان به بخش خصوصي هستيم.]]>
</TEXT>
</DOC>
<DOC>
<DOCID>HAM2-851025-095</DOCID>
<DOCNO>HAM2-851025-095</DOCNO>
<ORIGINALFILE>/1385/851025/world/_econw.htm</ORIGINALFILE>
<ISSUE>دوشنبه 25 دي 1385</ISSUE>
<DATE calender="Western">2007-01-15</DATE>
<DATE calender="Persian">1385/10/25</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[اقتصادانرژي
سياست انرژي روسيه]]>
</TITLE>
<TEXT>
<![CDATA[شانا: كشور غني از انرژي روسيه ديگر كشورهاي قلمرو شوروي سابق را به چشم دوست و دشمن نمي بيند، بلكه آنها را به چشم رقيباني مي بيند كه بايد آنها را درون امپراتوري جديدي بكشاند كه به جاي موشك، خطوط لوله نفت و گاز حرف اول را در آن مي زنند.
به گزارش خبرگزاري فرانسه، تهديد شركت دولتي گازپروم مبني بر قطع صدور گاز به بلاروس در صورت موافقت نكردن اين كشور با قيمت جديد گاز، نشانه اي از اين قوانين و قواعد جديد است. هرچند بلاروس متحد نزديك روسيه است، اما زماني كه قيمت هاي انرژي تا حد بي سابقه اي افزايش يافته است، مسكو بيش از آنكه در فكر دوستان خود باشد، در انديشه آن است كه از مشتري هاي خود قيمت بازار را دريافت كند. روسيه يك سال پيش همين سخت گيري را در مورد اوكراين نشان داد. عرضه گاز به اوكراين به طور موقت قطع شد تا اين كشور با پرداخت قيمت جديد 130 دلار براي هر يك هزار مترمكعب گاز موافقت كرد. مولداوي كه مانند اوكراين دولتي غرب گرا دارد، شاهد افزايش قيمت گاز به 160 دلار بوده است. كشور ارمنستان يك هم پيمان روسيه بوده اما اين مسئله كمك چنداني به ارمنستان نكرده است؛ قيمت گاز صادراتي روسيه به ارمنستان نيز دوبرابر شده و به 110 دلار رسيده است. گرجستان نيز كه آشكارا روسيه را به تلاش براي بازيابي سلطه خود متهم كرده است، مجبور شده براي هر يك هزار متر مكعب گاز روسيه 235دلار بپردازد. فيودور لوكيانوف، سردبير نشريه روسيه در سياست جهاني، مي گويد: سياست مسكو سخت بوده اما در مورد همسايگان اين كشور يكسان بوده است. وي در روزنامه ودوموستي نوشت: برخي دشواري ها وجود دارد، اما اين رويكرد قابل توجيه است. گازپروم در مورد كشور بلاروس درخواست كرده است كه قيمت گاز از 47دلار به 200 دلار افزايش يابد، اما به عنوان پيشنهادي ديگر درخواست 105 دلار به علاوه حق خريد نيمي از شركت بلترانس گاز را مطرح كرده است. آندرئي گرومادين، تحليلگر بانك ام دي ام گفت: هدف مسكو فراتر از پايان دادن به يارانه هاي زمان شوروي سابق است. وي افزود: در حالي  كه قيمت انرژي افزايش يافته است، بلاروس بخش مهمي از درآمد خود را از دست مي دهد و اين مسئله به بازرگان هاي روسي كمك مي كند وارد بازار بلاروس به خصوص در بخش پالايشگاه ها شوند. ولاديمير ژاريخين، كارشناس مؤسسه كشورهاي همسود، گفت كه شيوه هاي مسكو قابل توجيه است اما غيرمتمدنانه به نظر مي رسد، زيرا روسيه ديرهنگام و به طور ناگهاني قيمت گاز را براي همسايگان كوچك خود به ميزان قابل توجهي افزايش داده است. وي افزود: اختلاف بين قيمت گاز براي مشتري هاي اروپايي و كشورهاي شوروي سابق در پنج سال گذشته به طور مداوم افزايش يافته است. درخواست ناگهاني براي دريافت بهايي مشابه مشتري هاي اروپايي به اين معني است كه مسكو با مشكلاتي سياسي روبه رو مي شود و به وجهه اين كشور لطمه مي خورد.]]>
</TEXT>
</DOC>
<DOC>
<DOCID>HAM2-851025-096</DOCID>
<DOCNO>HAM2-851025-096</DOCNO>
<ORIGINALFILE>/1385/851025/world/_idea.htm</ORIGINALFILE>
<ISSUE>دوشنبه 25 دي 1385</ISSUE>
<DATE calender="Western">2007-01-15</DATE>
<DATE calender="Persian">1385/10/25</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[نگاهي به مهمترين نظريه آنتوني گيدنز؛جامعه شناس انگليسي
آرزوي بازسازي
جامعه شناسي درباره كليت اشيا از پيش داده شده نيست. كليت اشيا به وسيله تلاش فعالانه سوژه ها ساخته مي  شود]]>
</TITLE>
<TEXT>
<IMAGE>/1385/851025/world/009000.jpg</IMAGE>
<![CDATA[
سينا كلهر
آرزوي گيدنز اين است كه نظريه اجتماعي را از نو بازسازي كند و فهم ما را از توسعه و خط سير مدرنيته مورد تجديد نظر قرار دهد. در هر حال روشن نيست كه آيا نظريه هاي او تاثير مفيدي بر تحقيق اجتماعي داشته است. نظريه هاي او به خاطر فقدان طرح هاي مفهومي و دلالت هاي تجربي مورد انتقاد قرار گرفته است.
گيدنز، نويسنده بيش از 34 كتاب و 200 مقاله، مصاحبه ها و مقالاتش درباره مسائل متنوعي در حيطه علوم اجتماعي است. او تفاسيري بر مكاتب و چهره هاي اصلي جامعه شناسي نوشته و از پارادايم هاي جامعه شناختي بسياري هم در سطح خرد و هم در سطح كلان جامعه شناسي استفاده كرده است. نوشته هاي او شامل مسائل انتزاعي و متاتئوريك و كتاب هاي ملموس براي دانشجويان است. سرانجام او به خاطر رهيافت بين رشته اي اش مشهور است: او نه تنها در توسعه جامعه شناسي تعابيري دارد، بلكه در انسان شناسي،  روانشناسي،  فلسفه،  تاريخ،  زبان شناسي،  اقتصاد و كار اجتماعي و اخيرا علوم سياسي نيز اين گونه است. در بررسي كارها و افكار او ممكن است بخش اعظم زندگي كاري او را تركيبي بزرگ از نظريه اجتماعي ببينيم.
ماهيت جامعه شناسي
جامعه شناسان زيادي با اين پرسش مواجهه بوده اند كه ماهيت جامعه شناسي چيست؟ ماكس وبر، اميل دوركيم و جورج زيمل تنها معدودي از اين افراد هستند. قبل از سال 1976 بسياري از نوشته هاي گيدنز تفسيري انتقادي از نويسندگان، مكاتب و سنت هاي بزرگ بود. او با كاركرد گرايي حاكم
( كه تالكت پارسونز نماينده آن بود)مخالفت كرد و بر تكامل گرايي و ماترياليسم تاريخي نقد نوشت. در سرمايه داري و نظريه اجتماعي مدرن(1971)،  او كار وبر، دوركيم و ماركس را مورد بررسي قرار داد و بر اين استدلال پاي فشرد كه آنها علي رغم رهيافت هاي متفاوتشان به پيوند ميان سرمايه داري و زندگي اجتماعي علاقه مند بودند. گيدنز تاكيد داشت كه بر ساخت اجتماعي قدرت، مدرنيته و نهادها، جامعه شناسي را به عنوان مطالعه نهادهاي اجتماعي كه از طريق دگرگوني هاي صنعتي دو سه قرن گذشته به وجود آمده است تعريف كند.
در قواعد جديد روش جامعه شناختي(1976) ( كه عنوان آن به قواعد روش جامعه شناسي دور كيم(1895)اشاره دارد) ، گيدنز تلاش مي  كند تا توضيح دهد جامعه شناسي بايد چگونه عمل كند و شكافي طولاني ميان نظريه پردازاني كه مطالعات سطح كلان زندگي اجتماعي را مقدم مي  دانستند و آنهايي كه بر مطالعات سطح خرد يعني اين امر را كه زندگي روزمره براي افراد چه معنايي دارد، تاكيد داشتند مورد بررسي قرار مي  دهد. در قواعد جديد... او خاطر نشان مي  كند كه رهيافت كاركرد گرايانه كه توسط دوركيم معرفي شد، با جامعه همچون واقعيتي في نفسه و نه قابل تقليل به افراد برخورد مي كند. او پارادايم اثبات گرايانه جامعه شناختي دوركيم را كه تلاش مي  كند قوانيني را بشناسد كه مي  تواند بدون توجه به معاني كه توسط عاملان فردي در جامعه فهميده مي  شود، پيش بيني كند جامعه چگونه عمل خواهد كرد رد مي  كند. او دوركيم را در مقابل رهيافت وبر- جامعه شناسي تفسيري- قرار مي  دهد. جامعه شناسي كه بر فهم عامل و انگيزه هاي افراد متمركز مي  شود. گيدنز به وبر نزديك تر است تا دوركيم، اما در تحليل هاي خودش او هر دو رهيافت را رد مي  كند،  چرا كه معتقد است همان طور كه نبايد جامعه را واقعيت جمعي دانست، در همان حال نبايد افراد را همچون واحد تحليل محوري دانست. جامعه شناسان بر خلاف دانشمندان طبيعي،  مجبورند جهان اجتماعي را كه قبلا به وسيله كنشگران ساكن آن تفسير شده است، تفسير كنند. بنابراين بر طبق ديدگاه گيدنز، ما در اينجا با دوآليسم ساختار مواجهيم. مقصود او از اين اصطلاح اين است كه عمل اجتماعي،  كه واحد اساسي تحقيق است،  هم داراي جزء ساختاري است و هم عامليت. محيط ساختاري رفتارهاي افراد را محدود مي سازد، اما همچنين آن را ممكن مي  سازد. او همچنين وجود چرخه اجتماعي خاصي را متذكر مي  شود: به محض اين كه مفاهيم جامعه شناختي شكل گرفتند، آنها به جهان زندگي روزمره وارد شده و نحوه فكر كردن افراد را تغيير مي  دهند. از آنجايي كه عاملان اجتماعي بر جريان فعاليت ها و شرايط ساختاري جاري تامل كرده و نظارت دارند،  كنش هايشان را با فهم خود تطبيق مي  دهند. در نتيجه، معرفت علمي اجتماعي واقعا فعاليت هاي انساني را تغيير خواهد داد. گيدنز اين رابطه دو طرفه، تفسيري و ديالكتيكي بين معرفت علمي اجتماعي و اعمال انساني را هرمنوتيك مضاعف مي  خواند.گيدنز همچنين بر اهميت قدرت كه ابزاري براي اهداف است و در كنش هاي هر فردي حضور دارد،  تاكيد مي  كند. قدرت،  ظرفيت قابل انتقال افراد براي تغيير جهان مادي و اجتماعي به وسيله معرفت و زمان- مكان شكل مي  گيرد.
در قواعد جديد... گيدنز مي  نويسد:جامعه شناسي درباره كليت اشياء از پيش داده شده نيست، كليت اشياء به وسيله فعاليت فعالانه سوژه ها ساخته مي  شود.بنابراين توليد و
باز توليد جامعه عملكرد ماهرانه اعضاي جامعه است.
قلمرو عامليت انساني محدود است. انسان ها جامعه را توليد مي  كنند، اما آنها به عنوان عاملاني كه به لحاظ تاريخي تعيين شده اند عمل مي  كنند نه تحت شرايطي كه خود انتخاب مي  كنند.ساختارها بايد نه تنها به عنوان محدود سازنده هاي عامليت انساني بلكه همچنين به عنوان توانا كننده ها، مفهوم بندي شود.
فرآيندهاي ساختار بندي شامل اثر متقابل معاني، هنجارها و قدرت است.ناظران اجتماعي نمي توانند زندگي اجتماعي را همچون پديده اي، مستقل از دانش خود درباره آن، به عنوان منبعي كه به وسيله آن جهان اجتماعي را همچون موضوعي براي تحقيق در نظر مي  گيرند، مشاهده كنند.غرق شدن در زندگي، تنها و ضروري ترين راهي است كه يك ناظر مي  تواند چنان خصايصي را ايجاد كند. بنابراين مفاهيم جامعه شناسي از هرمنوتيك مضاعف پيروي مي  كند. در مجموع، وظايف اوليه تحليل جامعه شناختي عبارت است از:(1)تفسير هرمنوتيكي اشكال متعدد زندگي درون فرازبان هاي توصيفي علوم اجتماعي؛(2)تبيين توليد و باز توليد جامعه به عنوان برآيند انجام شده عامل انساني.
ساختاربندي
دانشمندان اجتماعي عموما متفق القولند كه هيچ يك از جامعه شناسان اوليه( ماركس، وبر، دوركيم،  زيمل)شيوه هاي رضايت بخشي براي ارتباط تحليل خرد و كلان يا عامليت و ساختار ارائه نكردند. در سال 1976 بود كه گيدنز تحليل هستي شناختي خود را در قواعد جديد... منتشر ساخت. اين ديدگاه نقش گيدنز را در اين بحث برجسته ساخت. گيدنز توسعه اين خط فكري را در مسائل اصلي نظريه جامعه شناسي(1979)و تاسيس جامعه(1984)ادامه داد.
نظريه ساختاربندي گيدنز اين پرسش را بررسي مي  كند كه آيا اين افراد هستند كه واقعيت اجتماعي را شكل مي  دهند يا نيروهاي اجتماعي. او از اتخاذ موضع افراطي پرهيز مي  كند و بر اين باور است كه اگرچه مردم در انتخاب اعمالشان كاملا آزاد نيستند و دانش آنها محدود است، با اين وجود آنها عاملاني هستند كه ساختار اجتماعي را باز توليد مي  كنند و تغييرات اجتماعي را به وجود مي  آورند. انديشه او در فلسفه شاعر مدرنيست، والاس استيونس، انعكاس يافته است كه مي  گويد: ما در تنش بين شكلي اي كه به دليل تاثير جهان بر ما ايجاد مي  شود و ايده هاي نظمي كه تخيل ما بر جهان اعمال مي  كند،  زندگي مي  كنيم.
گيدنز معتقد است كه ارتباط ميان ساختار و عامليت عنصر بنيادي نظريه اجتماعي است، ساختار و عامليت دوآليسمي هستند كه جدا از يكديگر قابل درك نيستند. استدلال اصلي او در بيان او يعني دوگانگي ساختار قراردارد. در سطح اساسي اين به اين معني است كه افراد جامعه را مي  سازند اما در همان حال به وسيله جامعه محدود مي  شوند. عمل و ساختار نمي توانند جدا از هم تحليل شوند.
همان طور كه ساختارها از طريق اعمال ايجاد شده  حفظ مي  شوند و تغيير مي  كنند، اعمال نيز تنها از طريق پيش زمينه ساختاري شكل معناداري به خود مي  گيرند. مسير عليت در دو سمت حركت مي  كند و تعيين اين كه چه چيز، چه چيزي را تغيير مي  دهد،  غير ممكن مي  سازد. خود گيدنز در اين باره(در قواعد روش جديد...)مي  نويسد: ساختارهاي اجتماعي هم به وسيله عاملان انساني ساخته مي  شوند و در همان حال وسيله اين ساخته شدن هستند. در اين ارتباط او ساختارها را به عنوان تركيبي از قواعد و منابعي كه اعمال انساني را در بر مي  گيرند، تعريف مي  كند.
قواعد اعمال را محدود مي  سازند اما منابع آن را ممكن مي  سازند. او همچنين ميان سيستم ها و ساختارها تمايز قايل مي  شود. سيستم ها خواص ساختاري دارند اما خودشان ساختار نيستند. او در مقاله خود تحت عنوان
كاركرد گرايي(1976)مي  نويسد كه: بررسي ساختار بندي نظام اجتماعي، بررسي شيوه هايي است كه سيستم از طريق كاربرد قواعد و منابع سازنده، در كنش هاي متقابل اجتماعي توليد و باز توليد مي  شود. اين فرآيند نظام هاي(باز)توليدكننده ساختارها،  ساختاربندي ناميده مي  شود. نظام ها در اينجا براي گيدنز به معناي فعاليت هاي واقع شده عاملان انساني و
الگومندي روابط اجتماعي در گذر زمان و مكان است.
بنابراين ساختارها مجموعه اي از قواعد و منابع هستند كه كنشگران فردي در اعمالي كه نظام هاي اجتماعي را باز توليد مي  كند، از آن كمك مي  گيرند.(علوم سياسي،  جامعه شناسي و نظريه اجتماعي)و نظام هاي مجموعه ها و قواعد سازنده، كه بر روشن ساختن نظام هاي اجتماعي دلالت دارند، اساسا بيرون از زمان و خارج از مكان وجود دارند.]]>
</TEXT>
</DOC>
<DOC>
<DOCID>HAM2-851025-097</DOCID>
<DOCNO>HAM2-851025-097</DOCNO>
<ORIGINALFILE>/1385/851025/world/_idea.htm</ORIGINALFILE>
<ISSUE>دوشنبه 25 دي 1385</ISSUE>
<DATE calender="Western">2007-01-15</DATE>
<DATE calender="Persian">1385/10/25</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[نگاه
راه سوم در اتاق فكر]]>
</TITLE>
<TEXT>
<![CDATA[گروه انديشه: آنتوني گيدنز - متولد 18 ژانويه 1938- جامعه شناس انگليسي، به دليل نظريه ساختاربندي و ديدگاه كل گرايانه اش درباره جوامع مدرن، مشهور شده است. او را يكي از چهره هاي برجسته رشته جامعه شناسي در دوران مدرن مي  دانند كه حداقل 34 كتاب دارد كه به 29 زبان ترجمه شده است. او را بعد از جان مينارد كينز؛ بنيانگذار اقتصاد كلان، مشهورترين عالم اجتماعي انگلستان توصيف كرده اند.
گيدنز در ادمونتون لندن در خانواده اي طبقه متوسط به دنيا آمد و بزرگ شد. او فرزند يك دفتردار اداره راه و ترابري لندن بود و اولين عضو خانواده اش بود كه به دانشگاه رفت. اولين مدرك دانشگاهي اش را در سال 1959 از دانشگاه هال گرفت و مدرك ارشدش را از مدرسه اقتصادي لندن اخذ كرد و سپس مدرك دكترايش را از دانشگاه كمبريج در سال 1974 گرفت. در سال 1961 شروع به كار در دانشگاه ليسستر كرد،  جايي كه او روانشناسي اجتماعي را آموخت.وي سال هاي زيادي در كمبريج كار كرد و در سال 1987 به سمت پرفسور تمامي، ارتقا يافت. او يكي از بنيادگذاران انتشارات polity است(1985)كه يكي از ناشران اصلي جهاني علوم اجتماعي است. از 1997 تا 2003 او مدير مدرسه اقتصادي لندن و يكي از اعضاي شوراي مشورتي موسسه اي براي تحقيق در سياست عمومي است. رهيافت سياسي راه سوم گيدنز مورد توجه رهبران سياسي جهان بود. او در بحث هاي سياسي انگليس مشاركت مي  كند، از حزب كارگر با حضور در رسانه ها و نوشتن مقالاتي(كه اكثر آنها در
new stateman چاپ مي  شود)حمايت مي  كند. او يكي از شركت كنندگان منظم در تحقيق و فعاليت هاي پيشروانه اتاق فكر policy network است. او در سال 2004 مقام اشرافي بارون گيدنز را از ساف گيت در london borough of enfield دريافت كرده و اكنون در مجلس اعيان براي حزب كارگر حضور دارد.
در زندگي آكادميك او، سه مرحله قابل ذكر را مي  توان برشمرد: مرحله نخست، شامل نگاهي نو به جامعه شناسي، ارائه فهمي نظري و روش شناختي از رشته جامعه شناسي بر مبناي باز تفسير انتقادي جامعه شناسان كلاسيك است. مهم ترين تاليفات وي در اين حوزه عبارت است از سرمايه داري و نظريه اجتماعي مدرن(1971)و قواعد جديد روش جامعه شناختي(1976). در مرحله دوم، گيدنز نظريه ساختار بندي را توسعه داد كه شامل تحليل عامليت و ساختار بود كه هيچ يك بر ديگري مقدم نيست. كارهاي او در اين دوره مثل مسايل اصلي در نظريه اجتماعي(1979)و تاسيس جامعه(1984)براي او در زمينه جامعه شناختي شهرت جهاني به همراه آورد. علايق مرحله اخير او مدرنيته، جهاني شدن و سياست به خصوص تاثير مدرنيته بر زندگي شخصي و اجتماعي است.]]>
</TEXT>
</DOC>
<DOC>
<DOCID>HAM2-851025-098</DOCID>
<DOCNO>HAM2-851025-098</DOCNO>
<ORIGINALFILE>/1385/851025/world/_mycity.htm</ORIGINALFILE>
<ISSUE>دوشنبه 25 دي 1385</ISSUE>
<DATE calender="Western">2007-01-15</DATE>
<DATE calender="Persian">1385/10/25</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[مشاركت و مديريت شهري]]>
</TITLE>
<TEXT>
<IMAGE>/1385/851025/world/009021.jpg</IMAGE>
<![CDATA[
دكتر اصغر نصيري
مديريت شهري از اواسط قرن بيستم به عنوان رويكرد علمي براي اداره جامعه مورد توجه قرار گرفت و يكي از مهمترين محورهاي آن استفاده از خردجمعي براي هدايت و برنامه ريزي شهرهاي داراي اهميت شد. از اين رو بسياري از شهرهاي بزرگ جهان خيلي زود به استفاده از اين روش روي آورده و با بهره مندي از تجارب شهروندان به اتخاذ روش هاي نوين در اداره شهرها روي آوردند.
تهران از سال ها پيش به عنوان شهري بزرگ كه داراي مشكلات و معضلات گوناگوني است، همواره مورد توجه خاصي بوده. توجه به نحوه مديريتي اين شهر بزرگ و لزوم استفاده از تجارب و دستاوردهاي ديگر كلانشهرها اجتناب ناپذير مي نمايد. از اين رو تكيه بر بهره گيري از توانايي افراد مختلف و همچنين دخالت شهروندان در اداره پايتخت مي تواند زمينه هاي جديدي از همكاري را در ميان مديريت شهري و كساني كه در آن زندگي مي كنند به وجود آورد.
مديريت شهري قدرتمند زماني شكل مي گيرد كه مشروعيت مبتني بر مشاركت مردم داشته باشد و زماني قدرت چانه زني به نمايندگي از شهروندان را دارد كه خاستگاه و مقبوليت مردمي داشته باشد. امروزه قدرت سياسي برخلاف گذشته از غلبه سياسي ناشي مي شود كه برخاسته از انتخاب مردم است. براين اساس مساله محوري زمانه جامعه ما مشاركت مردم در تعيين سرنوشت خويش است. البته اين امر فقط براي جامعه ممكن است كه ارزش انساني شهروندان را برتر از قدرت و آزادي را برتر از مهار انسان بشمارد.
در اين الگو توسعه مستلزم دموكراسي و آموزش و استقلال واقعي شهروندان است. كافي نيست كه فقط زباله هاي شهروندان را جمع آوري كرد. بلكه بايد به آنها به قدر كافي اختيار داد تا ديدگاهشان را به عنوان انسانهاي غير موثر در اداره دنيايي كه در آن زندگي مي كند عوض كنند.
مسلما يكي از تازه ترين و مهمترين نوآوري هاي اجتماعي جهان امروز مفهوم مشاركت همه جانبه مردم است؛ مشاركتي كه به مردم امكان مي دهد با شركت مستقيم در فرآيند تصميم گيري يا تاثيرگذاري بر كساني كه قدرت تصميم گيري دارند عرصه انتخابهايشان را گسترده تر كنند. تكيه بر مردم و جامعه شهروندان در يك فرآيند مشاركت آگاهانه و همه جانبه استراتژي برتر و مطمئن است. مسلما شيوه ناكام حذف مردم كه حتي اگر " درميان مشك آن را جا شود - روز آخر گند آن پيدا شود." پايان يافته است زيرا داده ها و دانستني هاي جاري در جامعه و مشكلات انبوه و پيچيده چنان سيل وار در شهر جاري است كه هيچ مدير تيزبين و باتدبيري به تنهايي نمي تواند آنها را صيد كند.
درك كردن، جمع كردن، سنجيدن، غربال كردن و تجزيه و تحليل اين همه مساله در وسع و طاقت و امكان و قدرت هيچ آفريده اي نيست. در نتيجه شوراي شهر و مديريت شهري نبايد تسليم اين وسوسه باطل شوند كه تنها راه حل جمع آوري اطلاعات و شيوه هاي لازم براي اداره شهر مي تواند فقط در يك مغز مركزي يا دسته اي از مغزها متمركز شود. زيرا در قرن بيستم و يكم يك نفر كه به تنهايي بتواند يك سازمان و سيستم را مديريت و اداره كند، گذشته است. بايد بر اين توهم قلم بطلان كشيد كه ميتوان به جاي مردم و به اندازه مردم فهميد و به شيوه هايي به دور از دست و چشم شهروندان شهر را اداره كرد.
امروز مفهوم جديدي به نام حقوق شهروندي و مشاركت شهروندان متولد شده است كه توسعه مديريت شهري تحول مشاركتي، آموزش، تحول و پايداري شهري و توسعه يافتگي را بايد در آن جستجو كرد. متاسفانه هنوز نگاه مديران ما به شهروندان نگاه تكليف مدار است و به شهروندان به عنوان ساكنان منفعل نگريسته و به آنها اجازه نمي دهند كه در تصميم گيري ها دخالت و از آنچه در شهر مي گذرد با خبر شوند. در چنين شرايطي است كه فرهنگ ضرب المثل "چهار ديواري اختياري" در ميان شهروندان شكل مي گيرد و شهروندان بر همين اساس فضاهاي عمومي شهر را متعلق به خود نمي دانند.
ما وارث سازمان هايي هستيم كه آواي مشاركت در آن كمتر شنيده مي شود و روحيه مشاركت پذيري به معني شهروند مداري و شهروند محوري در آنها ناچيز است. قدر مسلم راهي دشوار براي نهادينه كردن تفكر مشاركت در ادارات و سازمان هايمان از جمله شهرداري ها داريم.
و دراين ميان شهرداري بايد تسهيل گر جامع و زندگي شهر باشد و براي اين كار بايد خودش هم كاملاً متحول شود، قدر مسلم نگاه مشاركت جو تمركززدا و حركت به سوي جلب اعتماد مردم و شفاف سازي و گسترش بهره برداري از ظرفيت هاي متنوع و موثر محلي هم براي شوراهاي اسلامي شهر و هم براي مديران شهري به ويژه كلان شهرها كليد پايداري است. اگر هر شهروند براي اداره محيط زندگيش يك مساله و يك راه حل ارايه بدهد، آنگاه بايد انتظار داشت كه چهره شهر عوض شود. بايد يقين بداريم كه جهان بر پايه مشاركت مي چرخد و مديريت شهري راهي جز تن دادن به مدار مشاركت ندارد. بر اين اساس بايد:
1 - انجمن هاي مطيع، شوراياري ها، دولتهاي محلي و پارلمان هاي محلي براي اداره هر چه بهتر و سازمانمند شهرها بايد بيش از پيش توسعه يابد.
2 - ساختار مديريت شهري از نظام تكليف مداري به نظام حق مدار شهروندان تغيير رويكرد دهد.
3 - آموزش تحول در مديريت شهري مورد توجه قرار گيرد
4 - فرهنگ سكوت و حاشيه نشيني شهروندان شكسته شود و تفويض اختيار به محلات ناحيه هاي شهري و انجمن هاي محلي به رسميت شناخته شود.
5 - توسعه و حمايت از سازمانهاي غير دولتي و مردم نهاد در دستور كار مديريت شهري قرار گيرد.
6 - انتخاب شهردار كلان شهرها به صورت مستقيم توسط شهروندان انجام پذيرد.
7 - فراگيري فرهنگ شهرنشيني در دستور كار آموزش و پرورش و توسعه نهاد شهردار مدرسه مورد اهتمام جدي قرار گيرد. براي هم افزايي و هم سويي در جلب مشاركت فرهنگي و اجتماعي سرمايه هاي شهري و شهروندان حوزه معاونت اجتماعي و سازمان فرهنگي و هنري شهرداري تهران به صورت مديريت واحد و يكپارچه اقدام و اداره شود.]]>
</TEXT>
</DOC>
<DOC>
<DOCID>HAM2-851025-099</DOCID>
<DOCNO>HAM2-851025-099</DOCNO>
<ORIGINALFILE>/1385/851025/world/_mycity.htm</ORIGINALFILE>
<ISSUE>دوشنبه 25 دي 1385</ISSUE>
<DATE calender="Western">2007-01-15</DATE>
<DATE calender="Persian">1385/10/25</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[حقوق شهروندي
تهران جولانگاه خودروهاي شخصي]]>
</TITLE>
<TEXT>
<![CDATA[گروه شهري- حمل و نقل عمومي در شهر تهران همواره با مشكلات بسياري روبرو بوده است. به ويژه اينكه اين شهر بزرگ در طول دوران پايتختي اش هر روز گسترش بيشتري يافته و جمعيت آن نيز افزون تر شده است. از اين رو ايجاد يك سيستم حمل و نقل عمومي فراگير در اين شهر با مشكلات بسياري روبه رو بوده است. سيستمي كه علاوه بر تأمين نياز شهروندان براي سفر راحت درون شهري مشكلاتي نظير آلودگي هوا و آلودگي هاي زيست محيطي را افزايش نداده و شهري امن براي شهروندان ايجاد كند.
بر اساس آمارهاي اعلام شده اين شهر هر روز شاهد 15 ميليون سفر شهري است؛ سفرهايي كه عمدتاً رويكرد اقتصادي و اجتماعي داشته و كمتر جنبه گردشگري و تفريحي دارد. بي ترديد براي ايجاد بستري مناسب براي ساماندهي اين ميزان سفر، در شهري كه مساحت آن در حدود 707 كيلومتر مربع است، نياز به راهكارهاي درستي است تا شهروندان از امكانات مناسب با زياندهي كمتر بهره ببرند. شهر تهران با داشتن 270 كيلومتر شبكه بزرگراهي و 90 كيلومتر خطوط ريلي( با احتساب مترو كرج)و 70 كيلومتر خط ويژه اتوبوس هنوز نتوانسته است سيستم حمل و نقل قابل قبولي را طراحي كند. از سويي شهر لندن با جمعيتي برابر با شهر تهران در سايه شبكه حمل و نقل مناسب شهري توانسته است اين معضل را از سال ها پيش حل و موجب ارتقاي كيفي سفرهاي درون شهري شود. توجه به اين نكته كه در لندن تنها 100 كيلومتر شبكه بزرگراهي وجود دارد و شبكه ريلي اين شهر در حدود هزار و 224 كيلومتر است و 253 كيلومتر نيز خطوط ويژه اتوبوس دارد مي تواند ما را به حقايقي برساند كه شايد قابل تأمل باشد. اينكه تهران جولانگاه خودروهاي شخصي است و سيستم هاي حمل و نقل عمومي در آن جايگاه واقعي خود را ندارند يك واقعيت انكار ناپذير است. تهران امروزه بيشتر به يك پاركينگ بزرگ مي ماند كه انبوهي از خودروها در آن وجود دارد. در اين ميان شايد كمترين سهم از خيابان ها و شبكه هاي بزرگراهي و معابر به سيستم ها حمل و نقل عمومي اختصاص داشته و اين شهر به شهري افسارگسيخته و تحت سيطره بي چون و چراي انواع خودروهاي شخصي درآمده است. تهران از آن روزگاري كه به عنوان شهري دوست داشتني و اشتياق آور براي زندگي بود سال هاست فاصله گرفته و چهره امروزين آن بيشتر در هاله اي از نگراني قرار دارد. اين شهر انگار بيشتر به چاره انديشي مديران نيازمند است. در واقع تهران با گسترش شبكه بزرگراهي نمي تواند براي برون رفت از اين مشكل اقدامي مناسب انجام دهد. بلكه شايد تنها راه حل اين معضل ديرينه در گرو توسعه سيستم حمل و نقل عمومي است؛ سيستمي كه با تكيه بر آن بتوان بسياري از معضلات پايتخت را حل كرد و علاوه بر كاهش آلودگي هاي زيست محيطي كه سالانه موجب صدمات فراوان به شهروندان مي شود در ساماندهي به سفرهاي شهري 8 ميليون نفري موفق بود.]]>
</TEXT>
</DOC>
<DOC>
<DOCID>HAM2-851025-100</DOCID>
<DOCNO>HAM2-851025-100</DOCNO>
<ORIGINALFILE>/1385/851025/world/_mycity.htm</ORIGINALFILE>
<ISSUE>دوشنبه 25 دي 1385</ISSUE>
<DATE calender="Western">2007-01-15</DATE>
<DATE calender="Persian">1385/10/25</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[15 افق شهري - 10
تورنتو؛ جذاب و شگفت انگيز]]>
</TITLE>
<TEXT>
<IMAGE>/1385/851025/world/009024.jpg</IMAGE>
<![CDATA[
شهري بزرگ، شهري كه مي توان گفت محل برخورد و ملاقات اقوام و مليتهاي گوناگوني است. تورنتو مركز تجاري كانادا است. بزرگترين شهر كشوري كه در شمال قاره آمريكا قرار دارد. تورنتو 7 ساختمان با ارتفاع بيش از 200 متر دارد. در ميان اين ساختمان هايي كه به دليل معماري ويژه شان تحسين برانگيز هستند برج معروف cn با ارتفاع شگفت انگيز و عجيب 553 متر قراردارد. اين برج به عنوان يكي از ساختمانها ي باشكوه و عظيم جهان همواره مورد توجه بسياري از مردم بوده است. جمعيت اين شهر در حدود 1/5 ميليون نفر است و به عنوان يكي از شهرهاي زيباي جهان مورد توجه بوده است. تورنتو شهري  با افق ديدني است.]]>
</TEXT>
</DOC>
<DOC>
<DOCID>HAM2-851025-101</DOCID>
<DOCNO>HAM2-851025-101</DOCNO>
<ORIGINALFILE>/1385/851025/world/_sciew.htm</ORIGINALFILE>
<ISSUE>دوشنبه 25 دي 1385</ISSUE>
<DATE calender="Western">2007-01-15</DATE>
<DATE calender="Persian">1385/10/25</DATE>
<CAT xml:lang="fa">علمی فرهنگی.علمی</CAT>
<CAT xml:lang="en">Science and Culture.Science</CAT>
<TITLE>
<![CDATA[گزارشي درباره موجودات ناشناخته فضايي
در جست وجوي بيگانه ها]]>
</TITLE>
<TEXT>
<IMAGE>/1385/851025/world/009006.jpg</IMAGE>
<![CDATA[
بسيار اتفاق افتاده هنگامي كه به آسمان ها نگاه مي كنيم و يا كتاب هايي را كه عكس هايي از كرات ديگر را نمايش مي دهند مي بينيم، اين پرسش در افكار ما نقش مي بندد كه آيا در كرات ديگر و نقاط دوردست ديگر نيز حيات وجود دارد؟ آيا موجودات ديگري نيز در اين دنياي لايتناهي وجود دارد؟ تمامي اين پرسش ها و بسياري پرسش هاي ديگر، شايد همگي طي 10 سال آينده روشن شود.
موزه علوم لندن اين بار با عنوان:
search of alien life باز هم نوآوري جديدي را براي همگان ارائه كرده است. موزه علوم لندن، دانشمندان و فيلمسازان تخيلي را گردهم آورده تا تمام داده هايي كه وجود دارد و تمام تصاويري كه به دست آمده است را به مردم ارائه دهند. وقتي وارد موزه علوم لندن مي شويد، يك موجود بسيار عجيب كه در دو طرف سر خود، چشم هاي عجيبي دارد از شما استقبال مي كند و به شما مي گويد: به نمايشگاه موجودات ناشناخته و دنياي مرموز آنان خوش آمديد....
علم شناخت موجودات ناشناخته همواره بحث برانگيز بوده است. اين نمايشگاه  داستان هاي علمي- تخيلي را با تازه ترين تحقيقات علمي درمورد اين موجودات تركيب كرده و در معرض ديد بازديدكنندگان كنجكاو قرار داده است.
به جاي تمركز روي آنچه كه واضح است،
برپاكنندگان اين نمايشگاه، پژوهش ها و مطالعات نوآورانه از چهار گوشه جهان را كه گهگاه توسط دانشمندان مشهور انجام شده است، جمع آوري كرده اند. پروفسور كانوي موريس از دانشمندان كمبريج به همراه گروهي از پژوهشگران، پس از مشورت، دو سياره مصنوعي را در اين نمايشگاه پديد آورده اند.
آنها سپس تكامل موجودات اين دو سياره را تصور كرده و آنها را ساخته اند و در معرض ديد همگان گذارده اند. بازديدكنندگان مي توانند از چهار بخش ديدن كنند.
علاقه مندان همچنين مي توانند از دو سالن كه آخرين تحقيقات پژوهشگران در مورد سياره ها و موجودات ناشناخته را به صحنه آورده ديدن كنند. اين تركيب واقعيت و زاييده خيال انسان است كه نمايشگاه موزه علوم لندن را منحصر به فرد كرده است.
يكي از قسمت هاي جالب توجه اين نمايشگاه، بخش موجودات عجيب ساكن زمين است كه نشان مي دهد موجودات ناشناخته و يا به ظاهر ناشناخته تنها موجودات تخيلي سياره هاي ديگر نيستند و در كره خاكي ما هم وجود دارند. قسمتي ديگر، بخش هايي از فيلم هاي علمي- تخيلي و نيز عكس ها و نقاشي هاي گرفته شده و كشيده شده در مورد اين موجودات را به نمايش گذاشته است.آنچه كه اين نمايشگاه در صدد ارائه آن است، چنين است: آنچه ما مي دانيم- آنچه ما گمان مي كنيم مي دانيم و آنچه شايد روزي به واقعيت تبديل شود.
نمايشگاه موجودات ناشناخته قرار است به زودي در بسياري از كشورهاي جهان برپا شود.
حال سؤال اين است كه موجودات بيگانه
چه هستند؟ آقاي موريس مي گويد: تفاوت عمده اي بين موجوداتي كه در فيلم هاست و آنچه دانشمندان در مورد آن صحبت مي كنند، وجود دارد. در فيلم ها، موجوداتي با سر و مغزهاي بزرگ ديده مي شوند كه نشانگر باهوش بودن آنها است و چشم هاي بزرگ كه مبين تيزبين بودن آنهاست و نيز دست و پاي نازك و لب هاي بسيار باريك. اينها چيزهايي است كه ما در فيلم ها ديده ايم و ماموريتشان هم آمدن به زمين است تا آدم ربايي كنند و تحقيقات عجيبي روي انسان انجام دهند. واژه alien يعني موجود بيگانه و يا موجود ناشناخته؛ اما تعريفي كه پژوهشگران از اين موجودات دارند، تنها بر ناشناخته و يا بيگانه بودن آنها تأكيد نمي كند، بلكه آنها روي فرازميني بودن اين موجودات تكيه دارند. به عبارت ديگر، پژوهشگران مي گويند: آنها وجود دارند، اما در زمين نيستند؛ ولي در آن سوي زمين قرار دارند. بسياري از دانشمندان، به ويژه ستاره شناسان به اين نكته اذعان دارند كه اين كمال خودخواهي است ما بگوييم تنها موجودات دنياي آفرينش هستيم. پژوهشگران مي گويند به احتمال بسيار زياد، موجودات ديگري هم در دوردست ها وجود دارند  كه ما آنها را نمي شناسيم. به تازگي دانشمندان ناسا اعلام كرده اند كه تا حدود پانزده سال ديگر كره اي همچون كره زمين را خواهند يافت كه البته احتمال دارد چندين ميليون سال نوري از زمين دور باشد، اما حيات در آنها وجود خواهد داشت و به احتمال قوي، شايد به عنوان منبع تنفسي از اكسيژن استفاده نكنند اما به هر حال وجود دارند. اينها تعاريفي است كه پژوهشگران از alienها دارند.
پرسش ديگري وجود دارد و آن اينكه، آيا موجودات بيگانه همواره بوده اند؟ پروفسور موريس براي اين پرسش هم جواب جالبي دارد. وي مي گويد: اين سوال هم توضيح علمي دارد و هم توضيح تخيلي؛ بخش علمي آن، اين است كه حدوداً سال هاي شش و هفت قبل از ميلاد مسيح، فيلسوف هاي يونان اعلام كردند كه اگر ما دنيايي بي انتها داشته باشيم لازمه اش اين است كه موجودات بي نهايتي هم در اين دنيا وجود داشته باشند و گفته اند كه اگر باور داشته باشيم دنيا بي نهايت است، موجوداتي هم در آن سوي دنيا   وجود خواهند داشت، اما در آن هنگام به علت اينكه مي گفتند كره زمين مركز دنياست، مخالفت هايي را نيز در پي داشت. از سوي ديگر، در سال هاي حدود يكصد و بيست ميلادي، كه رمان نويسي رومانيايي تبار كه به زبان يوناني مطلب مي نوشت، براي اولين بار از موجودات فرازميني در داستان هاي خودش استفاده كرد. بنابراين، مي توان گفت كه صحبت از موجودات فرازميني از قرن ها پيش در زندگي ما وجود داشته  است.
سؤال ديگري كه در اينجا بسيار خودنمايي مي كند، در مورد بشقاب پرنده هاست. پروفسور موريس مي گويد: بشقاب پرنده ها يا يوفوها(ufo)كه شكل هاي نعلبكي مانند نيز داشته اند درحقيقت [مخفف(unidentified flying object)يعني شيء پروازكننده  ناشناخته] در مدارك بسياري ذكر شده است كه وجود دارند، در سال1947 براي اولين بار به طور رسمي ديده شده اند. يك تاجر بسيار معتبر گزارش داد كه آنها را ديده است و سپس يكي از كاركنان سازمان فضايي ايالات متحده ناسا اعلام كرد كه آنها را ديده است و در پي آن، پليس فدرال ايالات متحده به طور رسمي شروع به فعاليت و تحقيق در اين زمينه كرد؛
چرا كه گزارش در اين زمينه زياد شده بود و يك سال بعد هم گزارشي را منتشر كردند كه چنين اجسامي وجود دارند، ولي هيچ گاه جزئيات بيشتري فاش نشد. در سال 1954 تعريف اشياء ناشناخته پروازكننده عوض شد و گفتند اشيايي كه ما مي بينيم و با هيچ شيء پروازكننده در دنيا درست نشده و مطابقت ندارد. از اين رو، آن را به عنوان شيء ناشناخته اعلام كردند كه احتمال وجود داشتن دارد، ولي جزئياتش در دسترس نيست.
منبع:بي.بي.سي
مترجم: مرتضي اسلام زاده]]>
</TEXT>
</DOC>
<DOC>
<DOCID>HAM2-851025-102</DOCID>
<DOCNO>HAM2-851025-102</DOCNO>
<ORIGINALFILE>/1385/851025/world/_sciew.htm</ORIGINALFILE>
<ISSUE>دوشنبه 25 دي 1385</ISSUE>
<DATE calender="Western">2007-01-15</DATE>
<DATE calender="Persian">1385/10/25</DATE>
<CAT xml:lang="fa">علمی فرهنگی.علمی</CAT>
<CAT xml:lang="en">Science and Culture.Science</CAT>
<TITLE>
<![CDATA[بازتاب
با خوانندگان گروه علمي  فرهنگي]]>
</TITLE>
<TEXT>
<![CDATA[در روزها و هفته هاي گذشته نيز از خوانندگان گروه علمي- فرهنگي روزنامه، مقالات و نوشته هاي فراواني را براي درج در صفحات   فرهنگ و آموزش و دانش دريافت كرديم. حجم محدود صفحات روزنامه و خيل نوشته ها و مطالبي كه از خوانندگان خود دريافت مي  كنيم، ما را در گزينش مطالب، محدود مي كند. متأسفانه از مطالب خوانندگان محترمي كه نام و مشخصات آنها در پي مي آيد، نخواهيم توانست بهره بگيريم. از اين رو منتظر ساير نوشته ها و مقالات اين دوستان و ساير همراهان گرامي روزنامه هستيم. بديهي است عدم چاپ نوشته  هاي اين عزيزان در روزنامه، به منزله غيرقابل استفاده بودن اين نوشته ها نبوده و قطعاً مي توانند در نشريات ديگر، جايگاه شايسته خود را بيابند:
عباس نقي زاده(از تهران، نوشته اي درباره خوبي مدرسه)، سيدابوالفضل حبيبي(از تهران، نوشته اي با عنوان مشكلات اساسي نظام اداري در حوزه منابع انساني)، سيدرضا حسيني(از تهران، نوشته اي با عنوان آموزش زبان در مدارس ايران، معضلات و راهكارها)  ميرحميدرضا نجفي(از تهران، مقاله اي با عنوان ارزشيابي آموزشي، تفكر مفهومي و...)، زهرا امطعه(از تهران، نوشته اي با عنوان علت افت تحصيلي دانش آموزان چيست؟)، عليرضا اميدي(از مرند، مقاله اي با عنوان راهكارهاي عيني و عملي براي تحقق وحدت حوزه و دانشگاه)، تقي ميرزايي شيخ آبادي(از پاكدشت استان تهران، مقاله اي با عنوان درمان با راديواكتيوها)، حيدر سليماني(از تهران، مقاله اي با عنوان نقش نيروي انساني در رشد و توسعه كيفي و محتوايي آموزش وپرورش)، محمدرحيم ميرزا(از تهران، نوشته اي با عنوان ما نه تنها وارث، بلكه امانتدار ميراث فرهنگي كشورمان هستيم)، مؤسسه المصباح از تهران، ظريفه هدايتي(دبير و كارشناس گروه آموزشي ادبيات تهران و عضو هيأت مؤسس انجمن علمي- آموزشي معلمان انشا)، مرتضي نصيري(از تهران، مطلبي با عنوان رايزنان فرهنگي در حاشيه)، ناهيد شفيعي(كارشناس ارشد تعليم و تربيت از تهران، مقاله اي با عنوان سخني چند درباره معلم)، باقر اميري(كارشناس مسائل آموزش وپرورش از تهران، مطلبي با عنوان آموزش وپرورش مطلوب)، منصوره شريف زاده(از پيش دانشگاهي توحيد، منطقه4 تهران، مطلبي با عنوان آموزش زبان انگليسي و نقش معلم در فرآيند يادگيري)، علي قربان ساساني(كارشناس نرم افزار و كارمند شركت صنايع الكترونيك ايران، مطالب تأليفي و ترجمه اي گسترده درباره آي تي)، منوچهر نعمت الله زاده(كتابدار و مربي امور هنري مدرسه راهنمايي از منطقه 5 تهران، پيشنهادهايي براي ارتقاي كيفيت فعاليت هاي ورزشي، آموزشي، فرهنگي و هنري)، دكتر محمدهاشم آخوندي نسب از تهران(مقاله اي با عنوان گردو، گوشت و ms)، فرنوش نيكنام(كارشناس زبان و ادبيات فارسي از تهران، مقاله اي با عنوان دفاع از زبان فارسي)، كبري قائمي تهراني(كارشناس آموزش ابتدايي از تهران، چند مقاله با عناوين گوناگون)، بابك اسماعيلي(فوق ليسانس مديريت آموزشي و مدرس دانشگاه از تهران، مقاله اي با عنوان آسيب شناسي نظام آموزش وپرورش ايران)، خليل شيرواني(كارشناس وزارت آموزش وپرورش، مقاله اي با عنوان ارائه چهارچوبي عملي براي فعال سازي مشاركت هاي مردمي در امور مدرسه)، خسرو دادور(مدرس دانشگاه از تهران، مطلبي با عنوان ضرورت ساماندهي پروژه ها و پايان نامه هاي دانشجويي)، مريد طاهري كتكي(از مسجدسليمان، مقاله اي با عنوان مشكلات كتابخانه ها و كتابداران و راه هاي تقويت فرهنگ كتابخواني)، راضيه رمزي فرد(از تهران، مقاله اي با عنوان نگرش نو به بحث مديريت)، مسلم سميعي نيا(كارشناس مترجمي زبان انگليسي از دانشگاه پيام نور خوانسار، مقاله اي با عنوان آشنايي با مفاهيم اساسي علم زبان  شناسي)، زهرا احمدزاده(از تهران، مقاله  اي با عنوان نقش اعتماد به نفس در موقعيت تحصيلي دانش آموزان )، حجتي(بازنشسته فرهنگي از بروجرد، بازتاب منفي به گفت وگوي انجام شده با خيرين مدرسه ساز كشور)، غلامرضا محمدزاده(كارشناس دفتر آموزش  هاي فني و حرفه اي وزارت آموزش وپرورش، مقاله اي با عنوان نقش همكاري هاي بين المللي در توسعه آموزش هاي فني وحرفه اي)، محمدعلي قاسمي(كارشناس مسائل آموزش وپرورش از تهران، مقاله اي با عنوان تأملي بر ارزشيابي پيشرفت تحصيلي دانش آموزان)،  سيمين سليماني(دبير علوم اجتماعي دبيرستان عدالت از تهران،  نوشته هايي با عنوان هاي چند نكته براي موفقيت در امتحان و اعتياد در غرب)، رضا كرمانشاهي چاووش(از كرج، نوشته اي بدون عنوان، در پاسخ به مطلب چاپ شده در مورد آثار باستاني وليران دماوند)و عذرا دامدار(كارشناس ارشد علوم اجتماعي از ناحيه1 شهريار، مقاله اي با عنوان رسالت آموزش وپرورش در ايجاد انديشه خلاق).]]>
</TEXT>
</DOC>
<DOC>
<DOCID>HAM2-851025-103</DOCID>
<DOCNO>HAM2-851025-103</DOCNO>
<ORIGINALFILE>/1385/851025/world/_siasatw.htm</ORIGINALFILE>
<ISSUE>دوشنبه 25 دي 1385</ISSUE>
<DATE calender="Western">2007-01-15</DATE>
<DATE calender="Persian">1385/10/25</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[همه با او مخالفند...]]>
</TITLE>
<TEXT>
<IMAGE>/1385/851025/world/008997.jpg</IMAGE>
<![CDATA[
 نيلوفر قديري
جورج بوش با حاضر شدن در برابر دوربين هاي تلويزيوني و اعلام استراتژي جديد دولت آمريكا براي عراق در حقيقت كاري را انجام داد كه از ابتداي اين جنگ در ماه مارس سال 2003 از آن پرهيز مي كرد، يعني مجبور كردن فرماندهان ارشد نظامي به انجام كاري كه با آن مخالف بودند و در برابر انجام آن مقاومت مي كردند. بوش همواره عدم دخالت خود در جزئيات جنگ عراق و سپردن كار به فرماندهان جنگ را به رخ ديگران مي كشيد و به خاطر اين كار به خود مي باليد. او در سالهاي گذشته چندين بار در گفتگو با رسانه هاي آمريكايي گفته بود: اعتماد به قضاوت ارتش در برنامه ريزي هاي نظامي بسيار مهم است. من به شدت به ساختار فرماندهي ارتش پايبند هستم.
اما در دو ماه گذشته با وخيم شدن اوضاع در عراق و به ويژه از دست رفتن امنيت اين كشور، اين جنگ بيش از گذشته در ميان افكار عمومي آمريكا منفور شده و بوش از مشاوران ارشد نظامي خود و فرماندهان ارتش در عراق رويگردان شده است. طرح افزايش 20 هزار نيروي ديگر به 132 هزار نيروي ارتش آمريكا در عراق بخشي از همين روي گرداني است. اين افزايش نيرو دو ماه بعد از انتخاباتي صورت مي گيرد كه همه با پيروزي دمكراتها، آن را آغاز عقب نشيني از عراق مي دانستند و اينطور پيش بيني مي كردند.
منابع خبري در پنتاگون مي گويند كه اعضاي ستاد مشترك ارتش از مدتها پيش تا كنون با اين طرح مخالف بوده اند چرا كه مي دانستند اين افزايش نيرو فقط افزايش حضور نظامي آمريكا در عراق نيست بلكه از نظر اقتصادي و سياسي هم واشنگتن را بيشتر از گذشته در عراق مشغول و درگير مي كند. ژنرال جان ابي زيد فرمانده سابق فرماندهي مركزي نيروهاي آمريكا دو ماه پيش در گفتگويي تاكيد كرد كه افزايش نيرو در عراق چاره مشكل اين كشور نيست.
اين تصميم بوش نخستين نشانه از عدم توافق جدي و آ شكار كاخ سفيد با عوامل اصلي پنتاگون بر سر جنگ عراق است. در گذشته بعضي دستياران بوش به شرط ناشناس ماندن به روزنامه هاي اين كشور مي گفتند كه او به عنوان فرمانده كل در مقابل مشاوران نظامي و توصيه هاي آنها بسيار منفعلانه عمل مي كند و به ندرت توصيه ها و طرح هاي آنها را به چالش و پرسش مي گيرد. اكنون با اين تصميم در حقيقت بوش به اين گروه از منتقدان هم پاسخ محكمي داده است. اما طرح بوش براي افزايش نيرو در عراق در خارج از كاخ سفيد و به غير از چند تندروي افراطي در درون كنگره، در محافل ديگر واشنگتن طرفدار چنداني ندارد. از ماهها پيش تا كنون بوش از توصيه ها و مشاوره هاي مشاوران نظامي خود ناخشنود بود. اما حتي در اين وضعيت هم انتقادات بسياري به او وارد است چرا كه از ابتداي اين جنگ بعضي مقامات ارتش و پنتاگون تاكيد كرده بودند شمار نيروهاي نظامي آمريكا در عراق كافي نيست. يكي از اين افراد ژنرال اريك شينسكي فرمانده ستاد مشترك ارتش در آن زمان بود كه در بهار سال 2003 در اعتراض به عدم توجه دولت بوش به سخنانش درباره كافي نبودن تعداد نيروهاي ارتش در عراق از سمت خود كناره گيري كرد. اكنون دمكراتها مي گويند اگر اين افزايش نيرو ضروري بوده چرا از همان ابتدا بوش به توصيه هاي مطرح درباره آن توجهي نكرده است. دمكراتها همچنين مي گويند نوري مالكي نخست وزير عراق در ديدار خود با بوش در آخر ماه نوامبر درخواست افزايش نيرو براي تامين امنيت بغداد را نكرد و اين موضوع در طرح تامين امنيت بغداد كه او به بوش ارائه كرد جايي نداشت. بلكه برعكس طرح مالكي كاهش حضور و نقش آمريكا بود. يكي از مقامات آمريكايي كه در ملاقات بوش با مالكي در امان حضور داشت به روزنامه واشنگتن پست گفت: مالكي مي خواست همه كارها را خودش به عهده بگيرد و ديگر عراقي ها را هم به طور مستقيم به اين روند وارد كند. درخواست او اين بود كه كنترل نيروها را خودش به دست داشته باشد.
مشكل ديگري كه سر راه بوش قرار دارد و سخنراني اش را به معضلي دردسر ساز تبديل مي كند، گزارش گروه تحقيق عراق است كه به رياست جيمز بيكر و لي هميلتون تشكيل شده و بعد از ماهها تحقيق توصيه هايي درباره جنگ عراق ارائه دادند. مدت كوتاهي بعد از بازگشت بوش از امان و ديدار و گفتگويش با نخست وزير عراق، گروه تحقيق عراق توصيه هاي خود را درباره عراق ارائه كرد. از مهمترين اين توصيه ها گفت وگوي مستقيم و سطح بالا با ايران و سوريه در جهت كمك به ثبات عراق و تحقق هدف عقب نشيني نيروهاي آمريكايي از عراق در سال 2008 بود. اگر چه بوش با اين گزارش مودبانه و با رويي خوش برخورد كرد اما به سختي مي توان توصيه هاي گزارش گروه تحقيق عراق را در طرح جديد بوش و استراتژي جديد دولت او براي عراق مشاهده كرد. بعضي اعضاي شوراي امنيت ملي آمريكا به اين دليل با طرح افزايش نيرو در عراق مخالفت كرده اند كه اين طرح اصلا در گزارش گروه تحقيق بيكر- هميلتون مورد اشاره قرار نگرفته بود.
چند ماه بعد از شروع جنگ عراق در سال 2003، سناتور جان مك كين از جمهوري خواهان برجسته كنگره در چندين سخنراني تاكيد كرد كه شمار نيروهاي نظامي آمريكا در عراق كافي نيست. اما در سه سال گذشته سخنان او و ديگر همفكرانش با مخالفت و مقاومت دونالد رامسفلد رو به رو مي شد و به جايي نمي رسيد. فرداي انتخابات ميان دوره اي كنگره و بعد از بركناري رامسفلد نخستين زمزمه هاي افزايش نيرو در عراق قوت گرفت. آنچه بوش در سخنراني چهارشنبه شب خود اعلام كرد در واقع طرح فردريك كاگان از اعضاي موسسه امريكن اينترپرايز به همراه جك كين ژنرال بازنشسته ارتش است كه البته تعداد توصيه شده آنها براي افزايش نيروي نظامي آمريكا در عراق بيشتر از آن تعدادي است كه بوش در سخنراني خود اعلام كرده است. اين دو در 11 دسامبر و سه هفته پيش از اعلام رسمي افزايش نيرو در عراق توسط بوش با رييس جمهور ديدار كردند. اين تصميم از همان ابتدا با مخالفت ژنرالها رو به رو شد. نخستين دليل آنها براي اين مخالفت آن بود كه حتي اين كار هم نتيجه چنداني در بر نخواهد داشت و در آن صورت اگر باز هم ارتش دچار ناكامي شود اين بار اعتبار بيشتري از دست خواهد داد چون حتي افزايش نيرو هم چاره كار نبوده است.
عده اي ديگر از منتقدان اين افزايش نيرو مي گويند، زماني كه براي ارائه اين طرح انتخاب شده نامناسب بوده است. آنها مي گويند اعدام صدام موضع سني هاي عراق و عوامل ناآرامي هاي سه سال گذشته در اين كشور را تقويت مي كند و باعث جذب بيشتر نيرو براي اين گروهها مي شود. اعلام افزايش نيرو توسط آمريكا اين وضعيت فوق العاده را تقويت مي كند و به آشوب ها دامن مي زند به طوري كه حتي 20 هزار نيروي بيشتر هم توان كنترل اوضاع را نخواهند داشت.
آنها كه بوش را به افزايش تعداد نيروهاي نظامي در عراق تشويق كردند اين نكته را ناديده  گرفته اند كه مردم عراق به همان اندازه كه از سرنگوني صدام و خلاص شدن از شر او خشنودند از حضور اشغالگران و دردسرهايي كه اين اشغال براي آنها به دنبال داشته ناخشنود و ناراضي هستند. اين موضوع در گزارش كميته تحقيق عراق مورد تاكيد قرار گرفته و آمده است، 61 درصد از عراقي ها طرفدار حملات مسلحانه به نيروهاي آمريكايي و چند مليتي در عراق هستند. اشغال همواره باعث دامن زدن به ناآرامي ها شده و افزايش نيروهاي اشغالگر بدون شك باعث بيشتر شدن مقاومت عراقي ها خواهد شد. بسياري از جمعيت 7 ميليون نفري بغداد براي حفاظت از خود به گروههاي مسلح شبه نظامي وابسته هستند تا نظاميان آمريكايي و پليس عراق.
دولت بوش مي گويد هدف از اين افزايش نيرو تغيير استراتژي نظامي در عراق و سركوب نيروهاي مقتدي صدر و ارتش المهدي است. در سال 2004 و آخرين باري كه نيروهاي مقتدي صدر در برابر نظاميان آمريكايي قرار گرفتند اگر چه تعداد زيادي از شبه نظاميان طرفدار وي كشته شدند اما اين گروه در ميان مردم عراق اعتبار و محبوبيت زيادي به دست آورد. اين بار اين گروه از گذشته قوي تر شده است.
در سال 1991 جورج بوش پدر از سرنگوني صدام حسين اجتناب كرد چون از اين بيم داشت كه احزاب شيعه نزديك به ايران جاي او را در حكومت عراق خواهند گرفت. بوش پسر هم بعد از جنگ سال 2003 با همين نگراني رو به رو بود. در سال 2005 و در اولين انتخابات آزاد عراق بعد از صدام 60 درصد مردم اين كشور به شيعيان راي دادند. به همين دليل سياست تفرقه ميان احزاب شيعه را در پيش گرفت و دولت عراق را هم تحت كنترل شديد خود گرفت. نوري مالكي مي گويد حتي يك گروه ده نفره از سربازان را نمي تواند بدون اجازه آمريكا جا به جا كند.]]>
</TEXT>
</DOC>
<DOC>
<DOCID>HAM2-851025-104</DOCID>
<DOCNO>HAM2-851025-104</DOCNO>
<ORIGINALFILE>/1385/851025/world/_siasatw.htm</ORIGINALFILE>
<ISSUE>دوشنبه 25 دي 1385</ISSUE>
<DATE calender="Western">2007-01-15</DATE>
<DATE calender="Persian">1385/10/25</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[نگاه
ابزارهاي بازدارنده كنگره در برابر بوش]]>
</TITLE>
<TEXT>
<![CDATA[گروه بين الملل- با اعلام استراتژي جديد دولت بوش در عراق اكنون سوالي كه بسياري در واشنگتن و در سراسر جهان در انتظار پاسخ آن هستند اين است كه كنگره تحت كنترل دمكراتها در برابر اين طرح چه واكنشي اتخاذ خواهد كرد؟
اگر كنگره تصميم بگيرد مانع طرح رييس جمهور شود ابزار كافي و لازم را براي اين كار دارد. حداقل كاري كه مي تواند انجام دهد كاهش بودجه جنگ است. نمايندگان كنگره همچنين مي توانند با تشكيل گروه هاي تحقيق و انتشار گزارش اين گروه ها در رسانه ها و همچنين انتشار بيانيه هايي دولت را مجبور كند جلوي شدت گرفتن جنگ عراق را بگيرد و پيش از انجام هر كاري در ادامه اين جنگ، نظر موافق نمايندگان كنگره را جلب كند. سناتور كندي اكنون مسئول پيشبرد اين طرح شده است. بحث بر سر چگونگي واكنش به طرح جديد بوش اكنون در ميان اكثريت جديد دموكرات در كنگره بالا گرفته است. دموكراتها با وعده فرونشاندن جنگ در اين انتخابات به پيروزي رسيدند و بعد از 20 سال در كنگره اكثريت يافته اند. وعده آنها شروع عقب نشيني نيروها از عراق بود اما اكنون نه تنها اين كار در آينده نزديك هم انجام نمي شود بلكه به تعداد نظاميان آمريكايي اضافه هم خواهد شد. اما بوش به عنوان فرمانده كل، قدرت زيادي دارد كه قابل انكار نيست. او مي تواند با اختيارات و قدرتي كه دارد افكار عمومي را بسيج كند. او همچنين اين قدرت را دارد كه بدون تاييد كنگره و فقط با اطلاع نمايندگان دستور جا به جايي نيروها را بدهد. او همچنين مي تواند درخواست بودجه بيشتر براي جنگ را به تاخير بيندازد تا به نوعي با اقدام كنگره در مسدود كردن بودجه جنگ مقابله كرده و آن را بي اثر كند.
نمايندگان كنگره همچنين مي توانند از موضع داخلي به مخالفت با طرح افزايش نيرو در عراق بپردازند. آنها تاكيدمي كنند افزايش نيرو در عراق ذخيره ارتش را كه اكنون هم در وضعيت نامناسبي قرار دارد بيشتر تضعيف مي كند. اما حقيقت آن است كه اصلي ترين ابزار بازدارنده دموكراتهاي كنگره بودجه جنگ است. در دو ماه آينده بوش براي درخواست بودجه اضافي از كنگره آماده مي شود. اما كنگره اين دو ماه را در انتظار نمي ماند. سناتور ادوارد كندي نمايند دموكرات ايالت ماساچوست اكنون مشغول تدوين طرحي است كه رييس جمهور را ملزم مي كند براي استقرار نيروي بيشتر ابتدا نظر كنگره را جلب كند. او درباره طرح خود به خبرنگاران گفت: شكي نيست كه اين جنگ با آنچه كنگره در سال 2002 مجوز آن را داد كاملا متفاوت شده است. بنابراين براي توقف آن بايد كاري كرد. اين طرح در ميان جمهوريخواهان هم طرفدار دارد.]]>
</TEXT>
</DOC>
</HAMSHAHRI2>
