<?xml version="1.0" encoding="UTF-8" standalone="no"?>
<!DOCTYPE HAMSHAHRI2 SYSTEM "hamshahri.dtd">

<HAMSHAHRI2>
<COPYRIGHT>
<![CDATA[Hamshahri2 Corpus, Beta Release!
Copyright 2004-2008, Database Research Group (DBRG), Faculty of Engineering, University of Tehran
All the news content in the corpus is copyrighted by Hamshahri Newspaper (www.hamshahri.net)

Homepage:
http://ece.ut.ac.ir/dbrg/hamshahri/ham2

Contact:
darrudi@insf.org 

Please view the enclosed `Help.txt` file in the package for more information (tag description, etc).

IT IS A BETA RELEASE, PLEASE DON NOT REDISTRIBUTE IT!]]>
</COPYRIGHT>
<DOC>
<DOCID>HAM2-851223-001</DOCID>
<DOCNO>HAM2-851223-001</DOCNO>
<ORIGINALFILE>/1385/851223/news/_adabh.htm</ORIGINALFILE>
<ISSUE>چهارشنبه 23 اسفند 1385 - سال چهاردهم - شماره4229 - Mar 14, 2007</ISSUE>
<DATE calender="Western">2007-03-14</DATE>
<DATE calender="Persian">1385/12/23</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
<![CDATA[به همين سادگي به پايان رسيد]]>
</TITLE>
<TEXT>
<IMAGE>/1385/851223/news/017112.jpg</IMAGE>
<![CDATA[
گروه ادب وهنر- به همين سادگي جديدترين فيلم رضا ميركريمي آخرين روزهاي فيلم برداري را درتهران پشت سر مي گذارد.تاكنون 90در صد از صحنه هاي آن فيلم برداري شده و طبق پيش بيني هاي انجام شده تا آخر امسال به پايان مي رسد.همزمان با فيلم برداري تدوين فيلم توسط خود ميركريمي انجام مي شود.رضامير كريمي روزها مشغول فيلم برداري است و شب ها فيلمش را مونتاژ مي كند تا مراحل فني به همين سادگي آغاز شده باشد.گروه فيلم برداري هم چنان در لوكيشني واقع در ميدان هروي حضور دارند.بيشتر صحنه هاي فيلم ميركريمي در همين لوكيشن فيلم برداري شده است.هنگامه قاضياني،مهران كاشاني،نيره فراهاني و هاله هماپور بازيگران اصلي به همين سادگي هستند.
در خلاصه داستان به همين سادگي با فيلم نامه اي از رضا ميركريمي و شادمهر راستين و با طرحي از ميركريمي آمده است، فردا براي امير روز مهمي است او در يك مسابقه بين المللي معماري شركت كرده و بايد در رقابت با شركتهاي خارجي موفق شود، همسر او، طاهره، به دنبال آن است كه محيط آرامي در خانه برايش ايجاد كند اما به خاطر سفر دخترشان و مجلس عروسي كه در همسايگي آنها در جريان است، طاهره با مشكلات زيادي روبرو مي شود.
به همين سادگي پنجمين فيلم ميركريمي بعد از اينجا چراغي روشن است، زير نور ماه و كودك و سرباز و:خيلي دور خيلي نزديك است.]]>
</TEXT>
</DOC>
<DOC>
<DOCID>HAM2-851223-002</DOCID>
<DOCNO>HAM2-851223-002</DOCNO>
<ORIGINALFILE>/1385/851223/news/_adabh.htm</ORIGINALFILE>
<ISSUE>چهارشنبه 23 اسفند 1385 - سال چهاردهم - شماره4229 - Mar 14, 2007</ISSUE>
<DATE calender="Western">2007-03-14</DATE>
<DATE calender="Persian">1385/12/23</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
<![CDATA[بامعرفي برندگان نخستين سمپوزيوم بين المللي مجسمه سازي
تنديس هاي جديد،به تهران مي آيند
هيات داوران اثري را واجد همه شرايط براي مقام نخست ندانست]]>
</TITLE>
<TEXT>
<IMAGE>/1385/851223/news/017160.jpg</IMAGE>
<![CDATA[
گروه ادب و هنر - پس از 3 هفته تلاش 22 گروه مجسمه ساز از كشورهاي مختلف، سرانجام به 11 نفر از شركت كنندگان نخستين سمپوزيوم بين المللي مجسمه سازي تهران لوح افتخار و جوايزنقدي اهدا شد.
گرچه جايزه 70 هزار دلاري بهترين اثر به كسي تعلق نگرفت ولي يك هنرمند عراقي به جايزه 40 هزار دلاري اثر دوم دست يافت.
تهران برخلاف بسياري از شهرهاي بزرگ دنيا از كمبود نماد رنج مي برد. نمادهايي كه در بيشتر كلان شهرها به شكل تنديس هاي گوناگون خودنمايي مي كنند.
سمپوزيوم مجسمه سازي كه در بيشتر شهرها از سوي شهرداري برگزار مي شود، بهترين فرصت براي ايجاد چنين نمادهايي است. و حالا تهران بالقوه مي تواند براي 22 منطقه خود، صاحب 22 تنديس گوناگون شود. براي همين محمدباقر قاليباف درمراسم اختتاميه اين سمپوزيوم، هنر را كارآمدترين ابزار براي جبران ناهنجاري هاي كلان شهري چون تهران عنوان كرد كه در آن ميان، مجسمه سازي به دليل سابقه تاريخي اش از نظر وي، اهميت ويژه اي دارد. او از ضعف هاي احتمالي نخستين تجربه پوزش خواست و ابراز اميدواري كرد كه تهران شاهد برپايي بهتر و قوي تر اين سمپوزيوم باشد.
محسن جبار هنرمند عراقي كه بالاترين جايزه را گرفت پيام اين سمپوزيوم را صلح و زيبايي خواند.
گروه ادب و هنر- پرونده نخستين سمپوزيوم بين المللي مجسمه سازي ديروز در محوطه باز پارك چيتگر بسته شد.
هيات داوران نخستين سمپوزيوم بين المللي مجسمه سازي پس از بررسي آثار و تقدير از تلاش هنرمندان شركت كننده در سمپوزيوم، آثار زير را مورد تحسين و شايسته دريافت لوح افتخار و جايزه نقدي دانست.
در بين آثار، اثر برگزيده اي كه واجد همه شرايط براي مقام نخست باشد از سوي هيات داوران انتخاب نشد. ديگر برندگان به اين ترتيب انتخاب شدند:
برگزيده دوم:بدون عنوان اثر علي جبار حسين از عراق
برگزيدگان سوم: شمس اثر سهند حساميان از ايران،گردونه مهر اثر محمدرضا ذبيح الله زاده از ايران
برگزيدگان چهارم: دوباره ساختن اثر مارچلو وونگ از پرو،خورشيد تمدن اثر وارول توپاچ از تركيه،معما اثر مارووينو لوكا از ايتاليا و تعادل اثر پرستو آهوان از ايران
برگزيدگان پنجم:رويش در باد اثر همايون ثابتي مطلق از ايران،خاطره پرواز اثر لي دانگ ليانگ از چين،بدون عنوان اثر برت ون لو از هلند وصلح در نگاه اثر يانگ جين هوآن از چين
نارضايتي از داوري
با وجودي كه سمپوزيوم به كار خود پايان داد اما اعتراض هايي نسبت به نحوه گزينش و داوري وجود دارد. حميد شانس مجسمه ساز و مدرس دانشگاه در گفت و گويي با ايسنا درباره داوري گفت: زماني داوري مي تواند موفق باشد كه افراد آن مكمل يكديگر باشند، نه اينكه آراي يكديگر را خنثي كنند و داوري تبديل به يك جدل بشود و هر كسي تلاش كند كه شيوه نگاه خود را در انتخاب آثار تحميل كند.
وي معتقد است كه داوري در اين سمپوزيوم به خوبي انجام نگرفته است و مقايسه آثار انتخاب شده و مردود با يكديگر به سادگي گواه اين مدعا است. شانس برگزاري سمپوزيوم را مثبت تلقي كرد و افزود: اصولا سمپوزيوم محل فعاليت هنرمندان حرفه اي محسوب مي شود و همواره در شكل گيري آن اتصال سمپوزيوم به جريان فعاليت حرفه اي مد نظر قرار مي گيرد و موفقيت آن در چارچوب نيازمندي هاي رشد، گسترش و بهبود كيفيت فعاليت اجتماعي مجسمه سازي قابل ارزيابي است، اما به نظر مي رسد برگزاري سمپوزيوم در موارد متعددي مجموعه شرايط را در نظر نگرفته است.
به نظر  وي  به جريان شكل گيري مديريت سياستگذاري و شيوه هاي اجرا در سمپوزيوم انتقاداتي وارد است. او گفت: ارزيابي سمپوزيوم و شيوه اي كه براي تداوم و بهبود كار لازم است، نيازمند كار كارشناسي جدي است و اين امر زماني محقق مي شود كه بپذيريم كار تخصصي را بايد با مديريت نيروي تخصصي سازماندهي و اجرا كرد.
اين در حالي است كه سيد مهدي حجت عضو هيات انتخاب اوليه و تنها داور ايراني مرحله نهايي معتقد است هيات داوري اوليه انتخاب زياد ديگري نداشته و اگر مي خواستند بيشتر از اين اثر انتخاب كنند، كار با مشكل مواجه مي شد.
آثار نخستين سمپوزيوم را محمد مهدي حجت، ويكتور دارش، استاد مجسمه سازي دانشكده هنرهاي زيبا، پرويز تناولي، عباس كيارستمي، دكتر داريوش شايگان، مهندس مؤيد عهد و غلامرضا ابراهيمي ديناني داوري اوليه كردند و دومنيك تونو، رابرت مورگان، يانگ شوآيانگ، محمد مهدي حجت و رضا يحيايي به داوري نهايي آثار پرداختند.]]>
</TEXT>
</DOC>
<DOC>
<DOCID>HAM2-851223-003</DOCID>
<DOCNO>HAM2-851223-003</DOCNO>
<ORIGINALFILE>/1385/851223/news/_adabh.htm</ORIGINALFILE>
<ISSUE>چهارشنبه 23 اسفند 1385 - سال چهاردهم - شماره4229 - Mar 14, 2007</ISSUE>
<DATE calender="Western">2007-03-14</DATE>
<DATE calender="Persian">1385/12/23</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
<![CDATA[موسيقي هاي برتر در نمايشگاه پيامبر اعظم]]>
</TITLE>
<TEXT>
<![CDATA[گروه ادب و هنر- بهترين آثار موسيقي سال پيامبر اعظم ص در قالب نرم افزار صوتي به نمايشگاه پيامبر اعظم رسيد.
به گزارش ستاد خبري نمايشگاه بزرگ پيامبر اعظم، مجموعه آثار موسيقي سال پيامبر اعظم شامل 21 قطعه از آهنگسازان مطرح كشور توسط مركز موسيقي و سرود صدا و سيماي جمهوري اسلامي در نمايشگاه بزرگ پيامبر اعظم توسط غرفه صدا و سيما واقع در نمايشگاه، عرضه مي شود.
نرم افزار موسيقي سال پيامبر در بردارنده آثار موسيقي زير است: مولودي، عطر نام پيامبر، سبزي شال پيامبر از بابك شريفي، دليل آفرينش از علي تفرشي، ماه فروماند از جمال محمد از عباس اجلي، رسول عشق از بهزاد خدارحمي، سمفوني پيامبر از شاهين فرهت(شعر از ساعد باقري، خواننده حامي)، فخر آدم رسول خاتم از محمد جليل عندليبي، محمد از مهدي ميرزا باقري، مدح پيامبر از محمود دلنوازي، مهر يثرب از جمال الدين منبري، سلام بر محمد، نور رحمت از محمدرضا عقيلي، اشرف انوار محمد از حسين پور معين، رسول عشق از فريد شب خيز، لبخند صبح از شهرام منظمي، به نام محمد از مهرداد دلنوازي.]]>
</TEXT>
</DOC>
<DOC>
<DOCID>HAM2-851223-004</DOCID>
<DOCNO>HAM2-851223-004</DOCNO>
<ORIGINALFILE>/1385/851223/news/_adabh.htm</ORIGINALFILE>
<ISSUE>چهارشنبه 23 اسفند 1385 - سال چهاردهم - شماره4229 - Mar 14, 2007</ISSUE>
<DATE calender="Western">2007-03-14</DATE>
<DATE calender="Persian">1385/12/23</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
<![CDATA[اخبار كوتاه]]>
</TITLE>
<TEXT>
<![CDATA[بازهم نمايشگاه كتاب: 148 ناشر ديگر ابراز اميدواري كردند كه مسؤولان از دوپاره كردن محل برگزاري نمايشگاه كتاب خودداري كنند.
عمليات بدر در اراك: فيلم كوتاه عمليات بدر به نام سبك بالان نبرد بدر در اراك ساخته شد. اين فيلم با كارگرداني آرش عبدي به صورت تيزر تبليغاتي در سالروز عمليات بدر پخش خواهد شد.
تلويزيون واتيكان: چند روز پس از اينكه پاپ بنديكت شانزدهم رسانه ها را به خاطر اثرات مخربي كه بر مخاطب دارند به نقد كشيده بود، واتيكان از راه اندازي نخستين شبكه تلويزيوني با عنوان(h2o)تا پايان سال 2007 خبر داد. پخش اخبار و برنامه هاي سرگرم كننده به هفت زبان مختلف در دستور كار اين شبكه است.
فيلم جديد مقدم: رضا كيانيان، مهناز افشارو هانيه توسلي براي بازي در فيلم صد سال به اين سالها به كارگرداني سامان مقدم به پرويز پرستويي و فاطمه معتمدآريا پيوستند. فيلمبرداري اين فيلم از اواخر همين هفته در تهران آغاز خواهد شد و در سه شهر تهران، انزلي و رامسر ادامه پيدا مي كند.
ملاقات با رابينسون ها: جديدترين انيميشن كامپيوتري ديزني با عنوان ملاقات با رابينسون ها كه به شيوه تري دي ساخته شده است از 10 فروردين نخستين پخش جهاني خود را تجربه مي كند. اين انيميشن يك كمدي ماجراجويانه است.
تذكر براي 300: 4نماينده در تذكري به متكي و صفارهرندي جلوگيري از ادامه نمايش فيلم ضد ايراني 300 در كشورهاي مختلف را خواستار شدند.
آزمون شجريان: محمدرضا شجريان امروز در دومين جلسه از كارگاه آوازش از هنرجوياني كه توانسته بودند به اين كارگاه راه پيدا كنند،شخصا آزمون مي گيرد. وي بعد از تعليم از چند نفري كه فردا انتخاب مي شوند،از بقيه افراد نيز آزمون هايي مي گيرد و در هر مرحله تعدادي ديگر را نيز برمي گزيند. اين برنامه ساعت 16 در تالار آسمان فرهنگستان هنر برگزار مي شود.
توطئه جديد هاليوود پس از 300
فيلم هاليوودي بي حجاب به كارگرداني بيل بنرمن و با بازي ماليكا شراوات، بازيگر هندي، داستان زني مسلمان است كه مشكل اخلاقي دارد.]]>
</TEXT>
</DOC>
<DOC>
<DOCID>HAM2-851223-005</DOCID>
<DOCNO>HAM2-851223-005</DOCNO>
<ORIGINALFILE>/1385/851223/news/_adabh.htm</ORIGINALFILE>
<ISSUE>چهارشنبه 23 اسفند 1385 - سال چهاردهم - شماره4229 - Mar 14, 2007</ISSUE>
<DATE calender="Western">2007-03-14</DATE>
<DATE calender="Persian">1385/12/23</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
<![CDATA[يادداشت]]>
</TITLE>
<TEXT>
<![CDATA[دكتر لاله افتخاري
اشارتي بر سهم فرهنگ در بودجه 86
سهم بخش فرهنگ در بودجه 86 رشد بيشتري به نسبت بودجه 85 دارد، اگرچه بايد اعتراف كرد كه هنوز هم سهم اين بخش به حد مطلوب نرسيده است و بايد به سال هاي آينده چشم دوخت. اين رشد به ويژه در بودجه صدا و سيما محسوس است اگرچه متقابلا سهم بعضي از دستگاه ها بين 1 تا 2 درصد كمتر از پارسال شده است.
نبايد فراموش كرد كه تأكيد چندين باره مقام معظم رهبري بر مقابله با شبيخون فرهنگي دشمنان، در چنين جاهايي مثل تخصيص بودجه براي بخش فرهنگ، بيش و پيش از هر جاي ديگري بايد اجابت شود.
اما يكي از اقدامات بنده و همفكرانم در فراكسيون قرآن و عترت در بودجه 86 اعتراض به حذف بودجه مستقل براي حمايت از تشكل هاي غير دولتي قرآني بود. توضيح اين كه در بودجه سال 85 با پيشنهاد فراكسيون قرآن و عترت و تصويب اين پيشنهاد در كميسيون فرهنگي و سپس كميسيون تلفيق، قرار شد كه براي هدفمند كردن و ساماندهي بودجه هاي حمايتي از تشكل هاي غيردولتي قرآني كميته اي مركب از نمايندگان وزارت فرهنگ و ارشاد اسلامي، سازمان تبليغات اسلامي، سازمان ملي جوانان و سازمان مديريت و برنامه ريزي تشكيل شود و بودجه مستقلي در اختيار اين كميته قرار گيرد. درنتيجه اين مصوبه امسال 200 تشكل غيردولتي قرآني، از حمايت هاي مستقيم مالي اين كميته برخوردار شدند. در بودجه سال 86، اين كميته و بودجه مستقل آن حذف شده بود كه مجددا فراكسيون قرآن و عترت اين ماجرا را پيگيري كرد. پس از اين پيگيري ها، معلوم شد دولت با ادامه فعاليت اين كميته هيچ مخالفتي ندارد و درنهايت در بودجه 86 بودجه بيشتري هم به نسبت سال قبل به اين كميته اختصاص داده شد. ديگر اقدام ما در فراكسيون قرآن و عترت پيگيري اختصاص رديف بودجه مستقلي براي حمايت از فعاليت هاي قرآني در دستگاه هاي دولتي بود كه در نتيجه اين امر فعاليت هاي قرآني در دستگاه هاي دولتي تسهيل مي شود و علاوه بر اين دستگاه هاي بيشتري در اين ماجراي پربركت سهيم خواهند شد.
عضو كميسيون فرهنگي مجلس
معرفي داوران جشنواره فيلم كودك و نوجوان
همدان- خبرنگار همشهري: محمود زنده نام، حسين قناعت، مسعود كرامتي، علي عبدالعلي زاده، سيداحمد ميرعلايي و تاكا هيكو آكي ياما فيلمساز شناخته شده ژاپن به عنوان داوران بيست و يكمين جشنواره بين المللي فيلم هاي كودكان ونوجوانان انتخاب شدند.همچنين 150 فيلم به دبيرخانه جشنواره رسيده است كه از اين تعداد 100 فيلم خارجي و 50 فيلم ايراني است.دبير اجرايي در هشتمين جلسه ستاد استاني بيست ويكمين جشنواره بين المللي فيلم هاي كودكان و نوجوانان ضمن اعلام برنامه هاي جشنواره گفت: جشنواره همدان ميزبان 300 ميهمان از ايران و خارج از كشور است كه يك سوم ميهمانان شركت كننده از كشورهاي خارجي در اين جشنواره حضور خواهند داشت. وي بررسي دغدغه هاي هنرمندان عرصه فيلم كودك و نوجوان را از اصلي ترين برنامه هاي جشنواره اعلام كرد و درباره وضعيت سالن سينماها در زمان جشنواره گفت: در حال حاضر 8 سالن در حال تجهيزو آماده سازي است كه به طور ميانگين 40 درصد پيشرفت فيزيكي داشته و تا بيستم فروردين ماه آماده مي شود. بيست و يكمين جشنواره بين المللي فيلم كودكان و نوجوانان ايران از 10 تا 14 ارديبهشت ماه سال آتي در همدان برگزار مي شود.]]>
</TEXT>
</DOC>
<DOC>
<DOCID>HAM2-851223-006</DOCID>
<DOCNO>HAM2-851223-006</DOCNO>
<ORIGINALFILE>/1385/851223/news/_akhar.htm</ORIGINALFILE>
<ISSUE>چهارشنبه 23 اسفند 1385 - سال چهاردهم - شماره4229 - Mar 14, 2007</ISSUE>
<DATE calender="Western">2007-03-14</DATE>
<DATE calender="Persian">1385/12/23</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[عكس: خبرگزاري فرانسه]]>
</TITLE>
<TEXT>
<IMAGE>/1385/851223/news/017121.jpg</IMAGE>
<![CDATA[
بروز نقص فني در چرخ جلوي اين هواپيماي ژاپني باعث شد تا خلبان، در فرودگاه كوچي واقع در جنوب ژاپن فرود اضطراري انجام بدهد. در جريان اين فرود، به هيچ يك از 60 مسافر و خدمه هواپيما آسيبي وارد نشد.]]>
</TEXT>
</DOC>
<DOC>
<DOCID>HAM2-851223-007</DOCID>
<DOCNO>HAM2-851223-007</DOCNO>
<ORIGINALFILE>/1385/851223/news/_akhar.htm</ORIGINALFILE>
<ISSUE>چهارشنبه 23 اسفند 1385 - سال چهاردهم - شماره4229 - Mar 14, 2007</ISSUE>
<DATE calender="Western">2007-03-14</DATE>
<DATE calender="Persian">1385/12/23</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[در شهر چه خبر]]>
</TITLE>
<TEXT>
<![CDATA[طغيان رودخانه ها
به پيش بيني اداره كل هواشناسي استان فارس، از اواخر هفته جاري بارش باران و تگرگ به همراه طغيان رودخانه ها وضعيت آب وهواي خاصي را در مناطق جنوبي كشور رقم مي زند. بررسي نقشه هاي پيش يابي نشان مي دهد كه فارس به همراه برخي استان هاي ديگر جنوب كشور از پايان هفته جاري شاهد بارندگي هاي شديدي خواهند بود. همچنين سامانه ناپايدار ديگري از روزشنبه هفته آينده در ادامه سامانه قبلي، آب و هواي بيشتر نقاط اين استان به ويژه بخش جنوبي را ناپايدار خواهد كرد.
ترافيك ايستگاههاي فرهنگي
در كوران آماده شدن شهروندان براي سال جديد، فرهنگسراهاي سراسر شهر نيز روزهاي پر ترافيكي را سپري مي كنند دقيقا مانند خيابان هاي شلوغ شهر تهران. اما علت افزايش مراجعات به فرهنگسراها در چند روز اخير برگزاري جشنواره سلام 86 در اين مراكز فرهنگي بوده است. به گفته داود خالقي دبير اين جشنواره، 18 ايستگاه فرهنگي و هنري در هر فرهنگسرا از روز بيستم اسفندماه مستقر شده اند كه دراين ايستگاهها، فعاليت هايي چون قرائت 7 سين قرآني، خوشنويسي دعاي تحويل سال، سبزه آرايي، حافظ و شاهنامه خواني، ساخت كاردستي با دور ريختني ها و احسان كتاب صورت مي گيرد. جشنواره سلام 86 تا پايان هفته(جمعه)ادامه دارد كه شهروندان مي توانند از ساعت 9 تا 17 به تمام فرهنگسراهاي تهران مراجعه كنند و از خدمات رايگان اين ايستگاهها بهره مند شوند.
زيارت با پاي پياده
در روزهاي اخير، همه جاده  هاي منتهي به شهر مقدس مشهد، شاهد حضور خيل عظيمي از عاشقان بارگاه حضرت ثامن  الحججع بوده اند كه با پاي پياده به شوق زيارت امام هشتمع عازم مشهد مي شوند. در كنار اين كاروان  هاي پياده كه از حاشيه جاده  ها عبور مي  كنند، تردد خودروهاي سبك و سنگين در جاده  ها صورت مي  گيرد كه توجه نداشتن به رعايت مقررات راهنمايي و رانندگي مي  تواند حوادث تلخي را به همراه داشته باشد. به همين دليل توصيه شده در اين كاروان  ها تعدادي از افراد در ابتدا و انتهاي صف حركت كرده و از جليقه ايمني و يا لباس  هاي روشن و پرچم  هايي با رنگ  هاي زرد يا قرمز استفاده كنند.
نرخ كاذب سكه
درحالي كه نرخ سكه همچنان خيال بازگشت ندارد و برخي بر اساس تجربه هر ساله، رشد شب عيدي را هم براي آن پيش بيني مي كنند،كوروش گوهربين، رييس اتحاديه طلا، جواهر، سكه و صراف تهران معتقد است نرخ موجود سكه در بازار براساس عرضه و تقاضا و نيز بالابودن پايه حراج  هاي بانك مركزي است اما قيمت سكه در شرايط فعلي از رشد كاذبي برخوردار بوده و به دليل حركت نقدينگي جامعه به سمت بازار طلا است. وي در ادامه مي گويد: در شرايط فعلي نمي  توان روي سكه سرمايه  گذاري كرد چرا كه قيمت،كاذب و غيرواقعي است. در زمان فعلي فروشندگان طلا و سكه موجودي زيادي براي فروش نداشته البته با بالارفتن قيمت، كمبود سكه نيز در بازار وجود دارد اما قيمت فعلي به نفع خريداران نيست.
هتل صخره اي
نخستين هتل صخره اي ايران،در روستاي تاريخي و صخره اي كندوان واقع در آذربايجان شرقي گشايش يافت. هتل كندوان مجهز به امكانات وسيع خدماتي و پذيرايي است كه از همين روز هاي نخست، گردشگران داخلي و خارجي اتاق هاي آن را رزرو كرده اند. واحد هاي پذيرايي كندوان معروف به بوتيك بدون مصالح ساختماني و با سازه هاي ابتدايي در متراژ هاي 40و 80 متري بنا شده است. كندوان در 62 كيلومتري تبريز در دامنه غربي كوه سهند واقع است و خانه هاي صخره اي و چشمه هاي آب معدني آن با خواص درماني بسيار، از ويژگي  هاي اين منطقه به شمار مي رود.]]>
</TEXT>
</DOC>
<DOC>
<DOCID>HAM2-851223-008</DOCID>
<DOCNO>HAM2-851223-008</DOCNO>
<ORIGINALFILE>/1385/851223/news/_akhar.htm</ORIGINALFILE>
<ISSUE>چهارشنبه 23 اسفند 1385 - سال چهاردهم - شماره4229 - Mar 14, 2007</ISSUE>
<DATE calender="Western">2007-03-14</DATE>
<DATE calender="Persian">1385/12/23</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[بازار
وفاداري ميوه ها به برچسب قيمت ها]]>
</TITLE>
<TEXT>
<IMAGE>/1385/851223/news/017145.jpg</IMAGE>
<![CDATA[
شايد بتوان گفت ميوه تنها محصولي است كه در روزهاي پاياني سال به اصطلاح جو گير نشده و همچنان به برچسب قيمت خود وفادار مانده است. خريداران و مسئولان اميدوارند اين روند تا پايان سال ادامه يابد، زيرا تا يك هفته پيش، برخي فروشندگان، ميوه  را به قيمت هاي بالايي عرضه مي كردند كه اين موضوع موجب نگراني  اقشار متوسط و محروم شده بود. اما به هرحال در ايام نوروز واحدهاي صنفي با موافقت وزارت بازرگاني 25 هزار تن سيب و پرتقال را در كشور توزيع خواهند كرد. بنابر اعلام محمدرضا اسكندري وزير جهاد كشاورزي، امسال 2 ميليون و 200 هزار تن پرتقال، 300 هزار تن سيب درختي، 700 هزار تن نارنگي و 560 هزار تن ليمو شيرين در كشور توليد شده است.در كنار اين ميزان توليد، اقدام به موقع براي واردات ميوه نه  تنها موجب كنترل بسيار مناسب بازار بلكه موجب پر شدن انبارها از انواع ميوه شده است و هيچ نگراني براي افزايش قيمت آن در ايام عيد وجود ندارد.]]>
</TEXT>
</DOC>
<DOC>
<DOCID>HAM2-851223-009</DOCID>
<DOCNO>HAM2-851223-009</DOCNO>
<ORIGINALFILE>/1385/851223/news/_akhar.htm</ORIGINALFILE>
<ISSUE>چهارشنبه 23 اسفند 1385 - سال چهاردهم - شماره4229 - Mar 14, 2007</ISSUE>
<DATE calender="Western">2007-03-14</DATE>
<DATE calender="Persian">1385/12/23</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[فرهنگسرا]]>
</TITLE>
<TEXT>
<![CDATA[نمايشگاه نوروزي
فرهنگسراي خانواده در آستانه فرارسيدن نوروز 86 اقدام به برگزاري نمايشگاه نوروزي كرده است. در اين نمايشگاه كه تا تاريخ 27 اسفندماه ادامه دارد غرفه هاي متفاوتي داير است.
غرفه هفت سين، تخم مرغ رنگي، گل و ماهي، طراحي، نقاشي، كارت پستال و... از جمله غرفه هاي اين نمايشگاه است. علاقه مندان براي بازديد از اين نمايشگاه مي توانند در تاريخ يادشده از ساعت 9 تا 17 به فرهنگسراي خانواده واقع در نارمك، ميدان هلال احمر خيابان گلستان مراجعه كنند و يا براي كسب اطلاعات بيشتر با شماره تلفن 77826475 تماس بگيرند.
عمو نوروز آمد
خانه كودك فرهنگسراي بهمن با برگزاري جشن عمو نوروز به استقبال بهار مي رود.
از جمله برنامه هاي اين جشن مي توان به اجراي نمايش عمو نوروز، اجراي موسيقي كودكانه، گرفتن عكس يادگاري در كنار سفره هفت سين و اهداي اقلام سفره هفت سين به كودكان اشاره كرد. اين جشن نوروزي ويژه نوآموزان مهد و آمادگي امروز از ساعت 13تا 15 برگزار مي شود. شركت براي عموم كودكان در اين جشن آزاد بوده و علاقه مندان مي توانند به خانه كودك فرهنگسراي بهمن واقع در ميدان راه آهن ميدان بهمن- فرهنگسراي بهمن مراجعه كنند و يا براي كسب اطلاعات بيشتر با شماره تلفن 55310948 تماس بگيرند.
نمايشگاه كتاب
نمايشگاه كتاب و اقلام فرهنگي با عنوان بهار تفكر در استقبال از نوروز 86 در فرهنگسراي تفكر بر پا شده است.
در اين نمايشگاه 1500 عنوان كتاب از تازه هاي نشر ويژه سنين مختلف كودك، نوجوان و بزرگسال در حوزه هاي روان شناسي، ادبيات داستاني و شعر، مديريت، بهداشت و سلامت، رايانه، تاريخ، مذهب، علمي آموزشي، سرگرمي و هنري ارايه شده است.
نمايش انواع پوستر كودكان و ارايه آثار موسيقي كودكان و لوازم كمك آموزشي از ديگر بخش هاي اين نمايشگاه است. اين نمايشگاه همه روزه از ساعت 9 تا 19 در فرهنگسراي تفكر به نشاني: شهر زيبا- شهران - بلوار شهران- نرسيده به فلكه دوم ميزبان علاقه مندان است.]]>
</TEXT>
</DOC>
<DOC>
<DOCID>HAM2-851223-010</DOCID>
<DOCNO>HAM2-851223-010</DOCNO>
<ORIGINALFILE>/1385/851223/news/_akhar.htm</ORIGINALFILE>
<ISSUE>چهارشنبه 23 اسفند 1385 - سال چهاردهم - شماره4229 - Mar 14, 2007</ISSUE>
<DATE calender="Western">2007-03-14</DATE>
<DATE calender="Persian">1385/12/23</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[مسابقه با جايزه]]>
</TITLE>
<TEXT>
<![CDATA[اهداي خون
بعد از اهداي خون از خوردن چه غذاهايي بايد خودداري كرد؟
(پاسخ را در صفحه 24 روزنامه امروز بيابيد.)
a )غلات غني شده با آهنb )گوشت مرغ و ماهي
c )غذاي چربd )گوشت قرمز
نحوه شركت در مسابقه:شركت كنندگان بايد يكي از گزينه هاي a ,b ,c ,d را حداكثر تا ساعت 19 امروز به شماره 3000251(بدون پيش شماره)و دارندگان تلفن هاي تاليا و ايرانسل به شماره 09122029165 اس ام اس كنند. به حساب 12 نفر از افرادي كه پاسخ صحيح داده باشند(5 نفر از تهران، 5 نفر از شهرستان ها و 2 نفر از مشتركان سرويس sms خبري)جايزه نقدي واريز مي شود. شماره تلفن همراه برندگان در شماره بعدي روزنامه چاپ مي شود و همكاران ما به منظور دريافت شماره حساب بانكي با آنها تماس مي گيرند.
2 جايزه ويژه براي مشتركان sms خبري: اين مشتركان بايد در صورت شركت در مسابقه پس از تايپ گزينه صحيح، عبارت sms را درج و سپس ارسال كنند. گفتني است شانس مشتركان sms خبري، 10 برابر بيش از ساير شركت كنندگان است.
شماره تلفن برندگان مسابقه 46
]]>
<IMAGE>/1385/851223/news/017154.jpg</IMAGE>
</TEXT>
</DOC>
<DOC>
<DOCID>HAM2-851223-011</DOCID>
<DOCNO>HAM2-851223-011</DOCNO>
<ORIGINALFILE>/1385/851223/news/_bourse.htm</ORIGINALFILE>
<ISSUE>چهارشنبه 23 اسفند 1385 - سال چهاردهم - شماره4229 - Mar 14, 2007</ISSUE>
<DATE calender="Western">2007-03-14</DATE>
<DATE calender="Persian">1385/12/23</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
<![CDATA[آخرين جزييات از فهرست شركت هاي قابل واگذاري وزارت نفت اعلام شد
عرضه سهام پالايشگاه ها و پتروشيمي ها]]>
</TITLE>
<TEXT>
<IMAGE>/1385/851223/news/017061.jpg</IMAGE>
<![CDATA[
گروه بورس- رئيس ستاد اجراي اصل 44 در شركت ملي نفت از واگذاري سهام همه پالايشگاه ها و شركت هاي پتروشيمي دولتي به بخش خصوصي خبر داد.
علي كاردر با اعلام اين خبر افزود: با نهايي شدن فهرست شركت هاي قابل واگذاري تمامي شركت هاي پتروشيمي و پالايشگاه هاي كشور به بخش خصوصي واگذار خواهند شد. وي درباره تعويق در نهايي شدن فهرست شركت هاي قابل واگذاري وزارت نفت گفت: نكات جديد و نظرات مختلفي در خصوص فهرست وزارت نفت وجود دارد كه همين موضوع نهايي شدن اين فهرست را به تعويق انداخته است به همين دليل بايد كار كارشناسي بيشتري در مورد اين شركت ها انجام شود. وي تصريح كرد: در حال حاضر نظرهاي متفاوتي درباره اولويت هاي واگذاري، تعداد شركت هاي اين فهرست و اين كه چه شركتي مشمول بند الف و چه شركتي مشمول بند ج هستند وجود دارد.
به گفته كاردر هنوز مشخص نيست چه شركت هايي در اين فهرست براي واگذاري در اولويت قرار مي گيرند. رئيس ستاد ويژه اصل 44 قانون اساسي شركت  ملي نفت در پاسخ به اين پرسش كه تكليف طرح و پروژه هاي شركت هاي پتروشيمي براي واگذاري چه خواهد شد گفت: يكي از موضوعاتي كه در حال حاضر در تهيه اين فهرست شركت هاي قابل واگذاري، در مورد آن بحث مي شود وجود همين طرح ها است زيرا بسياري از اين طرح ها و پروژه ها خود به شركت هايي تبديل شده اند. بنابراين بايد واگذاري ها به گونه اي باشد كه صدمه اي به برنامه هاي بلندمدت دولت در اين حوزه ها وارد نشود و اين كار به كارشناسي نياز دارد. كاردر درباره شركت هاي قابل واگذاري در حوزه نفت گفت: در بخش نفت عمدتاً  شركت هاي خدماتي واگذار خواهند شد. اما شركت هايي كه مربوط به خطوط لوله هاي گاز و نفت مي شوند، به دليل اين كه انحصاري ايجاد نشود مستثني هستند و در دست دولت باقي خواهند ماند.
ادامه بررسي ها در سال 86
وي همچنين در گفت وگوي ديگري با مهر از نهايي شدن فهرست وزارت نفت در سال 86 خبر داد و گفت: تعيين وضعيت 124 شركت نفتي قابل واگذاري در اجراي اصل 44 قانون اساسي به دليل نبود فرصت لازم انجام نشد و به سال آينده موكول شد. رئيس ستاد ويژه اصل 44 قانون اساسي در شركت ملي نفت ايران در گفت وگو با مهر گفت: قرار بود تا پايان سال وضعيت همه شركت هاي نفتي قابل واگذاري كه بالغ بر 124 شركت هستند، به اتمام برسد كه اين كار اصلاً انجام نشد.
علي كاردر افزود: تعيين وضعيت شركت ها از نظر سرمايه گذاري، بدهي نهايي و دارايي هاي آنها جزو اين برنامه ها محسوب مي شد كه نبود فرصت كافي از سوي مقامات باعث شد در اين كار پيشرفتي حاصل نشود. به گفته وي، پس از تعيين وضعيت شركت ها وزير نفت و اقتصاد بايد درباره نحوه واگذاري آنها به تفاهم برسند اما از آنجا كه تعداد اين شركت ها بسيار زياد بوده پروسه واگذاري بسيار سخت است.]]>
</TEXT>
</DOC>
<DOC>
<DOCID>HAM2-851223-012</DOCID>
<DOCNO>HAM2-851223-012</DOCNO>
<ORIGINALFILE>/1385/851223/news/_bourse.htm</ORIGINALFILE>
<ISSUE>چهارشنبه 23 اسفند 1385 - سال چهاردهم - شماره4229 - Mar 14, 2007</ISSUE>
<DATE calender="Western">2007-03-14</DATE>
<DATE calender="Persian">1385/12/23</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
<![CDATA[عرضه بلوك هاي سهام پارسيان ادامه يافت]]>
</TITLE>
<TEXT>
<IMAGE>/1385/851223/news/017058.jpg</IMAGE>
<![CDATA[
گروه بورس - در معاملات روز گذشته بورس تهران سناريوي فروش عمده سهام بانك پارسيان دنبال شد.
در معاملات روز گذشته تعداد 87 ميليون و 133 هزار سهم بانك پارسيان معادل 7/1 درصد از سهام اين بانك به قيمت هر سهم 2 هزار و 40 ريال از طرف شركت بيمه فردا در بورس به فروش رسيد.
اين معامله در حالي صورت گرفت كه در روزهاي گذشته نيز بورس تهران شاهد فروش چند درصدي سهام اين بانك از طرف زيرمجموعه هاي ايران خودرو بود، به رغم آنكه مسئولان ايران خودرو اعلام كرده  بودند كه قصد فروش سهام خود را در بانك پارسيان ندارند، اما منابع خبري از تصميم اين شركت براي عرضه گسترده سهام پارسيان خبر مي دهد.
براساس اين گزارش معاملات روز گذشته بورس تهران در حالي پيگيري شد كه عمده داد و ستدهاي تحت تأثير معاملات شركت فولاد مباركه بود.در مبادلات ديروز صف هاي طولاني براي خريد سهام شركت فولاد مباركه تشكيل شده و در نهايت 126 ميليون سهم اين شركت توسط 410 سهامدار حقيقي و حقوقي خريداري شد.
كاهش شاخص
در معاملات ديروز به رغم رشد سهام فولاد مباركه، سايپا و پتروشيمي خارك كه تأثير قابل ملاحظه اي بر روي شاخص دارند، اين شاخص با كمتر از يك واحد كاهش به كار خود پايان داد. اين سه شركت در مجموع 32 واحد شاخص را بالا كشيدند اما اين افزايش در نهايت از سقوط شاخص جلوگيري نكرد.
براي دريافت اخبار تكميلي در طول روز، كد اعلام شده را به شماره 3000251 sms كنيد]]>
</TEXT>
</DOC>
<DOC>
<DOCID>HAM2-851223-013</DOCID>
<DOCNO>HAM2-851223-013</DOCNO>
<ORIGINALFILE>/1385/851223/news/_bourse.htm</ORIGINALFILE>
<ISSUE>چهارشنبه 23 اسفند 1385 - سال چهاردهم - شماره4229 - Mar 14, 2007</ISSUE>
<DATE calender="Western">2007-03-14</DATE>
<DATE calender="Persian">1385/12/23</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
<![CDATA[عملي نشدن وعده تشكيل يك ماهه بورس نفت]]>
</TITLE>
<TEXT>
<![CDATA[ايسنا: در حالي كه وزير اقتصاد در بهمن ماه از تأسيس بورس نفت تا يك ماه آينده خبر داد؛ سرنوشت بورس نفت در آستانه پايان سال 85 هنوز در هاله اي از ابهام است.
محمدجواد عاصمي پور كه دو سال پيش مسئول راه اندازي بورس نفت بود، در آن زمان از راه اندازي بورس نفت در دو ماه آينده خبر داده بود.پس از آن بار ها اين وعده ها تكرار شد.نصرالله برزني عضو هيأت مديره شركت بورس هم معتقد است: اين كه گفته مي شود بورس نفت تا هفته ديگر و يك ماه آينده راه اندازي مي شود، بايد پرسيد، با توجه به نبود زيرساخت ها چگونه اين بورس راه اندازي خواهد شد؟ طبق گزارش هاي دريافتي پيشرفت پروژه بورس نفت بعد از سه سال در حد صفر بوده و تمام كاري كه تاكنون انجام شده خريد ساختمان است.]]>
</TEXT>
</DOC>
<DOC>
<DOCID>HAM2-851223-014</DOCID>
<DOCNO>HAM2-851223-014</DOCNO>
<ORIGINALFILE>/1385/851223/news/_bourse.htm</ORIGINALFILE>
<ISSUE>چهارشنبه 23 اسفند 1385 - سال چهاردهم - شماره4229 - Mar 14, 2007</ISSUE>
<DATE calender="Western">2007-03-14</DATE>
<DATE calender="Persian">1385/12/23</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
<![CDATA[كوتاه]]>
</TITLE>
<TEXT>
<![CDATA[توقف نماد هپكو و ايران خودرو
گروه بورس - نماد مبادلاتي هپكو در پايان معاملات ديروز متوقف شد.
در پايان معاملات ديروز، به جز نماد هپكو براي برگزاري مجمع به منظور انتخاب اعضاي هيأت مديره متوقف شد، نماد شركت  هاي زنگان و غدير براي برگزاري مجمع سالانه، نماد كارتن  ايران براي برگزاري مجمع فوق  العاده و افزايش سرمايه، نماد ايران  خودرو براي برگزاري جلسه هيأت مديره به منظور تصميم  گيري درباره افزايش سرمايه و نماد مبادلاتي شركت  بارز، كاشي سينا و فرآورده  هاي نسوز آذر براي تعديل پيش  بيني سود متوقف شد.
پُست هم بورسي مي شود
مهر: شركت پُست براي واگذاري سهام در بورس اعلام آمادگي كرد.
معاون سازمان خصوصي سازي ضمن اعلام اين خبر به آخرين جلسه اي كه براي خصوصي سازي بانك ها تشكيل شده اشاره كرد و گفت: در اين جلسه مشكلات خصوصي سازي سهام بانك ها مطرح و در نهايت مقرر شد، كميته اي در هر بانك براي آماده سازي سهام و عرضه آن در بورس تشكيل شود.
سرمايه سايپا، افزايش يافت
گروه بورس- شركت سايپا سرمايه خود را به 7 هزار ميليارد ريال افزايش داد.
براساس تصميمات مجمع عمومي اين شركت در تيرماه سال84 هيأت مديره سايپا سرمايه اين شركت را از 5هزار و 250 ميليارد ريال به 7 هزار ميليارد ريال افزايش داد. سايپا همچنين با صدور اطلاعيه اي پيش بيني درآمد هر سهم خود را براي سال 86 و با اين ميزان سرمايه 887 ريال اعلام كرد.
تصويب اساسنامه كارگزاران
گروه بورس - اساسنامه كانون كارگزاران بورس و اوراق بهادار تصويب و به هيأت مؤسس اين كانون ابلاغ شد.
به گزارش اطلاع رساني بورس، بر اساس اين دستورالعمل، هيأت مؤسس موظف است اشخاص واجد شرايط عضويت در كانون يا مقررات عضويت در كانون را براي تصويب به سازمان بورس و اوراق بهادار پيشنهاد كند و اگر مبلغ وروديه اي براي عضويت در نظر گرفته باشند اين مبلغ نيز بايد به تاييد سازمان برسد.
تكذيب شايعه توقف نماد فولاد
شركت بورس اوراق بهادار شايعه توقف نماد فولاد مباركه را تكذيب كرد.
طبق اين اطلاعيه اين شركت تا پايان سال جاري هيچ گونه مجمعي برگزار نخواهد كرد و نماد آن از اين بابت متوقف نخواهد شد.]]>
</TEXT>
</DOC>
<DOC>
<DOCID>HAM2-851223-015</DOCID>
<DOCNO>HAM2-851223-015</DOCNO>
<ORIGINALFILE>/1385/851223/news/_diet.htm</ORIGINALFILE>
<ISSUE>چهارشنبه 23 اسفند 1385 - سال چهاردهم - شماره4229 - Mar 14, 2007</ISSUE>
<DATE calender="Western">2007-03-14</DATE>
<DATE calender="Persian">1385/12/23</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
<![CDATA[پايان حرف و حديث ها درباره حضور اين موجودات دوست داشتني سر سفره هفت سين
ماهي قرمز خطرناك نيست]]>
</TITLE>
<TEXT>
<IMAGE>/1385/851223/news/017064.jpg</IMAGE>
<![CDATA[
عكس:محمد توكلي
روزهاي پاياني هر سال، ماهي قرمز بازار داغي پيدا مي كند. در چند سال اخيردر همين روزها حرف و حديث ها هم درباره ماهي قرمز داغ مي شود. همان طور كه از دكه هاي گل فروشي گرفته تا بقالي ها، بساط فروش ماهي برپاست، رسانه  ها هم از تلويزيون و راديو تا روزنامه ها و مجلات، سعي در آگاه كردن مردم در اين باره دارند. البته با همه اين حرف و حديث ها، باز هم تكليف معلوم نيست. گاهي مي گويند از فروشندگان آكواريوم بخريد، گاهي مي گويند از ميادين ميوه و تره بار؛ زماني هم هشدار مي دهند كه ماهي ها بيماري زا هستند و اصلاً نخريد! چه كسي درست مي گويد؟
صدف كوه كن
مهندس اسماعيل شمس كلاهي، مدير بخش ماهيان زينتي سازمان شيلات، به همشهري مي گويد: براي بسياري از مردم كشور ما كه با حيوانات بيگانه هستند، ماهي قرمز تنها حيواني است كه مهمان خانه هايشان مي شود. بسياري از كودكان ايراني از طريق همين ماهي هاي قرمز سفره هفت سين با دنياي حيوانات آشنا مي شوند و بسيارند افرادي كه به دلايل غير منطقي و اشتباه با حيوانات مشكل دارند و از حيوانات فراري هستند ولي با ماهي قرمز كنار آمده اند. اگر قرار باشد بدون هيچ آمار و مدرك مستندي بگوييم حيواني كه سال ها مهمان ما بوده به اين ميزان خطرناك و كشنده است، ديگر نبايد انتظار داشته باشيم مردممان با حيوانات برخورد خوبي داشته باشند. در اين شرايط بايد منتظر باشيم كه مردم ما در هر كجا كه حيواني را پيدا كردند از ترس آلوده بودن آن حيوان را بكشند و نابود كنند.
اين استدلال كساني است كه با تبليغات عليه ماهيان قرمز و ترساندن مردم از بيماري هايي كه ممكن است منتقل كنند، مخالفند. گروهي هم هستند كه معتقدند با سنت ها و آداب و رسوم قديمي نبايد مخالفت كرد. استدلال اين عده البته پاسخ روشني دارد: موبد اردشير خورشيديان، رئيس انجمن موبدان تهران درباره حضور عناصري همچون ماهي قرمز در سفره هفت سين مي گويد: دقيقاً مشخص نيست ماهي قرمز از چه زماني وارد سنت هاي نوروزي شده است، اما مسئله مهم اين است كه يك رسم ديني باستاني نيست. به هيچوجه نبايد گذاشت يك موجودي اسير و بي جان شود. حيوان بايد آزاد باشد و زندگي كند. از نظر دين ما و فرهنگ ايراني اين كار شايسته نيست و نبايد انجام شود.
اما مخالفان حضور ماهي قرمز در سفره هفت سين به بيماري هايي اشاره مي كنند كه ممكن است از طريق ماهي به انسان منتقل شود. مثلاً يكي از بيماري هايي كه به شدت هراس انگيز بوده و در روزهاي اخير در رسانه هاي مختلف براي پرهيز از ابتلا به آن هشدارهاي مكرر داده مي شود، بيماري به نام سل پوستي است.
شمس با ابراز تعجب از اين هشدارها و با استناد به نظرات كارشناسان fao، مي گويد: اين بيماري آنقدر ضعيف است كه قابل انتقال از ماهي به ماهي هم نيست چه برسد به اينكه از ماهي به انسان منتقل شود.
تلاش مدافعان حقوق حيوانات
واقعيت اين است كه بخش مهمي از هشدارهايي كه در مورد ماهي قرمز داده مي شود، نه از سوي پزشكان و دامپزشكان، كه از سوي طرفداران محيط زيست و مدافعان حقوق حيوانات است. دكتر مهرناز عطري، مدير گروه مهر ايران كه يك نهاد غير دولتي حامي محيط زيست است، معتقد است كه استان هاي گيلان و اصفهان از مراكز عمده پرورش ماهي است كه از اوايل اسفند ميليون ها ماهي با تانكرهاي ويژه يا دبه هاي بزرگ آب، سوار بر وانت يا كاميون به شهرهاي مختلف حمل و سر و كله ماهي فروش ها پيدا مي شود. او با تاكيد، در اين باره مي گويد: ميكروارگانيسم هاي موجود در آب، مكان هاي آلوده پرورش ماهي قرمز كه ماهي هاي حاره اي را نيز شامل مي شود، سبب توليد بيماري هاي واگيردار در اين آبزيان بوده و از طريق تماس پوست انسان با خود ماهي، آب تنگ و آكواريوم، قابل انتقال به انسان است.
اين درحالي است كه مسئولين شيلات در بخش ماهيان زينتي مي گويند 70 درصد ماهي هاي قرمز از كاشان(انواع قرمزتر)و بقيه از استان گيلان و مازندران مي آيند و بسياري از مراكز فعال در كاشان مجوز بهداشتي دارند و بقيه هم كه به روش سنتي كار مي كنند درصدد پروانه دار شدن هستند.
مدير بخش ماهيان زينتي سازمان شيلات با اعتراض شديد به منع افراد از خريد ماهي، به 1600نفري كه در حوزه پرورش ماهيان زينتي اشتغال دارند اشاره كرده و مي گويد: ما بخش عظيمي از اين ماهي ها را به تركيه، ژاپن، انگليس، آمريكا و هلند صادر مي كنيم كه اگر مشكلي وجود داشت، اين صادرات متوقف مي شد.
خطر هست، ولي جدي نيست
ويروس سارمونلا(منظور احتمالاً باكتري سالمونلاست)با 25 هزار زيرگونه از طريق كوچكترين خراش بر انگشتان و تماس با آب تنگ ماهي آلوده به اين ويروس، قابل انتقال است.
پيستوريازيس(پسوريازيس درست است)بيماري پوستي خطرناكي است كه به مرض پولك ماهي معروف است. اين بيماري با كورتون تراپي نيز درمان نمي شود و حتي با جايگزيني پوست سالم قابل مداوا نيست.
اين ها جملاتي است كه اين روزها در روزنامه ها زياد ديده مي شوند. مسئله اي كه متخصصين بيماري هاي آبزيان در اداره دامپزشكي و شيلات به شدت از آن انتقاد مي كنند. مثلاً اين كه سالمونلا يك باكتري است نه ويروس، نشان مي دهد كه گويندگان اين جملات خيلي هم از نظر علمي به قضيه مسلط نبوده اند. ضمن اين كه كارشناسان شيلات مي گويند بيماري هايي مثل سالمونلا كه منشأ دامي(حيوانات خونگرم)دارند، قابل انتقال از ماهي(خونسرد)به انسان نيستند.
دكترمجيدرجبي، متخصص بيماري هاي آبزيان و مديركل دفتر بهداشت و بيماري هاي آبزيان سازمان دامپزشكي در گفت وگو با همشهري با اشاره به موارد فوق مي گويد: من با قاطعيت مي توانم بگويم كه چنانچه نكات بهداشتي مورد نظر سازمان دامپزشكي رعايت شود، نگهداري از ماهي هاي قرمز، هيچ مشكلي از لحاظ بيماري زايي براي افراد نخواهد داشت و تنها در صورت وجود زخم هاي پوستي احتمال بيماري زايي وجود دارد كه با استفاده از دستكش مشكلي پيش نخواهد آمد.
اگر نكات ايمني جدي گرفته نشود
متخصصان مي گويند رعايت برخي نكات در هنگام خريد ماهي قرمز و در حين نگهداري آن سبب مي شود كه نه تنها براي افراد، بلكه براي ماهي ها هم هيچ مشكلي پيش نيايد، بچه ها سال را در كنار ماهي هاي قرمزشان تحويل كنند و ماهي ها آنقدر سالم باشند كه معلق زدن لحظه سال تحويل فراموششان نشود. دكتر رجبي اين نكات را چنين برمي شمرد:
1 - افرادي كه حساس هستند يا سابقه آلرژي دارند، از دست زدن به ماهي خودداري كنند.
2 - همه افرادي كه با ماهي يا آب تنگ تماس دارند بلافاصله دست هاي خود را با آب و صابون به دقت بشويند.
2 - از دست زدن به چشم و دهان بعد از كار با آكواريوم يا ظرف خودداري كنيد.
3 - ماهي ها را حتماً از آكواريوم دارها و مراكز مخصوص ماهي هاي زينتي خريداري كرده و حداقل روزي دو نوبت يك دقيقه اي به رفتار ماهي هاي خود توجه كنيد. به اين ترتيب مي توانيد حركت هاي غير معمول آنها تشخيص دهيد و در صورت بروز مشكل در رفتار آنها اگر علاقمند باشيد مي توانيد از متخصصين نگهداري ماهي براي درمان آنها مشورت بگيريد.
4 - از رها كردن ماهيان زينتي خود در رودخانه ها، تالاب ها و آب هاي آزاد جداً خودداري كنيد و اگر توانايي نگهداري از ماهيان خود را نداريد آنها را به فروشگاه هاي ماهيان زينتي و يا افرادي كه توانايي نگهداري از ماهي دارند تحويل دهيد.
بهتر است فراموش نكنيم كه اگر ماهي هاي زينتي بيماري زا نيستند از حق مسلم آنها براي زندگي مثل ساير موجودات زنده، غافل نشويم، يادمان باشد، شيشه عمر ماهي ها دست ماست، از آنها خوب نگهداري كنيم و اگر نمي توانيم از ضيافت مرگ، چشم پوشي كنيم.]]>
</TEXT>
</DOC>
<DOC>
<DOCID>HAM2-851223-016</DOCID>
<DOCNO>HAM2-851223-016</DOCNO>
<ORIGINALFILE>/1385/851223/news/_diet.htm</ORIGINALFILE>
<ISSUE>چهارشنبه 23 اسفند 1385 - سال چهاردهم - شماره4229 - Mar 14, 2007</ISSUE>
<DATE calender="Western">2007-03-14</DATE>
<DATE calender="Persian">1385/12/23</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
<![CDATA[خبر
پيشنهاد رد شده اي كه دوباره در صحن مجلس مطرح شد]]>
</TITLE>
<TEXT>
<![CDATA[گروه اجتماعي- پيشنهاد واگذاري ارائه خدمات حمايتي از بهزيستي به كميته امداد امام خميني(ره)كه پريشب به اتفاق آراء نمايندگان مجلس رد شده بود صبح ديروز طرح و توسط نمايندگان تصويب شد.
بند(ش)تبصره 14 بودجه پس از آن كه دو شب پيش در صحن علني مجلس رد شد در كمال تعجب صبح روز بعد دوباره از سوي هيأت رئيسه مجلس در دستور كار قرار گرفت.
در پي اين چرخش ناگهاني راي در ميان نمايندگان مجلس شوراي اسلامي سازمان بهزيستي مخالفت رسمي اش را اعلام كرد.
بر اساس بند(ش)تبصره 14 كه توسط دولت در لايحه بودجه گنجانده شده است: به منظور بهبود خدمات به محرومين و اقشار آسيب پذير و ساماندهي تمركز خدمات قابل ارائه به آنان، خدمات حمايتي به محرومين و اقشار نيازمند توسط كميته امداد امام خميني(ره)و خدمات پيشگيري و توانبخشي توسط سازمان بهزيستي انجام مي شود.
به اين ترتيب سازمان بهزيستي كشور از ارائه خدمات حمايتي به گروه هدفش باز داشته مي شود و گروه حمايت شونده سازمان بهزيستي به كميته امداد منتقل مي         شوند. به اين ترتيب بيم اين مي رود كه با اين جابه جايي آسيب هاي جبران ناپذيري به محرومين و به ويژه زنان سرپرست خانوار وارد شود.
حجت الاسلام سيد محمدي معاون امور اجتماعي سازمان بهزيستي، ظهر ديروز با اعلام رسمي موضع سازمان بهزيستي، مخالفت شديد اين سازمان نسبت به نظر نمايندگان را خاطرنشان كرد.
وي در توضيح بيشتر گفت: گنجاندن اين تبصره در لايحه بودجه بدون دريافت نظر مشورتي سازمان بهزيستي انجام شده است از اين رو سازمان بهزيستي نسبت به ايجاد ناهماهنگي هاي به وجود آمده معترض است.
به گفته سيد محمدي پيش از اين در جلسات متعددي كه در وزارت رفاه و تأمين اجتماعي برگزار شده بود كارشناسان مخالفت صريحشان را با اين تغيير اعلام كرده بودند و اين تصور مي رفت كه وزارت رفاه و تأمين اجتماعي پس از دريافت نظر كارشناسان از طرح مجدد اين تغيير به دليل در نظر گرفتن نظرات كارشناسي مخالف صرف نظر كند.
اما با كمال تعجب وزارت رفاه و تأمين اجتماعي با گنجاندن يك بند در تبصره 14 بودجه دوباره به طرح مسأله در سطحي ديگر اقدام كرد.
مركز پژوهش هاي مجلس شوراي اسلامي اولين واكنش كارشناسي مخالف را نسبت به بند(ش)تبصره 14 اعلام كرد.
پس از آن كميسيون بهداشت مجلس نيز كه به عنوان كميسيون ارجاع اين بند در نظر گرفته شده   بود نسبت به گنجاندن اين بند مخالفت كرده و آن را غير بودجه اي و نامربوط به لايحه بودجه عنوان كرد.در جمع بندي كميسيون تلفيق نيز با رأي اكثريت اعضاء اين بند غير بودجه اي اعلام شد و به اين ترتيب به نظر مي رسيد كه طرح دوباره آن به شكل جدي كاملاً منتفي شود.
دوشنبه شب گذشته اين طرح در جلسه بررسي بودجه مجلس شوراي اسلامي مطرح شد و با رأي اكثريت رد شد، به اين ترتيب اين پيشنهاد از دستور كار مجلس شوراي اسلامي خارج شده بود.
اما صبح ديروز طرح دوباره آن توسط هيأت رئيسه مجلس در دستور كار نمايندگان قرار گرفت. اين بار اما نمايندگان كه شب پيش با اكثريت آراء اين طرح را رد كرده بودند با 104 رأي موافق در برابر 94 رأي مخالف، موافقت خود را اعلام كردند و به اين ترتيب اين طرح به تصويب رسيد.]]>
</TEXT>
</DOC>
<DOC>
<DOCID>HAM2-851223-017</DOCID>
<DOCNO>HAM2-851223-017</DOCNO>
<ORIGINALFILE>/1385/851223/news/_diet.htm</ORIGINALFILE>
<ISSUE>چهارشنبه 23 اسفند 1385 - سال چهاردهم - شماره4229 - Mar 14, 2007</ISSUE>
<DATE calender="Western">2007-03-14</DATE>
<DATE calender="Persian">1385/12/23</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
<![CDATA[استفاده از گل سرخ براي تقويت حافظه]]>
</TITLE>
<TEXT>
<IMAGE>/1385/851223/news/017070.jpg</IMAGE>
<![CDATA[
 فرنوش صفوي فر
فراموشي و ضعف حافظه، شكايتي است كه اغلب ما، حتي آنهايي كه هنوز پا به ميانسالي و سالمندي نگذاشته ايم، داريم. متخصصان راه هاي زيادي را براي رفع اين مشكل پيشنهاد داده اند و از جمله تازه ترين اين پيشنهادها، بو كشيدن است. اين پيشنهاد محققان آلماني از دانشگاه لوبك است كه در آخرين شماره نشريه science چاپ شده است.
محققان 74 نفر داوطلب را براي بازي كارت هاي حافظه انتخاب كردند. بعد از يك دور بازي، در پايان روز آنها زير دستگاه تصويربرداري mri خوابيدند. اين دستگاه مي تواند فعاليت قسمت هاي مختلف مغز را به نمايش بگذارد. به گروهي از آنها در طول شب و در مراحل مختلف خوابشان، گل هاي سرخي تقديم شد تا بو بكشند. فعاليت مغز هر دو گروه در طي شب و به هنگام استشمام بوي گل ها و غير آن تصويربرداري و ثبت شد.در دور بعدي بازي، مشخص شد حافظه كساني كه گل هاي سرخ را بوييده بودند، هم در مقايسه با دور قبل خود و هم در مقايسه با ساير همبازي هايشان، خيلي بهتر كار مي كند. اين گروه 2/97 درصد بازي حافظه را درست انجام مي دادند، در حالي كه گروهي كه گل نبوييده بودند، تنها 86 درصد برنده بودند كه اين تفاوت قابل توجه است.
بررسي تصويرهاي به دست آمده از طريق mri هم نشان داد كه بوييدن توانسته است قسمت هيپوكامپ را، يعني بخش مسئول حافظه، در اين افراد را به فعاليت و تحرك وادارد. بيشتر اين افزايش فعاليت، در مرحله خواب عميق اتفاق افتاده بود. تصويربرداري مغزي نشان داد بوي گل ها، موقع خواب و رويا ديدن،(مرحله موسوم به خواب با حركت هاي سريع چشمrem )تأثيري بر بهبود كار حافظه ندارد.به گزارش پايگاه اينترنتي رويترز، اين محققان مي گويند تقويت حافظه، احتمالاً فقط محدود به محرك هاي بويايي نمي شود، بلكه هر محرك ديگري براي سيستم عصبي انسان، به ويژه در هنگام خواب كافي و عميق، مي تواند براي عملكرد مناسب مغز مفيد باشد و كمك كند تا اطلاعات دريافت شده از خارج، بهتر و سريع تر پردازش شود. البته اين شرط آخري يعني خواب عميق، اهميت زيادي دارد. اين محققان گفته اند افزايش قدرت حافظه با محرك ها، وقتي اتفاق مي افتد كه فرد وارد مرحله عميق خواب شده باشد. در غير اين صورت، افزايش محرك هاي پيراموني، زياد شدن مشغله فكري را به دنبال دارد، بدون اين كه مغز فرصت كافي داشته باشد تا آنها را به شكل مطلوب پردازش و طبقه بندي كند.
پيشتر تحقيقات نشان داده بود انجام بازي هاي فكري، مانند شطرنج و حتي حل جدول، مي تواند به تقويت توانايي هاي شناختي افراد كمك كند. به همين علت به سالمندان توصيه شده است براي پيشگيري از بروز آلزايمر و كمبود حافظه، اين گونه بازي ها و سرگرمي ها را انتخاب كنند.
براي فعال كردن توانايي ها و مهارت هاي ذهني، راه هاي ديگري هم هست. پژوهشگران مي گويند شيوه زندگي سالم، اصولاً راهي است تضمين شده و با كفايت، براي بهتر كردن قدرت حافظه. تحقيقات نشان داده است افرادي كه به طور منظم ورزش مي كنند، از سبزيجات و ميوه جات تازه استفاده مي كنند و دور سيگار و الكل نمي گردند، حافظه بهتري دارند و در اثر بالا رفتن سن هم حافظه شان كمتر تحليل مي رود.]]>
</TEXT>
</DOC>
<DOC>
<DOCID>HAM2-851223-018</DOCID>
<DOCNO>HAM2-851223-018</DOCNO>
<ORIGINALFILE>/1385/851223/news/_diet.htm</ORIGINALFILE>
<ISSUE>چهارشنبه 23 اسفند 1385 - سال چهاردهم - شماره4229 - Mar 14, 2007</ISSUE>
<DATE calender="Western">2007-03-14</DATE>
<DATE calender="Persian">1385/12/23</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
<![CDATA[سلامت در ايران]]>
</TITLE>
<TEXT>
<![CDATA[دارو،گران نمي شود
معاون غذا و داروي وزارت بهداشت با اعلام اين كه قيمت هيچ قلم دارويي در شش ماهه نخست 86 افزايش نخواهد داشت، به ايسنا گفت: سيستم نرم افزاري كنترل نسخ پزشكي در سال 86 راه اندازي مي شود و از اين پس نسخ پس از ورود به داروخانه ثبت الكترونيكي مي شود. ديناروند افزود: به لحاظ وجود خطا در نسخه نويسي، وجود داروهاي خارج از فهرست و تجويز دارو خارج از استاندارد بررسي و بازخورد آن به پزشكان داده مي شود.
15 درصد بودجه براي بيمارستان هاي غيردولتي
با تصويب مجلس، بر اساس مفاد بند(ج)ماده 145 قانون برنامه چهارم توسعه، 15 درصد از اعتبارات طرح هاي تملك دارايي هاي سرمايه اي فصل مربوطه براي كمك به احداث بيمارستان توسط بخش غيردولتي در كليه شهرها به جز شهرهاي مركز استان(مركز استان هاي مناطق محروم از اين امر مستثني هستند)اختصاص مي يابد، به نحوي كه تا 25 درصد هزينه احداث اين بيمارستان ها تأمين و در اختيار اين گروه ها قرار گيرد.
راه اندازي7 مركز دياليز جديد
دكتر سيد مويد علويان معاون سلامت وزارت بهداشت،با اعلام راه اندازي 7 مركز دياليز جديد در سال جاري به ايسنا گفت: 18تا24 فروردين ماه 86 همزمان با روز جهاني بهداشت با شعار جهاني آينده اي مطمئن با سرمايه گذاري در سلامت و با هدف حساس سازي مردم، سياست گذاران و مسئولان هفته سلامت در كشور با موضوعات؛ توجه به عوامل خطرسازي و ايمني غذا، ضرورت تأمين سلامت با مشاركت هاي عمومي و همكاريهاي بين بخشي، شهر و روستاي سالم و جايگاه فناوريهاي نوين، و حمايت هاي قانوني و چالش ها و فرصت ها و خانواده سالم برگزار مي شود.
ايران پنجمين قدرت امدادي جهان
از نگاه صليب سرخ جهاني ايران پنجمين قدرت امدادي است اما نبود نيروهاي آموزش ديده از معضلات اصلي امدادرساني در كشور است. هادي غروي، مربي بين المللي هلال احمر به مهر گفت: ستادهاي حوادث غيرمترقبه پس از زلزله بم در تمام استانهاي كشور فعال شده است.]]>
</TEXT>
</DOC>
<DOC>
<DOCID>HAM2-851223-019</DOCID>
<DOCNO>HAM2-851223-019</DOCNO>
<ORIGINALFILE>/1385/851223/news/_diet.htm</ORIGINALFILE>
<ISSUE>چهارشنبه 23 اسفند 1385 - سال چهاردهم - شماره4229 - Mar 14, 2007</ISSUE>
<DATE calender="Western">2007-03-14</DATE>
<DATE calender="Persian">1385/12/23</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
<![CDATA[تمديد مهلت واكسيناسيون هپاتيت b]]>
</TITLE>
<TEXT>
<![CDATA[طبق اعلام وزارت بهداشت، مهلت انجام واكسيناسيون سراسري هپاتيت b براي متولدين سال 68، تا 28 اسفند ماه جاري تمديد شد.]]>
</TEXT>
</DOC>
<DOC>
<DOCID>HAM2-851223-020</DOCID>
<DOCNO>HAM2-851223-020</DOCNO>
<ORIGINALFILE>/1385/851223/news/_diet.htm</ORIGINALFILE>
<ISSUE>چهارشنبه 23 اسفند 1385 - سال چهاردهم - شماره4229 - Mar 14, 2007</ISSUE>
<DATE calender="Western">2007-03-14</DATE>
<DATE calender="Persian">1385/12/23</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
<![CDATA[محققان مي گويند]]>
</TITLE>
<TEXT>
<![CDATA[استفاده از نور براي عفونت زخم
دانشمندان انگليسي روشي ابداع كرده اند كه با استفاده از نور وجود باكتري را در داخل زخم به سرعت تشخيص مي دهد.
به گزارش پايگاه اينترنتي بي.بي.سي، اين فناوري مي تواند كاربرد زيادي در التيام زخم، مقابله با تروريسم و غربالگري بيماران براي عفونت mrsa يا استافيلوكوك اورئوس مقاوم به متيسيلين، داشته باشد.
محققان دانشگاه شفيلد انگلستان مولكول هايي طراحي كرده اند كه مي توانند به باكتري بچسبند و در اين حال يك نشانه نوري از خود ساطع كنند. بسته به نوع پليمري كه براي اين كار استفاده مي شود، اين نور ممكن است يك نور رنگي و مرئي باشد يا نوري كه تنها مي توان زير لامپ فلورسنت آن را ديد. به اين ترتيب عفوني بودن يا نبودن يك زخم و نوع باكتري موجود در آن تشخيص داده مي شود.
در حال حاضر تشخيص باكتري در آزمايشگاه انجام مي شود و ساعت ها يا حتي چند روز به طول مي انجامد. اين گروه تحقيقاتي در حال ساخت يك كيت قابل حمل براي اين تشخيص هستند. آنها مي گويند دستيابي به اين فناوري به ويژه در مناطق جنگي كه تاسيسات آزمايشگاهي در دسترس نيست، اهميت زيادي خواهد داشت.
استامينوفن مي تواند سم باشد
نتايج يك تحقيق علمي نشان مي دهد، مصرف بي رويه داروي استامينوفن باعث بروز آسيب كبدي مي شود به ويژه اينكه فرد بيمار سابقه بيماري كبدي نيز داشته باشد. ايرنا گزارش كرده است دكتر ناصر ميرازي محقق دانشگاه بوعلي سينا آثار استامينوفن را روي كبد موش هاي آزمايشگاهي بررسي كرده است. نمونه برداري از بافت كبد اين موش ها نشان داد حتي آنها كه كبد سالمي داشتند هم در معرض خطرهاي جدي بودند. دكتر ميرازي مي گويد مصرف استامينوفن در اين موش ها موجب اختلالات كبدي مانند هپاتيت، تورم كبد، افت عملكرد
كبد، نكروزكبدي، بهم ريختگي سلولي و رسوب مواد سمي در آن شده است. نتايج اين پژوهش در هفدهمين كنگره علمي و بين المللي فيزيولوژي و فارماكولوژي در كرمان ارايه شده است. اين كنگره هر دو سال يك بار برگزار مي شود.
سيگاري ها وقت را هم دود مي كنند
محققان مي گويند افراد سيگاري حداقل روزي نيم ساعت از وقتشان را صرف سيگار كشيدن مي كنند. بي بي سي گزارش داده انجمن سلامت و مراقبت benenden در اين كشور با بررسي هزار نفر از بزرگسالان سيگاري كه در ادارات كار مي كنند، به اين نتيجه رسيده اند كه آنها در طي ساعات كاري شان، حداقل سه بار و هر بار به مدت 10 دقيقه از دفتر كارشان خارج مي شوند. به اين ترتيب با احتساب روزهاي كاري و تخمين تعداد شاغلين سيگاري در انگلستان، احتمالاً سالانه 290 هزار روز از وقت اداري انگلستان تلف مي شود.
مشكلات عصبي بعد از جراحي زيبايي
محققان انگليسي مي گويند بعد از عمل جراحي ليپوساكشن، كه در آن چربي هاي اضافه فرد از بدن خارج مي شود، احتمال بروز اختلالات عصبي مهمه زياد مي شود. به گزارش بي بي سي، اين اختلالات كه آنسفالوپاتي ورنيكه نام دارد، بر اثر استفراغ هاي مكرر اين بيماران بعد از عمل و كمبود ويتامين ب 1 يا تيامين، به دنبال آن روي مي دهد. در نشانگان آنسفالوپاتي ورنيكه، فرد دچار ضعف حافظه، اغتشاش شعور، گيجي و ناتواني حركتي مي شود. نتايج اين مطالعه در نشريه آكادمي نورولوژي آمريكا منتشر شده است.]]>
</TEXT>
</DOC>
<DOC>
<DOCID>HAM2-851223-021</DOCID>
<DOCNO>HAM2-851223-021</DOCNO>
<ORIGINALFILE>/1385/851223/news/_ejtem.htm</ORIGINALFILE>
<ISSUE>چهارشنبه 23 اسفند 1385 - سال چهاردهم - شماره4229 - Mar 14, 2007</ISSUE>
<DATE calender="Western">2007-03-14</DATE>
<DATE calender="Persian">1385/12/23</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[فرمانده ناجا وعده داد:
نوروز 86 امن ترين ايام سال]]>
</TITLE>
<TEXT>
<IMAGE>/1385/851223/news/017079.jpg</IMAGE>
<![CDATA[
در ايام نوروز، سخت  گيري بيشتري در سطح جاده  ها اعمال مي  شود
گروه اجتماعي- فرمانده نيروي انتظامي، گفت: رانندگاني كه داراي رفتارهاي پرخطر در رانندگي هستند، در سطح جاده  ها توسط پليس متوقف شده و تست سلامت مي  شوند.
سردار اسماعيل احمدي  مقدم، فرمانده نيروي انتظامي، در حاشيه مراسم افتتاح طرح نوروزي پليس راه، در جمع خبرنگاران، گفت: در ايام نوروز، سخت  گيري بيشتري در سطح جاده  ها اعمال مي  شود كه به اين ترتيب به نظر مي  رسد سطح ايمني در معابر ارتقا يابد.
وي با تاكيد بر اين  كه نوروز 86 از امن  ترين ايام سال خواهد بود،و با اشاره به احتمال افزايش سفر در نوروز 86، افزود: با توجه به افزايش يك ميليون و 100 هزار خودرو نسبت به سال گذشته و افزايش 12 درصدي مصرف سوخت، قطعاً ميزان سفرها در نوروز سال 86، افزايش مي  يابد.
طرح نوروزي سال 86 نيروي انتظامي و راهنمايي و رانندگي با هدف ايجاد چتر امنيتي، انتظامي، ترافيكي و امدادي با حضور 300 هزار نفر از نيروهاي ناجا و با بكارگيري واحدهاي اجرايي و مأموريتي ناجا شامل كلانتري ها، پاسگاه هاي انتظامي، گشت هاي انتظامي يگان امداد، گشت هاي راهنمايي و رانندگي و پليس راه كشور، يگان ويژه، آگاهي، اطلاعات، نگهبان محله، گشت هوايي هوا ناجا، گشت هاي كنترل نامحسوس ترافيكي و انتظامي و آمبولانس هاي بهداري، نيروهاي بسيج، تيم هاي پزشكي، اورژانس، هلال احمر، راهداري و... آغاز شد.
احمدي مقدم گفت: محدوديت هاي تردد براي كاميون ها در ساعات پاياني شب از سال آينده در كشور اعمال مي شود.
وي به هماهنگي انجام شده با دستگاه قضايي اشاره كرد و گفت: افراد مجرم و سابقه دار در نوروز امسال، از زندان هاي كشور آزاد نمي شوند. فرمانده نيروي انتظامي با اشاره به بكارگيري 30هزار نيروي بسيجي در نوروز 86 گفت: با استفاده از نيروهاي وزارت بهداشت، راهداري، هلال احمر، آتش نشاني، امداد خودرو و گشت هاي انتظامي در تلاشيم تا سطح امنيت را در نوروز امسال به ميزان قابل توجهي افزايش دهيم.
سردار احمدي مقدم با تاكيد بر اين كه مأموران نيروي انتظامي با افرادي كه هنجارها را رعايت نكنند برخورد قاطع خواهند داشت، اظهار داشت: با همكاري مسئولان قضايي افرادي كه مخل آرامش هستند در اين ايام دستگير و در قرنطينه باقي مي مانند تا شاهد ادامه كاهش جرايم در نوروز همانند اسفند ماه باشيم.
فرمانده نيروي انتظامي به همكاري مردم با نيروي انتظامي براي افزايش نظم در عبور و مرور اشاره كرد و گفت: سرعت به ميزان قابل توجهي در راه ها و بزرگراه هاي كشور كاهش يافته است.
سردار احمدي مقدم به نصب gps بر روي كاميون ها و اتوبوس ها اشاره و اظهار كرد: آمارها نشان مي دهد بيشترين تلفات تصادفات در استان هاي شمالي، مربوط به عابران پياده و موتورسواران و در استان هاي جنوبي، اتوبوس ها و كاميون ها هستند؛ لذا به نظر مي رسد كاميون ها در راه هاي شمالي بايد در شب ها و در راه هايي جنوبي در روزها تردد كنند. از سويي ديگر در تلاشيم تا ساعات تردد كاميون ها با اتوبوس ها و سواري ها تغيير كند و متفاوت باشد.
سردار مومني، معاون عمليات ناجا نيز در خصوص طرح نوروزي سال 86 گفت: در اين طرح 431 تيم نظارتي با استقرار 876 نفر در پليس راهور ناجا و استقرار نيروهاي پياده پليس راه در يكهزار و 411 نقطه حادثه خيز اجرا مي شود.
وي افزود: همچنين 66 هزار و 767 نفر از نيروهاي وزارت بهداشت با دو هزار و 173 خودرو و موتورسيكلت، 790 اكيپ راهداري با 7 هزار و 400 نفر نيرو از وزارت راه، 530 پست و پايگاه هلال احمر به همراه 9 دستگاه اتوبوس و 7 دستگاه بالگرد، يكهزار و 550 تيم خودرويي عملياتي پليس راهور ناجا با 12 هزار و 665 نفر نيرو و 60 تيم كنترل نامحسوس و يكهزار و 766 تيم گشتي اتومبيل سوار پليس راه با 137 تيم نظارتي، 206 تيم نامحسوس و 14 هزار و 715 نيروي به كارگيري شده در اين طرح مشاركت دارند.]]>
</TEXT>
</DOC>
<DOC>
<DOCID>HAM2-851223-022</DOCID>
<DOCNO>HAM2-851223-022</DOCNO>
<ORIGINALFILE>/1385/851223/news/_ejtem.htm</ORIGINALFILE>
<ISSUE>چهارشنبه 23 اسفند 1385 - سال چهاردهم - شماره4229 - Mar 14, 2007</ISSUE>
<DATE calender="Western">2007-03-14</DATE>
<DATE calender="Persian">1385/12/23</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[سخنگوي قوه قضاييه:
اتهام  دو زن بازداشت شده  در مقابل دادگاه  انقلاب، امنيتي است]]>
</TITLE>
<TEXT>
<![CDATA[ايرنا: سخنگوي قوه قضاييه روز سه شنبه گفت: كه اتهام دو تن از زنان بازداشت شده در مقابل دادگاه انقلاب اسلامي، ارتكاب اعمال خلاف امنيت داخلي كشور است و آنان اكنون در بازداشت موقت به سر مي برند.
عليرضا جمشيدي در جمع خبرنگاران پس از تشريح روند دستگيري تعدادي از زنان در مقابل دادگاه انقلاب، افزود: 13 تن ديگر نيز در اين ارتباط توسط قاضي رسيدگي كننده براي طرح سؤال احضار و سپس آزاد شدند.
وي از ذكر اتهام هاي ديگر اين دو تن خودداري كرد، اما ابراز اميدواري كرد كه پرونده اين دو تن در بستر حقوقي مورد رسيدگي قرار گيرد و آزاد شوند.
سخنگوي قوه قضاييه گفت: افرادي كه پرونده هاي امنيتي دارند، در بخشي از زندان اوين كه به بند 209 معروف است و در كنار زندان قرار دارد و مقررات زندان بر آن حاكم است، نگهداري مي شوند.]]>
</TEXT>
</DOC>
<DOC>
<DOCID>HAM2-851223-023</DOCID>
<DOCNO>HAM2-851223-023</DOCNO>
<ORIGINALFILE>/1385/851223/news/_ejtem.htm</ORIGINALFILE>
<ISSUE>چهارشنبه 23 اسفند 1385 - سال چهاردهم - شماره4229 - Mar 14, 2007</ISSUE>
<DATE calender="Western">2007-03-14</DATE>
<DATE calender="Persian">1385/12/23</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[شبكه خيريه هاي بانوان كشور تشكيل مي شود]]>
</TITLE>
<TEXT>
<![CDATA[گروه اجتماعي - همايش اعضاي شبكه ارتباطي سازمان هاي غيردولتي زنان سراسر كشور با حضور نمايندگان 539 سازمان غيردولتي زنان در مشهد برگزار شد.
شهلا حبيبي رئيس شبكه ارتباطي سازمان هاي غيردولتي زنان جمهوري اسلامي ايران گفت: هدف از برگزاري مجمع سالانه اين شبكه تحقق اساسنامه و ماندگاري و رسميت در قالب قانون است.
اين نشست با دو سوم اعضا رسميت مي يابد و اعضا بايد گزارش كارگروه هاي سه ساله خود را در اين نشست ارائه دهند.وي در ادامه افزود: هدف ديگر از نشست شكل گيري شبكه هاي موضوعي است كه اولين شبكه اي كه در دست است شبكه خيريه هاي بانوان است كه براي اولين بار به يمن حضور مقدس امام رضا(ع)با بودجه سازمان اوقاف و امور خيريه استان خراسان رضوي در مشهد شكل مي گيرد.
وي در خصوص شبكه اشتغال و كارآفريني افزود: موضوعات مطرح در اين شبكه مسائل مبتلا به جامعه است.
اين همايش كه از ديروز آغاز شده امروز نيز ادامه دارد.]]>
</TEXT>
</DOC>
<DOC>
<DOCID>HAM2-851223-024</DOCID>
<DOCNO>HAM2-851223-024</DOCNO>
<ORIGINALFILE>/1385/851223/news/_ejtem.htm</ORIGINALFILE>
<ISSUE>چهارشنبه 23 اسفند 1385 - سال چهاردهم - شماره4229 - Mar 14, 2007</ISSUE>
<DATE calender="Western">2007-03-14</DATE>
<DATE calender="Persian">1385/12/23</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[تأخير دو باره در برگزاري دادگاه دانشگاه هاوايي]]>
</TITLE>
<TEXT>
<![CDATA[گروه اجتماعي- دادگاه پرونده دانشگاه هاوايي براي دومين بار به تأخير افتاد.
بر اساس اين گزارش در حالي كه قرار بود دادگاه پرونده دانشگاه هاوايي امروز به صورت علني در شعبه  13 تشخيص ديوان عالي كشور برگزار  شود، به علت بيماري قاضي شعبه 13 با تأخير مواجه شد.
معاون پارلماني وزارت علوم، تحقيقات و فناوري در اين باره گفت: دادگاه رسيدگي به پرونده هاوايي به علت بيماري رئيس شعبه براي بار دوم به تأخير افتاد و برگزاري اين دادگاه از 23 اسفند به سال آينده موكول شد. محمد حسيني با بيان اين كه وزارت علوم كليه دفاعيات خود را براي ارايه به دادگاه آماده كرده بود، اظهار كرد: ما مي خواستيم پرونده اين دادگاه در سال 85 مختومه شود ولي متأسفانه برگزاري آن به تأخير افتاد. به گفته وي شعبه 13 تشخيص ديوان عالي كشور به اين پرونده رسيدگي خواهد كرد و قرار است ديوان عالي كشور حكم دادگاه تجديد نظر را درباره پرونده دانشگاه هاوايي و تبرئه مؤسس آن بررسي كند.]]>
</TEXT>
</DOC>
<DOC>
<DOCID>HAM2-851223-025</DOCID>
<DOCNO>HAM2-851223-025</DOCNO>
<ORIGINALFILE>/1385/851223/news/_ejtem.htm</ORIGINALFILE>
<ISSUE>چهارشنبه 23 اسفند 1385 - سال چهاردهم - شماره4229 - Mar 14, 2007</ISSUE>
<DATE calender="Western">2007-03-14</DATE>
<DATE calender="Persian">1385/12/23</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[183 هزار تومان حقوق سال آينده بازنشستگان تأمين اجتماعي]]>
</TITLE>
<TEXT>
<![CDATA[گروه اجتماعي- سال آينده حداقل حقوق بازنشستگان سازمان تأمين اجتماعي 183 هزار تومان است.
داوود مددي، مديرعامل سازمان تأمين اجتماعي، با اعلام اين خبر گفت: بر اساس حداقل دستمزد كارگران در سال آينده ميزان حداقل مستمري بازنشستگان سازمان تأمين اجتماعي 183 هزار تومان تعيين شده  است.
اين در حالي است كه بازنشستگان سازمان تأمين اجتماعي در انتظار دريافت دستمزد حداقلي 200 هزار تومان هستند.
بر اساس وعده هايي كه در اواخر سال جاري از سوي نمايندگان مجلس شوراي اسلامي به بازنشستگان داده شد به نظر مي رسد كه بازنشستگان به 200 هزار تومان دريافتي دلخوش كرده اند.
چندي پيش محمدرضا باهنر، نايب رئيس مجلس شوراي اسلامي، در جمع بازنشستگان از تلاش نمايندگان مجلس براي تأمين اعتبار افزايش حقوق بازنشستگان سخن گفته  بود.
به گفته باهنر با تشكيل فراكسيوني به نام بازنشستگان در مجلس شوراي اسلامي كه بيشترين تعداد اعضاء را در ميان فراكسيون هاي مجلس دارد در تلاش است كه وضعيت زندگي بازنشستگان را بهبود بخشد،در پي همين وعده به نظر مي رسيد كه اين سعي به هنگام تعيين تكليف وضعيت لايحه بودجه در مجلس براي ترميم حقوق بازنشستگان با در نظر گرفتن بازنشستگان سازمان تأمين اجتماعي پيشنهاد جداگانه اي مطرح شود.
اما اكنون با نزديك شدن به پايان كار رسيدگي به لايحه بودجه هيچ خبري از شرايط ويژه براي افزايش حقوق بازنشستگان سازمان تأمين اجتماعي اعلام نشده است.]]>
</TEXT>
</DOC>
<DOC>
<DOCID>HAM2-851223-026</DOCID>
<DOCNO>HAM2-851223-026</DOCNO>
<ORIGINALFILE>/1385/851223/news/_ejtem.htm</ORIGINALFILE>
<ISSUE>چهارشنبه 23 اسفند 1385 - سال چهاردهم - شماره4229 - Mar 14, 2007</ISSUE>
<DATE calender="Western">2007-03-14</DATE>
<DATE calender="Persian">1385/12/23</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[تشكيل شوراهاي انجمن اوليا و مربيان در مراكز استان ها و شهرستان ها]]>
</TITLE>
<TEXT>
<![CDATA[قائم مقام وزير آموزش و پرورش در انجمن اولياگفت: شوراهاي انجمن اوليا و مربيان در مراكز استان ها،مناطق و شهرستانها تشكيل مي شود.
در www.hamshahri online.ir بخوانيد]]>
</TEXT>
</DOC>
<DOC>
<DOCID>HAM2-851223-027</DOCID>
<DOCNO>HAM2-851223-027</DOCNO>
<ORIGINALFILE>/1385/851223/news/_ejtem.htm</ORIGINALFILE>
<ISSUE>چهارشنبه 23 اسفند 1385 - سال چهاردهم - شماره4229 - Mar 14, 2007</ISSUE>
<DATE calender="Western">2007-03-14</DATE>
<DATE calender="Persian">1385/12/23</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[با مردم]]>
</TITLE>
<TEXT>
<![CDATA[9 تا 12 به استثناءروزهاي تعطيل
23023337
ضرورت كاهش گراني و تورم
با تشكر از جهت گيري هاي دولت محترم براي كاهش محروميت و كمبودها در اقشار مردم، اين نكته را درخور يادآوري مي دانم كه كاهش هزينه هاي زندگي و گراني و تورم، خود گام مهمي براي اجراي عدالت است. توقع داريم، به صورت عيني چنين نتايجي را شاهد باشيم.
مرتضي.ن- فومن
به سوي حمل و نقل عمومي
@ با توجه به مسئله سوخت، آيا بهتر نيست سرمايه گذاري ها در صنعت خودروسازي به سوي توليد خودروهاي همگاني سوق داده شود و اصولاً سرمايه گذاري هاي كلان به جاي توليد خودرو سواري، به تأمين و تجهيز شبكه هاي حمل و نقل عمومي از جمله مترو، اتوبوسراني و... اختصاص داده شود؟
ايزدي - تهران
لرستان و نيروهاي كار
@ استان لرستان با بهترين استعدادهاي طبيعي، نيازمند سرمايه گذاري بيشتر است تا از مهاجرت روزافزون جوانان اين استان به تهران و ساير شهرها جلوگيري كند.
بختياري - بروجرد
تعامل با ناشران
@ توليدكنندگان كتاب و واحدهاي انتشاراتي، در تأمين نيازهاي فرهنگي جامعه سهم بسزايي دارند و لذا، در برگزاري نمايشگاه بين المللي كتاب، بهتر است با اين صنف تعامل شود.
رقيه مرادي- كرج]]>
</TEXT>
</DOC>
<DOC>
<DOCID>HAM2-851223-028</DOCID>
<DOCNO>HAM2-851223-028</DOCNO>
<ORIGINALFILE>/1385/851223/news/_ejtem.htm</ORIGINALFILE>
<ISSUE>چهارشنبه 23 اسفند 1385 - سال چهاردهم - شماره4229 - Mar 14, 2007</ISSUE>
<DATE calender="Western">2007-03-14</DATE>
<DATE calender="Persian">1385/12/23</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[پاسخ مسئولان]]>
</TITLE>
<TEXT>
<![CDATA[وجوه متقاضيان بازگردانده شد
در پاسخ به مطلب درج شده در ستون با مردم همشهري مورخ 10/12/85 با عنوان حذف رشته ها پس از دريافت پول... به اطلاع مي رساند:
دانشگاه علم و صنعت ايران در تعدادي از گرايش هاي تحصيلي براي دوره هاي فراگير با توجه به تعهدي كه پيش از مهرماه سال جاري براي خود ايجاد نموده بود و به منظور تكميل ظرفيت، طي اطلاعيه اي از متقاضيان درخواست ارسال مدارك نمود، اما بعد از بررسي هاي به عمل آمده مقرر گرديد فقط در تعدادي از گرايش ها تعهدات خود را به انجام برساند. لذا نسبت به استرداد وجوه واريزي كليه متقاضياني كه در رديف تكميل ظرفيت قرار نگرفته اند، اقدام مقتضي به عمل آمده است.
روابط عمومي دانشگاه علم و صنعت ايران
بليت قطار گران نشده است
در پاسخ به مطلب درج شده در ستون با مردم همشهري مورخ 6/12/85 با عنوان گراني بليت قطار به اطلاع مي رساند: شركت قطارهاي مسافري رجاء براي چهارمين سال متوالي هيچ گونه افزايش قيمتي در تعرفه بليت قطارها اعمال نكرده است و همه بليت ها با همان نرخ قبلي به متقاضيان محترم عرضه مي شود. ولي از آنجا كه در اين قطارها خدمات ويژه اي به مسافران ارائه مي شود، سالانه رقم ناچيزي به بهاي بليت آنها افزوده مي شود تا جبران بخشي از هزينه هاي كلان آن باشد. نرخ افزايش بهاي بليت اين نوع قطارها حتي كمتر از نرخ رسمي تورم در كشور بوده و قيمت بليت قطار ها با توجه به سطح خدمات و امكانات قطار متفاوت است.
روابط عمومي شركت قطارهاي مسافري رجاء
سرعت گير نصب شد
در پاسخ به مطلب درج شده در ستون با مردم همشهري مورخ 5/12/85 با عنوان خطر را مهار كنيد به اطلاع مي رساند: ابتداي بلوار اميركبير نرسيده به تقاطع بلوار گلها روبه روي مدرسه سرعت گير آسفالتي احداث شده است. ضمناً تابلوي علايم هشدار دهنده و ايمني در حاشيه معبر فوق الذكر نصب گرديده است.
روابط عمومي شهرداري منطقه22 تهران]]>
</TEXT>
</DOC>
<DOC>
<DOCID>HAM2-851223-029</DOCID>
<DOCNO>HAM2-851223-029</DOCNO>
<ORIGINALFILE>/1385/851223/news/_eqtes.htm</ORIGINALFILE>
<ISSUE>چهارشنبه 23 اسفند 1385 - سال چهاردهم - شماره4229 - Mar 14, 2007</ISSUE>
<DATE calender="Western">2007-03-14</DATE>
<DATE calender="Persian">1385/12/23</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[با تصويب مجلس
بيمه خدمات درماني همگاني شد]]>
</TITLE>
<TEXT>
<IMAGE>/1385/851223/news/017130.jpg</IMAGE>
<![CDATA[
حقوق كارمندان دولت در سال 86 بر اساس لايحه مديريت خدمات كشوري پرداخت مي شود
گروه اقتصادي- مجلس شوراي اسلامي ديروز در آخرين روز بررسي لايحه بودجه در صحن علني مجلس شوراي اسلامي، در سه نوبت كاري به بررسي آخرين بندهاي هزينه اي لايحه بودجه پرداخت.
نمايندگان پيش از اين نيز در جلسه علني دوشنبه شب خود در بررسي تبصره 14 لايحه بودجه سال 86 كل كشور و در بند(ب)اين تبصره تصويب كردند كه به منظور ايجاد عدالت در برخورداري از خدمات بيمه درماني و دسترسي همگاني به خدمات درماني در سال 86 آحاد جمعيت كشور براساس مفاد ماده 13 قانون بيمه همگاني تحت پوشش بيمه پايه خدمات درماني قرار گيرند.
نمايندگان مجلس شوراي اسلامي سازمان تامين اجتماعي را نيز موظف ساختند تا به كساني كه بيش از 10 سال حق بيمه پرداخت نموده و به سن 60 سالگي رسيده اند متناسب با سنوات پرداخت حق بيمه حقوق بازنشستگي پرداخت نمايد.بر اين اساس افرادي كه كمتر از 10 سال حق بيمه پرداخت نموده اند و امكان بازنشستگي آنها وجود ندارد، مي توانند كل حق بيمه پرداخت شده خود را بابت بازنشستگي متناسب با افزايش نرخ تورم رسمي كشور استرداد نمايند.
اجراي مديريت خدمات كشوري
در حالي كه شوراي نگهبان لايحه مديريت خدمات كشوري را با 39 ايراد به مجلس بازگردانده است، ديروز عصر نمايندگان مجلس پس از بحث  هاي فراوان، راي به اجراي اين لايحه در سال 86 دادند. بر اساس مصوبه ديروز مجلس، دولت موظف شد در سال آينده در اجراي ماده 150 قانون برنامه چهارم توسعه و قانون مديريت خدمات كشوري نسبت به افزايش حقوق كاركنان دولت، بازنشستگان و مشمولين اقدام نمايد.
در ادامه رسيدگي به لايحه بودجه سال 86 نمايندگان در بند(ل)تبصره 19 به دولت اجازه دادند تا حداكثر 50 درصد افزايش سالانه ناشي از اجراي اين قانون را به صورت غيرنقدي به كاركنان، بازنشستگان و مشمولين پرداخت نمايند. مقرر شد، اعتبارات اجرايي اين لايحه از منابع درآمدي بودجه تعيين گردد.
25 هزار ميليارد ريال يارانه آرد
نمايندگان مجلس ديروز نيز در ادامه بررسي بخش هاي هزينه اي لايحه بودجه 86 در تبصره 15 دولت را مكلف كردند در سال 1386 براي خريد و تبديل گندم به آرد و نان و تامين يارانه آرد، مبلغ 25 هزار ميليارد ريال را بر اساس پيشنهاد وزارت بازرگاني و وزارت رفاه و تامين اجتماعي و تصويب شوراي اقتصاد، به عنوان يارانه آرد در اختيار سازمان حمايت از مصرف كنندگان و توليد كنندگان قرار دهد تا به دستگاه هاي اجرايي ذي ربط پرداخت شود. مجلس شوراي اسلامي همچنين، 60 درصد درآمد حاصل از فروش نوشابه هاي گازدار قندي را براي غربالگري بيماران ديابتي و بيماران قلبي و عروقي در اختيار وزارت بهداشت قرار داد.
اختصاص كالابرگ به ساكنان روستاها و شهرهاي كوچك
با تصويب مجلس شوراي اسلامي در سال 86 دولت موظف شد مبلغ 13 هزار ميليارد ريال را كه بابت تامين كالاهاي يارانه اي كالابرگي و غيركالابرگي اختصاص يافته است، صرفا به ساكنان روستاها و شهرهاي با جمعيت كمتر از 100 هزار نفر و نيز محرومان شناسايي شده در ساير شهرها اختصاص دهد.
اختصاص 3 هزار ميليارد ريال براي جبران اثرات حذف تدريجي يارانه ها بر قشرهاي آسيب پذير و اجراي برنامه هاي رفاه و تأمين اجتماعي و هدفمند كردن يارانه ها، و اختصاص بيش از 2 هزار ميليارد ريال براي تأمين كالاهاي مورد نياز دانشگاه ها از ديگر مصوبات مجلس بود.
نظر نهايي شوراي نگهبان
فردا اعلام مي شود
شوراي  نگهبان ديروز اعلام كرد: نظر نهايي اين شورا نسبت به لايحه بودجه 86 فردا در آخرين نشست خبري سخنگوي شوراي نگهبان در سال جاري اعلام خواهد شد. شوراي نگهبان به طور هم زمان با بررسي لايحه بودجه در صحن علني مجلس اقدام به بررسي آن نموده است. مجلس شوراي اسلامي امروز صبح آخرين جلسه بررسي لايحه بودجه را برگزار خواهد كرد و پيش بيني مي شود مسئله بنزين و نامه 201 نماينده براي تغيير مصوبه مجلس، مجددا در پايان بررسي كليات بودجه، مورد بحث و بررسي قرار گيرد.]]>
</TEXT>
</DOC>
<DOC>
<DOCID>HAM2-851223-030</DOCID>
<DOCNO>HAM2-851223-030</DOCNO>
<ORIGINALFILE>/1385/851223/news/_eqtes.htm</ORIGINALFILE>
<ISSUE>چهارشنبه 23 اسفند 1385 - سال چهاردهم - شماره4229 - Mar 14, 2007</ISSUE>
<DATE calender="Western">2007-03-14</DATE>
<DATE calender="Persian">1385/12/23</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[نشست اتحاديه ها و تشكل هاي صنفي با محمدرضا اسكندري وزير جهاد كشاورزي
گلايه هايي براي آقاي وزير
اطلاعات جامعي از ظرفيت هاي صنعتي ايجاد شده در وزارت جهاد كشاورزي وجود ندارد]]>
</TITLE>
<TEXT>
<IMAGE>/1385/851223/news/017055.jpg</IMAGE>
<![CDATA[
 ميزان توليد محصولات كشاورزي و دامي كشور در سال جاري به مرز يكصد ميليون تن رسيده است. اين در حالي است كه بنا به گفته توليد كنندگان، ايران داراي پتانسيل هاي توليدي به مراتب بالاتر از اين رقم است. در واقع وجود پاره اي از مشكلات موجب شده است كه نه تنها با وجود امكان افزايش توليد هنوز به رقم مورد نظر نرسيده ايم، بلكه در زمينه صدور اين اقلام نيز گاه با مشكلاتي روبرو شده ايم.اعضاي تشكل هاي علمي، صنفي، اتحاديه ها، ارگان هاي دولتي و فراكسيون صنايع غذايي مجلس شوراي اسلامي دوشنبه شب در نشستي با وزير جهاد كشاورزي در محل شركت تعاوني توليدكنندگان فرآورده هاي گوشتي سراسر كشور به بخشي از اين مشكلات در روزهاي پاياني سال جاري اشاره كردند. آنچه مي خوانيد ماحصل پاسخ محمد رضا اسكندري به نظرات نقادانه اعضاي اين تشكل هاست.
افروز پورهاشمي
از حدود چند سال گذشته به دنبال صدور بي رويه موافقت هاي اصولي براي احداث كشتارگاه ها بر ميزان كشتارگاه هاي مرغ در سطح كشور همانند كارخانه هاي توليد ماكاروني افزوده شده است. همين موضوع به نوعي منجر به نگراني دست اندركاران در اين بخش شده است، چرا كه هنوز شهر بزرگي چون تهران فاقد امكانات بسته بندي مناسب براي بسته بندي مرغ است و مرغ هاي كشتار تهران اغلب به صورت فله اي عرضه مي شوند كه اين امر براي سلامتي عموم مي تواند مشكل آفرين باشد.
دبير انجمن كشتارگاه هاي صنعت طيور ايران در اين باره مي گويد: هم اكنون 130 كشتارگاه مي تواند جوابگوي توليد مرغ گوشتي كشور باشد، اين در حالي است كه حدود 185 كشتارگاه فعال در سطح كشور به اين كار مشغولند آن هم تنها با 40 در صد ظرفيت خود.به گفته ميرزا حكمتي، ميزان توليد گوشت مرغ در داخل معادل يك ميليون و 300 هزار تن است كه 250هزار تن آن در تهران مصرف مي شود.وي تاكيد مي كند: اين ميزان مرغ به شكل فله اي عرضه مي شود، اما مابقي مرغ ها در 24 استان كشور به صورت بسته بندي شده ارائه مي گردند.
وي مي افزايد: اين در حالي است كه در هر كشتارگاه تهران حدود 150 تا 200 ميليون تومان در اين زمينه سرمايه گذاري انجام گرفته است اما با وجود قول هاي مساعد داده شده مجوز بسته بندي اين مرغ ها هنوز صادر نشده است.
وزير جهاد كشاورزي در پاسخ به مشكل طرح شده با اشاره به اينكه اكثر مردم در شهر تهران تمايل به تازه خوري دارند و از مرغ هاي منجمد بسته بندي شده استقبال نمي كنند، مي گويد: مسلماً اگر قرار باشد براي توليد برنامه ريزي شود بايد براي صنايع تبديلي و غذايي نيز از سوي وزارتخانه برنامه ريزي صورت گيرد.به گفته اسكندري، پس لازم است كه تكليف توليد در دولت روشن شود تا بازار به هم نريزد.وي معتقد است هم اكنون اطلاعات جامعي از ظرفيت هاي صنعتي ايجاد شده در اين بخش در وزارت جهاد كشاورزي وجود ندارد، اما بايد اذعان كرد ابتدا ظرفيت هاي مصرف داخلي و صادرات مشخص شوند تا سپس موافقت نامه هاي اصولي براي راه اندازي واحدهاي جديد صادر گردند تا دوباره شاهد تكرار داستان ماكاروني، آرد و حتي شير در كشور نباشيم.
درخواست اعمال تعرفه صفر درصدي
معمولاً يكي از دلايل افزايش بهاي محصولات فرآوري شده به اعمال تعرفه واردات براي كمبود كاستي ها از سوي دولت مربوط مي شود. شايد به همين دليل هم هست كه مدير عامل شركت تعاوني توليدكنندگان فرآورده هاي گوشتي سراسر كشور مهم ترين مشكل توليد در اين عرصه را اعمال تعرفه اي به جز صفر درصد براي سال آينده اعلام مي كند.
محمد موسوي مي گويد: با اين اقدام عملا بهاي محصول نهايي افزايش خواهد يافت چرا كه اين صنعت براي ادامه توليد نيازمند واردات سالانه 50 هزار تن گوشت است.
وزير جهاد كشاورزي هم در پاسخ به اين درخواست اعلام مي كند: اگر تعرفه صفر باشد اما محصول وارد شده در جاي ديگري به كار گرفته شود و يا بهاي محصول نهايي توليد شده افزايش يابد تكليف چه خواهد بود.به گفته اسكندري، دولت در صورتي كه با ادامه اعمال تعرفه صفر درصدي براي واردات گوشت قرمز در سال آينده موافقت كند، مسلماً خواهان عدم افزايش محصول توليد شده بيش از حد اعمال دستمزدهاي كارگري و هزينه هاي توليد خواهد بود.
گلايه از خريدهاي تضميني
رئيس انجمن خرما نيز در اين نشست خطاب به وزير جهاد كشاورزي از عدم همكاري مسئولان بانك كشاورزي در اعطاي تسهيلات و انجام خريدهاي تضميني از سوي سازمان تعاون روستايي گله كرد.
به گفته موسوي، ميزان توليد سالانه خرما يك ميليون و 500 هزار تن است كه مصرف داخلي آن بيش از 500 هزار تن نيست.وي مي گويد: اين در حالي است كه تنها 570 هزارتن از خرماي داخلي نيز صادر مي شود.وي تاكيد مي كند:
هر چند خريد تضميني خرما كار خوبي است اما انجام اين كار توسط سازمان تعاوني روستايي تنها به توليد كنندگان ضرر وارد مي كند. چنانچه مسئولان اين سازمان باعث شده اند خرمايي كه در دبي هر كيلو 700 تا 1800 تومان فروخته مي شد، هم اكنون با نرخ 40 تا 90 تومان به فروش برسد تا حدي كه دلالان جهاني خرما بگويند تا قيمت حراجي دولت براي خرما اعلام نشود ما خرما خريداري نمي كنيم.وي با گلايه از عملكرد مسئولان بانك كشاورزي هم اظهار مي كند: سال گذشته به علت شيوع وبا بيش از 2 ميليون دلار به توليد كنندگان خرما خسارت وارد شد و حتي در حد سبزي كاران شهر ري هم از ما حمايت نشد.
به گفته وي، بين 12 تا 20 ميليون تن سالانه ضايعات محصولات كشاورزي داريم كه بخشي از توليدات مازاد بر نياز داخل است كه با صدور آنها جلوي اين حجم ضايعات هم گرفته خواهد شد.
وزير جهاد كشاورزي در پاسخ به انتقادهاي مطرح شده به مدير عامل بانك كشاورزي با اشاره به عقب افتادن وصولي اين بانك در حد 2هزار ميليارد تومان، مي گويد: مگر كل گردش مالي بانك كشاورزي چقدر است؟به گفته اسكندري، هم اكنون اين بانك 450 ميليارد تومان هم بابت پرداخت خسارت هاي بيمه طلبكار است كه خود نشان مي دهد بانك كشاورزي نقدينگي كافي در اختيار ندارد.
توجه به زنجيره توليد
نشست 5 ساعته اعضاي تشكل هاي صنايع غذايي در شامگاه دوشنبه شب هفته جاري در شرايطي به كار خود پايان داد كه بنا به گفته وزير جهاد كشاورزي مشكلات مطرح شده از سوي اعضا اكثراً به حق بودند، اما برخي پر رنگ تر عنوان شدند.به گفته اسكندري، براي حل مشكلات بايد زنجيره توليد را در نظر بگيريم. در واقع حل كلي مشكلات در راستاي همسويي تمامي مراكز دست اندركار و تخصصي زير مجموعه وزارت جهاد است.وي تاكيد مي كند: هنوز ظرفيت هاي توليد كه توسط بخش غير دولتي انجام مي گيرد تعريف نشده اند به نحوي كه سياست گذاري ها به شكلي نبوده است كه از توليد به نحوي حمايت شود كه مشخص گردد از لحاظ كمي چه ميزان بايد در زمينه هاي مختلف توليد شود.وي مي افزايد:
هم اكنون توليد كنندگان تصميم مي گيرند تا چه حد توليد كنند كه بايد اين اقدام هدفمند شود و الگويي براي توليد داشته باشيم. يارانه ها هم بايد به جاي نهاده ها به خود توليد پرداخت شوند. به گفته وزير تنها با حرف نمي توانيم مشكلات را حل كنيم بلكه بايد در عمل اين اتفاق بيفتد.]]>
</TEXT>
</DOC>
<DOC>
<DOCID>HAM2-851223-031</DOCID>
<DOCNO>HAM2-851223-031</DOCNO>
<ORIGINALFILE>/1385/851223/news/_eqtes.htm</ORIGINALFILE>
<ISSUE>چهارشنبه 23 اسفند 1385 - سال چهاردهم - شماره4229 - Mar 14, 2007</ISSUE>
<DATE calender="Western">2007-03-14</DATE>
<DATE calender="Persian">1385/12/23</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[توليد نفت اوپك كاهش نمي يابد]]>
</TITLE>
<TEXT>
<![CDATA[گروه اقتصادي- اجلاس دو روزه اوپك در وين از امروز با حضور وزراي كشورهاي توليد كننده نفت آغاز مي شود و به رغم برخي ترديد ها در مورد آينده بازار نفت احتمال كاهش توليد سقف توليد اين سازمان بعيد به نظر مي رسد.
عبدالله البدري دبير كل اوپك ديروز هنگام ورود به وين تاكيد كرد: با توجه به شرايط بازار،اعضاي اوپك تصميمي براي كاهش توليد نخواهند گرفت. وي در گفتگو با خبرگزاري رويتر افزود: بازار به رقم بالا و پايين شدن مدام قيمت آرام است و قيمت ها در سطح قابل قبولي قرار دارند.
وي همچنين دو بار كاهش توليد اوپك در سال گذشته ميلادي و آغاز سال جدي ميلادي را مناسب دانست و گفت كه اعضاي اين سازمان از آثار آن نيز راضي هستند.
ديروز همچنين عبدالله بن حمد  العطيه وزير نفت قطر نيز پيش از ترك امارات به سوي وين در گفتگو با روزنامه خليج تايمز تاكيد كرد، اعضاي اين سازمان در صورت ادامه وضع موجود در بازار نفت تغييري در ميزان توليد خود نخواهند داد. به رغم اظهارات اعضاي سازمان كشورهاي صادر كننده نفت، پيش بيني منابع خارجي از آينده بازار نفت بسيار متفاوت است. درحالي كه سازمان بين المللي انرژي از اعضاي اوپك خواسته است تا به دليل افزايش تقاضا توليد نفت خود را افزايش دهند برخي دست اندركاران بازار بر كاهش قيمت ها به دليل كاهش تقاضاي فصلي و افول اقتصاد آمريكا تاكيد كردند.
حسين كاظم پور اردبيلي رييس هيات عامل اوپك در گفتگو با ايسنا نيز گفت: اگر اعضاي اوپك نسبت به كاهش 7/1ميليون بشكه اي توليد نفت كه دردو مرحله انجام شد پايبندي مطلوبي داشته باشند، بدون نياز به كاهش اضافي در نشست امروز بازار نفت در سال 2007 از ثبات نسبي برخوردار خواهد بود.
ديروز پيش از اجلاس اوپك قيمت نفت خام سبك آمريكا 59 دلار و نفت برنت درياي شمال نيز 60 دلار دادو ستد شد.]]>
</TEXT>
</DOC>
<DOC>
<DOCID>HAM2-851223-032</DOCID>
<DOCNO>HAM2-851223-032</DOCNO>
<ORIGINALFILE>/1385/851223/news/_eqtes.htm</ORIGINALFILE>
<ISSUE>چهارشنبه 23 اسفند 1385 - سال چهاردهم - شماره4229 - Mar 14, 2007</ISSUE>
<DATE calender="Western">2007-03-14</DATE>
<DATE calender="Persian">1385/12/23</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[سياست هاي اصل 44
آغاز دور جديد واگذاري شركت هاي صنعتي]]>
</TITLE>
<TEXT>
<![CDATA[گروه اقتصادي- وزارت صنايع و معادن در اجراي سياست هاي ابلاغي اصل 44قانون اساسي و واگذاري شركتهاي دولتي زير مجموعه خود به بخش خصوصي پيشرو بوده است.
وزير صنايع و معادن روز گذشته در ششمين نشست خبري وزير خود با رسانه هاي جمعي روند اجراي سياست هاي اصل 44 و واگذاري شركت هاي صنعتي در اين وزارتخانه را مطلوب ارزيابي كرد وگفت: دور جديد واگذاري شركتهاي دولتي با واگذاري شركت هاي صنعتي و معدني شروع شده، به طوري كه در يك ماه گذشته سهام دو شركت بزرگ مس ايران و فولاد مباركه از شركتهاي زيرمجموعه وزارت صنايع و معادن از طريق بورس عرضه شد. همچنين وزارت صنايع و معادن آماده عرضه تمام شركتهاي خود در بورس است و طي سال جاري معادل 25هزار ميليارد ريال از سهام شركتهاي صنعتي و معدني در قالب سهام عدالت واگذار شده است.
واگذاري سازمان گسترش و نوسازي صنايع ايران
وزير صنايع و معادن در پاسخ به پرسش خبرنگار ما در زمينه علل زمانبر شدن عرضه سهام سازمان گسترش در بورس و اختلاف ديدگاههاي سازمان خصوصي سازي با اين سازمان در مورد واگذاري سهام شركت هاي تابعه سازمان گسترش، گفت: اين سازمان يك سازمان توسعه اي بوده و در حال حاضر مكلف است 50تا 60طرح هاي توسعه را با مشاركت بخش خصوصي راه اندازي كند بر اين اساس اگر بخواهيم سازمان گسترش را واگذار كنيم بايد در مورد نقش توسعه اي اين سازمان تصميم گيري شده و دولت در اين مورد كه مي خواهد سازمان توسعه اي داشته باشد يا نه بايد تعيين تكليف كند.
وزير صنايع و معادن افزود: اكثر شركتهاي بزرگ سازمان گسترش واگذار شده اند و يا در حال واگذاري هستند و اكنون اين شركت دارايي قابل ملاحظه اي به جز بخشي از سهام دو شركت بزرگ خودرو ساز ندارد.
ميزان واگذاري سهام در زيرمجموعه  هاي وزارت صنايع و معادن 2700 ميليارد تومان بوده و وزارت صنايع و نفت بيشتر از ساير وزارتخانه  ها به اين موضوع توجه كرده و بخش  هايي از زيرمجموعه  هاي وزارت صنايع و معادن واگذار شده است. اما براي واگذاري سازمان  هايي مانند سازمان گسترش و نوسازي صنايع ايران بايد تكليف نقش توسعه  اي آن مشخص شود؛ زيرا اگر اين سازمان بخواهد نقش  هاي توسعه  اي خود را ايفا كند، بايد بودجه نيز كسب كند.
وي، افزود: از سوي ديگر سازمان گسترش سهام خود در ساير شركت  ها مانند صدرا، آذرآب و...را واگذار كرده و در حال حاضر اين سازمان تنها كمتر از 40 درصد سهام هر يك از خودروسازي  هاي ايران خودرو و سايپا و بخش محدودي از سهام شركت  ها را داراست.
ارزان فروشي سهام مس و فولاد را نمي پذيرم
وزير صنايع در پاسخ به خبر نگار ما در زمينه ارزان فروشي سهام شركت مس و فولاد مباركه با توجه به پيشنهادهاي بيشتري كه قبلا براي خريد اين سهام وجود داشته، گفت: قيمت گذاري صنايع در اصل 44 مانند مپنا با خصوصي سازي آن متفاوت است. بر اين اساس، عرضه سهام مپنا در بورس با توجه به شائبه برخي تباني ها متوقف شده است. همچنين ارزان فروشي شركت هاي فولاد و مس را نمي پذيرم. وظيفه وزارت صنايع اعلام حجم دارايي ها و تجهيزات و ارزش واحدهاي صنعتي است گرچه ممكن است در بورس اين سهام به قيمت پايين تري از قيمت واقعي آن عرضه شود. همچنين اين موضوع ارتباطي با واگذاري هاي سهام عدالت ندارد.اما مباحثي در اين زمينه در دولت مطرح است كه قابل طرح در رسانه ها نيست.]]>
</TEXT>
</DOC>
<DOC>
<DOCID>HAM2-851223-033</DOCID>
<DOCNO>HAM2-851223-033</DOCNO>
<ORIGINALFILE>/1385/851223/news/_eqtes.htm</ORIGINALFILE>
<ISSUE>چهارشنبه 23 اسفند 1385 - سال چهاردهم - شماره4229 - Mar 14, 2007</ISSUE>
<DATE calender="Western">2007-03-14</DATE>
<DATE calender="Persian">1385/12/23</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[كارت هاي هوشمند سوخت را مي توان شارژ كرد]]>
</TITLE>
<TEXT>
<![CDATA[مشاور مديرعامل شركت پالايش و پخش فرآورده هاي نفتي گفت: صاحبان كارت هاي هوشمند مي توانند با مراجعه به بانك ملت و واريز پول كارت خود را شارژ كنند.]]>
</TEXT>
</DOC>
<DOC>
<DOCID>HAM2-851223-034</DOCID>
<DOCNO>HAM2-851223-034</DOCNO>
<ORIGINALFILE>/1385/851223/news/_eqtes.htm</ORIGINALFILE>
<ISSUE>چهارشنبه 23 اسفند 1385 - سال چهاردهم - شماره4229 - Mar 14, 2007</ISSUE>
<DATE calender="Western">2007-03-14</DATE>
<DATE calender="Persian">1385/12/23</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[رتبه بندي بنگاه هاي صنعتي]]>
</TITLE>
<TEXT>
<![CDATA[گروه اقتصاديوزير صنايع و معادن از نظارت بيشتر وزارت صنايع بر ارائه خدمات پس از فروش بنگاه هاي صنعتي خبر داد. عليرضا طهماسبي گفت: در سال آينده طرحي درباره تضمين خدمات پس از فروش شركت هاي ارائه دهنده اين خدمات و رده بندي آنها اجرا خواهد شد و براساس آن شركت هاي متخلف مواخذه، جريمه يا حتي لغو پروانه خواهند شد. معتقدم هنوز به سطح حداقلي در ارائه خدمات پس از فروش خودروها دست نيافته ايم و بايد در جهت عملي شدن اين مسئله تلاش شود.
نظارت برقيمت تندر
عليرضا طهماسبي با بيان اين كه مسائل مربوط به بيمه خودرو تندر(ال-90)در قرارداد امضا شده براي توليد آن لحاظ نشده و شركت هاي سازنده اين خودرو تعهدي براي ارائه اين خدمات ندارند، گفت: شركت هاي خودرو ساز اعلام كرده اند كه در هيچ جاي قرارداد ذكر نشده كه بايد هزينه اي بابت بيمه خودرو پرداخت شود و به همين دليل تعهدي براي ارائه اين خدمات نداريم. با اين وجود وزارت صنايع به وظيفه كنترلي خود در جهت اصلاح قرارداد ال-90 و تاكيد بر بازارهاي صادراتي و قيمت آن عمل كرده  و به منظور حذف نوسانات بازار، قيمت اين خودرو را براساس قيمت حداقلي يورو در نيمه دوم سال جاري تعيين و هيچ وقت بحث قيمت نوساني و يا حاشيه بازار را قبول نخواهيم كرد.]]>
</TEXT>
</DOC>
<DOC>
<DOCID>HAM2-851223-035</DOCID>
<DOCNO>HAM2-851223-035</DOCNO>
<ORIGINALFILE>/1385/851223/news/_eqtes.htm</ORIGINALFILE>
<ISSUE>چهارشنبه 23 اسفند 1385 - سال چهاردهم - شماره4229 - Mar 14, 2007</ISSUE>
<DATE calender="Western">2007-03-14</DATE>
<DATE calender="Persian">1385/12/23</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[برقراري خط هوايي بين رشت- بندرعباس- عسلويه]]>
</TITLE>
<TEXT>
<![CDATA[رشت- خبرنگار همشهري: خط مستقيم هوايي بين رشت - بندرعباس از نيمه دوم فروردين برقرار مي شود. پروازها از 18 فروردين روزهاي شنبه و چهارشنبه بين رشت - بندرعباس و از ارديبهشت 86 روزهاي يك شنبه بين رشت - عسلويه به صورت رفت و برگشت خواهد بود.]]>
</TEXT>
</DOC>
<DOC>
<DOCID>HAM2-851223-036</DOCID>
<DOCNO>HAM2-851223-036</DOCNO>
<ORIGINALFILE>/1385/851223/news/_eqtes.htm</ORIGINALFILE>
<ISSUE>چهارشنبه 23 اسفند 1385 - سال چهاردهم - شماره4229 - Mar 14, 2007</ISSUE>
<DATE calender="Western">2007-03-14</DATE>
<DATE calender="Persian">1385/12/23</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[گفت وگوي روز]]>
</TITLE>
<TEXT>
<![CDATA[دولت، بايد به برنامه چهارم پايبند باشد
پايبند نبودن به اهداف برنامه چهارم توسعه، يكي از مهمترين انتقادات وارده به عملكرد دولت و لايحه بودجه سال 86 بوده است. در پاسخ به اين انتقاد، وزير اقتصاد اعلام كرد كه برنامه چهارم و جداول آن نيازمند اصلاحاتي هستند. در همين رابطه با دكتر كاظم نجفي علمي رئيس كميسيون تلفيق و هماهنگي دبيرخانه مجمع تشخيص مصلحت گفت  وگو كرده ايم.
وزير اقتصاد معتقد است برنامه چهارم داراي ايراداتي است و اكثر انتقادات وارده به دولت نيز به همين بخش ها بازمي گردد. ديدگاه شما چيست؟
وزير اقتصاد هم درست مي گويد هم غلط. اين ذات برنامه هاي توسعه است كه در طول اجرا، ايرادات آن مشخص شود، اما اينكه با قاطعيت گفته شود كه برنامه چهارم توسعه داراي ايرادات اساسي است، صحيح نيست. به هر حال برنامه چهارم توسعه در مجلس هاي ششم و هفتم دچار تغييراتي شده كه بايد جداول آن متناسب با اين تغييرات اصلاح شود.
با اين حساب، آيا دولت اين حق را دارد كه به اهداف و فرامين برنامه چهارم توسعه بي توجه باشد؟
در اينكه برخي جداول برنامه چهارم بايد اصلاح شود، شكي نيست. اما اكنون خود سازمان مديريت و برنامه ريزي اعلام كرده كه با روند فعلي، رشد اقتصادي كشور طي سال هاي آينده تا 5/3 درصد نيز كاهش پيدا خواهد كرد و اگر فرامين برنامه چهارم توسعه را رها سازيم مطمئنا اين اتفاق رخ خواهد داد. بنابراين، دولت بايد به برنامه چهارم توسعه پايبند باشد.
وزير اقتصاد همچنين معتقد است ارزيابي ميزان پايبندي دولت به برنامه چهارم، معيار خوبي براي ارزيابي حركت در مسير چشم انداز نيست زيرا برنامه چهارم دقيقا در راستاي سند چشم انداز تدوين نشده است. آيا اين موضع را قبول داريد؟
برنامه چهارم توسعه تا حدودي بلافاصله از سند چشم انداز 20 ساله تدوين و اجرا شد كه شايد به علت اين سرعت اجرا، چندان با سند چشم انداز همسان و متناسب نباشد و بايد بر روي آن تامل بيشتري مي شد. اما چون دولت براي اجراي سند چشم انداز، برنامه ميان مدتي نداشت، براي جلوگيري از ايجاد يك دوره فترت يك ساله ميان دو برنامه، چاره اي جز تدوين فوري برنامه چهارم توسعه نداشت. از سوي ديگر، سند چشم انداز يك برنامه راهبردي است و برنامه چهارم، برنامه اجرايي آن است و نمي توان به علت اينكه برنامه چهارم چندان متناسب با سند نيست، از اجراي آن خودداري كرد.
رشد 5/22درصدي ترانزيت كالا از خاك ايران
گروه اقتصادي: ارزش كالاهاي ترانزيتي از مسير ايران در 11 ماه نخست امسال 11ميليارد و 998 ميليون و 700 هزار دلار بود كه نسبت به مدت مشابه سال قبل 2/22 درصد افزايش يافته است.
به گزارش روابط عمومي گمرك ايران، ترانزيت كالا از خاك ايران به لحاظ وزني با 5/10 درصد افزايش به رقم 4 ميليون و 936 هزار و 500 تن رسيد.
در اين مدت 5/73 درصد از وزن كل كالاهاي عبوري از خاك ايران به مقصد 5 كشور تركيه، امارات متحده عربي، افغانستان، عراق و آذربايجان ترانزيت شد. 16 درصد از وزن كل كالاهاي ترانزيتي، به مقصد كشور تركيه، 7/15 درصد به مقصد امارات متحده عربي، 6/14 درصد به افغانستان، 5/14 درصد به عراق و 7/12 درصد به آذربايجان بوده است.]]>
</TEXT>
</DOC>
<DOC>
<DOCID>HAM2-851223-037</DOCID>
<DOCNO>HAM2-851223-037</DOCNO>
<ORIGINALFILE>/1385/851223/news/_eqtes.htm</ORIGINALFILE>
<ISSUE>چهارشنبه 23 اسفند 1385 - سال چهاردهم - شماره4229 - Mar 14, 2007</ISSUE>
<DATE calender="Western">2007-03-14</DATE>
<DATE calender="Persian">1385/12/23</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[رئيس اتاق بازرگاني تهران خبر داد
استقبال خارجي ها از سرمايه گذاري در ايران]]>
</TITLE>
<TEXT>
<![CDATA[گروه اقتصادي- دكتر محمد نهاونديان با تشريح برگزاري مراسم روز اقتصاد ايران در كشورهاي ايتاليا، اسپانيا و پرتغال، از استقبال سرمايه گذاران اين كشورها از فضاي جديد اقتصاد ايران به دنبال ابلاغ سياست هاي اصل 44 و حركت به سمت اقتصاد خصوصي محور خبر داد.
وي ديروز در جلسه هيئت نمايندگان اتاق تهران گفت: اتاق تهران به منظور گسترش روابط با ساير اتاق هاي بازرگاني كشورهاي جهان اقدام به برگزاري روز اقتصاد ايران در 3 كشور اسپانيا، پرتغال و ايتاليا در يك ماه اخير نمود كه با استقبال فعالان و سرمايه گذاران بخش خصوصي اين كشورها مواجه شد.
وي افزود: در نشست هايي كه با فعالان بخش خصوصي هر 3 كشور داشتيم، فعالان اين كشورها با آگاهي از فضاي جديد اقتصاد ايران به دنبال ابلاغ سياست هاي اصل 44 اعلام كردند كه احساس امنيت آنها براي سرمايه گذاري در ايران با اين سياست ها افزايش يافته است.نهاونديان با بيان اين كه هم اكنون فصل ديپلماسي اقتصادي با نقش آفريني بخش خصوصي فرا رسيده است، افزود: با توجه به علاقه سرمايه گذاران خارجي براي اطلاع  يافتن از شرايط جديد اقتصادي ايران، بخش خصوصي كشورمان بايد به اين اطلاع رساني كمك نمايد. وي با بيان اين كه زمينه هاي همكاري با 3 كشور فوق، بسيار بيشتر از مبادلات كالايي است، اظهار داشت: ايران مي تواند با كشورهاي ايتاليا، اسپانيا و پرتغال اقدام به سرمايه گذاري هاي متقابل و اجراي پروژه هاي مشترك كند.
نهاونديان با بيان اين كه سفارتخانه هاي ما توانايي ارائه اطلاعات كافي به سرمايه گذاران خارجي و امكان تماس سريع سرمايه گذاران خارجي به كشور را ندارند، گفت:   مقامات شركت رپسول اعلام كردند براي انجام سرمايه گذاري 4ميليارد دلاري قرارداد اخير با ايران براي توسعه دو فاز پارس جنوبي بسيار جدي هستند.]]>
</TEXT>
</DOC>
<DOC>
<DOCID>HAM2-851223-038</DOCID>
<DOCNO>HAM2-851223-038</DOCNO>
<ORIGINALFILE>/1385/851223/news/_havad.htm</ORIGINALFILE>
<ISSUE>چهارشنبه 23 اسفند 1385 - سال چهاردهم - شماره4229 - Mar 14, 2007</ISSUE>
<DATE calender="Western">2007-03-14</DATE>
<DATE calender="Persian">1385/12/23</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
<![CDATA[اعتراف در نشئگي،راز جنايت را گشود
مرد معتاد راز قتل دختر دانشجويي در مشهد را براي دوستش تعريف كرد و اين شروع افشاي جنايت بود]]>
</TITLE>
<TEXT>
<![CDATA[گروه حوادث- وقتي راننده شخصي يك خانواده ثروتمند، در نشئگي مواد مخدر ماجراي يك جنايت فجيع را براي دوستش تعريف كرد،راز قتل دختر دانشجويي در مشهد گشوده شد.
اين مرد جنايتكار، وقتي كه اين دختر در مقابل خواسته شيطاني او تسليم نشد، او را به قتل رساند. صبح سيزدهم اسفند، وقتي كه پرسه زدن هاي مشكوك يك مرد در اطراف اداره آگاهي پاكدشت، ظن كارآگاهان پليس را برانگيخت، ماموران پليس به بازجويي از اين مرد دست زدند كه وي در اين بازجويي ها راز جنايتي در مشهد را گشود. وي گفت: مدتي قبل با مرد معتادي به نام امير آشنا شدم، يك شب وقتي كه در حال استعمال مواد مخدر بوديم، در حالت نشئگي امير كه حال خوشي نداشت شروع به تعريف ماجراي قتلي كه در مشهد مرتكب شده بود كرد.
با بررسي ادعاهاي اين مرد معتاد، تحقيقات براي شناسايي و دستگيري امير آغاز شد و اين مرد كه با ميني بوس خود در مسير پاكدشت ـ ميدان خراسان مسافركشي مي كرد، شناسايي شد. بادستگيري راننده جنايتكار وي در حالي كه تصور مي كرد، پليس از ماجراي قتل آگاه شده است،راز قتل دختر دانشجويي را در مشهد فاش كرد. وي به كارآگاهان پاكدشت گفت: مقتول دختر دانشجويي بود كه سال گذشته در مدتي كه به عنوان راننده يك خانه ثروتمند كار مي كردم هر روز او را در مسير مي ديدم و همين مسئله باعث آشنايي ما شد.
امير ادامه داد: بعد از مدتي زهرا از من درخواست 200 هزار تومان پول كرد و من اين پول را به عنوان قرض به او دادم، بعد از مدتي در حالي كه ملاقاتهاي ما ادامه داشت، روز حادثه در حالي كه وي سوار خودروام شده بود از او خواستم پولم را پس بدهد، اما وقتي كه او گفت نمي تواند اين پول را پس بدهد، به او پيشنهاد بيشرمانه اي دادم، اما او با عصبانيت مخالفت كرد و من كه مي خواستم به نيت شوم خود برسم به زور وي را مورد آزار و اذيت قرار داده و سپس وي را با ضربات چوب به قتل رساندم و پس از آن جسدش را در جاده اي خلوت رها كرده و به تهران گريختم.
سرهنگ زنده شو- رئيس آگاهي پاكدشت- روز گذشته با اعلام اين خبر گفت: در تماس با پليس جنايي مشهد اظهارات متهم به قتل مورد تاييد قرار گرفت و اين قاتل فراري پس از 13 ماه كه تحت تعقيب پليس آگاهي مشهد بود با دستور مقام قضايي تحويل پليس آگاهي مشهد شد.]]>
</TEXT>
</DOC>
<DOC>
<DOCID>HAM2-851223-039</DOCID>
<DOCNO>HAM2-851223-039</DOCNO>
<ORIGINALFILE>/1385/851223/news/_havad.htm</ORIGINALFILE>
<ISSUE>چهارشنبه 23 اسفند 1385 - سال چهاردهم - شماره4229 - Mar 14, 2007</ISSUE>
<DATE calender="Western">2007-03-14</DATE>
<DATE calender="Persian">1385/12/23</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
<![CDATA[برخورد مرگبار تريلر با 20 خودرو]]>
</TITLE>
<TEXT>
<![CDATA[گروه حوادث- نقص فني در ترمز يك دستگاه تريلر حامل ميلگرد در ورودي شهر مرند باعث برخورد شديد اين خودرو با 20 خودروي سواري شد و 2 كشته و 15 مجروح برجا گذاشت.
اين حادثه صبح ديروز و زماني رخ داد كه تريلر حامل ميلگرد به جاي تردد از كمربندي شهر وارد خيابان با شيب بالاي شهر شد و به علت بروز نقص فني در ترمز، كنترل تريلر از دست راننده آن خارج شد. به دنبال اين حادثه كه با آتش گرفتن برخي از خودروهاي سواري همراه بود، مجروحان از سوي ماموران اورژانس به بيمارستان رازي انتقال يافتند و با حضور ماموران آتش نشاني عمليات اطفاي حريق خودروهاي صدمه ديده آغاز شد. بنا به گزارش ها حال يكي از مجروحان اين تصادف مرگبار وخيم اعلام شده است.]]>
</TEXT>
</DOC>
<DOC>
<DOCID>HAM2-851223-040</DOCID>
<DOCNO>HAM2-851223-040</DOCNO>
<ORIGINALFILE>/1385/851223/news/_havad.htm</ORIGINALFILE>
<ISSUE>چهارشنبه 23 اسفند 1385 - سال چهاردهم - شماره4229 - Mar 14, 2007</ISSUE>
<DATE calender="Western">2007-03-14</DATE>
<DATE calender="Persian">1385/12/23</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
<![CDATA[پليس در تعقيب زورگير فراري]]>
</TITLE>
<TEXT>
<IMAGE>/1385/851223/news/017103.jpg</IMAGE>
<![CDATA[
 گروه حوادث- بازپرس جنايي تهران براي دستگيري يك زورگير فراري، از مردم كمك خواست.
اين جوان زورگير هنگامي كه قصد داشت با همدست خود خودرو پرايد يك راننده را در شرق تهران بدزدد، با فرياد كمك خواهي راننده مجبور به فرار شد، اما همدست وي با كمك اهالي محل دستگير شد و با اعترافات وي كارآگاهان توانستند همدست فراري وي را شناسايي كنند. سرهنگ داوود سلطاني، معاون آگاهي تهران روز گذشته با اعلام اين خبرگفت: بازپرس سوم دادسراي جنايي تهران دستور چاپ عكس اين متهم بدون چشم بند را صادر كرده است تا اگركسي اطلاعي از محل اختفاي وي دارد با شماره 22861165 تماس گرفته وكاراگاهان پايگاه 6 آگاهي را در جريان قرار دهد.]]>
</TEXT>
</DOC>
<DOC>
<DOCID>HAM2-851223-041</DOCID>
<DOCNO>HAM2-851223-041</DOCNO>
<ORIGINALFILE>/1385/851223/news/_havad.htm</ORIGINALFILE>
<ISSUE>چهارشنبه 23 اسفند 1385 - سال چهاردهم - شماره4229 - Mar 14, 2007</ISSUE>
<DATE calender="Western">2007-03-14</DATE>
<DATE calender="Persian">1385/12/23</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
<![CDATA[نزاع خونين به خاطر تنه زدن]]>
</TITLE>
<TEXT>
<IMAGE>/1385/851223/news/017106.jpg</IMAGE>
<![CDATA[
گروه حوادث- تنه به تنه شدن دو جوان در خيابان، نزاعي خونين را رقم زد كه در جريان آن جوان 19 ساله اي به قتل رسيد و نوجوان 17 ساله اي با درخواست قصاص خانواده مقتول روبرو شد.
عصر 14 تيرماه امسال زماني كه يك درگيري خونين به كلانتري 23 فرديس گزارش شد ماموران در بررسي هاي اوليه خود دريافتند جوان 19 ساله اي به نام محمد در اثر ضربات چاقوي نوجواني به نام فرامرز به قتل رسيده است. ماموران كه رديابي هاي اوليه خود را آغاز كرده بودند توانستند دو ساعت بعد عامل جنايت را دستگير كنند، وي در بازجويي هاي اوليه به وارد كردن2 ضربه چاقو اعتراف كرد و مدعي شد با قرباني حادثه هيچ آشنايي نداشته و تنها به خاطر تنه زدن درگيري بين آنها آغاز شده كه با قتل پايان يافته است. با تكميل تحقيقات پرونده اين جنايت براي صدور راي نهايي به شعبه 71 دادگاه كيفري استان تهران ارسال شد و صبح ديروز متهم دربرابر 5 قاضي قرار گرفت تا به دفاع از خود بپردازد. در اين جلسه پس از بيان كيفرخواست، پدر مقتول در جايگاه قرار گرفت و با درخواست قصاص گفت: اين جوان و دوستانش باندي تشكيل داده بودند و روي بازوي بچه ها علامت مي گذاشتند تا وقتي بزرگ شدند بدانند فرامرز قبلا آنها را زده است. پس از آن سه نفر از دوستان متهم با حضور در جايگاه به تشريح حادثه پرداخته و گفتند عصر روز حادثه ديده اند كه فرامرز مرد جوان را با چاقو زخمي كرده است، يكي از شاهدان گفت: آن روز وقتي كه چهار نفري در حال قدم زدن در خيابان بوديم، محمد و فرامرز با هم تنه به تنه شدند كه سر اين موضوع درگيري بوجود آمد كه ناگهان فرامرز با چاقو، او را زد.
سپس فرامرز با تفهيم اتهام مباشرت در قتل عمدي به دفاع از خود پرداخت و گفت: من فقط يك ضربه به كتف راست وي زدم ولي نمي دانم چه كسي ضربه دوم را زده است. وي در آخرين دفاع گفت: من از خجالت نمي توانم حرف بزنم و تنها درخواست بخشش دارم. برپايه اين گزارش، پس از شور قضات دادگاه، جوان جنايتكار به قصاص محكوم شد.]]>
</TEXT>
</DOC>
<DOC>
<DOCID>HAM2-851223-042</DOCID>
<DOCNO>HAM2-851223-042</DOCNO>
<ORIGINALFILE>/1385/851223/news/_havad.htm</ORIGINALFILE>
<ISSUE>چهارشنبه 23 اسفند 1385 - سال چهاردهم - شماره4229 - Mar 14, 2007</ISSUE>
<DATE calender="Western">2007-03-14</DATE>
<DATE calender="Persian">1385/12/23</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
<![CDATA[2000سرقت، پس از سفربا دخترفراري]]>
</TITLE>
<TEXT>
<IMAGE>/1385/851223/news/017109.jpg</IMAGE>
<![CDATA[
 گروه حوادث- دختر فراري كه با همدستي دو پسر جوان مرتكب 2000 فقره سرقت لوازم خودرو در سطح پايتخت شده بود، با تلاش كارآگاهان اداره20 آگاهي بازداشت و روانه زندان شد.
ماموران گشت آگاهي پايتخت هفته گذشته موفق شدند دو مرد جوان را درحاليكه در حال سرقت از يك خودرو بودند دستگير كنند.
با انتقال اين 2 جوان به اداره بيستم آگاهي تهران، آنها به 2000 سرقت در طي 2 سال گذشته اعتراف كردند. يكي از سارقان به نام احسان در بازجويي ها گفت: سرقت هاي زنجيره اي ما پس از آن آغاز شد كه با يك دختر فراري به نام مونا آشنا شده و با او براي گردش به شمال رفتيم.
به خاطر ولخرجي در اين سفر دچار مشكل مالي شديد شديم و به همراه دوستم به نام عزت تصميم گرفتيم با سرقت لوازم داخل خودرو و فروش آنها هزينه هاي سفر را تامين كنيم. در آن سفر بعد از دوبار سرقت توانستيم پول مورد نيازمان راتامين كنيم، اما بعد از آن وقتي كه ديديم به اين راحتي مي توانيم پول به دست بياوريم، وسوسه سرقت به سراغمان آمد و شروع به سرقت در تهران كرديم و در طي 2سال 2000 بار دست به سرقت زديم.
با اعترافات اين دو جوان، مونا نيز بازداشت شد و اعترافات همدستانش را تاييد كرد. سرهنگ سلطاني معاون آگاهي تهران روز گذشته در توضيح شيوه سرقتها گفت: اين سارقان با شكستن شيشه هاي انواع خودروهاي پژو، پرايد، پيكان و سمند لوازم داخل آن را به سرقت  مي بردند. به گفته وي كاراگاهان اداره 20 تا كنون توانسته اند 8 خريدار اموال مسروقه را شناسايي و دستگير كنند.
سرهنگ سلطاني ازشهرونداني كه ازاوايل سال 84 لوازم خودروي آنها با شيوه شكستن شيشه خودرو به سرقت رفته است خواست با شماره 51055520 تماس گرفته وكاراگاهان اداره 20 را درجريان قرار دهند.]]>
</TEXT>
</DOC>
<DOC>
<DOCID>HAM2-851223-043</DOCID>
<DOCNO>HAM2-851223-043</DOCNO>
<ORIGINALFILE>/1385/851223/news/_havad.htm</ORIGINALFILE>
<ISSUE>چهارشنبه 23 اسفند 1385 - سال چهاردهم - شماره4229 - Mar 14, 2007</ISSUE>
<DATE calender="Western">2007-03-14</DATE>
<DATE calender="Persian">1385/12/23</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
<![CDATA[حوادث ترقه اي، مجروحان را راهي بيمارستان كرد]]>
</TITLE>
<TEXT>
<![CDATA[گروه حوادث - به رغم تدابير شديد پليس براي برخورد با برهم زنندگان امنيت، انفجار مواد محترقه در مناطق مختلف تهران، ديروز مجروحان بسياري را راهي بيمارستان كرد.
در جريان يكي از مهمترين اين حوادث كه در زيرزمين آپارتماني حوالي ميدان ولي عصر تهران رخ داد، 3 جوان مجروح شدند. اين انفجار ساعت 2 بامداد ديروز و زماني به وقوع پيوست كه3 پسر و دختر جوان در زيرزمين آپارتماني مشغول ساخت مواد محترقه بودند كه بر اثر انفجار مجروح شدند.
به گزارش آتش نشاني در اين حادثه شيشه هاي اين آپارتمان و  آپارتمانهاي مجاور بر اثر موج انفجار شكست.
قطع انگشتان پسربچه 10 ساله
در حادثه ديگري كه ساعت 11 و 20 دقيقه ديروز در خيابان شهر آرا رخ داد، انفجار ترقه باعث قطع شدن انگشتان دست پسربچه 10 ساله اي شد.
اين پسربچه كه يك بسته نارنجك دستي حاوي اكليل و سرنج در دست داشت هنگام خروج از مدرسه قصد داشت يكي از ترقه ها را جلوي دوستانش منفجر كند كه بر اثر گرماي دستانش ترقه  منفجر شد و انگشتان وي به شدت آسيب ديد. با حضور تيم اورژانس در محل حادثه مشخص شد كه اين پسربچه از ناحيه دست راست دچار نقص عضو شده و انگشتان آسيب ديده وي بايد قطع شوند.
شوخي خطرناك
حادثه ديگري كه روز گذشته به مركز اورژانس تهران گزارش شد ساعت 16 و 44 دقيقه در خيابان خاقاني در شرق تهران رخ داد. بر اساس اين گزارش2 جوان با پرتاب ترقه به سوي هم در حال شوخي بودند كه ناگهان يكي از آنها يك بسته بزرگ حاوي چندين ترقه را به سوي ديگري پرتاب كرد و انفجار ترقه ها باعث سوختگي شديد سروصورت دوستش شد. با حضور تيم پزشكي، مشخص شد كه شدت سوختگي به حدي است كه جوان مجروح توانايي صحبت كردن ندارد و به اين ترتيب وي به بيمارستان انتقال يافت. اين گزارش حاكي است در حوادث ديگري كه روز گذشته در تهران رخ داد چند فرد ديگر نيزمجروح شدند كه در يكي از اين انفجارها مرد جواني بر اثر موج انفجار دچار اختلال حواس شد.]]>
</TEXT>
</DOC>
<DOC>
<DOCID>HAM2-851223-044</DOCID>
<DOCNO>HAM2-851223-044</DOCNO>
<ORIGINALFILE>/1385/851223/news/_havad.htm</ORIGINALFILE>
<ISSUE>چهارشنبه 23 اسفند 1385 - سال چهاردهم - شماره4229 - Mar 14, 2007</ISSUE>
<DATE calender="Western">2007-03-14</DATE>
<DATE calender="Persian">1385/12/23</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
<![CDATA[ا]]>
</TITLE>
<TEXT>
<![CDATA[مهر: واگذاري وظايف حمايتي سازمان بهزيستي به كميته امداد توسط مجلس، استعفاي اعتراض آميز 6 نفر از معاونان اين سازمان را در پي داشت.]]>
</TEXT>
</DOC>
<DOC>
<DOCID>HAM2-851223-045</DOCID>
<DOCNO>HAM2-851223-045</DOCNO>
<ORIGINALFILE>/1385/851223/news/_informatic.htm</ORIGINALFILE>
<ISSUE>چهارشنبه 23 اسفند 1385 - سال چهاردهم - شماره4229 - Mar 14, 2007</ISSUE>
<DATE calender="Western">2007-03-14</DATE>
<DATE calender="Persian">1385/12/23</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
<![CDATA[تلويزيون هاي قرن بيست ويك وارد مي شوند]]>
</TITLE>
<TEXT>
<IMAGE>/1385/851223/news/017073.jpg</IMAGE>
<![CDATA[
فرض كنيد توي اتاق نشسته ايد و تلويزيون نگاه مي كنيد. باز هم شبكه سه دارد براي n امين بار فيلم دوئل اسپيلبرگ را نمايش مي دهد. اما شما اين دفعه احساس عجيبي داريد. اتومبيل سواري از دور نزديك مي شود تا تمام قاب تصوير را بگيرد. ناگهان دلتان مي ريزد، فكر مي كنيد كه اين ماشين يك راست دارد وارد اتاقتان مي شود. تانكر نفتي از سمت چپ اتاق شما وارد مي شود و ناگهان به سواري مي كوبد. نترسيد! پنجرة شما نشكسته، فقط صداي دالبي ديجيتال بود. تلويزيون هاي hd شما را به سر صحنه فيلم دوئل برده اند.انقلابي در تكنولوژي در پيش است. هيجانش هم حتي با احساس كساني كه 100 سال پيش جلوي پردة سينما شاهد نزديك شدن قطار بودند و از ترس از سالن فرار مي كردند، قابل مقايسه نيست.
مهدي صارمي فر
msaremif@hamshahri.org
در چند سال اخير با توجه به روند روبه رشد ارائه تكنولوژي هاي نوين، دستگاه هاي ديجيتالي با سرعت چشم گيري وارد زندگي مردم شده اند. يكي از جديدترين اين تكنولوژي ها تلويزيون هاي وضوح بالا(hdtv)هستند. اين تلويزيون ها عملاً از اواخر دهه 1990 به بازار عرضه شدند. اما همزمان با افزايش فروش آنها در اروپا و آمريكا از سال 2003، در كشورمان نيز تمايل به خريد hdtv بالا رفته است. البته هنوز قيمت انواع تلويزيون هاي hd، اعم از لامپ تصوير، ال سي دي و پلاسما بالاست، اما به نظر مي رسد در درازمدت، hdtv با پايين آمدن قيمتش در بازار تهران، آينده روشني داشته باشد. اما نكته مهم اين است كه با كاهش يافتن قيمت ها و ورود اين تلويزيون ها به بازار، احتمالاً صدا و سيما بايد تجهيزات سخت افزاري خود را هر چه زودتر به روز كند تا بتواند ضمن ارائه كيفيت برتر تصوير و صدا، مردم را راضي كند.پس از ارائه hd-dvd و br-dvd كه كيفيتي به مراتب بيشتر از dvdهاي امروزي دارند، اين تلويزيون ها خواهند توانست مردم را راضي كنند. در حال حاضر اكثر شبكه هاي كابلي مثل ntl و telewest قصد دارند برنامه هاي خود را به صورت hd پخش كنند. بي بي سي هم در حال تهيه چند برنامه با فناوري hd است.فرستادن آن ها روي آنتن نشان خواهد داد چرا اين پديده به جذاب ترين پديده سال تبديل شده  است. صدا وسيمايي ها هم بايد آماده شوند و سخت افزار لازم را تهيه كنند تا سه چهار سال ديگر، شاهد پخش اولين كانال hd ايران باشيم. ما هم به اين بهانه به سراغ فناوري hdtv رفته ايم. به نظر مي رسد تأثير hdtv در جامعه به مراتب عميق تر و رويايي تر از تأثيري خواهد بود كه تلويزيون هاي رنگي در دهه 1960 بر جهان ارتباطات گذاشتند.
فناوري تلويزيون هاي آنالوگ سال ها بود كه با وجود پيش رفت هاي عظيم دنياي ديجيتال، تقريباً دست نخورده مانده بود. تلويزيون هاي آنالوگ با استاندارد sdtv در قالب فورمتي به نام 480i تصاوير را پخش  مي كنند. ضمن اين كه برخي از كشورها براي ارسال تصاوير از سيستم انتقال pal و برخي ديگر از كشورها مانند ايران از سيستم انتقال nisc استفاده كرده و مي كنند. تفاوت استفاده از اين سيستم هاي ارسال تصاوير به دليل تفاوت  در اولين تكنولوژي راه اندازي انتقال تصاوير در اين كشورهاست.
تلويزيون هاي آنالوگ كه در دهه 1970 به توليد انبوه رسيدند، 480 نقطه كوچك داشت كه تركيب آنها با يكديگر باعث ايجاد تصوير در تلويزيون مي شد. هر تلويزيون چه آنالوگ و چه ديجيتال تعدادي خطوط فرد و زوج دارند كه به طور مرتب اين خطوط در حال خاموش و روشن شدن هستند و سرعت انجام اين كار به قدري سريع است كه چشمان انسان، تصاوير را به صورت پيوسته مشاهده مي كند. ميزان شفافيت تلويزيون هايhd و كيفيت تصوير آن تقريباً 6 برابر تلويزيون هاي آنالوگ است، زيرا سلول هاي تصويري بسيار بيشتري دارد و مي تواند تصاوير را با بالاترين درجه شفافيت(1080p)نشان دهد.
بازار ديجيتال
موفقيت نهايي تلويزيون hd در گرو اين است كه بازار چگونه از اين تلويزيون ها استقبال  كند. دوربين هاي فيلمبرداري hd، فايل هاي اينترنتي hd و نيز مفاهيم قابل انتقال hdtv مثل ويديوي نرم افزاري ويندوز hd و دستگاه پخش hd-dvd، همگي از جمله عوامل تأثيرگذار در ميزان پذيرش hdtv هستند. عامل دوم نيز رقابت ميان طرح هاي تلويزيوني است. تحول بزرگ hd در برنامه سازي طي سال هاي آينده مي تواند خبري خوشايند در اين زمينه باشد. كانال هاي تلويزيوني مهم دنيا با استفاده از اين تكنولوژي نوين، برنامه هاي جديدي در دست ساخت دارند. هم اكنون نيز برخي از اين برنامه ها در حال ساخت اند و برخي ديگر به اتمام رسيده اند.اكثر مردم برنامه هاي تلويزيون را از شبكه pal كه صفحه اي به گستره 4:3 دارد مشاهده مي كنند. استانداردهايي كه pal از آن در پخش تصاوير استفاده مي كند موجب ايجاد تصاويري مي شوند كه از 625 خط افقي وضوح تصوير مورد استفادة تصويربرداري پيچيده 50 هرتزي تشكيل شده اند.
مهم ترين راه تشخيص تلويزيون هاي hd از آنالوگ اين است كه اين تلويزيون ها بايد حداقل 720 خط عمودي و حداقل 1080 پيكسل افقي داشته باشند كه اين استاندارد به صورت عبارت(x720pه1080)روي جعبه اين تلويزيون ها نوشته شده است. پيشرفته ترين تلويزيون hd  مشخصه 1920x1080دارد. در ضمن تلويزيون ها داراي عرض زياد و ارتفاع كمي هستند يعني مستطيل شكل هستند. گستره تصوير در تلويزيون هاي hd 16:9 است.
زندگي ديجيتال
نكته مهم اين است كه اگر محتويات برنامه هاي تلويويزني ديجيتالي نباشد، خريدن تلويزيون ديجيتال فقط دور ريختن پول است و اين همان نكته اي است كه در خيلي كشورها از جمله ايران وجود دارد. چون امواج ديجيتالي نيستند و برنامه ها براساس سيستم تلويزيون هاي كابلي تهيه مي شوند، در حالي كه در كشورهاي پيشرفته، سيستم ارسال تصاوير ديجيتالي است. به هرحال، صنعت سيستم هاي تلويزيوني و ويديويي در حال hd شدن است! بنابراين خريد اين نوع نمايشگر ها براي افرادي كه به پيشرفت تكنولوژي اهميت مي دهند، مفيد است.
با اين حال در عصر جديد علم و تكنولوژي، زندگي بدون تلويزيون هاي ديجيتالي بي معني خواهد بود. تلويزيون هاي hd نقطه اوج و قله پيروزي در صنعت تلويزيون است و نداشتن اين تلويزيون ها در عصر جديد تكنولوژي، مانند اين است كه شما هنوز از تلويزيون هاي سياه و سفيد استفاده مي كنيد. با دقت راجع به اين مسأله فكر كنيد!]]>
</TEXT>
</DOC>
<DOC>
<DOCID>HAM2-851223-046</DOCID>
<DOCNO>HAM2-851223-046</DOCNO>
<ORIGINALFILE>/1385/851223/news/_informatic.htm</ORIGINALFILE>
<ISSUE>چهارشنبه 23 اسفند 1385 - سال چهاردهم - شماره4229 - Mar 14, 2007</ISSUE>
<DATE calender="Western">2007-03-14</DATE>
<DATE calender="Persian">1385/12/23</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
<![CDATA[دنياي علم]]>
</TITLE>
<TEXT>
<IMAGE>/1385/851223/news/017067.jpg</IMAGE>
<![CDATA[
برنده ايراني مدال بلوندل
پروفسور فرهاد رشيدي، استاد ايراني الاصل دانشگاه پلي تكنيك فدرال سوييس برنده مدال بلوندل شد. اين جايزه را هر سال انجمن برق و الكترونيك، فناوري اطلاعات و ارتباطات فرانسه به پژوهشگران و صنعتگران برجسته در اين زمينه ها اهدا مي كند. فرهاد رشيدي اين جايزه را به خاطر تحقيقاتش در تعيين خواص الكترومغناطيسي رعدوبرق و ارايه مدل هايي براي شارژ كردن ابرها گرفته است. پروفسور رشيدي قبلاً در سال 2005 جايزه بنياد معتبر ieee در الكترونيك را هم گرفته بود. وي فرزند هنرمند مشهور سينماي ايران، داوود رشيدي است.
مسابقات جهاني برنامه نويسي
تيم دانشگاه صنعتي شريف متشكل از سه دانشجو و يك مربي براي حضوري پر قدرت در سي امين دوره مسابقات جهاني برنامه نويسي دانشجويان راهي ژاپن شده است كه اميد مي رود در ميان 10 تيم برتر دنيا قرار گيرد. مسابقات برنامه نويسي دانشجويان(acm)كه سي امين دوره آن در ژاپن برگزار مي شود، قديمي ترين مسابقاتي است كه توسط انجمن جهاني كامپيوتر برگزار مي شود و ibm از آن حمايت مي كند.
حافظه مغناطيسي در ابعاد نانو
دانشمندان موسسه فيزيك آكادمي علوم چين نوع جديدي از حافظه مغناطيسي را در ابعاد نانو طراحي كردند. اين سيستم متشكل از آرايه هايي از سلول هاي حافظه مغناطيسي است كه اطلاعات درست همچون جريان مغناطيسي عناصر كوچك فرومغناطيسي در آن ذخيره مي شود. اين طرح جديد، مصرف انرژي حافظه مغناطيسي و اندازه سلول حافظه اي را كاهش مي دهد.
تأثير كار طولاني با رايانه
تحقيقات نشان داده است كه كارمندان ادارات كه مدت زيادي در طول روز با رايانه و بدون حركت چنداني كار مي كنند در معرض خطر شكل گيري لخته هاي خوني در پاهايشان هستند.]]>
</TEXT>
</DOC>
<DOC>
<DOCID>HAM2-851223-047</DOCID>
<DOCNO>HAM2-851223-047</DOCNO>
<ORIGINALFILE>/1385/851223/news/_informatic.htm</ORIGINALFILE>
<ISSUE>چهارشنبه 23 اسفند 1385 - سال چهاردهم - شماره4229 - Mar 14, 2007</ISSUE>
<DATE calender="Western">2007-03-14</DATE>
<DATE calender="Persian">1385/12/23</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
<![CDATA[سوژه روز
كاش مي رفتم كفاش مي شدم
14 مارس، سالروز تولد آلبرت انيشتين]]>
</TITLE>
<TEXT>
<IMAGE>/1385/851223/news/017076.jpg</IMAGE>
<![CDATA[
عميد نمازي خواه
آلبرت انيشتين در14مارس 1879 در شهر اولم آلمان به دنيا آمد. دوران كودكي او آغاز پيدايش امپرياليسم و انحصار سرمايه داري، همچنين جنگ فرانسه و بحران مالي بزرگ جهان بود. سوسياليسم در اروپا ريشه دوانده بود و بيسماركصدراعظم آلمان- براي از بين بردن هرگونه تهييج سياسي طبقه كارگر قوانين ضد سوسياليستي وضع كرده بود. يهودي ها تا سال 1867 هنوز كاملا آزاد نبودند و بنابراين پدر آلبرت كوچك به دليل اينكه شهروندي افتخاري محسوب مي شد مزيت و امتياز ويژه اي داشت. در سال 1880 به دليل ركود و كسادي فعاليت تجاري، پدر آلبرت ورشكست شد و كل خانواده به مونيخ مهاجرت كردند. درسال1881 خواهر آلبرت به نام مايا به دنيا آمد. نزديك ترين دوست آلبرت دردوران كودكي.
آلبرت يك بچه تنبل و خيالباف به نظر مي رسيد. او حتي در 9 سالگي به سختي حرف مي زد و به همين دليل اطرافيان فكر مي كردند آلبرت خنگ باشد. او به مدرسه كاتوليك ها مي رفت و تنها يهودي كلاسش بود. ياكوب، عموي آلبرت او را با رياضيات و مادرش او را با موسيقي و ادبيات آشنا كرد و انيشتين بزرگترين تفريح خود را در موسيقي يافت.در سال 1984 پدرش بار ديگر ورشكست شد و خانواده او به ميلان در ايتاليا رفتند و آلبرت در يك مدرسه شبانه روزي ماند، تا ادامه تحصيل بدهد. بعد از دو ماه تنهايي، آلبرت يك گواهي پزشكي مبني بر اينكه اعصابش ناراحت است گرفت و اولياي مدرسه عذر او را خواستند.بعد از اين دوران او به جنوا در كنار پسر عموهاي مادرش رفت. اما باز پدرش ورشكسته شد و خانواده اش به پاويار رفتند. درآنجا بازهم كسب پدرش كساد شد. او نتوانست به دانشگاه وارد شود چون ديپلم نداشت، اما مدرسه عالي فني در زوريخ به شرط گذراندن يك امتحان ورودي حاضر به ثبت نام او بود ولي او در اين امتحان هم رد شد.او در سال1903در شهر برن با ميلوا مارك، هم كلاسيش ازدواج كرد وحاصل ازدواج آن ها، دو پسر بود. در اواخرسال1910كرسي فيزيك نظري در دانشگاه آلماني پراگ خالي شد و انيشتين اين كرسي را پذيرفت، ولي كمتراز دو سال آنجا ماند و عازم شهر زوريخ شد و در پايان سال 1912 با سمت استادي مدرسه پلي تكنيك زوريخ مشغول به كار شد. مدتي بعد توسط مقامات شهر برلين به آنجا دعوت شد و كمي بعد از همسرش جدا شد.در سن 34 سالگي به عضويت آكادمي پادشاهي آلمان انتخاب شد و مدتي بعد با دختر خاله خويش كه از شوهر مرحوم خود داراي دو دختر بود ازدواج كرد.درسال1921انيشتين جايزه نوبل  فيزيك را برد و به يك چهره جهاني تبديل شد و جالب اينجاست او كه از مدتها پيش از همسرش جدا شده بود، جايزه را براي همسرش فرستاد. در سال،1933 او به كارمندان انستيتوي تازه تأسيس براي مطالعات پيشرفته در پرينستون پيوست. آلبرت اين جايگاه را براي تمام زندگيش پذيرفت وتا لحظه مرگش آنجا بود. همسرش الزا درسال 1936ازدنيا مي رود و خواهر انيشتين كه در فلورانس بود به شهر پرنيستون نزد برادرش آمد.همزمان با آغاز جنگ جهاني دوم با تشويق و همكاري دو تن از استادان فيزيك دانشگاه كلمبيا نامه اي به روزولت نوشتند و در آن نسبت به تلاش دانشمندان نازي در دستيابي به بمب اتمي هشدار داده و تبعات ناگوار دستيابي نازي ها به سلاح هاي هسته اي را خاطر نشان ساختند. بعدها وقتي كه بمب اتمي در هيروشيما و ناكازاكي منفجر شد انيشتين اين جمله معروف را گفت: اگر مي دانستم آنها چنين خواهند كرد، مي رفتم كفاش مي شدم.]]>
</TEXT>
</DOC>
<DOC>
<DOCID>HAM2-851223-048</DOCID>
<DOCNO>HAM2-851223-048</DOCNO>
<ORIGINALFILE>/1385/851223/news/_informatic.htm</ORIGINALFILE>
<ISSUE>چهارشنبه 23 اسفند 1385 - سال چهاردهم - شماره4229 - Mar 14, 2007</ISSUE>
<DATE calender="Western">2007-03-14</DATE>
<DATE calender="Persian">1385/12/23</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
<![CDATA[همايش امضاي ديجيتالي]]>
</TITLE>
<TEXT>
<![CDATA[اولين همايش و نمايشگاه تخصصي امضاي ديجيتالي و تحقق دولت الكترونيك در تهران برگزار خواهد شد. اطلاعات بيشتر در وب سايت همايش قابل دسترسي است: http://www.digitalsign.ir]]>
</TEXT>
</DOC>
<DOC>
<DOCID>HAM2-851223-049</DOCID>
<DOCNO>HAM2-851223-049</DOCNO>
<ORIGINALFILE>/1385/851223/news/_kharj.htm</ORIGINALFILE>
<ISSUE>چهارشنبه 23 اسفند 1385 - سال چهاردهم - شماره4229 - Mar 14, 2007</ISSUE>
<DATE calender="Western">2007-03-14</DATE>
<DATE calender="Persian">1385/12/23</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
<![CDATA[چني در نشست سالانه ايپك اعلام كرد:
دمكرات ها عامل تضعيف ارتش آمريكا
واشنگتن هيچ گاه اسرائيل را به عنوان نزديك ترين متحد خود در شرايط سخت و دشوار خاورميانه تنها نخواهد گذاشت]]>
</TITLE>
<TEXT>
<IMAGE>/1385/851223/news/017115.jpg</IMAGE>
<![CDATA[
گروه بين الملل -ديك چني، معاون رئيس جمهور ايالات متحده شامگاه دوشنبه طي اظهاراتي در كنفرانس سياستگذاري كميته امور عمومي اسرائيل، آمريكا(aipac)در واشنگتن، پايتخت آمريكا در انتقادي تند از اكثريت دمكرات كنگره آمريكا، استراتژي ضدجنگ حزب دمكرات را عامل تضعيف نيروهاي آمريكايي توصيف كرد.
به گزارش خبرگزاري يونايتدپرس، چني در نطق خود خطاب به حاضران در اين كنفرانس از ايپك، كه بزرگترين لابي  حامي صهيونيسم در آمريكا است به عنوان مجموعه اي كه نقشي محوري در ايجاد بستر استراتژيك و اخلاقي دوستي آمريكا و اسرائيل ايفا مي كند، ياد كرد.
معاون رئيس جمهوري آمريكا با اشاره به اين كه مبناي فكري تروريست ها در جوامع متمدن امروز جايگاهي براي خود نخواهد يافت در اظهارات خود كساني كه علل مورد ادعاي كاخ سفيد براي ساقط كردن رژيم صدام و حمله به عراق را زير سئوال مي برند به باد انتقاد گرفت. او گفت: تروريست ها همه توان خود را روي عراق متمركز كرده اند. وي افزود: اگر كسي حامي مبارزه با ترور است اين ادعا تنها درصورتي معنا خواهد داشت كه در جايي كه اكنون تروريست ها در حال نبرد با ما هستند از ما پشتيباني كند.
او در بخشي از اظهاراتش تأكيد كرد وقتي اعضاي كنگره استراتژي ضدجنگ را دنبال مي كنند نمي توانند ادعا كنند در حال حمايت از نيروهاي آمريكايي هستند. وي در ادامه ادعا كرد عقب نشيني نيروهاي آمريكايي از عراق موجب تقويت دشمنان ايالات متحده خواهد شد.
ترجيع بند اظهارات چني در اين كنفرانس پافشاري او براين نكته بود كه واشنگتن هيچگاه اسرائيل را به عنوان نزديك ترين متحد خود در شرايط سخت و دشوار خاورميانه تنها نخواهد گذاشت. او در بخشي از نطق خود كه به شرايط خاورميانه مربوط مي شد برقراري صلح پايدار در اين منطقه را منوط به پايبندي دولت جديد فلسطيني به شرايط تعيين شده از سوي كميته چهارجانبه يعني سركوب خشونت ، پذيرش توافقنامه هايي كه بين دولت هاي فلسطيني قبل و تل آويو منعقد شده اند و به رسميت شناختن اسرائيل دانست.]]>
</TEXT>
</DOC>
<DOC>
<DOCID>HAM2-851223-050</DOCID>
<DOCNO>HAM2-851223-050</DOCNO>
<ORIGINALFILE>/1385/851223/news/_kharj.htm</ORIGINALFILE>
<ISSUE>چهارشنبه 23 اسفند 1385 - سال چهاردهم - شماره4229 - Mar 14, 2007</ISSUE>
<DATE calender="Western">2007-03-14</DATE>
<DATE calender="Persian">1385/12/23</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
<![CDATA[دمشق به دنبال گفت وگو با واشنگتن]]>
</TITLE>
<TEXT>
<![CDATA[رويترز: دمشق روز دوشنبه و پس از ملاقات الن سربري، دستيار وزير خارجه ايالات متحده در امور پناهندگان و مهاجران با فيصل مقداد، معاون وزير امور خارجه سوريه اعلام كرد خواستار گشايش باب ديالوگ نامحدود با واشنگتن است.
به گزارش خبرگزاري رويترز، سربري كه عالي ترين مقام آمريكايي است كه پس از ترور فوريه 2005 رفيق حريري، نخست وزير فقيد لبنان به سوريه سفر كرده در ديدار يك ساعته عصر دوشنبه خود با مقداد وضعيت آوارگان عراقي در سوريه كه تعدادشان بين 600 هزار تا يك ميليون تن برآورد مي شود را مورد بررسي قرار داد.
مقداد پس از اين ديدار گفت: در غياب همكاري و گفت وگو راه حلي پايدار براي مشكلات خاورميانه به دست نمي آيد. وي با تأكيد بر اين كه نوعي پيوستگي بين مشكلات جاري منطقه وجود دارد، افزود: ما ديدگاه خود را در مورد راهكارهاي حل اين مشكلات و لزوم گشايش باب مذاكرات جدي با ايالات متحده در همه زمينه ها در ديدار اخير تشريح كرديم.
درحالي كه مقداد بدون اشاره به دستاورد ديدارش با سربري از لزوم گفت وگوي دمشق و واشنگتن بر سر موضوعات مختلف منطقه اي گفت،طرف آمريكايي حاضر به هيچ گونه اظهارنظري درمورد محتواي مذاكرات و اظهارات مقداد نشد.
سربري از روز يكشنبه و به همراه كميسر عالي پناهندگان سازمان ملل متحد به دمشق رفته است. شين مك كورك، سخنگوي وزارت امور خارجه ايالات متحده روز گذشته در تلاش براي بي اهميت جلوه دادن پيشنهاد مقداد تأكيد كرد سفر سربري به دمشق، ديداري دوجانبه نبوده است.]]>
</TEXT>
</DOC>
<DOC>
<DOCID>HAM2-851223-051</DOCID>
<DOCNO>HAM2-851223-051</DOCNO>
<ORIGINALFILE>/1385/851223/news/_kharj.htm</ORIGINALFILE>
<ISSUE>چهارشنبه 23 اسفند 1385 - سال چهاردهم - شماره4229 - Mar 14, 2007</ISSUE>
<DATE calender="Western">2007-03-14</DATE>
<DATE calender="Persian">1385/12/23</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
<![CDATA[كوتاه]]>
</TITLE>
<TEXT>
<![CDATA[سولانا در دمشق
آسوشيتدپرس: خاوير سولانا كميسر ارشد سياست خارجي و امنيت اتحاديه اروپا شامگاه ديشب براي مذاكره با مقامات سوري پيرامون مسائل منطقه اي وارد دمشق  شد. سولانا در دمشق با بشار اسد، رييس جمهوري و وليد المعلم، وزير خارجه سوريه ملاقات مي كند. اين نخستين ديدار يك مقام ارشد اروپايي از سوريه طي دو سال گذشته به شمار مي رود.سولانا كه پيش از عزيمت به دمشق از بيروت و رياض نيز ديدار به عمل آورد به ظاهر تسريع روند حل وفصل بحران سياسي لبنان و برگزاري دادگاه ترور رفيق حريري، نخست وزير فقيد لبنان را دنبال مي كند اگرچه ساير بحران هاي خاورميانه هم در دستور كار مذاكرات او و مقامات ارشد لبنان، عربستان سعودي
و دمشق قرار داشت.
انتقاد پريماكف از آمريكا و ناتو
ايتارتاس: يوگني پريماكف، نخست وزير اسبق روسيه روز گذشته آمريكا و ناتو را به دليل تلاش براي استقرار اجزاي پدافند سيستم دفاع موشكي در كشورهاي اروپاي شرقي به نقض موافقت نامه همكاري هاي روسيه و ناتو متهم كرد.
پريماكف گفت: بر اساس موافقت نامه سال 1997پاريس استقرار سلاح هاي اتمي و تاسيسات ويژه آن و نيز ايجاد پايگاه هاي نظامي ناتو در قلمرو اعضاي جديد اين پيمان در اروپاي شرقي منع شده است.
وي افزود: آمريكا در مغايرت با اين موافقت نامه تصميم به ايجاد پايگاه نظامي در روماني و بلغارستان و استقرار اجزاي پدافند موشكي خود در كشورهاي چك و لهستان گرفته است.
احتمال آزادي 750 اسير فلسطيني
المنار: 750 اسير فلسطيني در روزهاي آينده با گليعاد شاليت، سرباز اسرائيلي كه چند ماه پيش تاكنون توسط مبارزان فلسطيني به اسارت درآمد، مبادله مي شوند.
منابع آگاه روز گذشته اعلام كردند نماينده اي مصري به منظور پيگيري موضوع تبادل اسراي فلسطيني- اسرائيلي تا پايان هفته جاري به تل آويو مي رود.
به گفته اين منبع تلاش هاي فشرده براي آزادي نظامي اسرائيلي درآغاز هفته آتي درچارچوب تبادل اسرا از سرگرفته مي شود و جنبش حماس هم پيگير اين موضوع است. گفته مي شود تل آويودر تعداد اسراي فلسطيني تجديد نظركرده و درنظر دارد به جاي 1450 اسير فلسطيني 750 تن را آزاد كند.
تدوين راهبرد عقب نشيني از عراق در پنتاگون
خبرگزاري فرانسه: پنتاگون در حال آماده كردن طرحي براي خروج تدريجي نيروهاي آمريكايي از عراق در صورت شكست استراتژي افزايش نيروهاي آمريكايي در اين كشور است.
گوردون جاندرو، سخنگوي كاخ سفيد روز گذشته با اشاره به اظهارات رابرت گيتس، وزير دفاع آمريكا اعلام كرد اگر طرح افزايش نيروها درعراق شكست بخورد پنتاگون استراتژي عقب نشيني از اين كشور را اجرا خواهد كرد.
جاندرو بي آنكه به چارچوب اين طرح اشاره كند، تاكيد كرد تدوين اين طرح در مراحل اوليه اش قرار دارد و براي آن كه بتوانيم نتيجه اي از آن كسب كنيم بايد ماه ها صبر كنيم.
سفر بوش به مكزيك
جرج بوش در آخرين مرحله سفرش به كشورهاي آمريكاي لاتين كه با اعتراض  هاي مردمي در اين كشورها همراه بود، وارد مكزيك شد.]]>
</TEXT>
</DOC>
<DOC>
<DOCID>HAM2-851223-052</DOCID>
<DOCNO>HAM2-851223-052</DOCNO>
<ORIGINALFILE>/1385/851223/news/_kharj.htm</ORIGINALFILE>
<ISSUE>چهارشنبه 23 اسفند 1385 - سال چهاردهم - شماره4229 - Mar 14, 2007</ISSUE>
<DATE calender="Western">2007-03-14</DATE>
<DATE calender="Persian">1385/12/23</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
<![CDATA[البرادعي در كره شمالي]]>
</TITLE>
<TEXT>
<![CDATA[گروه بين الملل - محمد البرادعي مديركل آژانس بين المللي انرژي اتمي بعد از يك توقف يك روزه در چين براي گفتگو درباره اجراي توافقنامه هسته اي با كره شمالي وارد پيونگ يانگ شد. اين سفر به دعوت كره شمالي و در پي توافق هسته اي اخير ميان اين كشور و پنج مذاكره كننده هسته اي در مذاكرات اخير پكن انجام مي شود.
به گزارش آسوشيتدپرس، محمد البرادعي پيش از سفر به كره شمالي در پكن و در گفتگويي با خبرنگاران هشدار داد كه انتظار زيادي نبايد از روند خلع سلاح كره شمالي وجود داشته باشد چرا كه اين روند بسيار طولاني و پيچيده است و ابتدا بايد اعتماد زيادي بين طرفين مذاكرات خلع سلاح هسته اي ايجاد شود.
البرادعي بعد از مذاكره با مقامات كره شمالي امروز( چهارشنبه )به پكن بازمي گردد تا با كريستوفر هيل، نماينده  ارشد آمريكا در مذاكرات شش جانبه نيز ديدار كند. به گفته سخنگوي سفارت آمريكا در پكن، هيل قرار است چهارشنبه وارد پكن شود.
محمد البرادعي مدير كل آژانس بين المللي انرژي اتمي نسبت به مهلت 60 روزه براي توافق با كره شمالي هشدار داد و خاطر نشان كرد احتمالاً در اين مهلت توافق لازم صورت نخواهد گرفت.
آژانس بين المللي انرژي اتمي قصد دارد بار ديگر با اعزام بازرسان خود به تأسيسات هسته اي كره شمالي نظارت بر برنامه هسته اي اين كشور را از سر گيرد.]]>
</TEXT>
</DOC>
<DOC>
<DOCID>HAM2-851223-053</DOCID>
<DOCNO>HAM2-851223-053</DOCNO>
<ORIGINALFILE>/1385/851223/news/_kharj.htm</ORIGINALFILE>
<ISSUE>چهارشنبه 23 اسفند 1385 - سال چهاردهم - شماره4229 - Mar 14, 2007</ISSUE>
<DATE calender="Western">2007-03-14</DATE>
<DATE calender="Persian">1385/12/23</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
<![CDATA[گزارش
به دنبال جانشيني براي چني]]>
</TITLE>
<TEXT>
<![CDATA[ديك چني معاون رييس جمهور آمريكا 66 سال بيشتر ندارد اما از بيماري هايي رنج مي برد كه هر لحظه خروج ناگهاني او از صحنه قدرت پيش بيني مي شود. او تا كنون از چهار سكته قلبي جان به در برده و چندين عمل جراحي قلب انجام داده است. قلب او اكنون با باطري كار مي كند. اولين سكته قلبي بسيار زود و در سن 37 سالگي به سراغ او آمد. چني در گذشته بسيار زياد سيگار مي كشيد و بعضي مي گويند دليل اين همه ناراحتي قلبي او هم همين است. هفته گذشته يك لخته خون در پاي او پيدا شد كه مي تواند حركت كند و به ريه ها برود و ايجاد خطر كند. اين لخته مي تواند باعث توقف ناگهاني جريان خون شود و چني را هم مانند صدها آمريكايي ديگر كه در اثر همين عامل در سال جان خود را از دست مي دهند روانه قبرستان كند.
چني پيش از معاونت جورج بوش در كاخ سفيد در گذشته رييس دفتر كاخ، عضو كنگره و وزير دفاع بوده است. او همچنين در بخش خصوصي فعاليت تجاري داشته و در مقام رياست هيات مديره شركت هاليبرتون حضور داشته است. حضور او در بخش خصوصي از سال 1993 و با پيروزي دمكرات ها شروع شد. در ژانويه اين سال بعد از پيروزي دمكرات ها در انتخابات، چني وزارت دفاع را ترك كرد و به موسسه آمريكن اينترپرايز پيوست. از سال 1995 تا سال 2000 او رييس هيات مديره شركت هاليبرتون بود. در آن سالها او تلاش مي كرد تا تحريم هاي آمريكا عليه ايران و ليبي شكسته شود تا فعاليت اين شركت در اين دو كشور ادامه يابد. علاوه بر هاليبرتون نام چني در هيات مديره چند شركت غول پيكر ديگر هم ديده مي شود.
از سال 2001 و در روزهاي اوليه دولت بوش، وقتي از چني پرسيدند آيا علاقه اي به نامزد شدن در انتخابات رياست جمهوري از سوي حزب جمهوريخواه را دارد يا نه او گفت، ترجيح مي دهد بعد از به پايان رسيدن دوره مسئوليتش به عنوان معاون رييس جمهور بازنشسته شود و به زندگي خصوصي آرام خود بپردازد.
مشكلات جسمي و بيماري هاي پي در پي او اين بحث را در واشنگتن دامن مي زد كه چني فرد مناسبي براي معاونت رييس جمهوري نيست. اكنون در همه سفرهاي چني يك تيم حرفه اي مراقبت پزشكي او را همراهي مي كنند. چني در محافل خصوصي گاهي براي راه رفتن از عصا استفاده مي كند كه البته تاكيد دارد اين كار به خاطر مشكل در راه رفتن است نه بيماري قلبي.
در صورتي كه چني در اثر ناتواني يا مرگ ناگهاني ديگر نتواند به كارش ادامه دهد، بر اساس قانون اساسي رييس جمهور معاون ديگري را براي تصويب و تاييد به كنگره معرفي مي كند. در چنين شرايطي و با وجود اكثريت يافتن دمكراتها در كنگره، بوش در گرفتن راي تاييد از نمايندگان كنگره با مشكل جدي رو به رو مي شود. در حال حاضر هيچ يك از كانديداهاي حزب جمهوريخواه نمي خواهند در آخرين سال حكومت بوش در مقام معاونت او قرار گيرند تا هدف انتقادات و حملات عليه دولت بوش قرار بگيرند. يكي از احتمالات اين است كه بوش كاندوليزا رايس را به جاي چني معرفي كند. رايس بارها تاكيد كرده كه در پايان دوره مسئوليت بوش به دانشگاه و كرسي استادي بازمي گردد.
اين اولين بار از سال 1928 تا كنون است كه نه رييس جمهور و نه معاون او براي انتخابات بعدي كانديدا نمي شوند.]]>
</TEXT>
</DOC>
<DOC>
<DOCID>HAM2-851223-054</DOCID>
<DOCNO>HAM2-851223-054</DOCNO>
<ORIGINALFILE>/1385/851223/news/_shari.htm</ORIGINALFILE>
<ISSUE>چهارشنبه 23 اسفند 1385 - سال چهاردهم - شماره4229 - Mar 14, 2007</ISSUE>
<DATE calender="Western">2007-03-14</DATE>
<DATE calender="Persian">1385/12/23</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[وزير كشور: مدافع طرح سهميه بندي پلكاني بنزين هستيم
نخستين كارخانه ساخت واگن مترو راه اندازي شد]]>
</TITLE>
<TEXT>
<IMAGE>/1385/851223/news/017127.jpg</IMAGE>
<![CDATA[
عكس: محمد توكلي
گروه شهري- صبح ديروز با حضور وزير كشور، شهردار تهران و تني چند از مسئولان، كارخانه واگن سازي تهران در كنار مجموعه پايانه و تعميرگاه هاي متروي تهران افتتاح و مورد بهره برداري قرار گرفت.
مصطفي پورمحمدي وزير كشور در حاشيه مراسم افتتاح اين كارخانه گفت: بيش از 50 درصد كل ديون شهرداريها، سال آينده از محل واگذاري سهام شركتها پرداخت مي شود. وي در ادامه افزود: در سال 85 شروع خوب و قوي در جهت هماهنگي و تعريف فعاليتها در بخشهاي مختلف حمل و نقل عمومي از جمله تأمين انواع اتوبوس، گازسوز كردن خودروها، جايگزيني خودروهاي فرسوده و نوسازي ناوگان تاكسيراني داشتيم و در عين حال در حوزه قطار شهري به تعريف روشن و سقف مشخصي از فعاليت، ميزان بودجه و هزينه رسيديم. وزير كشور با اظهار اميدواري نسبت به تحقق بودجه تبصره 13 طبق برنامه پيش بيني شده، افزود: در تبصره 13 از سوي نمايندگان مجلس سهميه بندي بنزين منوط به افزايش سهم حمل و نقل عمومي شده است؛ اما از نظر ما، افزايش اين سهم را مي توان به صورت پلكاني انجام داد و اين مدل كاملا قابل دفاع است. پورمحمدي در خصوص ديون دولت به شهرداري، توضيح داد: دولت ديون زيادي به مراكز مختلف از جمله شهرداريها داشته است؛ اما مقرر شده سال آينده بخشي از سهام واگذار شده به شركتها، به بدهي دولت اختصاص يابد.
در ابتداي اين مراسم مديرعامل شركت مترو تهران با تاكيد بر اينكه اميدواريم با توجه به سياست دولت دركاهش و صرفه جويي مصرف سوخت مساله تامين اعتبار واگن هاي متروي تهران در سال 86 مورد توجه جدي دولت قرار گيرد، تصريح كرد: در صورت تامين نقدينگي مورد نياز تا پايان سال 86 بخشي از خط 4 در خيابان انقلاب و بخشي از خط يك به سمت تجريش به بهره برداري خواهد رسيد.
محسن هاشمي با بيان اينكه با حمايت دولت شوراي شهر و شهرداري تهران مسيرهاي موجود مترو در پايتخت در 3 خط تكميل شده و هرساله به طور متوسط حدود 10 كيلومتر خط مترو و 5 ايستگاه افتتاح شده است، گفت: امروز تهران داراي 90 كيلومتر خط مترو با 46 ايستگاه فعال است.
وي با بيان اينكه هم اكنون به دليل كمبود واگن و لكوموتيو متروي تهران فقط با 50 درصد ظرفيت خود فعاليت مي كند كه در صورت تامين نقدينگي از سوي دولت و فعال كردن كارخانجات داخلي امكان استفاده از ظرفيت كامل خطوط متروي تهران فراهم خواهد شد، افزود: اميدواريم بتوانيم در صورت تامين نقدينگي مورد نياز بخشي از خط 4 مترو در خيابان انقلاب و بخشي از خط يك به سمت تجريش را اواخر سال 86 افتتاح كنيم.
مديرعامل مترو تهران با اشاره به امضاء قرارداد تامين واگن با شركت واگن سازي تهران با بيان اينكه اين قطارها در خط يك و دو به كار گرفته خواهد شد، تصريح كرد: بخشي از خط يك به سمت تجريش اواخر سال 86 و به تدريج مابقي آن ظرف 2 سال آينده راه اندازي خواهد شد. همچنين در سال 87 نيز متروي مسير شرق تهران تا خيابان دماوند بايد به بهره برداري برسد كه تمام اين برنامه ها در شرايطي است كه اگر واگن ها به موقع تامين نشود نمي توانيم مسيرهاي مذكور را افتتاح كنيم.
هاشمي گفت: در خصوص تعداد كل قطارها 973 واگن نياز داريم كه 518 واگن خريداري شده و 455 واگن بايد تامين شود كه براي دو خط مترو به اعزام هر 2 دقيقه يك قطار برسيم. هاشمي تاكيد كرد: اميدواريم با توجه به سياست دولت دركاهش و صرفه جويي مصرف سوخت، مساله تامين اعتبار واگن هاي متروي تهران در سال 86 مورد توجه جدي دولت قرار گيرد.]]>
</TEXT>
</DOC>
<DOC>
<DOCID>HAM2-851223-055</DOCID>
<DOCNO>HAM2-851223-055</DOCNO>
<ORIGINALFILE>/1385/851223/news/_shari.htm</ORIGINALFILE>
<ISSUE>چهارشنبه 23 اسفند 1385 - سال چهاردهم - شماره4229 - Mar 14, 2007</ISSUE>
<DATE calender="Western">2007-03-14</DATE>
<DATE calender="Persian">1385/12/23</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[شوراي شهر تهران براي سال آينده تصويب كرد
نرخ جديد كرايه تاكسي هاي خطي]]>
</TITLE>
<TEXT>
<![CDATA[افزايش 11 درصدي براي تاكسي هاي خطي و 12 درصدي براي تاكسي هاي فرودگاه، ترمينال ها و راه آهن به تصويب رسيد
گروه شهري- شوراي شهر ديروز با بررسي لايحه نرخ كرايه تاكسي هاي تهران، در سال 86، افزايش متوسط 11 درصد را براي تاكسي هاي خطي و 12 درصد را براي تاكسي هاي فرودگاه، ترمينال ها و راه آهن تصويب كرد.
بنا به اين گزارش، نرخ هاي مصوب سيصد و دهمين جلسه علني شوراي اسلامي شهر تهران، از سال آينده در 450 مسير خطي و همچنين براي تاكسي هاي فرودگاه و ترمينال و راه آهن اعمال خواهد شد. حسن زياري رئيس كميسيون فني و عمراني شوراي شهر با اشاره به عوامل موثر در تعيين نرخ هاي جديد مطابق بررسي هاي كارشناسي اين كميسيون، افزايش نرخ كرايه تاكسي خطي در مسيرهاي مختلف و متناسب با كرايه هاي مصوب سال جاري را بين 25 تا 100 تومان در نوسان دانست و گفت : در تعيين نرخ جديد خطوط تا 500 تومان كرايه فعلي، افزايشي معادل 25 تومان، براي خطوط از 500 تا 900 تومان، افزايشي معادل 50 تومان و از 900 تا 1000 تومان نيز افزايشي معادل 100 تومان درنظر گرفته شده است. بر اساس مصوبه شوراي شهر، كرايه تاكسي هاي خطي در نوبت شب، ازساعت بيست و چهار تا ساعت 6 صبح، نيز با 20 درصد افزايش، محاسبه مي شود.
انتقاد از مصوبات مجلس در باره شوراها
از سوي ديگر رئيس شوراي شهر در ابتداي جلسه با انتقاد از برخي مصوبات مجلس در باره شوراها و شهرداري ها گفت: لوايح و طرح  هاي مصوب مجلس مشكلات فراواني را براي شهرداري  هاي كشور ايجاد مي  كند. چمران، با بيان اينكه شوراها و شهرداري  ها از مصوبات اخير مجلس گلايه دارند گفت: انتظار داشتيم كه حداقل مجلس با شوراي شهر تهران كه كنار گوششان است و يا با شوراي عالي استان  ها كه كنار دستشان است، به عنوان كساني كه دستي بر آتش دارند، مشورت مي كرد. چمران افزود: در تصويب تبصره 13 بودجه كه روز گذشته در مجلس بررسي شد، به هيچ يك از اصلاحات و پيشنهادات شوراها توجهي نشده است. در تصويب اين تبصره فقط به آن به عنوان يك موضوع كلان توجه شده و به هيچ وجه جزييات موضوع مورد توجه قرار نگرفته است. همچنين بيادي نايب رئيس شوراي شهر از انعكاس نيافتن برخي اخبار شوراي شهر در روزنامه همشهري انتقاد و خاطر نشان كرد كه همشهري رسانه اي است كه بايد در باره مسايل شورا و شهرداري اطلاع رساني داشته باشد، ولي اخبار سازمان ها و ارگانهاي ديگر بيشتر از خبرهاي شوراي شهر در اين روزنامه منعكس مي شود.]]>
</TEXT>
</DOC>
<DOC>
<DOCID>HAM2-851223-056</DOCID>
<DOCNO>HAM2-851223-056</DOCNO>
<ORIGINALFILE>/1385/851223/news/_shari.htm</ORIGINALFILE>
<ISSUE>چهارشنبه 23 اسفند 1385 - سال چهاردهم - شماره4229 - Mar 14, 2007</ISSUE>
<DATE calender="Western">2007-03-14</DATE>
<DATE calender="Persian">1385/12/23</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[اعتراض معماران ايراني به نقض حريم كعبه]]>
</TITLE>
<TEXT>
<![CDATA[گروه شهري- احداث پروژه ابرج البيت در جوار مسجد الحرام، آثار تخريبي گسترده اي بر جا مي گذارد و باعث به وجود آمدن خسارات زيادي به مسجد الحرام و بافت معماري اسلامي اين شهر مي شود.
به گزارش خبرنگار همشهري، برخي از معماران برجسته كشور با اعلام خبر فوق در گفتگو با همشهري، احداث ابرج البيت را به دور از قوانين شهرسازي و معماري و نقض قوانين جهاني مي دانند.
صمد ذو اشتياق، معمار و شهرساز با اشاره به اينكه در شهر سلسله مراتب اهميت، از نظر فضايي نقش عمده  اي دارد گفت: اگر ساختماني در شهري ساخته شود بايد براساس بافت كلي شهر، پيش بيني و احداث شود.
وي گفت: در مكه هيچ ساختماني به اندازه مسجد الحرام داراي اهميت نيست و به همين دليل بايد اين محوطه از نظر تاريخي و همچنين شخصيت جهاني داراي حريم باشد و چيزي پيرامون آن ساخته نشود به ويژه ساختمان هايي كه داراي معماري مدرن اند.
مدير طرح جامع دوم تهران با اشاره به معماري تاريخي- مذهبي و شخصيتي مسجد الحرام گفت: عموما بسياري از آثاري كه پيرامون اين بنا ساخته مي شوند، اعتبار و اهميت فراواني مي يابند زيرا كه در كنار اين بافت مهم مذهبي تاريخي قرار گرفته اند و نبايد به بافت كلي آن آسيب وارد كنند.ذواشتياق با اعلام اينكه ساخت اين مجتمع نفي كننده حقوق اسلامي، حقوق شهري - معماري و حتي حقوق بين المللي است گفت: در طول تاريخ ما بارها شاهد تغييرات گوناگون بوديم، اما هر بار، هويت مذهبي تاريخي اين حريم مقدس حفظ مي شد اما امروز و با ساخت اين پروژه، معماري جديد، بدون كمترين توجه به شخصيت مذهبي مسجد الحرام موجب تخريب چشم انداز كعبه شده است.وي با اشاره به مذهبي بودن اين شهر و مقدس بودن آن در نزد مسلمانان گفت: درست نيست در شهري كه از نظر تقدس نزد مسلمانان داراي جايگاه والايي است، نماد مذهبي، تحت تاثير نماي تجاري يك ساختمان قرار گيرد.سيدعبدالرسول قريشي شهرساز و معمار نيز با اشاره به لزوم تحقيق و بررسي بيشتر اين مساله گفت: با توجه به اطلاعات موجود، اين برج از نظر معماري فارغ از مكان محل استقرار(مكه )ساخته شده است و به نظر مي رسد كه در اين تصميم، مطالعات شهرسازي انجام نشده و تنها براساس نيازهاي بازار اين پروژه در حال ساخت است و از نظر كارشناسي توجيه ندارد.استاد دانشگاه شيخ بهايي اصفهان با اشاره به تعرض به حريم مقدس ترين مكان مسلمانان گفت: اين ساختمان نه تنها در شأن معماري يگانه كعبه نيست، بلكه ساخت آن در حريم يك بناي تاريخي معمولي نيز، نادرست و غيركارشناسي است.
قريشي، بر لزوم جلوگيري از احداث اين برج تأكيد كرد و افزود: تخريب چشم انداز مسجد الحرام نوعي بي حرمتي به آن قلمداد شده و فضايي كه معنويت  مطلقي بر آن حاكم است، نبايد، اينگونه مورد تخريب فضايي قرار گيرد.]]>
</TEXT>
</DOC>
<DOC>
<DOCID>HAM2-851223-057</DOCID>
<DOCNO>HAM2-851223-057</DOCNO>
<ORIGINALFILE>/1385/851223/news/_shari.htm</ORIGINALFILE>
<ISSUE>چهارشنبه 23 اسفند 1385 - سال چهاردهم - شماره4229 - Mar 14, 2007</ISSUE>
<DATE calender="Western">2007-03-14</DATE>
<DATE calender="Persian">1385/12/23</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[يادداشت
منظر توحيد يا منظر دنيا؟]]>
</TITLE>
<TEXT>
<![CDATA[دكتر ناصر كرمي
اعتراض ايرانيان به نقض حريم كعبه از چه موضعي مي تواند انجام شود؟ به 2 دليل مشخص احتمالا دولت در اين باره قادر به ايفاي نقش چندان فعالي نخواهد بود:
نخست، روابط سياسي پيچيده ايران با دولت عربستان و حساسيت سعودي ها درباره هر مسئله اي كه به نحوي با كعبه و مكه و مدينه ارتباط پيدا كند.
دوم، سابقه دولت در بي اعتنايي به حريم عمومي مكان هاي فرهنگي، ازجمله ماجراهاي برج جهان نما و سد سيوند و... كه موجب مي شود كسي نيوشاي اين واعظ غيرمتعظ نباشد.
اما در اين باره دست نهادهاي غيردولتي كاملا باز است. انتظار مي رود مجامع علمي و فرهنگي مرتبط، به ويژه جامعه معماران و شهرسازان بتوانند با پيگيري مداوم خود از طريق مجاري مدني و با بهره گيري از هر ابزاري كه شبهه دوپاره سازي مذهبي را نداشته باشد، دولت عربستان را به تجديدنظر در اجراي چنان پروژه تأسف باري ترغيب كنند.
ديگر بار تأكيد مي كنيم بنا به دلايل بسيار، زيبنده تر آن است كه اعتراض به نقض حريم خانه خدا حتي الامكان با واژه هاي غيرسياسي و توسط نهادهاي مدني انجام شود.
اگرچه به هر رو اين اعتراض توان و شور خود را از دلمشغولي مؤمنانه ميليون ها انسان به قبله همه گيتي مي گيرد. و با وجود همه ملاحظاتي كه گفته شد، بايسته است اين شور فروننشيند تا زماني كه در طواف كعبه آنچه به ديد مي آيد گستره آسماني بي انتها باشد كه توحيد و وحدت وجود را القا مي كند، نه منظر آپارتمان هاي هر متر مربع سه ميليون دلاري، كه آزمندي را برمي تابند و دل فروبستن به جيفه دنيوي.]]>
</TEXT>
</DOC>
<DOC>
<DOCID>HAM2-851223-058</DOCID>
<DOCNO>HAM2-851223-058</DOCNO>
<ORIGINALFILE>/1385/851223/news/_shari.htm</ORIGINALFILE>
<ISSUE>چهارشنبه 23 اسفند 1385 - سال چهاردهم - شماره4229 - Mar 14, 2007</ISSUE>
<DATE calender="Western">2007-03-14</DATE>
<DATE calender="Persian">1385/12/23</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[خروج 700 دستگاه اتوبوس فرسوده ازتهران]]>
</TITLE>
<TEXT>
<![CDATA[700 دستگاه اتوبوس10 تا 40 ساله از ابتداي سال 85 تا كنون، از سيستم حمل و نقل عمومي پايتخت خارج شده است.]]>
</TEXT>
</DOC>
<DOC>
<DOCID>HAM2-851223-059</DOCID>
<DOCNO>HAM2-851223-059</DOCNO>
<ORIGINALFILE>/1385/851223/news/_siasi.htm</ORIGINALFILE>
<ISSUE>چهارشنبه 23 اسفند 1385 - سال چهاردهم - شماره4229 - Mar 14, 2007</ISSUE>
<DATE calender="Western">2007-03-14</DATE>
<DATE calender="Persian">1385/12/23</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[آنچه در روزهاي قبل از صدور قطعنامه جديد عليه ايران مي گذرد
رد و بدل امتيازات]]>
</TITLE>
<TEXT>
<IMAGE>/1385/851223/news/017082.jpg</IMAGE>
<![CDATA[
 در پي پايان نشست شوراي حكام آژانس بين المللي انرژي هسته اي و اعلام تصميم آن مبني بر تعليق همكاري هاي فني آژانس با ايران، مسئوليت آژانس در قبال پرونده هسته اي ايران در اين مرحله پايان يافت تا ادامه كار در مذاكرات گروه 1+5 و پس از آن در شوراي امنيت سازمان ملل پي گرفته شود.پيش بيني مي شود در روزهاي پاياني سال 85 جلسه شوراي امنيت تشكيل شده و قطعنامه ديگري عليه ايران صادر شود.
نشست پنج عضو دائمي شوراي امنيت و آلمان(1+5)با هدف توافق بر سر پيش نويس قطعنامه ضد ايراني جديدي عليه ايران صبح ديروز پايان يافت. سفير فرانسه گفته است اين نشست بهترين نشستي بوده كه تاكنون برگزار شده است.
اين نشست نيز همانند چندين نشست گذشته اين شش كشور، پشت درهاي بسته برگزار شد و ظاهراً اساس توافق، در مورد ممنوعيت دادن وام و تسهيلات كشورها به ايران بوده است. گفته شده مباحث مرتبط با تحريم هاي تسليحاتي و منع رفت و آمد مقام هاي ايراني مرتبط با برنامه هسته اي به خارج از كشور كه با مخالفت روسيه مواجه شده از متن مورد توافق احتمالاً حذف خواهد شد. اكنون سفيران شش كشور قرار شده تا متن مذكور را در اختيار پايتخت هاي خود قرار دهند و پس از توافق پايتخت ها در دستور كار??عضو شوراي امنيت قرار گيرد.
مذاكرات ديروز ادامه جلساتي بود كه اواخر هفته گذشته و اوايل هفته جاري در ميان نمايندگان پنج عضو دائم شوراي امنيت به علاوه آلمان درباره تقويت تحريم  هاي ايران مصوب ماه دسامبر2006 برگزار شده بود.
روسيه در كنار تلاش هايي كه براي حذف برخي موارد تحريم عليه ايران از پيش نويس قطعنامه آينده مي كند خواسته جديدي را در رابطه با ادامه كارش در نيروگاه بوشهر مطرح كرده و خواهان پرداخت هزينه بيشتر براي تحويل سوخت نيروگاه اتمي بوشهر از سوي ايران است. كاري كه اعتراض برخي مقامات ايراني از جمله آقازاده - رئيس سازمان انرژي اتمي - را برانگيخت. اما لاريجاني- دبير شوراي عالي امنيت ملي - خواسته روسيه را قابل بحث و مذاكره خواند و گفت: مي توان با پرداخت بخشي از اين هزينه ها موافقت كرد. روس ها بايد تا پايان مارس(11 فروردين )سوخت هسته اي را به نيروگاه بوشهر تحويل دهند، اما اكنون به باج خواهي متوسل شده و مبلغي مازاد بر قرارداد را مطالبه مي كنند. تعلل روسيه در ارسال سوخت نيروگاه باعث تقويت مواضع مخالفان گسترش روابط تهران - مسكو در ايران خواهد شد. مخالفان نسبت به سوء استفاده روسيه از موضوع پرونده هسته اي در قرارداد نيروگاه بوشهر معترض بوده و ادامه اين روند را به نفع كشور نمي دانند.
مخالفان رويه معمول شده از سوي مسكو را در تكميل نيروگاه بوشهر نوعي باج خواهي دانسته و درخواست جديد طرف روسي را نشانه تكرار رويه امتيازگيري و استراتژي تأخير مي دانند.
در شهريورماه سال گذشته توافقنامه اي بين آقازاده از سوي ايران و كرينكو از طرف فدراسيون روسيه امضاء شد كه مهم ترين محور اين توافقنامه اتمام كار نيروگاه بوشهر در سپتامبر 2007 و راه اندازي آن در ماه ژانويه بوده است. بر اساس توافق سپتامبر مقرر شد 6 ماه قبل از راه اندازي، سوخت اين نيروگاه تحويل ايران شود. برخي معتقدند كه مشكل كنوني اين كشور مسائل مالي بر سر افزايش ميزان قرارداد نبوده بلكه بيشتر بر سر تسريع در زمان پرداخت ها است.
بر اساس قرارداد اوليه بين ايران و روسيه مصوب شده بود كه نيروگاه در سال 2000 اتمام و در سال 2001 به بهره برداري برسد. ولي تاكنون چندين بار اين قرارداد تمديد شده ولي كار نيروگاه به اتمام نرسيده است.موافقان اما وجود روسيه در شوراي امنيت سازمان ملل و حق وتوي او را امتيازي مي دانند كه ايران بايد در شرايط كنوني از آن استفاده كند. زيرا مقاومت روسيه در برابر تحريم هاي بيشتر عليه ايران براي منافع ملي كشور حياتي است.
اما نوع همكاري طولاني مدت روسيه با ايران بر سر نيروگاه بوشهر اين گمانه را تقويت كرده است كه روسيه در شرايط كنوني پرونده هسته اي ايران، از دو طرف( كشورهاي 1+5 و ايران)امتياز مي گيرد. امتيازاتي كه از ايران دريافت مي كند مالي است و از اروپا و آمريكا نيز در جريان قطعنامه 1737 امتياز ادامه كار نيروگاه بوشهر و خارج كردن آن از فهرست تحريم هاي سازمان ملل را دريافت كرد تا به قطعنامه راي مثبت دهد.
در حال حاضر بحث در مورد موارد تحريمي جديد در قطعنامه شوراي امنيت عليه ايران در جريان است. آلخاندرو وولف نماينده آمريكا در سازمان ملل متحد موارد تحريمي جديد در پيش نويس قطعنامه در مورد ايران را ممنوعيت سفر خارجي مقامات ايراني مرتبط با برنامه هاي هسته اي و موشكي، تحريم صدور تسليحات و تجهيزات نظامي به ايران، افزايش فهرست اشخاص حقيقي و حقوقي كه حساب هاي بانكي خارجي آنها بايد مسدود گردد و محدود كردن اعطاي وام به ايران عنوان كرده كه هنوز توافقات كاملي در خصوص آنها صورت نگرفته است. برخي آگاهان سياسي از ممنوعيت صدور و خريد هر نوع سلاح از ايران در پيش نويس قطعنامه نيز خبر داده اند.
تا كنون روسيه در برابر برخي از تحريم ها ازجمله ممنوعيت سفرهاي خارجي مقامات ايراني و تحريم تسليحاتي ايران مقاومت كرده است. بايد منتظر ماند و ديد روسيه تا چه حد قادر به حذف اين تحريم هاست. آخرين خبرها نيز حاكي از آن است كه پوتين -رئيس جمهور روسيه- تصميم گيرنده اصلي در مورد راه اندازي نيروگاه بوشهر است و وي در توافقي با آمريكا پذيرفته اتمام كار نيروگاه را منوط به تعليق غني سازي از سوي ايران كند.
از آنجا كه جلسه آينده شوراي امنيت سازمان ملل براي بررسي قطعنامه ديگري عليه ايران وضعيت پرونده  هسته اي را پيچيده تر و بغرنج تر خواهد كرد
احمدي نژاد تصميم گرفته است خود در اين جلسه شركت كند. اعلام اين خبر از سوي سخنگوي دولت واكنش هاي متفاوتي را در پي داشت. برخي كارشناسان سياسي داخلي مانند محمد محمدي سخنگوي سابق وزارت امورخارجه و نماينده كنوني مجلس و زيبا كلام استاد علوم سياسي دانشگاه تهران با اين سفر مخالفت كرده و گفته اند مواضع رئيس جمهور در داخل كشور نيز انعكاس جهاني دارد و مي تواند بر سرنوشت پرونده تاثير گذارد لذا رفتن به اين سفر كه در عرف ديپلماتيك مرسوم نيست ضرورتي ندارد. البته آمريكا اعلام كرده اگر احمدي نژاد بخواهد در جلسه شوراي امنيت شركت كند اين كشور ويزاي سفر را صادر خواهد كرد.
خبرهاي غيررسمي حاكي از آن است كه براي پذيرش و اجراي قطعنامه جديدي كه قرار است صادر شود باز هم دو ماه به ايران مهلت داده مي شود.]]>
</TEXT>
</DOC>
<DOC>
<DOCID>HAM2-851223-060</DOCID>
<DOCNO>HAM2-851223-060</DOCNO>
<ORIGINALFILE>/1385/851223/news/_siasi.htm</ORIGINALFILE>
<ISSUE>چهارشنبه 23 اسفند 1385 - سال چهاردهم - شماره4229 - Mar 14, 2007</ISSUE>
<DATE calender="Western">2007-03-14</DATE>
<DATE calender="Persian">1385/12/23</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[كنفرانس
وزارت خارجه در تدارك سفر احمدي نژاد به نيويورك]]>
</TITLE>
<TEXT>
<![CDATA[گروه سياسي: غلامحسين الهام، سخنگوي دولت روز گذشته آخرين جلسه مطبوعاتي خود را برگزار كرد.
وي در مورد احتمال سفر احمدي نژاد به نيويورك با تاكيد بر اينكه اين موضوع هنوز قطعي نيست و اگر انجام شود مشروط خواهد بود گفت: رئيس جمهور در هر شرايطي، ابتكارات ويژه اي دارد كه در صورت لزوم از آنها استفاده خواهد كرد و دكتر احمدي  نژاد در اين سفر نيز برنامه، سناريو و طرحي براي پيشرفت اهداف و تحقق مواضع اصولي كشور دارد و در صورتي كه لازم باشد، اين سفر انجام خواهد شد.
وي گفت: رئيس جمهور و دولت براي دفاع از حقوق ملت و بيان مواضع منطقي، اصولي و قانونمند با اقتدار و تسلط در همه عرصه ها حضور داشته و خواهد داشت.
وي در پاسخ به اين سؤال كه آيا براي سفر احتمالي رئيس جمهور به آمريكا درخواست ويزا شده است؟ گفت: وزارت خارجه در حال انجام اقدامات لازم در اين خصوص است.
الهام در پاسخ به سؤالي مبني بر اينكه آيا سفر رئيس جمهور به نيويورك جايگاه رياست جمهوري اسلامي  ايران در عرصه بين المللي را كاهش نمي دهد، اظهار داشت: خير، هميشه يك ابتكار كه برخي عرف ها را تغيير مي دهد منشاء آثار و تاثيرات جديدي در كليت روابط بين المللي مي شود و معمولا كساني كه عادت مي كنند از مسيري تعريف شده حركت كنند قدرت ابتكار و خلاقيت براي تاثيرگذاري بر برخي جهات را از دست مي دهند.
سخنگوي دولت، دكتر احمدي نژاد را فردي مبتكر و تحول گرا در بسياري از عرصه ها دانست و افزود: همين ابتكار عمل منشاء تأثيرات و تحولات بسياري به سود مردم و كشور بوده است؛ اما در عين حال ممكن است كساني بخواهند تحليل هاي سياسي خود را در جهت مخالف با تحول گرايي تنظيم نمايند.
وي تاكيد كرد: رفتار آقاي احمدي نژاد عظمت ملي ما و اقتدار نظام را حفظ كرده و آنچه كه مهم است، حفظ استقلال، عظمت و استقلال ملت ايران است كه تا كنون هيچ گونه آسيبي نديده و نخواهد ديد و اين قالب شكني ها فضاهاي جديدي را ايجاد خواهد كرد. سخنگوي دولت در مورد اينكه آيا شوراي امنيت با اين سفر موافقت كرده؟ گفت: فعلاً پاسخي از شوراي امنيت نداده اند و اظهار نظري در اين رابطه نشده اما به هر صورت اين تصميم به نفع كشور است و ابتكار عمل نيز در دست ماست.
الهام درباره بررسي پرونده ايران در شوراي امنيت سازمان ملل گفت: ما همچنان بررسي مسئله هسته اي ايران را در آژانس بين المللي انرژي اتمي به عنوان بهترين مرجع قبول داريم و مداخله شوراي امنيت در موضوعي كه روال قانوني و منطقي خود را در آژانس مي گذراند، جز تضعيف جايگاه حقوقي آژانس نتيجه اي ندارد و آژانس بايد حامي  اعتبار خود باشد و استفاده از حق وتو اعضاي دائم شوراي امنيت را برخلاف عدالت مي دانيم.
غلامحسين الهام با بيان اينكه حمايت و پشتوانه جهاني از جمهوري اسلامي ايران به مراتب بيش از گذشته است، گفت: امروز نفوذ معنوي جمهوري اسلامي  در كشورهاي خارجي بيش از گذشته شده و طبيعي است كه در برابر هر تهديدي پاسخي مقتضي به صورت جدي، محكم و مناسب خواهيم داد.]]>
</TEXT>
</DOC>
<DOC>
<DOCID>HAM2-851223-061</DOCID>
<DOCNO>HAM2-851223-061</DOCNO>
<ORIGINALFILE>/1385/851223/news/_siasi.htm</ORIGINALFILE>
<ISSUE>چهارشنبه 23 اسفند 1385 - سال چهاردهم - شماره4229 - Mar 14, 2007</ISSUE>
<DATE calender="Western">2007-03-14</DATE>
<DATE calender="Persian">1385/12/23</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[اصلاحات در سرزمين تركمن باشي
جهان به دليل وجود ذخاير عظيم گازي در تركمنستان با جديت وقايع اين كشور را دنبال مي كند]]>
</TITLE>
<TEXT>
<IMAGE>/1385/851223/news/017052.jpg</IMAGE>
<![CDATA[
دست كم گرفتن ميراث 20 ساله رژيم نياز اف آسان نيست. او كه تاكيد داشت تركمن باشي يا پدر همه تركمن ها خطابش كنند، هيچ صداي مخالفي را تحمل نمي كرد و هيچ آزادي را تاب نمي آورد. طي 20 سال او حاكم مطلق و بلا منازع كشور تركمنستان بود. بنابراين شكي نيست كه اكنون تركمنستان بدون رهبري كه شخص خود را عين قانون مي ديد و مي دانست نه چيز ديگر را، بايد تغيير كند. اما اكنون كه يك ماه از انتخابات تركمنستان و به قدرت رسيدن رئيس جمهور جديد مي گذرد هنوز كسي نمي داند رهبر جديد چه تغييراتي را به اجرا مي گذارد و تا كجا پيش مي رود.
نيلوفر قديري
ساليان سال بود كه اسنگلي روستايي دورافتاده در حاشيه درياي خزر يكي از فقيرترين و فراموش شده ترين نقاط تركمنستان به شمار مي آمد. اين تا روزي بود كه هلي كوپتر قربانگلي بردي محمد اف در حاشيه دريا در اين منطقه به زمين نشست.
رهبر جديد يكي از منزوي ترين كشورهاي دنيا نمي توانست مكاني دورتر از اين روستاي ماهيگيري را براي اولين سفر و ديدار دوران رياست جمهوري اش انتخاب كند. اين سفر بسيار اميدواركننده و پر از وعده و وعيد بود.
در اين سفر بردي محمد اف دستور ساخت يك زايشگاه، يك ساختمان اداري و دولتي و يك مدرسه و كارخانه بسته بندي ماهي را داد. او وعده داد كه شبكه هاي ارتباطي و مخابراتي به زودي راه اندازي شود و پيش از ترك اين روستا اولين درخت پارك جديد اين روستا را در زمين كاشت. همه اين تصاوير را دوربين هاي تلويزيوني ثبت و ضبط كردند و مردم سراسر تركمنستان شاهد بودند مردي كه به جاي صفر مراد نياز اف سوگند رياست جمهوري خورده چقدر با او متفاوت است.
ديگر از آن تشريفات سنگين نمايشي همراه نياز اف خبري نيست. جمعيتي هم براي استقبال از رئيس جمهور و پرچم تكان دادن جمع نشده بودند. بچه ها مجبور به ترك مدارس و شعر خواندن در مقابل رئيس جمهور و مدح شعور و شخصيت او نمي شدند. براي ملتي كه به زندگي تحت حكومت يكي از خودكامه ترين رهبران دنيا عادت كرده اند، اين تصاوير اندكي عجيب به نظر مي رسد. اما اهالي عشق آباد پايتخت تركمنستان كه بيشتر از شهرهاي ديگر با رئيس جمهور جديد آشنا هستند مي گويند او بيشتر از نياز اف به شوروي ها شبيه است. اين شايد براي هر كشور ديگري در دنيا امري عادي باشد؛ اما براي تركمنستان كه در دو دهه گذشته فقط عقب گرد داشته است اين مايه اميدواري براي حركت در مسيري تازه است. حتي اگر بعضي در داخل و خارج اين كشور تاكيد كنند كه اين اميدواري بيهوده و ساده انگارانه است، باز هم نمي توان از اندك نشانه ها چشم پوشيد.
بردي محمد اف كه يك دندانپزشك است و در گذشته به عنوان وزير بهداشت در دولت حضور داشته، در حقيقت همان كسي است كه بر اجراي جنجالي ترين اصلاحات تركمنستان نظارت داشت كه در جريان آن هزاران پزشك بركنار و بيمارستان هاي روستايي تعطيل شدند. او از معدود مقامات تركمنستاني است كه از خشم نياز اف در امان مانده و تا آخر از سياست هاي او حمايت مي كرد. اما از لحظه اي كه در انتخابات به پيروزي رسيد و قدرت را به دست گرفت سخن از اصلاحات و تغييرات گفت. سخنان او با ابراز وفاداري و ارادت هميشگي اش نسبت به نيازاف در تضاد است. بردي محمداف در اولين فرمان رياست جمهوري اش تعداد سالهاي تحصيل در مدرسه را طولاني كرد و زبان خارجي را به برنامه درسي مدارس بازگرداند. او همچنين از بازگشايي بيمارستان هاي روستايي و استخدام دوباره پزشكان خبر داد و محدوديت هاي سفر و رفت و آمد داخلي را كم كرد. او همچنين وعده دسترسي به اينترنت براي همه را داده است. اگر چه هنوز اين وعده را عملي نكرده اما براي كشوري كه تنها يك درصد از مردم آن مي توانند به اينترنت دسترسي پيدا كنند، حتي وعده دسترسي عمومي هم بسيار خوشايند و يك تغيير بزرگ است.
تأثيرات اين وعده ها تا كنون محدود و نامشهود بوده و كشور تركمنستان براي خارجي ها فعلاً با قبل تفاوت چنداني ندارد. تصاوير بزرگ نياز اف هنوز بر روي همه ساختمان ها ديده مي شود و مجسمه هايش هنوز جلوي تابش نور خورشيد را در عشق آباد مي گيرند. راهنما كتابي كه او نوشته هنوز محور برنامه هاي درسي و آموزشي و نظام حقوقي اين كشور است. فضاي كشور همچنان بسيار امنيتي است و مردم هنوز از سخن گفتن آزادانه هراس دارند. انتظار تغييرات ناگهاني هم انتظار بيهوده اي است. دولت جدي همچنان بايد در چارچوب نظام حاكميتي گذشته عمل كند و نمي تواند يك شبه تاريخ 20 ساله كشور را انكار نمايد. اما وعده هاي رئيس جمهور جديد و نخستين اقدامات هر چند كوچك او نويد اميدواركننده اي مي دهد. آماري كه اخيراً منتشر شده نشان مي دهد كه مردم عشق آباد در هفته هاي اخير نسبت به گذشته بيشتر به تلويزيون و به ويژه اخبار مراجعه مي كنند و نسبت به اتفاقات كشور حساس تر شده اند.
جهان با جديت و توجه بيشتري وقايع تركمنستان را دنبال مي كند. يكي از دلايل و انگيزه هاي اين توجه، ذخاير عظيم گازي كشور تركمنستان است. در مراسم سوگند رئيس جمهور جديد چند مقام خارجي شركت كردند و از آن زمان به بعد به طور مرتب هيأت هايي از آمريكا، روسيه و چين از اين كشور ديدار كرده اند. اين هيأت ها در سفرهاي خود امكان دسترسي و اعمال نفوذ بيشتر در كشور تركمنستان را بررسي مي كنند.
رهبر جديد تركمنستان به طور علني هيچ وعده و اظهار نظري درباره هم پيماني با كشوري خاص نداده است. او تاكيد كرده كه به همه توافقنامه هاي انرژي اين كشور پايبند مي ماند اما اولويت او حفظ سياست بي طرفي در سياست خارجي است. اما او نسبت به نياز اف ميزبان فعال تري است. ديپلمات ها در عشق  آباد مي گويند رهبر جديد قصد دارد روندهاي جديدي را در مناسبات و روابط خارجي كشور ايجاد كند.
بردي محمداف اخيراً در مصاحبه اي با يك مجله روسي ضرب المثل مورد علاقه خود را اين چنين مطرح كرد: پدرم هميشه به من مي گفت: در جايي كه مي تواني راه بروي هرگز ندو. در حقيقت او با اين ضرب المثل نشان داد كه قصد دارد اصلاحات آهسته و پيوسته را انتخاب كند نه روندي شتاب زده و زودگذر. به هر حال او مصمم است تا شرايط كشور تركمنستان را به حالت عادي بازگرداند.]]>
</TEXT>
</DOC>
<DOC>
<DOCID>HAM2-851223-062</DOCID>
<DOCNO>HAM2-851223-062</DOCNO>
<ORIGINALFILE>/1385/851223/news/_siasi.htm</ORIGINALFILE>
<ISSUE>چهارشنبه 23 اسفند 1385 - سال چهاردهم - شماره4229 - Mar 14, 2007</ISSUE>
<DATE calender="Western">2007-03-14</DATE>
<DATE calender="Persian">1385/12/23</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[برگزاري چهارمين دور مذاكرات صلح هند و پاكستان]]>
</TITLE>
<TEXT>
<![CDATA[هند و پاكستان روز گذشته مذاكره بر سر مسئله كشمير،
تسليحات هسته اي، راهبرد بازدارندگي و توازن هسته? اي
در منطقه را آغاز كردند.]]>
</TEXT>
</DOC>
<DOC>
<DOCID>HAM2-851223-063</DOCID>
<DOCNO>HAM2-851223-063</DOCNO>
<ORIGINALFILE>/1385/851223/news/_siasi.htm</ORIGINALFILE>
<ISSUE>چهارشنبه 23 اسفند 1385 - سال چهاردهم - شماره4229 - Mar 14, 2007</ISSUE>
<DATE calender="Western">2007-03-14</DATE>
<DATE calender="Persian">1385/12/23</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[گزارش
آفريقا؛ سرزمين حكام استثنايي]]>
</TITLE>
<TEXT>
<![CDATA[رضا سادات
آفريقا سرزمين ديكتاتورها است و حكام مستبد قاره سياه گويي براي يافتن عناويني منحصر به فرد براي خود با يكديگر مسابقه گذاشته اند.
ژان بدل بوكاسا، رئيس جمهور آفريقاي مركزي خود را حواري سيزدهم مسيح مي پندارد، مدتي قبل خود را امپراطور ناميد و تاجگذاري كرد و مي گويند هر از چند گاهي از گوشت انسان تغذيه مي كند. در كنگو كه كشوري استوايي است موبوتو سه سه كو براي جت هاي كنكورد اجاره اي خود باند پروازي در ميانه جنگل هاي انبوه باراني ساخته است و همين اواخر بود كه يحيي جامه، رئيس جمهور گامبيا در غرب آفريقا به اين مسابقه پيوست تا نام خود را به فهرست روساي دولت آ فريقايي كه هر يك با ادعايي خود از ديگران متمايز كرده اند، منضم كند.
يحيي جامه 41 ساله از سال 1994 و به دنبال وقوع كودتايي در گامبيا كه كشوري فوق العاده فقير است قدرت را به دست گرفت. او در سه انتخابات پياپي كه در مورد هر سه آنها حرف و حديث هاي زيادي وجود دارد توانسته پيروز ميدان باشد و قدرت را حفظ كند. او در اين مدت كارهاي زيادي را در كارنامه رياست جمهوري خود در اين كشور 6/1 ميليون نفري به ثبت رسانده كه برجسته ترين آن ها تأسيس اولين و تنها دانشگاه گامبيا است.
اكنون او گامي ديگر به جلو برداشته است. چند هفته قبل بود كه جامه از هوادارانش، نمايندگان معدود كشورهاي خارجي كه در گامبيا سفارت داير كرده اند، چهره هاي برجسته كشور و گزارشگران تلويزيوني و خبرنگارها خواست تا در مراسمي ويژه شركت كنند. او در اين مراسم طي نطقي پرهيجان خطاب به حاضران گفت به كشفي شگفت آور نايل آمده و قادر است مبتلايان به ايدز و همچنين آسم را بهبود بخشد. رئيس جمهور هيجان زده البته در حضور حاضران كه به غايت متحير به نظر مي رسيدند اقرار كرد براي اين توانمندي ها هنوز محدوديت هايي وجود دارد. او فقط پنج شنبه ها مي تواند ايدز را درمان كند در حالي كه تنها جمعه ها و شنبه ها قادر به معالجه آسم است.
يكه تازي ايدز در گامبيا
حدود بيست هزار گامبيايي معادل 25/1 درصد جمعيت اين كشور حامل ويروس hiv هستند. جامه ادعا دارد9 بيمار ايدزي را در ماه ژانويه درمان كرده و 27 تن را در فوريه شفا داده است. او به همين اندازه از اين كه پانصد بيمار آسمي را معالجه كرده احساس غرور مي كند. جامه وعده داده به زودي براي درمان ساير بيماري ها اقدام خواهد كرد چرا كه درمان بيماري ها وظيفه اي است كه بر دوش او قرار داده شده است.
هيچ قاره اي در كره خاكي به اندازه آفريقا با هجوم ايدز مواجه نشده است. تقريباً 25 ميليون تن در قاره سياه hiv مثبت هستند و كشتار ايدز 12 ميليون يتيم بر جاي گذاشته است. اشاعه ايدز از حدود دو دهه قبل در اين قاره شروع شد. در بسياري مناطق مدعيان درمان هاي سنتي دستمزدهايي به مراتب بيشتر از تحصيل كرده هاي دانشگاهي طلب مي كنند.
ميليون ها  مرد مبتلا بر اين باور هستند كه مقاربت با يك دوشيزه، بيماري آنها را درمان مي كنند. تابو امبكي، رئيس جمهور آفريقاي جنوبي اخيراً اين كه ويروس hiv عامل بروز ايدز باشد را مورد ترديد قرار داد.برخي از اعضاي پارلمان گامبيا سلامت رواني جامه را زير سؤال برده اند. جامه كه بر خلاف ميلش  هر آنچه براي اثبات اين اتهام لازم بوده را انجام داده چند روز قبل مدعي شد قادر است آينده افراد را تنها با يك نگاه به چشمان شان پيش گويي كند! او عزم خود را جزم كرده تا به هر قيمت ممكن از همتايان خود در ساير كشورهاي آفريقايي پيشي گيرد.]]>
</TEXT>
</DOC>
<DOC>
<DOCID>HAM2-851223-064</DOCID>
<DOCNO>HAM2-851223-064</DOCNO>
<ORIGINALFILE>/1385/851223/news/_siasi.htm</ORIGINALFILE>
<ISSUE>چهارشنبه 23 اسفند 1385 - سال چهاردهم - شماره4229 - Mar 14, 2007</ISSUE>
<DATE calender="Western">2007-03-14</DATE>
<DATE calender="Persian">1385/12/23</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[درصورت خارج شدن پرونده هسته اي ايران از شوراي امنيت
متكي: تضمين مي دهيم]]>
</TITLE>
<TEXT>
<IMAGE>/1385/851223/news/017097.jpg</IMAGE>
<![CDATA[
گروه سياسي- وزيرخارجه تأكيدكرد: اگرپرونده هسته اي ايران ازروند شوراي امنيت خارج شود، حاضريم به منظور اعتمادسازي تضمين هاي لازم را مبني برصلح آميز بودن برنامه هسته اي خود فراهم كنيم.
به گزارش خبرگزاري فرانسه منوچهرمتكي درجريان سخنان خود دركنفرانس بين المللي خلع سلاح درژنو با تصريح به اينكه مناقشات پيش آمده برسربرنامه هسته اي ايران بااعمال فشار حل نخواهدشد به برنامه هسته اي رژيم صهيونيستي و سلاح هاي اتمي اشاره كرد وخواستار اتخاذ اقدامات عملي درقبال تهديدهسته اي اسرائيل شد.
پس از اشاره متكي به تهديد هسته اي رژيم صهيونيستي، نمايندگان آمريكا سالن برگزاري كنفرانس راترك كردند.
وي همچنين بااشاره به حق ايران دردستيابي به تكنولوژي صلح آميزهسته اي بارديگرتصريح كرد: ايران ازانجام مذاكرات بدون پيش شرط درباره پرونده هسته اي خود استقبال مي كند.
منوچهرمتكي همچنين روزگذشته درسخنراني خود درنشست مقامات عالي رتبه چهارمين اجلاس شوراي حقوق بشردرژنو باتأكيدبراينكه شوراي حقوق بشربعدازگذشت تقريبا يك سال از تأسيس با اقدام سريع درقبال وضعيت هاي فوري،آمادگي خودرا به اثبات رسانيد، گفت: عدم توانايي شوراي حقوق بشردراجراي تصميماتش موجب نگراني است واجراي قاطعانه تصميمات اين شوراازجمله مواردي كه به نقض فاحش حقوق فلسطينيان توسط نيروهاي اشغالگر اسرائيلي مي پردازد، قطعا به افزايش اعتبارآن خواهد انجاميد.
وي افزود: نقض شديدومستمرحقوق بشردرسرزمين هاي اشغالي فلسطين به عنوان يك موضوع نگران كننده  جدي براي جامعه جهاني باقي مانده وشوراي حقوق بشر بايستي وضعيت مذكوررا به شكل دايمي وتا پايان اشغال اين سرزمين در دستور كارخود نگاه دارد.
وي همچنين خاطرنشان كرد: جمهوري اسلامي ايران به عنوان يك عضو مسئول و فعال سازمان ملل براساس آموزه هاي شرع مقدس اسلام مستمرا درصدد ارتقاء وحمايت ازحقوق بشربوده و تعهدات ما دراين خصوص منبعث از اعتقاد راسخ مان به تحقق هدف كرامت ذاتي انسان مي باشد.
متكي با اشاره به اينكه همكاري بين المللي وگفتگو همواره رويكرد راهبردي سياست خارجي ايران بوده است، گفت: ما اعتقاد راسخ داريم كه پيگيري چنين سياستي توسط شوراي حقوق بشر، زمينه لازم براي تقويت تلاش جمعي به منظور ارتقاء حقوق بشر در سراسر جهان را فراهم خواهد نمود.
منوچهرمتكي همچنين درحاشيه اجلاس شوراي حقوق بشردر ژنوبا اكمل الدين احسان اوغلو، دبيركل سازمان كنفرانس اسلامي ديداروگفت وگوكرد.
متكي دراين ديداربا اشاره به فعال ترشدن سازمان كنفرانس اسلامي درارتباط باتحولات منطقه اظهار داشت: مواضع و تحركات اين سازمان در ارتباط با مسايل مختلف مثبت بوده است.
احسان اوغلو نيزبا اشاره به اصلاح اساسنامه سازمان كنفرانس اسلامي گفت: اصلاح اساسنامه اين سازمان دردستور كاركارشناسان سازمان كنفرانس اسلامي قراردارد ومااميدواريم كه درجلسه آتي سران كنفرانس اسلامي دراسلام آباد اين موضوع نهايي شود.]]>
</TEXT>
</DOC>
<DOC>
<DOCID>HAM2-851223-065</DOCID>
<DOCNO>HAM2-851223-065</DOCNO>
<ORIGINALFILE>/1385/851223/news/_siasi.htm</ORIGINALFILE>
<ISSUE>چهارشنبه 23 اسفند 1385 - سال چهاردهم - شماره4229 - Mar 14, 2007</ISSUE>
<DATE calender="Western">2007-03-14</DATE>
<DATE calender="Persian">1385/12/23</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[امتناع از پاسخ گويي]]>
</TITLE>
<TEXT>
<![CDATA[فرانس جوزف يونگ وزير دفاع آلمان از هرگونه اظهارنظر درباره گزارش هاي موجود مبني بر اينكه معاون سابق وزير دفاع ايران در خاك آلمان تحت بازجويي است، خودداري كرد.]]>
</TEXT>
</DOC>
<DOC>
<DOCID>HAM2-851223-066</DOCID>
<DOCNO>HAM2-851223-066</DOCNO>
<ORIGINALFILE>/1385/851223/news/_siasi.htm</ORIGINALFILE>
<ISSUE>چهارشنبه 23 اسفند 1385 - سال چهاردهم - شماره4229 - Mar 14, 2007</ISSUE>
<DATE calender="Western">2007-03-14</DATE>
<DATE calender="Persian">1385/12/23</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[يادداشت
تعطيلي و امنيت ملي]]>
</TITLE>
<TEXT>
<![CDATA[دكتر ابراهيم متقي
در حالي كه آخرين روزهاي سال 1385 سپري مي شود، همچنان دغدغه هاي امنيت ملي در ذهن كارگزاران و تحليلگران سياست  خارجي ايران به چشم مي خورد. اين امر ناشي از بحران هاي منطقه اي و فضاي سياست بين المللي مي باشد. در اين روند، اجلاسيه هاي جديدي توسط گروه 1+5 برگزار خواهد شد؛ مذاكرات منطقه اي عراق تداوم خواهد يافت؛ كشاكش گروه هاي سياسي رقيب در ارتباط با مسايل خاورميانه نيز تكرار مي شود.
تمامي موارد ياد شده بيانگر آن است كه فضاي منطقه اي و بين المللي در شرايط ناآرام و نسبتا بحراني قرار دارد. زماني كه محيط منطقه اي در شرايط بي ثبات و عدم موازنه قرار گيرد، طبعا با نشانه هايي از تهديد امنيت ملي روبرو مي شويم.
براي مقابله با بحران، نياز مبرمي به فضاسازي ديپلماتيك و همچنين بهره گيري از عامل زمان وجود دارد. از آنجايي كه تعطيلات مي تواند موضوع زمان را تحت تأثير قرار دهد، بنابراين تصميم گيري سياست خارجي نيز در شرايط مبتني بر محدوديت زمان صورت خواهد گرفت. اين امر مشكلات و مخاطرات امنيتي ايران را ارتقاء خواهد داد.هر گونه بي تفاوتي نسبت به زمان به عنوان عامل ناديده گرفتن ضرورت هاي امنيتي محسوب مي شود.
تمامي كارگزاران امنيت ملي بر اين امر واقف هستند كه قدرت سازي از طريق تعلل و تعطيلي حاصل نمي شود. اگر فضاي منطقه اي را عادي تلقي نمائيم، در آن شرايط مي توانيم وارد عرصه خواب خرگوشي شويم؛ در حالي كه شرايط منطقه اي كاملا بحراني و غيرعادي است. برنامه ريزي امنيتي و سياست  خارجي به منزله آن است كه امنيت ملي تعطيل بردار نمي باشد. در شرايطي كه شهروندان در فكر مسايل فردي و خانوادگي خود قرار دارند، لازم است تا مسئولان امنيت ملي كشور به ضرورت هاي منطقه اي و فرامنطقه اي توجه بيشتري مبذول نمايند.
در دوراني كه تعطيلات طولاني نوروزي را سپري مي نماييم، ضرورت فعال سازي افكار عمومي اجتناب ناپذير است. اگر فضاي اجتماعي در دوران تعطيلات، تحرك و انگيزه خود را از دست بدهد، در آن شرايط، هيچ كشوري قادر نخواهد شد تا نيروهاي اجتماعي را عليه تهديدات امنيت ملي بسيج نمايد؛ زيرا يكي از شاخص هاي قدرت و امنيت را مي توان بهره گيري از نيروهاي اجتماعي دانست. رسانه ها نقش مؤثري در تهييج افكار عمومي دارا مي باشند.
آنان مي توانند جامعه را در فضاي دفاع اجتماعي قرار دهند. از سوي ديگر، امنيت سازي بدون تحرك اجتماعي و تلاش مؤثر نيروهاي سياسي نمي تواند به نتايج مطلوب منجر شود.زماني كه كارگزاران سياست خارجي و امنيت ملي ايران نسبت به محيط منطقه اي درك دقيق تري داشته باشند، نياز بيشتري به تعامل با جامعه احساس مي كنند. آنان نمي توانند تصميمات خود را بدون توجه به پشتوانه مردمي اتخاذ نمايند. بنابراين هر گونه ارتباط باجامعه را مي توان انعكاس تحرك استراتژيك نهادها و كارگزاران امنيت ملي دانست. اگر رابطه جامعه - دولت دچار وقفه گردد، بيانگر آن است كه كنش گري كارگزاران سياست خارجي كاهش يافته است.اين امر براي بقاء امنيت ملي كشور ها مخاطره آفرين خواهد بود.
بنابراين در شرايطي كه تعطيلات نوروزي را فراروي خود داريم، نمي  توان به هيچ بهانه اي ضرورت هاي امنيت ملي را ناديده انگاشت. تحرك ديپلماتيك به مفهوم شناخت تهديدات و بهره گيري از ابزارها و قابليت هاي ملي براي حداكثرسازي بسيج اجتماعي مي باشد. از آنجايي كه ساخت و فرآيندهاي قدرت سياسي در ايران بر نشانه هايي از بسيج اجتماعي قرار دارد، بنابراين مطبوعات،  ديپلمات ها و استراتژيست ها به عنوان گروه هاي تأثير گذار بر امنيت ملي در دوران تعطيلات دچار وقفه نخواهند شد.]]>
</TEXT>
</DOC>
<DOC>
<DOCID>HAM2-851223-067</DOCID>
<DOCNO>HAM2-851223-067</DOCNO>
<ORIGINALFILE>/1385/851223/news/_siasi.htm</ORIGINALFILE>
<ISSUE>چهارشنبه 23 اسفند 1385 - سال چهاردهم - شماره4229 - Mar 14, 2007</ISSUE>
<DATE calender="Western">2007-03-14</DATE>
<DATE calender="Persian">1385/12/23</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[از خانه ملت]]>
</TITLE>
<TEXT>
<![CDATA[به دنبال اظهارات اخير پوتين و ساير مقامات روسي در مورد تعويق تحويل سوخت نيروگاه اتمي بوشهر كاظم جلالي رئيس گروه دوستي پارلماني ايران و روسيه، روز گذشته در جلسه اي 2 ساعته با سفير روسيه در تهران عواقب اين تصميم را به نماينده اين كشور گوشزد كرد. سفير روسيه هم در اين ديدار از وجود برخي فشارهاي بين المللي در اين زمينه خبر داده است. جلالي تصريح كرد: گويا سخنان اخير پوتين اشتباه نقل شده و صحت ندارد.
به دنبال برگزاري اجلاس امنيتي اخير بغداد عباس عراقچي معاون وزير خارجه كه در اين اجلاس به عنوان نماينده ايران حاضر بود روز گذشته در كميسيون امنيت ملي مجلس حاضر شد و آنچه را تحت عنوان مذاكره ايران و آمريكا در اين اجلاس توسط رسانه ها مطرح شده است را تكذيب كرد. مخبر كميسيون امنيت ملي گفت: براساس آنچه آقاي عراقچي به ما گزارش داده اند زماني كه ايشان در پشت ميز خود در محل اجلاس نشسته بود خليل زاد به وي مراجعه كرده و عراقچي نيز در حد نزاكت ديپلماتيك با نماينده آمريكا احوال پرسي كرده است. در اين اجلاس همچنين خليل زاد خواهان گفتگو در خصوص مسائل ديگر نيز شده است كه نماينده ايران تاكيد كرده ما صرفا در خصوص مسائل عراق در اجلاس شركت كرده ايم و ساير مسائل بايد از كانال خود پيگيري شود و جاي گفتگوي آن در اينجا نيست.
جمعي از نمايندگان مجلس روز گذشته در تذكري به وزراي خارجه و فرهنگ و ارشاد اسلامي خواستار اعتراض به توليد و نمايش فيلم هاليوودي ضدايراني 300 و ضرورت رايزني هاي سياسي و فرهنگي براي ممانعت از نمايش آن در برخي از كشورها از جمله مالزي شدند.
به دنبال نامه اعتراض آميز 136 تن از نمايندگان در خصوص فيلترشدن برخي سايت هاي خبري، شيخ الاسلامي رئيس دفتر رئيس جمهور در نامه اي به وزير فرهنگ و ارشاد اسلامي و معاون پارلماني رئيس جمهور، خواستار رسيدگي به اين موضوع شد.]]>
</TEXT>
</DOC>
<DOC>
<DOCID>HAM2-851223-068</DOCID>
<DOCNO>HAM2-851223-068</DOCNO>
<ORIGINALFILE>/1385/851223/news/_siasi.htm</ORIGINALFILE>
<ISSUE>چهارشنبه 23 اسفند 1385 - سال چهاردهم - شماره4229 - Mar 14, 2007</ISSUE>
<DATE calender="Western">2007-03-14</DATE>
<DATE calender="Persian">1385/12/23</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[سفر احمدي نژاد به يزد]]>
</TITLE>
<TEXT>
<![CDATA[گروه سياسي - محمود احمدي نژاد و هيات دولت در بيست و ششمين سفر استاني از امروز به استان يزد مي روند.
به گزارش دفتر امور رسانه هاي رياست جمهوري مردم شهرستانهاي يزد، بافق، طبس، اردكان، تفت، خاتم، مهريز، ميبد، ابركوه و صدوق امروز و فردا پذيراي رئيس جمهوري و هيات دولت خواهند بود و احمدي نژاد علاوه بر رسيدگي به مشكلات آنان در جمع مردم سخنراني خواهد كرد. مطابق معمول سفرهاي استاني، رئيس جمهور با ايثارگران، علما و روحانيون و منتخبين استان يزد نيز ديدارهايي خواهد داشت. بيست و ششمين جلسه استاني هيات دولت نيز عصر فردا در يزد برگزار مي شود. محمود احمدي نژاد در پيامي به افتتاحيه اولين كنگره ملي علوم انساني، وضعيت امروز، چشم انداز فردا تصريح كرد: انقلاب اسلامي نفخه الهي بود كه بار ديگر معلوم كرد حقيقت انسان چيزي جز ربط به ذات اقدس الهي نيست و فرايندهاي سياسي قدمي است كه آدمي را لايق چنين ارتباط الهي مي كند.]]>
</TEXT>
</DOC>
<DOC>
<DOCID>HAM2-851223-069</DOCID>
<DOCNO>HAM2-851223-069</DOCNO>
<ORIGINALFILE>/1385/851223/news/_siasi.htm</ORIGINALFILE>
<ISSUE>چهارشنبه 23 اسفند 1385 - سال چهاردهم - شماره4229 - Mar 14, 2007</ISSUE>
<DATE calender="Western">2007-03-14</DATE>
<DATE calender="Persian">1385/12/23</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[دبير شوراي عالي امنيت ملي:
لاريجاني: روسيه به تعهداتش عمل كند]]>
</TITLE>
<TEXT>
<![CDATA[سازمان انرژي اتمي: ايران تعهدات مالي خود رادرچارچوب قرارداد مشترك با روسيه تا ابتداي اسفند ايفا كرده كه اسناد بانكي آن قابل انتشار است
گروه سياسي- دبيرشوراي عالي امنيت ملي تاخير روسيه در راه اندازي نيروگاه بوشهر را باعث تاسف دانست و گفت: روسيه بايد به وعده خود به  موقع عمل كند.
علي لاريحاني روزگذشته پس ازديدار با طارق الهاشمي،معاون رئيس جمهوري عراق درجمع خبرنگاران كه ايرنا خبرآن را منتشركرد، افزود: تاخير روسيه در راه اندازي نيروگاه بوشهر نشان مي دهد كه دردنيا درزمينه تأمين سوخت هسته اي تضمين درستي وجود ندارد.
لاريحاني درپاسخ به سوالي مبني براينكه روسيه اعلام كرده تا ايران غني سازي راتعليق نكند، نيروگاه اتمي بوشهررا راه اندازي نمي كنيم، تصريح كرد: ما چنين پيامي را از روسيه دريافت نكرده ايم.
به گزارش خبرگزاري مهر وي با اشاره به تلاش كشورهاي 1+5 براي صدور قطعنامه اي جديد عليه فعاليت هاي هسته اي ايران گفت: من درطول مذاكراتم با اروپايي ها به اين نكته اشاره كردم كه اين اشتباه محاسباتي است اگر شما بخواهيد روي برخي از حرف هاي تصنعي سياسي كه برخي ها در داخل مي زنند حساب كنيد. آنها اگربخواهند رفتارتندروانه اي داشته باشند پاسخ محكمي از ايران خواهند گرفت.
دبيرشوراي عالي امنيت ملي همچنين درباره دوره هاي مختلف مذاكره با اروپا وغرب گفـت: ما درچندين مرحله به يك راه حل نزديك شديم ولي آنها ميزمذاكره راترك كردند وبه دنبال تندروي رفتند.لاريجاني درباره سفررئيس جمهور به نيويورك و شركت در جلسه شوراي امنيت وتاثيرآن درپرونده هسته اي گفت: از قطعيت اين مسئله خبر ندارم و لابد رئيس جمهوري براي اين تصميم، دليلي دارند. وي همچنين درپاسخ به پرسشي مبني براينكه آياحضور رئيس جمهوردرنشست تشريفاتي شوراي امنيت كه تصميمات آن از قبل گرفته شده تاثيرخاصي خواهد داشت، اظهار داشت: درحال حاضرنمي توانم قضاوت كنم چون اصل و فرع موضوع هنوز مشخص نيست.
درهمين حال تام كيسي، سخنگوي وزارت خارجه  آمريكا اعلام كرد: اگررئيس جمهور ايران قصد سخنراني در شوراي امنيت را داشته باشد واشنگتن ويزاي ورود به آمريكا را برايش صادرخواهد كرد.
تعويق راه اندازي نيروگاه
امادرشرايطي كه موضوع خلف وعده شركت روسي پيمانكارساخت وتكميل نيروگاه بوشهر درشرايط تهيه پيش نويس قطعنامه جديددرشوراي امنيت برضدبرنامه هسته اي ايران، توجهات را به خود معطوف كرده است نماينده  شركت اتم استروي اكسپورت روسيه اعلام كرد: اولين واحد نيروگاه بوشهر درسپتامبرسال جاري ميلادي(شهريور)آنطوركه پيش ازاين برنامه ريزي شده بود، راه اندازي نخواهد شد و سوخت هسته اي نيزدرماه مارس به اين نيروگاه عرضه نخواهد شد.
همچنين سرگئي نوويكف، سخنگوي آژانس هسته اي فدرال روسيه درگفتگو با آسوشيتدپرس گفت: ازآنجايي كه ايران وجوه پرداختي را از 17 ژانويه( 27 دي ماه)پرداخت نكرده، كارراه اندازي نيروگاه بوشهر نيزحداقل به مدت 2 ماه به تـأخيرخواهد افتاد.
در همين حال روز گذشته روسيه در بيانيه اي خواستار تعليق غني سازي از سوي ايران شد. اين درخواست پس از سفر ديروز حسيني تاش، معاون دبير شوراي عالي امنيت ملي به منظور مذاكره با مقامات روسيه درباره پرونده هسته اي ايران ارائه شد.]]>
</TEXT>
</DOC>
<DOC>
<DOCID>HAM2-851223-070</DOCID>
<DOCNO>HAM2-851223-070</DOCNO>
<ORIGINALFILE>/1385/851223/world/_artw.htm</ORIGINALFILE>
<ISSUE>چهارشنبه 23 اسفند 1385</ISSUE>
<DATE calender="Western">2007-03-14</DATE>
<DATE calender="Persian">1385/12/23</DATE>
<CAT xml:lang="fa">ادب و هنر.هنر</CAT>
<CAT xml:lang="en">Literature and Art.Art</CAT>
<TITLE>
<![CDATA[مروري بر رويدادهاي تئاتري سال 85
يك صحنه از يك سال]]>
</TITLE>
<TEXT>
<IMAGE>/1385/851223/world/011058.jpg</IMAGE>
<![CDATA[
عكس:محمد توكلي
فعاليت هاي تئاتري در سال 85 با پنجمين سوگواره تعزيه آغاز شد. نمايش هاي اين سوگواره كه از 6 تا 9 فروردين همزمان با رحلت حضرت رسول(ص)، امام حسن مجتبي و شهادت امام رضا(ع)به صحنه آمد سرآغاز فعاليت هاي تئاتري سال بود كه بيش از اجراهاي عمومي در جشنواره ها، يادواره ها و همايش هاي گوناگون تبلور يافت. تعدد جشنواره ها و اجراهاي مناسبتي تئاتر در اين سال به حدي بود كه مي توان سال 85 را سال جشنواره ها و يادواره هاي تئاتري عنوان داد.جشنواره تئاتر طلوع، جشنواره هاي تئاتر ماه، جشنواره سراسري تئاتر ارتش، جشنواره تئاتر رضوي، جشنواره بين المللي تئاتر عروسكي، جشنواره بين المللي تئاتر فجر، جشنواره تئاتر تك نفره، جشنواره تئاتر تجربه، جشنواره تئاتر پليس، سمينار بين المللي نمايش و دين، همايش از طلوع فجر تا غروب خورشيد، جشنواره تئاتر كودك، سومين همايش آيين هاي عاشورايي، جشنواره تئاتر بسيج و اولين سوگواره تئاتر تعزيه سراسر كشور عنوان تعدادي از اين جشنواره ها يا يادواره ها بود كه در طول سال 85 برگزار شد.
علي شيدفر
در اين سال دو سوگواره تعزيه برگزار شد. اولي در آغاز سال كه پنجمين سوگواره بود و دومي در پايان سال كه از 13 تا 17 اسفند با اجراي 8 نمايش در اروميه برپا بود و عجيب اين كه دست اندركاران اين سوگواره با ناديده گرفتن تلاش ديگران در اين عرصه مدعي برگزاري اولين سوگواره تئاتر تعزيه بودند.
در سال 85 شوراي راهبري تئاتر جهت ساماندهي به فعاليت هاي تئاتري كار خود را آغاز كرد. شناخت موانع و مشكلات، آسيب شناسي وضع موجود و ترسيم چشم انداز مطلوب، مهم ترين اهداف تشكيل اين شورا بود. برگزاري سمينار تئاتر دانشگاهي، همايش بين المللي هنر انقلاب، سمينار پژوهشي تئاتر ملي، همايش يكصدمين سالگرد درگذشت ايبسن، بزرگداشت بهرام بيضايي، بزرگداشت اكبر رادي، تجليل از 4 پيشكسوت و 25 فعال عرصه تئاتر در مراسم پاياني جشنواره فجر، بزرگداشت مهري  مهرنيا و بزرگداشت هاشم فياض از ديگر رويدادهاي تئاتري سال 85 بود. در اين سال اگرچه بسياري از وعده ها مثل راه اندازي سوله هاي ايرانشهر، فعاليت سالن هاي متروك، تأسيس موزه تئاتر و بازگشايي تالار محراب و... عملي نشد، اما سرانجام كلنگ احداث تئاتر شهر 2 به زمين خورد. در سال 85 بيش از 1500 نمايش در تالارهاي مختلف تهران براي عموم به صحنه آمدند كه از آن ميان تئاتر شهر با 86 نمايش بيشترين سهم را داشت. گذشته از تئاتر شهر تالار مولوي، تالار هنر، تالار وحدت، خانه نمايش، تالار سنگلج، تماشاخانه مهر، فرهنگسراي هنر و نياوران نيز در طول سال نمايش هايي را به صحنه بردند اما تالار مولوي با اجراي 22 نمايش در دو سالن بيش از ديگران فعال بود. در سالي كه گذشت آثار زيادي از كارگردانان صاحب نام به صحنه آمد كه برخي از آنها از سوي تماشاگر استقبال شد. اكبر آقا آكتور تئاتر، ليلي و مجنون، از خاك تا افلاك، ملودي شهر فارابي، زير گذر سقاخانه، دشمن مردم، كوري، گوشه نشينان آلتونا، جوليوس سزار، سمفوني درد، دنياي ديوانه ديوانه، عشقه، بدرود امپراتور، جشن باشكوه آقاجون... عنوان تعدادي از اين نمايش هاست كه البته نمايش اكبرآقا آكتور تئاتر پرمخاطب ترين و به لحاظ جذب مخاطب موفق ترين نمايش سال بود. اين نمايش براساس نوشته عظيم موسوي با بازي و كارگرداني اكبر عبدي حدود 6 ماه هر شب در تالار سنگلج بر صحنه بود.
بحث بودجه داغ ترين و مهم ترين مسأله تئاتر در سال 85 بود. در آغاز سال همزمان با بزرگداشت روز جهاني تئاتر اعلام شد بودجه امسال تئاتر از 32 ميليارد به 76 ميليارد ريال افزايش يافته است. دو برابر شدن بودجه، نويد بخش حل مشكلات تئاتر بود و در شرايطي كه تئاتر ايران پس از سال ها انتظار اكنون به بودجه اي نسبتاً معقول دست يافته بود و مي كوشيد با رفع كمبودها و كاستي ها به ثبات نسبي دست يابد، پس از گذشت 8 ماه از سال وصول بودجه با كاهشي در حد نصف روبه رو شد. اين كاهش يا پس گرفتن مصوبات نه تنها اعتراض هنرمندان را برانگيخت كه واكنش شديد كميسيون فرهنگي مجلس را به همراه داشت و رئيس كميسيون دو تن از اعضا را مأمور پيگيري اين موضوع كرد. هيأت مديره خانه تئاتر نيز در نامه اي سرگشاده به وزير ارشاد كاهش 50 درصدي بودجه را ظلم به هنرمندان و پايمال شدن حق قانوني آنها خواند و دردمندانه اعلام كرد چرا بايد تئاتر ملي كشورمان باز هم دست به گريبان مشكلات در مظلوميت خود باقي بماند و موفق به كسب جايگاه واقعي، شايسته و در شأن خود نشود. عزت الله انتظامي، ايرج راد، بهزاد فراهاني، قطب الدين صادقي و... از امضا كنندگان اين نامه بودند.
در سال 85 چند تن از بازيگران تئاتر پس از سال ها غيبت دوباره به تئاتر برگشته و در صحنه به هنرنمايي پرداختند. اكبر عبدي، عليرضا خمسه، جهانگير الماسي، سعيد پورصميمي، اسماعيل خلج، فردوس كاوياني، شهره سلطاني و پيام دهكردي از جمله اين هنرمندان بودند كه عبدي بيشترين حضور و الماسي دورترين غيبت را داشت.
اكبر عبدي با 3 نمايش از خاك تا افلاك، پنجره فولاد و اكبر آقا آكتور تئاتر در طول سال 85 بر صحنه هاي تئاتر فعال بود. او كه پس از 5 سال به تئاتر بازگشته بود با بازي و كارگرداني اكبر آقا آكتور تئاتر پرمخاطب ترين نمايش سال هاي اخير را به خود اختصاص داد.
جهانگير الماسي نيز پس از 22 سال دوري از اين عرصه با نمايش بدرود امپراتور به كارگرداني علي پويان به صحنه آمد. ژيلا سهرابي بازيگر قديمي تئاتر هم پس از سال ها غيبت در اين نمايش كه اثري از هنريك ايبسن بود در كنار الماسي به هنرنمايي پرداخت.
عليرضا خمسه بازيگر ديگري است كه بعد از 5 سال با نمايش مرد نيك كار امير دژاكام در صحنه تالار قشقايي تئاتر شهر حضور يافت. سعيد پورصميمي، با نمايش يك شب در كتابخانه، اسماعيل خلج و فردوس كاوياني با اجراي هفت نمايش كوتاه، پيام دهكردي با نمايش مركز فروشنده و شهره سلطاني با مرد نيك از ديگر هنرمنداني بودند كه در سال 85 دوباره بر صحنه تئاتر ظاهر شدند.]]>
</TEXT>
</DOC>
<DOC>
<DOCID>HAM2-851223-071</DOCID>
<DOCNO>HAM2-851223-071</DOCNO>
<ORIGINALFILE>/1385/851223/world/_artw.htm</ORIGINALFILE>
<ISSUE>چهارشنبه 23 اسفند 1385</ISSUE>
<DATE calender="Western">2007-03-14</DATE>
<DATE calender="Persian">1385/12/23</DATE>
<CAT xml:lang="fa">ادب و هنر.هنر</CAT>
<CAT xml:lang="en">Literature and Art.Art</CAT>
<TITLE>
<![CDATA[چشم انداز
رنجوري تئاتر از بحران مخاطب]]>
</TITLE>
<TEXT>
<![CDATA[بحران مخاطب و عدم استقبال مردم از نمايش ها مشكلي است كه تئاتر ايران سال هاست از آن رنج مي برد. محتواي يكسان و نه چندان جذاب نمايش ها، بهاي بليت، كمبود تبليغات، سالن هاي نامناسب، فرسودگي تجهيزات و تمركز تالارها در نقاط مركزي شهر از جمله عواملي است كه موجب كاهش اقبال مردم به هنر تئاتر در كلانشهر تهران شده است.
هر سال به طور ميانگين 150نمايش در تالارهاي مختلف تهران به صحنه مي آيد كه از آن ميان تنها معدودي از نمايش ها موفق به جذب مخاطب مي شوند. محتواي معمولي و اجراهاي ملالت بار و آماتوري اغلب نمايش ها به خصوص در سالن هايي كه نشستن در آنها آزاردهنده است، تماشاگران را از تئاتر گريزان كرده است.
آمار تماشاگران تئاتر در سال85 و نگاهي به نمايش هايي كه مورد استقبال نسبي قرار گرفته اند، نشانگر آن است كه شناخت مخاطب و برقراركردن ارتباط با او مهم ترين عامل براي موفقيت يك نمايش به شمار مي رود. استفاده درست و دقيق از اين شناخت و ارائه آن در قالب يك اثر دراماتيك مي تواند در جذب تماشاگر موثر باشد.
مشكل بنيادي تئاتر ايران كه بسياري از دشواري هاي ديگر را در پي دارد مشكل محتواي نمايش ها و كمبود يا فقدان متن خوب نمايشي است. آثار بي تأثير يا بي خاصيت انتزاعي و نمايش هايي كه دور از حال و هواي واقعي و فاقد شور و نشاط زندگي است در ارتباط با مخاطب دچار مشكل مي شوند. گروه پرشمار قشر كم درآمد هر چند با افزايش بهاي بليت و بعد مسافت توان استفاده از تئاتر را از دست داده اند اما اگر نمايش ها به گونه اي باشد كه از نظر محتوا و كيفيت اجرا رضايت آنها را جلب كند، حاضرند هر بهايي را بابت آن بپردازند اما معمولاً نمايش ها چنين انگيزه اي در آنها ايجاد نمي كند.
نگاهي به آمار تماشاگران تئاتر در سال 85 نشانگر آن است كه از حدود 150 نمايش فقط چند اثر مثل اكبر آقا آكتور تئاتر، از خاك تا افلاك، موسيو ابراهيم و گل هاي قالي، كوري و... از استقبال نسبي برخوردار بودند و گذشته از نمايش اكبر آقا كار اكبر عبدي كه به عنوان يك استثنا 6 ماه در تالار سنگلج بر صحنه بود، نمايش از خاك تا افلاك با 23796 تماشاگر پرمخاطب ترين نمايشي بود كه در تئاتر شهر به اجرا درآمد. محمد رحمانيان نيز با اجراي نمايش عشقه كه مدتي كوتاه بر صحنه بود همچون نمايش  قبلي اش فنز نشان داد با يك ايده تازه و نمايشي جذاب مي توان مردم را چنان مشتاقانه به تماشاي تئاتر بكشاند كه براي ورود به سالن  بايد از روزهاي قبل بليت آن را تهيه كنند.
به هر حال وضعيت كنوني تئاتر رضايت بخش نيست و به جز قشري اندك هنوز تئاتر نتوانسته با عموم مردم ارتباط برقرار كند. تئاتر بايد هنوز منتظر روزهاي بهتر باشد.]]>
</TEXT>
</DOC>
<DOC>
<DOCID>HAM2-851223-072</DOCID>
<DOCNO>HAM2-851223-072</DOCNO>
<ORIGINALFILE>/1385/851223/world/_cinew.htm</ORIGINALFILE>
<ISSUE>چهارشنبه 23 اسفند 1385</ISSUE>
<DATE calender="Western">2007-03-14</DATE>
<DATE calender="Persian">1385/12/23</DATE>
<CAT xml:lang="fa">ادب و هنر.هنر.سینما</CAT>
<CAT xml:lang="en">Literature and Art.Art.Cinema</CAT>
<TITLE>
<![CDATA[گفت وگو با ديپا مهتا كارگردان فيلم آب
سينما؛شروع يك ديالوگ]]>
</TITLE>
<TEXT>
<IMAGE>/1385/851223/world/011061.jpg</IMAGE>
<![CDATA[
 فيلم آب ساخته ديپا مهتا فيلمساز هندي يكي از نامزدهاي دريافت اسكار فيلم خارجي بوده است
كيكاووس زياري
منبع: my bindi.com
آب كه امسال يكي از پنج نامزد اصلي دريافت اسكار بهترين فيلم خارجي سال بود، محصولي از كشور كاناداست. اما اين فيلم را ديپا مهتا فيلمساز هندي كارگرداني كرده و قصه اش هم در كشور هند اتفاق مي افتد.
زمان رخداد حوادث فيلم دهه30 ميلادي است و مضمون كلي آن درباره وضعيت نامناسب زندگي زنان بيوه(به ويژه بيوه هاي كم سن و سال)در اين كشور آسيايي است. فيلم با ورود چونيا يك بيوه 9 ساله به يك خانه متروكه- كه محل زندگي زنان بيوه است- شروع مي شود. اين خانه در شهر مقدس واراناسي قرار دارد. زنان حاضر در اين محل لباس سفيد به تن دارند و موهايشان از ته تراشيده شده است. كسي با آنها معاشرت نمي كند و اين زنان در دنياي كوچك خود منزوي هستند. حضور چونيا رنگ تازه اي به زندگي اين زنان سياه بخت مي دهد. او كه معني قوانين و مقررات سنتي را نمي داند حاضر به پذيرش وضعيت موجود نيست و يك شورش بچگانه در اين رابطه به راه مي اندازد. شاكونتالا(سيما بيسواس)مثل يك مادر از او مراقبت مي كند و كالياني(ليزاروي)با او دوست مي شود.
ناريان(جان آبراهم)جواني كه پيرو ديدگاه هاي مهاتما گاندي است به كالياني دل مي بندد ولي مسائل خانوادگي اش مانع ازدواج او با كالياني مي شود.
كالياني خودكشي مي كند و شرايط زندگي براي چونيا سخت مي شود. شاكونتالا كه نگران وضعيت چونيا است او را به دست نارايان مي سپارد. نارايان كه همراه گاندي(كه تازه از زندان انگليسي  ها آزاد شده)و پيروانش عازم سفر به دهلي نو است، چونيا را همراه خود مي برد.منتقدين سينمايي آب را ستوده اند و فيلم از چند جشنواره بين المللي جوايزي گرفته است.
آب تصويري زنده و شفاف از يك سنت دست و پاگير قديمي هند را به شكلي صادقانه به تصوير مي كشد. فيلم هيچ ضد قهرماني ندارد و حتي خود زنان بيوه هم سرنوشت غم انگيز خود را پذيرفته اند.
در صحنه اي از فيلم كه چونيا به وضعيت خود ايراد مي گيرد و اين سؤال را مطرح مي كند كه آيا مردان بيوه هم شرايطي همچون آنها دارند، با اعتراض خود زنان بيوه روبه رو مي شود. با وجود آنكه گاندي تعليمات جديدي براي مردم هند به ارمغان آورد، اما بخشي از سنت هاي قديمي- و از جمله همين وضعيت نامناسب زنان بيوه- هنوز به حيات خود ادامه مي دهند.
ديپا مهتا پنج سال قبل قصد داشت آب را در هند و در خود واراناسي فيلمبرداري كند. اما هندوهاي افراطي مانع اين كار شدند. وي مجبور شد فيلم را در سريلانكا بسازد. نمايش عمومي آب در هند به شكلي اعلام نشده ممنوع اعلام شد. اما انتخاب فيلم به عنوان يكي از پنج نامزد اصلي اسكار بهترين فيلم خارجي سال، باعث شد تا بالاخره اجازه نمايش عمومي در آن را پيدا كند. آب سومين قسمت از يك تريلوژي اجتماعي است.
* با آب كه تكميل كننده سه گانه تان است، اين سفر اوديسه وار چگونه بود؟
- با اكران عمومي آب اين سفر تمام شد. من به گذشته فكر نمي كنم. از نقطه نظر تريلوژي، كار من كامل شده است. شخصاً، حس خوبي دارم زيرا اين تريلوژي در ارتباط با يكديگر است. ام اف حسين- نقاش برجسته هند- كه بسيار برايم محترم است، تابلويي زيبا به من نشان داد كه زني در حال حمل يك مشعل آتش است. در كنار او دو زن ديگر هم حضور دارند كه خاك و آب در دست دارند. سه گانه من هم درباره آب، آتش و خاك است. وقتي فيلمبرداري فيلم تمام شد متوجه شدم ديگر نمي توانم برگردم و نگاهي به اين تابلو بيندازم. تماشاي اين تابلو آزار و عذابم مي داد. سرنوشت آدم هاي سه فيلم من بسيار دردناك است.
* چه عنصري به شما نيرو و توانايي داد تا اين سفر را تكميل كنيد؟
- وقتي فيلمبرداري تمام شد، احساس درد و رنج مي كردم. با كاراكترهايم احساس همدردي و همراهي مي كردم.هميشه مي دانستم كه اين سه گانه را مي سازم و تكميل  مي كنم. دليلش اين است كه حقيقتاً فيلمنامه كار را دوست داشتم. در مقام يك فيلمساز مي خواستم فيلم ها را بسازم و اين تريلوژي را كامل كنم. براي ساخت آب چهار سال زحمت كشيدم.
* چرا سريلانكا را به عنوان لوكيشن فيلم انتخاب كرديد؟
- ريسك فيلمبرداري در هند را نكردم، زيرا استقبال خوبي از ما در آنجا نشد. هيچ كس روي اين پروژه سرمايه  گذاري نكرد. از سوي ديگر بيمه اي هم در كار نبود. پس بايد فيلم را در جايي مي ساختيم كه هم امن باشد و هم شبيه محل اصلي رخدادهاي قصه باشد. جاهاي زيادي را ديدم، ولي سريلانكا بهتر از بقيه بود و حال و هوايي شبيه بنگال داشت. با اين حال ما مجبور شديم لوكيشن اصلي را بسازيم، زيرا در سريلانكا معبدي به آن شكل كه ما مي خواستيم وجود نداشت. طراح صحنه ما در اين رابطه كار بزرگي انجام داد.
* قرار بود شابانا آزمي و آكشي كومار دو نقش مهم فيلم را بازي كنند، ولي به جاي آنها از سيما بيسواس و جان آبراهم استفاده كرديد. چرا؟
- خب، خيلي ها مي دانند در طول اين پنج سال چه اتفاقاتي براي اين پروژه رخ داد. عدم انتخاب اين دو به معني آن نيست كه آنها بازيگران كم ارزشي هستند. هر كسي مشكلات خاص خودش را دارد و بازيگران هم با مشكل زمان روبه رو هستند. آنها به دليل بازي در فيلم هاي مختلف، جدول كاري شلوغي دارند و هميشه با مشكل نداشتن وقت روبه رويند. متأسفانه زماني كه فيلمبرداري آب شروع شد، هر دو آنها درگير بازي در كارهاي ديگري بودند.
* آدم وقتي آب را تماشا مي كند، حيران مي ماند كه اين همه بحث و جنجال براي چيست؟
- خوب است كه شما بگوييد اين همه جار و جنجال براي چيست. نكته جالب اين است كه بحث و جنجال نه براساس خود فيلم كه براساس چيزي بود كه برخي ها درباره فيلمنامه فكر مي كردند. حتي هنوز بسياري از افراد دست اندركار سينما نمي دانند كه يك فيلمنامه را چگونه بايد خواند، زيرا فيلمنامه بستگي زيادي به نوع نگاه فيلمساز به آن فيلمنامه دارد. شما مي دانيد فيلمنامه هايي عالي در دست داريد كه واقعاً تبديل به فيلم هايي عجيب و غريب مي شوند و بر عكس آن فيلمنامه هايي عجيب و غريب داريد كه به صورت فيلم هايي عالي درمي آيند. خيلي ها هنوز فيلم را نديده بودند، اما آن را بر اساس فيلمنامه اش مورد قضاوت قرار دادند. بعضي ها بر اساس آنچه كه شنيده بودند از من پرسيدند: چرا فيلمي مي سازي كه درباره بيوه هاي برهمن و نجس  هاست؟ و من مي گفتم: شما درباره چه چيزي داريد صحبت مي كنيد؟ ولي در عين حال مي دانستم كه بايد آنها را قانع كنم.
* به جز نمايش عريان واقعيت ها، آن بازي رنگ ها را چطور در فيلم خلق كرديد؟
- قسمت اول تريلوژي آتش گرماي ويژه اي در خودداشت و زمين دومين قسمت تريلوژي هم از رنگ سرخ استفاده ويژه اي كرده بود. در رابطه با آب به فضايي سبز كه كمي آبي به نظر مي رسد، احتياج داشتم. من و مدير فيلمبرداري ام طرح رنگ را از خود عناصري كه در محيط قرار داشت، گرفتيم. دنياي دروني كاراكترهاي فيلم به اندازه كافي خشن است و به همين دليل ما مي خواستيم دنياي بيروني آنها تا حد امكان زيبا به نظر برسد، اما بعضي وقت ها نمي شد اين كار را انجام داد، زيرا سردي و بي روحي دنياي آنان همه چيز را تحت تأثير قرار مي داد.
* فكر مي كنيد آب چقدر بتواند در وضعيت زنان بيوه هند تغيير ايجاد كند؟
- تعداد بسيار كمي فيلم- و شايد اصلاً هيچي- وجود دارد كه بتواند تأثيري روي چيزي بگذارد يا چيزي را تغيير دهد، اما اگر آنها كارهايي قوي باشند يا مضمون خيلي خوبي داشته باشند، مي توانند آغازگر يك ديالوگ باشند. به همين دليل من اميدوارم كه اين فيلم بتواند نوعي آگاهي نسبت به مسئله خلق كند، زيرا آگاهي باعث ايجاد ديالوگ و گفتمان مي شود. اگر شما درباره اين موضوع صحبت كنيد و تلاشي براي پنهان نگه داشتن آن نداشته باشيد، آن وقت مي توانيم با آن موضوع سر و كار پيدا كنيم. اما اگر بگوييم كه هيچ مشكلي در ارتباط با بيوه ها در هند وجود ندارد، آن وقت چگونه مي توان درباره اين موضوع به بحث نشست؟]]>
</TEXT>
</DOC>
<DOC>
<DOCID>HAM2-851223-073</DOCID>
<DOCNO>HAM2-851223-073</DOCNO>
<ORIGINALFILE>/1385/851223/world/_cinew.htm</ORIGINALFILE>
<ISSUE>چهارشنبه 23 اسفند 1385</ISSUE>
<DATE calender="Western">2007-03-14</DATE>
<DATE calender="Persian">1385/12/23</DATE>
<CAT xml:lang="fa">ادب و هنر.هنر.سینما</CAT>
<CAT xml:lang="en">Literature and Art.Art.Cinema</CAT>
<TITLE>
<![CDATA[دريچه
شكست اكران فيلم هاي خارجي]]>
</TITLE>
<TEXT>
<![CDATA[مونا سيفي
پرده اولين سالن هاي سينما با نمايش فيلم هايي از فرنگ آمده روشن شدند. حتي پس از اين كه حاجي آقا هم آكتور سينما شد باز اين فيلم هاي خارجي بودند كه به سينماها رونق مي دادند. با اين حال هوشنگ گلمكاني، منتقد، همچنان اكران فيلم هاي خارجي در سينماهاي كشور را امري ضروري مي داند و معتقد است: اگر بخواهيم سينمايي پويا داشته باشيم و به رشد و تعالي سينما فكر كنيم، بايد به پخش فيلم هاي خوب دنيا در سينماها توجه كنيم. اين موضوع، علاوه بر اين كه علاقه مندان سينماي روز دنيا را به سينما جذب مي كند، مي تواند اين امكان را ايجاد كند كه حتي اهالي سينما نيز بتوانند فيلم هاي ديدني جهان را روي پرده بزرگ سينما ببينند.اما با وجود اهميت اكران فيلم هاي روز دنيا در سينماهاي كشور، تعداد بسيار معدودي فيلم خارجي در سال به سالن هاي سينما راه پيدا مي كنند. گلمكاني علت اين قضيه را اين گونه بررسي مي كند: از سه چهار سال پيش جرياني در سينماهاي كشور ايجاد شد، مبني بر اين كه سينماها تعداد فيلم تجاري و پرفروش اروپايي، آسيايي و آمريكايي را در ليست اكران سالانه خود قرار دهند. اين تصميم بيشتر براي آشتي دادن مردم با سينماها گرفته شد و در همان يكي دو سال اول، عملي شد. اما نتيجه مطلوب و دلخواه سينمادارها به دست نيامد. گلمكاني مي گويد: واقعيت اين است كه اكران فيلم هاي خارجي در سينماها به هيچ وجه از نظر اقتصادي، اقدامي معقول نيست، چون تماشاگران به ديدن فيلم هاي خارجي در سينماها اعتماد ندارند و اغلب ترجيح مي دهند نسخه كامل فيلم هايي را كه از سينما پخش مي شوند، در خانه هايشان ببينند. جذابيت فيلم هاي تماشاگرپسند خارجي در دنيا به خاطر كيفيت پخش صدا و تصوير فيلم ها است، طبيعي است كه با وضعيت بد سالن هاي سينما اين فيلم ها جذابيتي براي مخاطبان نخواهند داشت. اگر فيلم هاي هنري كه مخاطبان خاصي دارند، براي اكران در سينماهاي كشور در نظر گرفته شود، حداقل مخاطبان خاص اين سينما را مي تواند ارضا كند.]]>
</TEXT>
</DOC>
<DOC>
<DOCID>HAM2-851223-074</DOCID>
<DOCNO>HAM2-851223-074</DOCNO>
<ORIGINALFILE>/1385/851223/world/_cultw.htm</ORIGINALFILE>
<ISSUE>چهارشنبه 23 اسفند 1385</ISSUE>
<DATE calender="Western">2007-03-14</DATE>
<DATE calender="Persian">1385/12/23</DATE>
<CAT xml:lang="fa">علمی فرهنگی</CAT>
<CAT xml:lang="en">Science and Culture</CAT>
<TITLE>
<![CDATA[نوروز؛ جاودانه جشن خوشبختي ايرانيان
يادگار كهن]]>
</TITLE>
<TEXT>
<IMAGE>/1385/851223/world/011055.jpg</IMAGE>
<![CDATA[
علي اصغر پهلوان
به درستي روشن نيست جشن نوروز از چه زماني و چگونه پا به عرصه وجود نهاد و مورخين عقايد متفاوتي پيرامون سابقه تاريخي نوروز ابراز مي دارند كه پرشكوه ترين جشن ملي ايرانيان محسوب مي شود.
امروزه حتي پس از سپري شدن هزاران سال از آن روزگار، ايرانيان با علاقه فراوان بدون توجه به سن، جنسيت، زبان، نژاد، قوميت و يا هر خاستگاه اجتماعي اين رويداد خجسته را جشن مي گيرند و به شادي و پايكوبي مي پردازند.آيين نوروزي از اول فروردين با ديد و بازديد آغاز مي شود و به مدت دو هفته ادامه داشته و عميقاً در تمدن كهنسال پارسيان باستان ريشه دارد. اين جشن فرخنده سنت هميشه جاودان ملتي بزرگ است كه در اولين روز بهار همزمان با تولد دوباره طبيعت با تمام زيبايي هايش آغاز مي شود.
برخي از مورخين بر اين باورند كه تغييرات طبيعي در آب و هوا موجبات بروز چنين جشني گرديد، حال آنكه بعضي ديگر آيين هاي مذهبي را مطرح مي كنند.
در كتاب مروج الذهب آمده است در زمان پادشاهي جمشيد، شاه افسانه اي پارسيان، به مدت سه سال طوفان عظيمي پديد آمد كه تمام زمين را در برگرفت.
در آغاز بهار، اين طوفان رفته رفته فروكش كرد. به دنبال اين طوفان سهمگين و پايان يافتن زمستان طولاني مردم از غارها و پناه گاه هاي خود بيرون آمدند و جشني باشكوه برقرار كردند كه نوروز ناميده شد.
حماسه سراي بزرگ ايران حكيم ابوالقاسم فردوسي در شاهكارش شاهنامه همچنين ابوريحان بيروني و شاعر پرآوازه ايراني حكيم عمر خيام در كتابش نوروزنامه به همراه تعداد كثيري از اديبان و شاعران فارسي زبان جشن نوروز را به جمشيد نسبت مي دهند.
به هر تقدير، در كتابي متعلق به دوره ساسانيان اشاراتي به نوروز شده است.
در آثار بابليان نشان مي دهد كه پادشاهان هخامنشي در ايوان كاخ هاي خود بر تخت نشسته و در روزهاي نوروز نمايندگان مناطق فرمانروايي آنان هداياي ارزشمند را به پادشاهان پارسي هديه مي كردند. اين مسئله در آثار به جا مانده از آن عهد در تخت جمشيد و طاق بستان كرمانشاه به وضوح مشاهده مي  شود.
ميرزا علي اكبر دهخدا در لغت نامه خود به اين امر اشاره مي كند كه در ايران باستان دو جشن بزرگ نوروز و مهرگان مردم به شادي و پايكوبي مي پرداختند. نوروز آغاز هفت ماه تابستان و جشن مهرگان كه هنوز هم توسط زرتشتيان اجرا مي گردد در اوايل پاييز، شروع پنج ماه زمستان را نويد مي داد. براساس نوشته هاي دهخدا، ايرانيان با تمام وجود به استقبال اين ايام خجسته مي رفتند.
عدالت اجتماعي
بهار، فروردين و نوروز نمادهاي بارز احياي عدالت اجتماعي در ميان ايرانيان است؛ زيرا آنان همواره همان گونه كه تاريخ و تمدن درخشان عهد باستان نشان مي  دهد از طلايه داران اين حقوق الهي بوده اند.
براساس نوشته هاي مورخ صاحب نام جورج زيدان، ايرانيان 5000 تا 10000 سكه نقره باج مي دادند تا مراسم نوروز را برگزار كنند.ايرانيان تلاش فراواني مي كردند تا اين ايام خجسته را بخرند هر چند بهاي سنگيني براي آن پرداخت مي كردند.
جشن صلح و سعادت بشر
در طول تاريخ، قدرتهاي خارجي به سرزمين ايرانيان يورش آورده اند و مدتي طولاني يا كوتاه  حكومت كرده اند و حتي تلاش بسياري كرده اند تا فرهنگ خود را تحميل كنند اما تمدن قدرتمند ايراني با صلابت و توان عظيم از اين امر جلوگيري كرده است. به هر حال، به مجرد شكست دشمنان، فرهنگ آنان نيز دير يا زود به بوته فراموشي سپرده شده است.نوروز، به عنوان سمبل مقاومت فرهنگي در برابر سلطه اجتماعي- سياسي بيگانگان پيام جاودان صلح و سعادت را براي ايرانيان به ارمغان آورده است و در صورت تهاجم فرهنگي آنان را قادر ساخته تا از هويت و اصالت ملي خود حراست نمايند.جشن نوروز، در مقابل بسياري از حوادث فاجعه انگيز تاريخي و فرهنگي مقابله كرده و مردم ايران اراده خلل ناپذير خود را از اين سنتها به وضوح نشان داده و مهاجمين را از خاك خود بيرون رانده اند.سرانجام، دشمنان اين آب و خاك دريافته اند كه ايرانيان مردماني آزاديخواه هستند كه از سنتهاي باستاني و كيان خود با چنگ و دندان مراقبت مي كنند.جشن نوروز يكي از باشكوه ترين جشن ها در تاريخ اجتماعي، ادبيات و شعر و شاعري در خطه ايران زمين است. در آستانه هزاره سوم ميلادي، بشريت هنوز نتوانسته خود را از چنگال جنگ، تبعيض نژادي، فقر، ديكتاتوري، نقض حقوق بشر و آزادي بيان، تروريسم، نسل كشي، مشكلات اقتصادي- اجتماعي و مسابقه تسليحاتي نجات دهد.
بايد به خاطر سپرد كه فرهنگ ژرف ايراني به مرزهايش محدود نمي گردد. اين فرهنگ در ارزش ها و سنت هاي ملي- مذهبي نهفته است كه به عنوان سرمايه گرانسنگ مردم سختكوش ايران محسوب مي گردد.
در آستانه سال نو، مردم ايران در قبال درك پيام نوروز به عنوان سنتي تاريخي كه از نسلي به نسل ديگر انتقال يافته، مسئوليت خطيري بر دوش دارند. پيام نوروز ايجاد روابط اجتماعي، همبستگي ملي، دوستي، خوشبختي، شادي، صلح و سعادت براي انسانيت است.]]>
</TEXT>
</DOC>
<DOC>
<DOCID>HAM2-851223-075</DOCID>
<DOCNO>HAM2-851223-075</DOCNO>
<ORIGINALFILE>/1385/851223/world/_cultw.htm</ORIGINALFILE>
<ISSUE>چهارشنبه 23 اسفند 1385</ISSUE>
<DATE calender="Western">2007-03-14</DATE>
<DATE calender="Persian">1385/12/23</DATE>
<CAT xml:lang="fa">علمی فرهنگی</CAT>
<CAT xml:lang="en">Science and Culture</CAT>
<TITLE>
<![CDATA[حسرت شادي شب عيد]]>
</TITLE>
<TEXT>
<![CDATA[زهرا كريمي مبين- پدري كه روزگار، صورتش را خط، خطي كرده با بغضي پنهان مي گويد از شرمنده شدن ميان خانواده تا سربلندي ميان آنها، بين اسفند تا فروردين او در حالي كه عرق شرمش را با دستاني كه فقر بر آنها تاول زده، خشك مي كند، مي گويد: بين كفش هاي پاره و پيراهن وصله خورده دخترم تا... و ديگر هيچ نگفت و سرش را پايين انداخت.
جرأت نكردم، چيزي از عيد و جشن سال نو بر زبان بياورم. سكوت حكمفرما بود. نه صداي خنده اي، نه شوقي نه خريد شب عيدي. گويي شوق عيد، كاغذ رنگي، تنگ بلور ماهي، پلو با ماهي دودي با آنها قهره كرده و با آنها غريبي مي كند.
در من هراسي به وجود آمد ولي دكتر يحيي علي بابايي، جامعه شناس و استاد دانشگاه كه با سروصداي اين كوچه ها آشناست، گفت: تحقير پدر و مادر، يكي از ابزارهايي است كه فرزند در خانواده فقير به دست مي گيرد و در خانواده اي كه بزرگ تر هايش تحقير شوند، ديگر تربيت شكل نمي گيرد، در نتيجه حرف شنوي نيز از والدين معنا نخواهد داشت، چون احساس مي كند كه پدر و مادرش كوتاهي كردند. امروزه معتقدند بسياري از آسيب هاي اجتماعي، ناشي از فقر خانواده هاست و كمترين آثارش اين است كه تربيت شكل نمي گيرد.
او ادامه داد: يكي از مسائل نابرابري، پيامدهاي آن است جامعه اي كه در آن نابرابري وجود داشته باشد افرادي كه در پله هاي پايين نردبان هستند تلاش مي كنند بالا بيايند و اگر نتوانستند دچار مشكل روحي و رواني مي شوند. وي تبليغات صدا و سيما را بسيار مؤثر دانست و گفت: مردم از طريق اين برنامه ها متوجه مي شوند، در جامعه امكانات بسياري است كه اگر نتوانند، آنها را براي زن و بچه خود فراهم كنند دچار آسيب هاي رواني مي شوند. اگر راه هاي قانوني براي رسيدن به آنها وجود نداشته باشد، دست به كارهاي غيرقانوني مي زنند.
دكتر بابايي مي گويد: بچه هاي امروزي توجيه نيستند، وقتي فرزند در خانواده توجيه نشود كه چرا پدرش كمتر از بقيه دارد، مثلاً اين كه چرا نمي تواند مثل بقيه ماشين و كامپيوتر بخرد، اولين بدبيني نسبت به پدر به وجود مي آيد، بعد حكومت و بعد هم...
وي ادامه داد: بسياري از آسيب هاي اجتماعي مثل سرقت، فحشا و... دامنش در فقر است. كاد  الفقر ان يكونوا كفرا،  يعني نزديك است كه فقر به كفر بيانجامد و اين چيز عجيبي است كه در مذهب و فرهنگ ما هميشه به آن اشاره مي كنيم. كوچه ساكت شد.
از اين جامعه شناس پرسيدم آيا سؤال بچه ها جوابي هم دارد؟ گفت: مطمئناً جواب دارد ولي كسي نيست كه به آنها جواب دهد. همه بايد تلاش كنيم تا اين فاصله را كاهش دهيم.
چيزي كه باعث شده اين فاصله ها غيرقابل تحمل باشد شبيه امتحاني است كه كسي با تقلب نمره بگيرد. اگر تقلب نباشد، كسي كه 15 مي گيرد در برابر كسي كه 20 گرفته ناراحت نمي شود چون مي داند كه اگر تلاش بيشتري مي كرد، مي توانست نمره بهتري بگيرد و احساس حقارت نمي كند ولي اگر كسي با تقلب نمره اش 18 شود شخصي كه بهتر خوانده، ناراحت مي شود. در پيچ و خم هاي اين كوچه كه چراغي روشن نبود، نزديك بود راه را گم كنيم كه دختر بچه اي را ديديم كه محو تماشاي ويترين كفش فروشي بود. از هر كفشي كه خوشش مي آمد، لبخندي برگوشه لبانش مي نشست ولي به محض نگاه كردن به اتيكت قيمت گويي جهان يكباره بر سرش خراب شد و خيلي زود شادي جايش را به غم داد. مراعات حال پدرش را كرد و با حالتي گرفته، گفت: از هيچ كدام از آنها خوشم نيامده. پدر متوجه فرزندش شد ولي هيچ نگفت و به نشانه تشكر دستان سرد و كوچك دخترش را در دستان زبرش فشرد.در اين ميان كساني كه سوار بر ماشين هاي مدل بالا شده بودند و شيشه هايشان را بالا كشيدند كه به اين وسيله نه بغض پدري را ببينند و نه ناله بي صداي كودكي را در آن طرف خيابان بشنوند.
شيشه اتومبيل  هايشان را دودي كرده اند. شايد با تيره كردن آنها سعي دارند صحنه هاي نامطلوب و سياهي جامعه را نبينند، ولي مگر مي شود؟! دكتر بابايي منتقدانه به آنها نگاه  كرده و مي گويد: برابري فرهنگي است كه بايد بچه هاي ما از همان كودكي تربيت شوند و از بچگي ياد بگيرند كه سهم برابري را بخواهند. ولي اگر چنين نشد، كودك بزرگ شده در جامعه نيز به دنبال تماميت خواهي، خواهد بود و ديگران را منع مي كند. يعني مي خواهد همه پياده باشند و او سواره. همه ندار و او دارا. در اين صورت دارايي براي او يك پز است، يك امتياز است.
در اين كوچه هاي تنگ كه سكوتش همانند شلوغيش مرموز است و پربحث، كسي از عيد و جشن ملي حرف نزد. يكي از مهلت تمام شده استيجاريش صحبت مي كرد و ديگري از قرارداد سه ماهه كاريش كه رو به اتمام است و محروم از عيدي و بيمه و... گاه صداي طلبكاران و گاه سكوت بدهكاران. گاهي برگ هاي تقويم سال بعد را كه ورق مي زدند و شنيده مي شد و اضطراب و نگراني برق چشمان آنان را كم سو مي كرد.
صداي مبهمي از در و ديوار ترك خورده شان به گوش مي رسيد، گويي آنها هم گاه مي نالند. بي تفاوتي و شايد دل نگراني از سال آينده، باعث شده كه حتي مادر پا به سن گذاشته كوچه، فراموش كند، گندم يا عدس بگذارد تا سبزه اي شود براي سفره هفت سينشان. دكتر بابايي كه به اين نگاه ها و صداها آشناست به وضعيت اقتصادي كشور اشاره كرد و گفت: كمبود درآمد، احساس گراني بعد از عيد، دريغ از پارسال را به ياد آدمي مي آورد. يعني احساس مي كند، هميشه در تلاطم است و وضعيتش مشخص نيست. مثلاً اگر مستاجر است نگراني از اين دارد كه سال بعد كجا بروم؟ چه مي شود؟]]>
</TEXT>
</DOC>
<DOC>
<DOCID>HAM2-851223-076</DOCID>
<DOCNO>HAM2-851223-076</DOCNO>
<ORIGINALFILE>/1385/851223/world/_cultw.htm</ORIGINALFILE>
<ISSUE>چهارشنبه 23 اسفند 1385</ISSUE>
<DATE calender="Western">2007-03-14</DATE>
<DATE calender="Persian">1385/12/23</DATE>
<CAT xml:lang="fa">علمی فرهنگی</CAT>
<CAT xml:lang="en">Science and Culture</CAT>
<TITLE>
<![CDATA[خانه تكاني دل]]>
</TITLE>
<TEXT>
<![CDATA[نيره سادات ديانه
* از آن جايي كه دل يك ماده نرم است نه سخت، با آن به نرمي و ملاطفت و صبوري و متانت برخورد كنيد.
* هنگام شفاف سازي دل مراقب باشيد ضربه يا خشي به آن وارد نشود، كه جبران آن بسيار سخت است.
* حريم دل خود را از ورود بيگانگان ناپاك حفظ كنيد.
* افكار پوسيده و تصاوير ذهني غلط خود را پشت در و در فضاي باز قرار ندهيد، چرا كه مبتلا به ويروس واگيردار بوده و در آينده اي نه چندان دور اسباب زحمت ديگران و مجدداً  شما خواهد شد.
* مجموعه زباله هاي ذهني و احساسي جمع آوري شده دل را در اسرع وقت تحليل و شفاف سازي نماييد. اگر بيش از اين بماند مخرب تر و آلوده تر خواهد شد.
* نشخوار مجدد زباله هاي ذهني، احساسي مي تواند صدمه اي دوچندان به روح و جسم شما وارد نمايد و طبيعتاً  طول شفاف سازي دل شما را با كمك مشاور بغرنج تر و طولاني تر خواهد ساخت.
* مراقب باشيد خاطرات ذهني، احساسي گذشته خود را در معرض ديد و شنيد افراد بيگانه و غيرقابل اعتماد قرار ندهيد كه اسباب  زحمت شما را فراهم خواهند ساخت.
* دقت كنيد برنامه خانه تكاني دل را طبق زمان و مكان پيش بيني شده پيش ببريد. تنبلي نكنيد. هيجاني نشويد؛ چرا كه ممكن است مأيوس يا خسته شويد و انرژي  تان تحليل رود و زمان كم بياوريد.
* فضاي خلوت و سكوت براي تفكر هرچه بيشتر و بيشتر.
* هرچند خانه تكاني دل به رسم خانه تكاني اسفند ماه تدارك ديده شده است، اما در صورت توقع اثرگذاري هرچه بيشتر بايد به دفعات و تناوب فراوان تكرار شود، چرا كه اين امر يك فعاليت تدريجي و زمان بر است.]]>
</TEXT>
</DOC>
<DOC>
<DOCID>HAM2-851223-077</DOCID>
<DOCNO>HAM2-851223-077</DOCNO>
<ORIGINALFILE>/1385/851223/world/_idea.htm</ORIGINALFILE>
<ISSUE>چهارشنبه 23 اسفند 1385</ISSUE>
<DATE calender="Western">2007-03-14</DATE>
<DATE calender="Persian">1385/12/23</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[هويت ايراني در آيينه تاريخ
ايستاده]]>
</TITLE>
<TEXT>
<IMAGE>/1385/851223/world/011070.jpg</IMAGE>
<![CDATA[
ريشه هاي ماندگاري، پويايي و جريان  زيست يك قوم، سرزمين، فرهنگ و تمدن در هويت نمايان مي  شود. روييدن، باليدن، سبز ماندن. از اين رو هويت همواره مانند درخت در يورش خزان است. به طوري كه نبايد از آن بي خبر يا نسبت به آن بي تفاوت بود. در مقاله حاضر نويسنده تلاش كرده به اين پرسش درباره هويت ايراني پاسخ بگويد كه پروسه تاريخي هويت ايراني در تاريخ عهد اسطوره، باستان و پس از اسلام تا دوران كنوني چه راهي را پيموده و با چه چالش ها و بحران هايي روبرو بوده و با آنها چگونه برخورد نموده است و سرانجام اين كه هويت ايران در دوران اسطوره و تاريخ و دوران اسلامي با چه مفاهيمي تعريف مي  شد؟
قاسم آخته
پروسه تاريخي هويت ايراني
*دوران باستان: پس از مادها عصر درخشان تاريخي و هويت ايراني با هخامنشيان آغاز مي  شود. با توجه به دستاوردهاي تمدن ايران دوره هخامنشيان مي  توانيم ادعا كنيم بسياري از بن  مايه هاي هويت ايراني در اين دوره رقم خورد. در گذشته هويت دولت ها و ملت ها با دو مسئله مهم شناخته مي  شد؛ نخست توان دفاع در برابر دشمن خارجي و دوم تامين امنيت، رفاه، آسايش و عدالت اجتماعي در داخل. در انديشه سياسي ايران، متفكراني چون امام محمد غزالي، خواجه نصيرالدين طوسي، خواجه
نظام الملك طوسي، فارابي، ابن سينا و... بحث مشروعيت قدرت و نظام سياسي و مسئله هويت، قدرت و مشروعيت پادشاه و حاكم، مرزها و مقوله قدرت اهميت بسزايي دارد.
*هويت ايراني مقارن فتح ايران: هزار سال پس از آن كه تمدن ايران، تهاجم اسكندر مقدوني را از سر گذراند و در اين فاصله به تدريج و آرام آرام، زخم هاي پيكر هويتش را التيام بخشيده بود، دوباره در اثر بي تدبيري، ظلم و ستم موبدان و افراد نالايق كه تخت فرهي ايران را آلوده ساختند و برخي از پادشاهان، ايران در آستانه ترك تازي ديگري قرار گرفت. درباره اين يورش  گفته اند: يكي از اندوهبارترين مقاطعي كه ايران دچار بحران هويت شد، پس از هجوم اعراب به ايران نمايان شد. البته ما ميان اعراب و آيين مبين و حيات بخش اسلام تفاوت اساسي قائل هستيم و هرگز اسلام را از عرب و آيين عرب نمي دانيم همان گونه كه معمار بزرگ آن پيامبر
اسلام(ص)و خاندان مطهرش بدترين سختي ها و جفاها را از اعراب ديدند. در عوض فرهنگ و تمدن غني ايران، اسلام را احيا كرد و پر و بال داد. برخي از سران عرب ميراث گذشته ايران را نفي و تحقير مي كردند. ايرانيان را موالي(بندگان)مي  خواندند و با برخورد نژادپرستانه و نفي هنر ايراني، به مدت دو قرن، ايران و هويت ايراني را در ركود، ياس و انفعال كامل فرو بردند. اما چه شد كه آن تمدن عظيم و باشكوه كارش به اينجا كشيد كه دستخوش تحقير و پايمال شدن قرار گرفت. به عوامل فوق مي  بايست ماليات  هاي گزاف و جنگ هاي فرسايشي و طولاني برخي پادشاهان با امپراتور روم، ارمنستان،كوشانيان و.... اجحاف و تعدي موبدان به حقوق مردم، حاكميت مستبدانه دين زرتشتي كه تفسير به راي مي  شد و كاملا از اصول خودش منحرف شده بود و آموزه هاي حيات بخش اسلام را نيز افزود. بنابراين به مدت چند سده  هاله اي از كرختي، بي روحي و سرخوردگي كامل به روي فرهنگ و تمدن، تاريخ و تمام بضاعت ايران و ايرانيان كشيده شد و اعراب هرچه خواستند كردند.
*قرن سوم هجري تا يورش مغول: پس از دو تا سه قرن، ايران كم كم از زير اين آوار وحشتناك سر برآورد و با خود انديشيد كي و چه بوده است. نهضت ها، قيام ها و خيزش ها به نشانه  اعتراض به سلطه عرب به وقوع پيوست. شعوبيه، اسماعيليه، صفاريان، طاهريان، خرمدينان و... ابومسلم خراساني طي نبردهايي كه ريشه در مقاومت فرهنگي ايران به هدف ادامه حيات و ماندن داشت، توانستند، درخت هويت ايران را دوباره آبياري كنند. در اين راستا زبان به عنوان عامل مشترك حفظ هويت ملي و انسجام فرهنگي ميان اقوام ايراني عمل كرد به طوري كه هويت ملي(ايرانيت)ايراني را از بركت زبان پارسي مي  دانند. اين هويت كه در استقلال كامل از اعراب با مرزها، زبان و حكومت فراگير ملي و ايراني خودش را نشان داد، ثمره سال ها مبارزه سلسله هاي نيمه مستقل و مستقل ايراني بود و پس از 400 سال از فتح  ايران در سال 16هجري كسب شد. اين هويت عنصر خودآگاهي را در كنه خودش داشت. هويت ايراني پس از اسلام، عشق و اراد ت اهل بيت پيامبر(ص)و تشيع را در خود داشت. متفكران ايراني اين مسئله را به خوبي در آثارشان بازتاب دادند. حكيم ابوالقاسم فردوسي از جمله كساني است كه به گفته خودش عجم را با زبان پارسي زنده كرد منتها همين شاعر ميهن دوست و فرهيخته و انديشمند هيچ گاه مراتب عشق خودش به خاندان پيامبر(ص)را فراموش نمي كند: البته رفتار تبعيض آميز خاندان بني اميه و بني عباس هم يكي از عوامل پايه اي روحيه عرب ستيزي در ميان ايرانيان بود.
*عصر مغول، تيموري و صفويه: قرن هفتم هجري ايران صحنه تاخت و تاز و ويرانگري مغولان شد. دانش، فرهنگ، تمدن، هنر، دانشمندان و تمام مظاهر مدنيت در شعله هاي خشم و كينه و جمود و كوته بيني اين قوم از ميان رفت و چهره هويت ايراني دوباره خرد شد و در هم شكست. ضربه هولناك مغول بر پيكر فرهنگ و تمدن ايران آنچنان سهمگين بود كه ساليان دراز به طول انجاميد تا دوباره از زير ويرانه هاي آن كمر راست كند. توان و قابليت سازگاري و روحيه تعامل فرهنگ ايران در آن حد بود كه از مغولان بي تمدن، اقوامي فرهنگ دوست بسازد. انديشمنداني همچون خواجه نصيرالدين طوسي در هدايت مغولان به اين علاقه مندي به دانش  نقش اساسي داشت. به طوري كه گفته اند:  هولاكوي مغول دست به كاري نمي زد مگر آنكه خواجه آن را تاييد مي  كرد. با اين وصف تهاجم مغول علاوه بر اين كه روند پويايي هويت ايران را دچار اختلال كرد، روحيه گوشه گيري و افسردگي را نيز در اجتماع و مردم ايران حاكم ساخت. در فاصله قرن نهم تا دوازدهم ميلادي، ايران در پرتو دگرگوني ادبي و فرهنگي با احيا و پالايش زبان  پارسي در مسير بازيافت هويت تاريخي خود گام برداشت. اين تحولات كه به رنسانس ادبي مشهور است به دو قرن رخوت و ستم و سرخوردگي تمدن ايران و دوران بحران هويتي آن پايان داد و دستمايه پايداري در برابر چالش هاي بعدي   شد. البته افراط در مذهب و بهره گيري از آن به عنوان ابزار مشروعيت دهنده حكومت از جانب صفويان، موجب انحراف آن و رواج روحيه خرافه پرستي در فرهنگ ايران عصر صفوي شد.
*دوران جديد: رقابت هاي پايان ناپذير استعمار در ايران، تحميل قراردادهاي ننگين تركمن چاي، گلستان و سرانجام قرارداد 1907 م و 1919 م كه تا آستانه انعقاد هم پيش رفت، جامعه ايران را به قسمي سرخورده و از هم گسيخته كرد كه ايران به صحنه رقابت روس و انگليس تبديل شد و هر چه مي  خواستند، مي  كردند. از سوي ديگر مردم و طبقه آگاه و فرهيخته در نتيجه تحولات اروپا با مفاهيم آزادي، برابري قانون، عدالتخانه، پارلمان و... آشنا شدند و به اين باور رسيدند كه واقعا مي  توانند قدرت حاكم را محدود و هويت و هستي خودشان را در برابر تجاوزگران بيگانه و داخلي حفظ كنند. اين وضعيت نتيجه اقدامات خيرخواهانه افرادي چون عباس ميرزا، ميرزاحسين خان مشيرالدوله سپهسالار، قائم مقام فراهاني، اميركبير و... بود. از اين رو مردم ايران به طور جدي در فكر چاره جويي هويتي براي خود برآمدند و به نتايج خوبي دست يافتند. اما متاسفانه وجود استبداد و جهالت، اين تحركات را هم همانند جريانات سابق، دچار همان قانون و پروسه تاريخي در ايران كرد و هر جرياني اگر چه مفيد و مثبت، اما پس از مدتي ناكام ماند. به هرحال هويت جديد ايراني مدرنيزاسيون غربي را هم در خود داشت. بعدها اصلاحات رضاشاه در راستاي مدرن سازي كشور بر هويت ايراني تاثيرگذار شد و فرهنگ غربي را كه از دوران صفويه در فرهنگ ايران رخنه كرده بود، در اجتماع رواج داد و في الواقع هويت ايران را در تفكر و نوع پوشش و زيست آن دچار تغييرات محسوسي كرد. اين تاثيرات منفي ارزيابي مي  شود و هويت ايراني را خدشه دار كرد.
به طور كلي بايد گفت كه ايرانيان براي ممانعت از بحران هويت گسترده و فراگير و جلوگيري از رخنه بيشتر آن در سطح اجتماع و شئون زندگي شخصي شان نمي توانند و نبايد جدا از تاريخ و ميراث خود باشند. هر ايراني مي  تواند بهترين اصول هويتي اش را در گذشته تاريخي و ديني خود بيابد و با اين پشتوانه، به سوي آينده و فردا گام بردارد.]]>
</TEXT>
</DOC>
<DOC>
<DOCID>HAM2-851223-078</DOCID>
<DOCNO>HAM2-851223-078</DOCNO>
<ORIGINALFILE>/1385/851223/world/_idea.htm</ORIGINALFILE>
<ISSUE>چهارشنبه 23 اسفند 1385</ISSUE>
<DATE calender="Western">2007-03-14</DATE>
<DATE calender="Persian">1385/12/23</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[نگاه
هويت و مليت]]>
</TITLE>
<TEXT>
<![CDATA[گروه انديشه
هويت شخصي هر كس، بازتاب هويت ملي اوست. هويت زاييده تاريخ و گذشته هر فرد است. تجلي نيروي وجدان دروني و آگاهي همگاني و ميراث كهن يك قوم يا گروه نژادي است. هويت هر ملتي در روح جمعي و شعاع نوراني ميراث باستاني اش آشكار مي  شود و ريشه دارد. اين نيروي آگاه دروني فرهنگ نام دارد مجموعه  باورها، آداب و رسوم و سنن معنوي فرد كه نسل به نسل و سينه به سينه منتقل شده و به امروز رسيده اند.(1)
فرهنگ به افراد اجتماع ديدگاه مي  دهد و شيوه زيستن و ارتباط با همنوع را مي  آموزد. در نتيجه هيچ فرد يا گروه انساني نمي تواند و نبايد با فرهنگ خود بيگانه باشد و اصول آن را زير پا گذارد و به ارزش هاي بيگانه چنگ زند، زيرا يورش فرهنگي از جنبه تئوريك واكنشي از سوي نظام هاي سلطه گر در برابر فرهنگ بومي سرزمين هايي است كه قصد تسلط بر آنها را دارند. از اين ديدگاه، يورش فرهنگي غرب به مباني فرهنگي و ارزشي ايران، طرح سازمان يافته اي است كه در نهايت اهداف خودش مسخ و از ميان بردن هويت ايرانيان را پيگيري مي  كند. في الواقع نقطه آغاز بحران هويت زماني است كه سرزميني بخواهد شتابزده و به روش هاي نادرست به سوي تحول و مدرن شدن گام بردارد. دست كم در مورد ايران اين سير عجولانه و شتابزده خود را نشان داده است.
در اين صورت فرهنگ و تمدن و تمام داشته هاي يك سرزمين در زير چرخ هاي صنعتي شدن و ماشينيزم له مي  شود.
ماكس وبر جامعه شناس شهير آلماني، اريك فروم روان شناس برجسته و انديشمندان بسيار ديگري هستند كه در اين زمينه تئوري پردازي كرده اند. اريش فروم پيامد مدرنيزاسيون و صنعتي شدن غرب را انحطاط فرهنگي، هويتي، اخلاقي و سست شدن بنيادهاي خانواده، عشق و محبت و عاطفه مي  داند و ماكس وبر هم براي توصيف اجتماع سرد و بي روح غرب اصطلاح قفس آهنين را به كار مي  برد كه در واقع صنعت و دنياي ماشيني به عنوان قفس بر قلب هاي انساني حاكم شده است. فروم نيز اين وضعيت را بحران گسترده و نابودكننده هويت غرب ناميده است.(2)
اغلب كشورهاي آسيب پذير در بحث هويت و البته اقتصاد، در شمار دولت هايي قرار مي  گيرند كه در فرهنگ علوم سياسي به كشورهاي جهان سوم شهرت دارند.
اين دولت ها در تقسيم بندي هاي دول صنعتي در مقابل جهان اول و دوم پيشرفته قرار گرفته اند و علي رغم دارا بودن زمينه هاي پيشرفت و توسعه، عقب مانده، يا عقب نگه داشته شده اند. به عبارت ديگر دولت هاي استعماري از قرن شانزدهم تا بيستم(2000-1500 م)در قالب استعمار كهنه و استعمار نو منابع و ثروت ها، مواد خام اوليه شان را چپاول كردند.
ايران هم از جمله كشورهايي است كه در حيطه جهان سوم قرار مي  گيرد. كه البته در گذشته قدرت اول و بلامنازع دنيا بود. هويت ايراني آنقدر محكم و ريشه دار بود كه با وجود يورش هولناك، اسكندر مقدوني، مغول و تاتار نه تنها از ميان نرفته بلكه اقوام مهاجم  را در خود حل نمود و ازمهاجمان خشن و بي رحم، انسان هايي ملايم و فرهنگ دوست ساخت. در اين زمينه هويت ايراني همانند درختي سبز و ريشه دار عمل كرد كه هيچ گاه نخشكيد.
منابع:
1 -مباني جامعه شناسي عمومي، منوچهر محسني، انتشارات طهوري، تهران 1349، صص 297-295
2 -بحران روان كاوي، اريك فروم]]>
</TEXT>
</DOC>
<DOC>
<DOCID>HAM2-851223-079</DOCID>
<DOCNO>HAM2-851223-079</DOCNO>
<ORIGINALFILE>/1385/851223/world/_litew.htm</ORIGINALFILE>
<ISSUE>چهارشنبه 23 اسفند 1385</ISSUE>
<DATE calender="Western">2007-03-14</DATE>
<DATE calender="Persian">1385/12/23</DATE>
<CAT xml:lang="fa">ادب و هنر.ادبیات</CAT>
<CAT xml:lang="en">Literature and Art.Literature</CAT>
<TITLE>
<![CDATA[پيشنهادهايي براي جشنواره شعر فجر
تنوع در داوران، چاپ اشعار به جاي جايزه شعر]]>
</TITLE>
<TEXT>
<IMAGE>/1385/851223/world/011067.jpg</IMAGE>
<![CDATA[
عكس: مهدي بيات
بهزاد خواجات: آقاي قزوه در شيراز گفته بودند: برخي ها مي خواهند شعر پاريسي را جايگزين شعر پارسي كنند. من مي خواهم بگويم كه تقليد از پاريس مذموم است اما تحصيل در پاريس چطور؟
پس از برگزاري جشنواره شعر فجر، در حالي كه از مدت ها قبل، پوشش رسانه اي پرحجم اين جشنواره شروع شده بود و در اين پوشش رسانه اي دست اندركاران جشنواره به كرات گوشزد مي كردند كه اين تجربه اول است و آزمون خطاست به نظر مي رسد كه اكنون، زمان آن رسيده است كه قضاوت هاي كارشناسان را درباره ميزان موفقيت جشنواره در اهداف اعلام شده اش بسنجيم.
زهير توكلي
سعيد بيابانكي، غزلسراي خوشنام اصفهاني مي گويد: در اصل برگزاري جشنواره شعر فجر كسي مشكلي ندارد. اعتراض ها در شيوه اجرا است. وي به مقايسه اي با جشنواره فيلم فجر دست مي زند: اگر جشنواره شعر فجر را مثلاً با جشنواره فيلم فجر مقايسه كنيم، به مؤلفه هايي دست پيدا مي كنيم. شاعري و شعر شغل محسوب نمي شود در صورتي كه سينما شغل است، در جشنواره فيلم فجر كسي كه تشويق مي شود، در واقع علاوه بر مداخل شغلي اش، دارد تشويق مي شود، در صورتي كه شاعر هيچ سودي از شاعري اش نمي برد، بنابر اين جنبه مالي جايزه شعر فجر بايد پررنگ تر باشد. وي با مقايسه فيلم سينمايي و كتاب شعر به عنوان پايه كار براي داوري چنين مي گويد: براي قضاوت درباره كار يك شاعر بايد به كتاب هاي شعر جايزه بدهيم، نه به كارنامه هاي شاعري. امسال به كارنامه هاي شاعري جايزه دادند، انصافاً در برخي از رشته ها بهترين ها بودند مثل آقاي ترقي در تصنيف يا اخوان ثالث در شعر ملي و ميهني، اما براي سال هاي بعد خواه ناخواه بايد اثر ملاك قرار بگيرد و بهتر است نام جشنواره شعر فجر ر ا به جشنواره كتاب شعر فجر تغيير دهيم.
صاحب دفتر نه ترنجي نه اناري فوايد تعيين كتاب شعر به عنوان پايه داوري را چنين تشريح مي كند: اگر كتاب شعري را كه در هر سال منتشر مي شود، ملاك قرار دهيم، مثل جشنواره فيلم فجر كه هر فيلمسازي سعي مي كند فيلمش را به جشنواره برساند شاعران تشويق مي شوند كه كتاب شعر منتشر كنند و اين خودش يك رقابتي در توليد ادبي ايجاد مي كند. اين يك ريسك است، ولي از اين كه ما هيچ قالب مشخصي نداشته باشيم بهتر است. منتها مي شود قالب هاي داوري را متنوع كرد مثلاً كتاب هاي اول، ترجمه شعر، نقد شعر، گردآوري ها و حتي مي شود به دكلاماسيون شعر هم جايزه داد. سعيد بيابانكي درباره جايزه جشنواره شعر فجر نيز نظر متفاوتي دارد: پيشنهاد ديگر من اين است كه به جاي يك سيمرغ و ده سكه كه در حكم هيچ است، يك چاپ كتاب توسط وزارت ارشاد خريداري شود، اين باعث مي شود كه كتاب اولاً به همه كتابخانه هاي عمومي كشور راه پيدا كند، ثانياً ناشران رغبت كنند كه روي شعر سرمايه گذاري كنند. آماري كه آقاي محسن پرويز، معاون وزير ارشاد اعلام كرده اند اين است كه: براي سال آينده 7/1 ميليارد ريال براي فعاليت هاي ادبي، 5/24 ميليارد براي سينما، 5/11 ميليارد براي تئاتر و 5/6 ميليارد براي هنرهاي تجسمي و 5/5 ميليارد براي موسيقي در نظر گرفته شده است اين نشان مي دهد كه چقدر در حق شعر اجحاف شده است، در حالي كه بقيه هنرها پول سازند. اما شعر هنر نا ب است.
بيابانكي كه خود عضو داوران بخش آييني  جشنواره شعر فجر بوده است، تقسيم بندي موضوعي را براي بخش هاي رقابتي نامناسب ارزيابي مي كند: من اين تقسيم بندي موضوعي را اصلاً قبول ندارم؛ چون دست داوران را براي اعمال كامل و بي چون و چراي استانداردها مي بندد، اصلاً بعضي از اين بخش ها معلوم نيست كه از اين سال تا سال بعد كار در جه يكي داشته باشند. تقسيم بندي موضوعي را فقط در حد جايزه ويژه قبول دارم.
سراينده غزل مشهور نيزه ها، در پاسخ به اين سؤال كه آيا جشنواره در رسيدن به يكي از هدف هاي مهم اعلام شده يعني وفاق بين شاعران كشور، موفق بوده است، چنين اظهار نظر مي كند:
در اين كه شاعران در سه دهه اخير دو طيف هستند ترديدي نيست: شاعراني كه مورد حمايت رسانه هاي رسمي و نهادهاي حكومتي هستند و شاعراني كه نيستند. طبيعي است كه اين طيف علي القاعده در جشنواره اي كه حكومت متصدي آن است شركت نمي كنند، مگر اين كه انگيزه هاي مالي شركت در جشنواره بزرگتر باشد يا اين كه داوران متنوع و دربرگيرنده طيف هاي متفاوت باشند، وقتي ما از ابتدا اعلام مي كنيم كه مي خواهيم وفاق ايجاد كنيم، اين معني اش آن است كه وفاق ملي در حوزه شعر نيست و اين شايد با يك جشنواره برطرف نشود.
شعر مستقيماً با انديشه مرتبط است و اختلاف نظرهاي اعتقادي و ايدئولوژيك آن بيشتر است. شاعراني هستند كه هميشه با حكومت جمهوري اسلامي مشكل داشته اند و دارند و موافق كردن آنها با جشنواره ميسر نمي شود. اما بهزاد خواجات، يكي از چهره هاي مطرح شعر دهه هفتاد، برگزاري جشنواره را فرع بر سياست هاي وزارت فرهنگ و ارشاد اسلامي در قبال شعر مي داند:
اصل برگزاري جشنواره شعر فجر به جاست، نكته مهم سياست وزارت فرهنگ و ارشاد اسلامي به عنوان دستگاه رسمي فرهنگ است كه نبايد فقط معطوف به برگزاري جشنواره باشد. جشنواره ها چيز جديدي اضافه نمي كنند، صرفاً  جنبه تشويقي دارند و البته لازمند اما جريان پويا و خلاق شعر معاصر به راه خود ادامه مي دهد و حيات طبيعي يك هنر ربطي به جشنواره ندارد.
ارزيابي وي از داوري هاي جشنواره و نتايج اعلام شده اين است به نظر من چند تا از انتخاب ها خيلي خوب بود و در كنار آن برخي از انتخاب ها خوب نبود. البته هيأت داوران حق دارد بنابر سلايق خود رأي بدهد، آنها بنابر معيارهايي كه درست مي دانستند، انتخاب كرده اند. برخي از معيارها هم به سليقه من درست نبوده است و من يك فرد هستم.
برآورد كلي سراينده دفتر شعر جمهور از اين جشنواره چنين است: دوره اول جشنواره شعر فجر يك دوره آزمون و خطا بوده است و ديكته ننوشته غلط ندارد. وي به انتخاب نواحي شعرخيز كشور در جشنواره انتقاد دارد: چيزي كه براي من مسئله بوده است اين است كه چرا اصفهان، شيراز و مشهد براي جشنواره شعر فجر انتخاب شده است. مشهد پايتخت مذهبي و شيراز پايتخت فرهنگي ماست اما، شاعران پيشرو دهه اخير تعداد بسيار زيادي از گيلان و خوزستان برخاسته اند و اين دو استان استحقاق بيشتري نسبت به اصفهان دارند. بهزاد خواجات كه از شاعران سرشناس شعر جنوب به شمار مي رود، به سؤال ما درباره ميزان موفقيت جشنواره شعر فجر براي وفاق بين همه شاعران كشور چنين پاسخ مي دهد: من فكر مي كنم 50 درصد از هدف آقاي قزوه براي وفاق و همدلي محقق شد و البته تأكيد مي كنم كه وفاق كامل در حوزه فرهنگ هيچ گاه صورت نخواهد گرفت، مثلاً در زمينه شعر كلاسيك انتخاب ها خيلي خوب بود البته مي شد يكي دو نفر ديگر هم باشند ولي در مجموع اين بخش راضي كننده بود اما در زمينه شعر سپيد و نيمايي مي شد كه هيأت داوران مجهزتر از اين باشند.
بهزاد خواجات كه خود تجربه داوري در جشنواره هاي سراسري مثل كنگره شعر جوان بندرعباس را داشته است، رشد جشنواره شعر فجر را منوط به برخي از شروط مي داند: صداهاي متعارف و حتي غيرمنطقي شعر امروز را به نوعي در جشنواره شعر فجر بايد ميدان داد تا محك بخورند و ارزيابي مردم ملاك خيلي مهمي است. آقاي قزوه در شيراز گفته بودند: برخي ها مي خواهند شعر پاريسي را جايگزين شعر پارسي كنند. من مي خواهم بگويم كه تقليد از پاريس مذموم است اما تحصيل در پاريس چطور؟ ما در برابر جنبه هايي از فرهنگ غرب كه فرهنگ ما را مورد تهاجم قرار مي دهد موضع گيري مي كنيم اما جنبه هايي از فرهنگ غرب متعلق به فرهنگ جهاني است. طبعاً تزريق تئوري هاي غربي به شعر فارسي جريان انحرافي است، اما من معتقدم كه حتي اينها هم بايد به نوعي در جشنواره شعر فجر محك بخورند و مهم ترين ساز و كار براي ميدان آمدن اين صداها، متنوع بودن هيأت داوران است.]]>
</TEXT>
</DOC>
<DOC>
<DOCID>HAM2-851223-080</DOCID>
<DOCNO>HAM2-851223-080</DOCNO>
<ORIGINALFILE>/1385/851223/world/_litew.htm</ORIGINALFILE>
<ISSUE>چهارشنبه 23 اسفند 1385</ISSUE>
<DATE calender="Western">2007-03-14</DATE>
<DATE calender="Persian">1385/12/23</DATE>
<CAT xml:lang="fa">ادب و هنر.ادبیات</CAT>
<CAT xml:lang="en">Literature and Art.Literature</CAT>
<TITLE>
<![CDATA[بهاريه]]>
</TITLE>
<TEXT>
<IMAGE>/1385/851223/world/011064.jpg</IMAGE>
<![CDATA[
حميدرضا شكارسري
1
اگر اين ساعت خواب را بيدار كنم
اين خرده علف ها را سبزه بدانم
اين شن ها را جاي سماق بگيرم
و اين نارگيل پوسيده را سيبي فرض كنم
اگر اين قلوه سنگ ها بوي سير بدهد
اين فضله مرغان دريايي نقش سمنو را قبول كند
و اين نقشه گنج گمشده جاي سكه را بگيرد،
هفت سينم كامل است.
تنها دوستم
اين نخل لاغر در گوشم زمزمه مي كند:
- خوب كه چه شاعر ريشو؟
شد يك بطري سرگردان بيايد در اين جزيره را بكوبد
و بگويد اين هم كارت تبريك شما؟
2
ناگهان راديو و تلويزيون
برنامه هاي معمولي شان را قطع كنند و بگويند:
تفنگ ها و خمپاره ها به گلودرد مرگباري مبتلا شده اند
ويروس هپاتيت ناشناخته اي به كبد هر چه توپ و موشك زده است
فلج اطفال تانك ها را زمين گير كرده است
آنفلوانزاي مرغي امان جنگنده ها را بريده است
يك نوع باكتري جهش يافته
ناوهاي هواپيمابر و زيردريايي هاي هسته اي را به اسهال خوني انداخته است
سرطان پروستات پيشرفته اي كارخانه هاي شيميايي را تعطيل كرده است...
و بعد برنامه هاي عادي شان را ادامه بدهند:
يا محول الحول والاحوال...
و همگي احساس تازگي كنيم
در نسيم معطري كه بي اجازه از پنجره مي وزد...
3
مي تواني سيب را به مادر تعارف كني
سمنو را به دندان هاي ريخته مادربزرگ
مشتي سنجد بريزي به زيردستي پدر
سنبل را بگيري زير بيني پدربزرگ
و جعبه شيريني را بگيري جلوي بستگاني كه مدتهاست نديده اي...
اما امسال هم هفت سين را در بهشت زهرا پهن نمي كني
مي ترسي شمع سفره
زودتر از تحويل سال
با نفس دوست گمشده اي خاموش شود
و تا آخر سال بد بياوري...
4
ساكت را زمين بگذار
و نفسي بگير!
دهاني تازه كن از اين سيب
چشمي روشن كن از اين شمع
مشامي بنواز از اين سنبل
پوستي از اين سبزه جوان
و گوش كن به اين تيك تاك بي وقفه آنقدر بي وقفه كه انگار تا به حال آن را نشنيده اي..
حالا ساكت را بردار
و به ناچار
ادامه بده...]]>
</TEXT>
</DOC>
<DOC>
<DOCID>HAM2-851223-081</DOCID>
<DOCNO>HAM2-851223-081</DOCNO>
<ORIGINALFILE>/1385/851223/world/_mycity.htm</ORIGINALFILE>
<ISSUE>چهارشنبه 23 اسفند 1385</ISSUE>
<DATE calender="Western">2007-03-14</DATE>
<DATE calender="Persian">1385/12/23</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[در 50 سال گذشته اقتصاد جهاني بدون توجه به محدوديت منابع تجديدناپذير 6 برابر رشد كرده است
اقتصاد ناپايدار در نبود ماليات سبز]]>
</TITLE>
<TEXT>
<IMAGE>/1385/851223/world/011073.jpg</IMAGE>
<![CDATA[
نظام اقتصادي موجود عمدتاً متكي بر استفاده از منابع انرژي تجديدناپذير است و به بازيافت و استفاده مجدد از مواد توجهي ندارد. همه اينها دلايلي براي ناپايداري اقتصادي است. اقتصاد سبز به دنبال توسعه اقتصادي پايدار است
امروزه تأثير متقابل اقتصاد و محيط زيست بر يكديگر واقعيتي غيرقابل چشم پوشي است، به گونه اي كه هر تصميم اقتصادي مستقيماً بر محيط زيست تأثير مي گذارد و سياست هاي زيست محيطي نيز اقتصاد را متأثر مي كند. دكتر حسن كريم زادگان، استاد دانشگاه و اقتصاددان محيط زيست به ما مي گويد: اقتصاد سبز يعني اقتصادي كه توانايي بازسازي خود را به صورت پايدار داشته باشد.
فرهاد جم
* گفته مي شود كه لحاظ كردن جزئيات دقيق فعاليت هاي حفاظت از محيط زيست به عنوان جزيي از فعاليت هاي اقتصادي، در نظام حساب هاي ملي(sna)دشوار است. با توجه به اين واقعيت، آيا اصولاً در ايران چنين كاري انجام شده است؟ و انجام آن چقدر ضرورت دارد؟
- حسابرسي چه از ديدگاه اقتصادي- اجتماعي و چه از ديدگاه اثرات زيست محيطي اولين قدم براي حفظ محيط و در نظر گرفتن آن به عنوان عامل اصلي در برنامه ريزي ها به شمار مي آيد. به اين دليل كه اقتصادهاي ملي، شاخص هايي را استفاده مي كنند كه آنها را در ارزيابي رفاه اجتماعي به  كار مي برند. بسياري از طرفداران محيط زيست در اين مورد به بحث پرداخته اند كه محاسبات سبز بايد جايگزين سيستم قديمي محاسبات ملي يا sna شود. البته پاره اي از كارشناسان با اين نظر موافق نيستند و معتقدند نظام حسابهاي ملي موجود براساس داده ها و اطلاعات قابل مشاهده انجام مي شود در حالي كه براي حسابداري زيست محيطي لازم است ارزيابي ها و برآوردهاي بي شمار و گاه بحث برانگيز صورت گيرد.
* حسابداري سبز دقيقاً به چه معناست؟
- وارد كردن ملاحظات زيست محيطي در نظام حسابداري درآمد ملي يا سازگاري آن با ملاحظات زيست محيطي، در واقع همان حسابداري سبز يا حسابهاي ملي تعديل شده(edp)است. در حسابداري سبز مواهب طبيعي را به شكل حسابهاي اقماري، با مكانيسمي تحت  عنوان اصلاح سيستم حسابهاي ملي با رويكرد ملي كه همان seea است مورد توجه قرار مي دهند. در حسابداري سبز تلاش مي شود تا پيش از آن كه خسارات غيرقابل جبراني به محيط زيست وارد شود، سيستم هاي حمايتي حيات كره زمين مورد حفاظت قرار گيرد.
* آيا در ايران اين كار انجام شده است؟
- خير. فعلاً تلاش بر اين است كه به عنوان يك شاخص آن را وارد كار خود كنيم و سازمان ملل هم به طور آزمايشي در چند كشور آن را انجام داده است.
به هر حال بايد روي آن كار شود. البته، سازمان محيط زيست در چارچوب برنامه چهارم توسعه، طرحي براي اصلاح سيستم حسابهاي ملي دارد.
* اقتصاد سبز يعني چه؟
- يعني نظام اقتصادي موجود توانايي بازسازي خود را به صورت پايدار داشته باشد. اين تعريف بسيار ساده اي از اقتصاد سبز است، در واقع همان توسعه اقتصادي پايدار است. نظام اقتصادي موجود پايدار نيست، زيرا به ظرفيت هاي قابل تحمل محيط زيست براي رشد و پيشرفت اقتصادي توجهي ندارد. نظام اقتصادي موجود ما نسبت به 50 سال پيش بيش از 6 برابر رشد كرده است، در حالي كه هيچ يك از ظرفيت هاي زمينِ ميزبان اين رشد، افزايش پيدا نكرده است. نظام اقتصادي موجود عمدتاً متكي بر استفاده از منابع انرژي تجديدناپذير است و به بازيافت و استفاده مجدد از مواد توجهي ندارد. همه اينها دلايلي براي ناپايداري اقتصادي است. اقتصاد سبز به دنبال توسعه اقتصادي پايدار است.
* دانش اقتصاد محيط زيست چگونه به توسعه و بهره گيري پايدار از منابع طبيعي كمك مي كند؟
- اقتصاد محيط زيست چگونگي اداره و توسعه منابع زيست محيطي را بررسي مي كند. اين علم مي كوشد در پيشرفت فناوري و توسعه اقتصادي- اجتماعي انسان را در رسيدن به توسعه پايدار و توجه به ملاحظات زيست محيطي ياري كند. هدف اقتصاددانان محيط زيست اين است كه رابطه بين فعاليت هاي اقتصادي و طبيعت را بهتر بشناسند و ما را در تصميم گيري عاقلانه در خصوص محيط زيست ياري كنند. نكته اساسي در اين علم آن است كه اقتصاد و محيط زيست جداي از يكديگر نيستند. هيچ تصميم اقتصادي يافت نمي شود كه بر محيط زيست اثر نداشته باشد و هيچ تحول زيست محيطي وجود ندارد كه در آن تأثير اقتصادي ديده نشود. اقتصاد محيط زيست سعي دارد حفظ محيط زيست و فعاليت هاي اقتصادي را با هم آشتي دهد و اين كار را به كمك ابزارها و تئوري هاي اقتصادي انجام مي دهد.
* كشش بازارهاي ايران براي عرضه كالاها و خدمات زيست محيطي چقدر است؟
- در اين خصوص بايد براساس مطالعات و شواهد قضاوت كرد. براساس يكي از مطالعاتي كه در مورد كالاها و خدمات غيربازاري طبيعت انجام داده ام، كشش درآمد مردم ايران براي مواهب زيست محيطي 2975/0 بود. يعني از نظر مردم ايران محيط زيست در دسته كالاها و خدمات غيرلوكس قرار داشت. همچنين اين مطالعه نشان داد كه تأثير تغيير قيمت در ميزان تمايل به پرداخت مردم ايران براي حفظ محيط زيست نسبتاً ناچيز بود.
اين يافته از اهميت حفظ محيط زيست در هزينه هاي خانواده هاي ايراني حكايت دارد. بدين ترتيب جامعه ايراني به مواهب طبيعي به عنوان يك دارايي ارزشمند نگاه مي كند. اين مطالعات نشان داد كه حفظ محيط زيست بي كشش است. يعني مردم براي حفظ محيط زيست اهميت قائلند.
* منظور از بي كشش چيست؟
- براي روشن شدن موضوع مثالي مي زنم. كالاهايي همچون نان و بنزين كه غيرقابل جايگزين هستند، بي كشش خوانده مي شوند. در اين تقسيم بندي، حفظ محيط زيست نيز كالايي بي كشش به حساب مي آيد. يعني وقتي قيمت حفاظت از محيط زيست تغيير مي كند، ميزان تمايل به پرداخت مردم به ميزان بسيار ناچيزي كاهش مي يابد. بنا بر اين با اين مطالعه مي توان به خوبي نشان داد كه مردم چه مي خواهند. اينجاست كه مسئولان بايد با برنامه ريزي براي توليد كالاهايي سازگار با محيط زيست اقدامات لازم را انجام دهند. اين مطالعه علمي كه جامعه آماري آن شهرهاي كشور بودند، حكايت از خواست عمومي مطالعه شوندگان بر حفظ محيط زيست دارد.
* به نظر شما وضع ماليات هاي سبز در ايران چقدر از بستر حقوقي و اجتماعي لازم برخوردار است؟
- ماليات هاي زيست محيطي يا ماليات هاي سبز يكي از ابزارهاي اقتصادي قديمي در حفظ محيط زيست است كه ساليان طولاني در كشورهاي مختلف از آن استفاده شده است. استفاده از اين ابزار در مواردي كه علم اقتصاد محيط زيست پيشنهاد مي كند بسيار لازم و ضروري است و مانع انتشار آلاينده هاي بيش از حد بهينه اجتماعي مي شود. فعلاً در ايران سيستم جريمه وجود دارد كه با ماليات بسيار متفاوت است، اما مي توان با فراهم كردن بستر حقوقي و انجام تحقيقات علمي اقتصادي به شكلي علمي مقدار ماليات هاي سبز را تعيين كرد. اما چنان كه پيشتر اشاره كردم، در استفاده از هر ابزار اقتصادي در كشور بايد به ملاحظات اجتماعي نيز توجه كرد و ظرافت هاي خاص آن را در نظر گرفت.
* آلايندگان در ايران تا چه حد جريمه فعاليت شان را مي پردازند؟
- اساس پرداخت جريمه آلودگي اين است كه هزينه تخريب محيط زيست را آلوده كننده پرداخت كند.
* كه مبناي آن همان اصل معروف پرداخت آلوده ساز(ppp)است؟
- بله. البته جريمه پرداختي از سوي آلوده ساز براساس مقدار آلودگي كم و زياد مي شود. انگيزه اين كار آن است كه آلوده كننده هزينه آلوده كنندگي خود را با توجه به استانداردهاي موجود برعهده بگيرد. متأسفانه در ايران آلوده كننده ها هزينه آلودگي را نمي پردازند و آن را به جامعه تحميل مي كنند. لذا در تصميم گيري هاي جديد درخصوص فعاليت هاي اقتصادي از ديدگاه اقتصاد محيط زيست، فعاليت ها بايد براساس هزينه هاي اجتماعي و منافع اجتماعي سنجيده شوند و اثرات خارجي فعاليت ها در نظر گرفته شود و آلوده كننده ملزم به رفع آن شود.ما در ايران اين كارها را در حد دانشگاهي انجام مي دهيم، اما هنوز تعيين دقيق جريمه ها به شكل علمي آغاز نشده است.]]>
</TEXT>
</DOC>
<DOC>
<DOCID>HAM2-851223-082</DOCID>
<DOCNO>HAM2-851223-082</DOCNO>
<ORIGINALFILE>/1385/851223/world/_mycity.htm</ORIGINALFILE>
<ISSUE>چهارشنبه 23 اسفند 1385</ISSUE>
<DATE calender="Western">2007-03-14</DATE>
<DATE calender="Persian">1385/12/23</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[نگاه
حفظ قطره هاي آب با دانش بومي]]>
</TITLE>
<TEXT>
<![CDATA[پيام سبز: آبخوانداري با شيوه هاي كهن سنتي در كشور ما قدمتي به درازاي تاريخ دارد. اجداد كشاورز ما در فن حفظ و صيانت از قطره هاي حيات بخش و زندگي ساز آب سرآمد بوده اند. ابداعات كارساز در حفر قنات و كاريز كه بيشتر در مناطق خشك و حاشيه هاي كويري جريان داشته سبب شده است كه به لحاظ رونق فنون آبخيزداري زمين هاي خشك و لم يزرع و اراضي رها شده بسياري به كشت محصولات متنوع كشاورزي اختصاص يابد. حفظ و صيانت آب براي كارهاي كشاورزي در حاشيه هاي كويري كه ريزش باران در آنها نادر است، از فنون بومي ديرسال بهره مي برد. خاصه اراضي كشاورزي در نواحي خراسان، كرمان، يزد و كاشان بيشتر شني و ريگ بوم است. كشاورزان اين مناطق با گل آلود كردن آب زراعي با فن دير پاي سنتي تيلون دادن محصول بيشتر و گاه از يك تخم گندم، صدها دانه محصول برداشت مي كنند.
كشاورزان و صيفي كاران مناطق كم آب و بسيار خشك حاشيه هاي كويري اعتقاد دارند كه آب گل آلود، ديرتر تبخير مي شود و سريعتر در كرت و جوي كناره زمين حركت مي كند، ضمن اين كه آب كشاورزي گل آلود شده ديرتر و به آرامي در زمين فرو مي رود و سپس اين حكمت عملي به دست آمده است كه چنين آبي اراضي ريگ بوم و شني را لايه لايه اصلاح كرده و همانند كود كارساز خاك كشاورزي را پرورده مي كند. از اين رو كشاورزان حاشيه كويري در گفتارهاي محاوره اي اعلام مي كنند كه تيلون دادن عملي است كارگشا در كشاورزي مناطق خشك. گل آلود كردن آب از اين رو انجام مي شود تا آب زراعي قطره، قطره در خاك نفوذ كند و در ذات ذخيره زمين به سان كود پرورده ساز فرو رود. زيراگل رس نفوذناپذير است. ولي اگر آب گل آلود به خاك رسي حاصلخيز هديه شود، رشد گياه از توان و قابليت حركتي قابل توجه برخوردار مي گردد. بايد توجه داشت كه آبياري پيوسته اراضي سبك و ريگ بوم با آب همراه گل،  سبب مي شود كه لايه هايي از گل رس در بين شن و ماسه موجود در خاك رسي و منفذهاي زمين آماده كشت و كار تشكيل شود و آب را در خود ذخيره سازد و از نفوذ آب به لايه هاي زيرين جلوگيري كند.]]>
</TEXT>
</DOC>
<DOC>
<DOCID>HAM2-851223-083</DOCID>
<DOCNO>HAM2-851223-083</DOCNO>
<ORIGINALFILE>/1385/851223/world/_sciew.htm</ORIGINALFILE>
<ISSUE>چهارشنبه 23 اسفند 1385</ISSUE>
<DATE calender="Western">2007-03-14</DATE>
<DATE calender="Persian">1385/12/23</DATE>
<CAT xml:lang="fa">علمی فرهنگی.علمی</CAT>
<CAT xml:lang="en">Science and Culture.Science</CAT>
<TITLE>
<![CDATA[مواظب چشم  هايت باش
95 در صد آسيب هاي چشمي كه در اثر انفجار مواد محترقه به وجود مي آيد باعث نابينايي مي شود]]>
</TITLE>
<TEXT>
<IMAGE>/1385/851223/world/011076.jpg</IMAGE>
<![CDATA[
عكس: گلناز بهشتي
سميه شرافتي
دختر 19 ساله اي كه به قصد تفريح در شب چهارشنبه سوري قصد سوار شدن به يك دستگاه موتورسيكلت را داشت، به دليل پرتاب نارنجك دچار مجروحيت چشم شد، چشم راست وي به دليل پرتاب مواد محترقه ديناميتي از ناحيه قرنيه دچار پارگي شده است.
جوان 25 ساله اي بر اثر انفجار مواد محترقه از ناحيه چشم مجروح شد. شدت حادثه به حدي بود كه او بينايي خود را از دست داد.
چندين سال است كه درست در همين روزها، در صفحه حوادث روزنامه ها اين تيترها بيشتر به چشم مي خورند. آيين باستاني چهارشنبه سوري در سال هاي اخير به يك بحران اجتماعي و پزشكي تبديل شده است و در اين ميان، آتش بازي يكي از علل اصلي آسيب هاي شديد چشمي در كشور ماست. مثلا طبق آمارها در دو سال گذشته، حدود 450 بيمار در روزهاي آخر سال به اورژانس بيمارستان فارابي مراجعه كرده اند و شايعترين آسيب هاي ناشي از استفاده از مواد محترقه در شب چهارشنبه سوري، آسيب هاي پلك، خراش قرنيه و تخليه چشم بوده است. همچنين براساس گزارش هاي آماري موجود، در سال 84 يكهزار و58 دانش آموز و دانشجو(8/53 درصد)مصدوم حوادث شب چهارشنبه آخرسال بودند كه بيشترين ماده محترقه مصرفي نيز ترقه(5/65 درصد)گزارش شده است. بيشترين عضو آسيب ديده در حوادث شب چهارشنبه آخر سال 84 به ترتيب دست(5/34 درصد)و چشم(27 درصد)بوده است.
دكتر هوشنگ فقيهي، دانشيار دانشگاه علوم پزشكي تهران و فوق تخصص شبكيه در اين گفت وگو ضمن تاكيد بر علل ايجاد آسيب هاي چشمي كه منجر به نابينايي مي شوند، در مورد عوارض و خطرات ناشي از استفاده از مواد محترقه در شب چهارشنبه سوري توضيح مي دهد.
* آقاي دكتر، از نابينايي در اثر آسيب هاي چشمي شروع كنيم.
- تروما يا آسيب چشمي يكي از مهم ترين علت هاي نابينايي در سراسر دنيا محسوب مي شود. آمارها نشان مي دهند حدود نيم ميليون نفر در دنيا به دليل حوادث و تروماهاي چشمي، نابيناي كامل هستند. از طرفي ديگر حدود 30 تا 40 درصد كوري هاي يك چشمي، ناشي از حوادث و تروما هاي چشمي است و جالب تر آنكه آمار حوادث و ضايعات ناشي از آن در جوامع مختلف نشان مي دهد كه تعداد افراد حادثه ديده در جوامع توسعه نيافته به مراتب بيشتر از جوامع توسعه يافته است.
* شايع ترين علل آسيب هاي چشمي در كشور ما كدام هستند؟
- آسيب هاي چشمي بستگي به شغل افراد دارد. خيلي از كارگران به علت اينكه از عينك هاي محافظ استفاده نمي كنند، و يا اينكه از لوازم حفاظتي و عينك ايمني نامناسب استفاده مي كنند دچار آسيب مي شوند. ممكن است حين كار ذرات تيز وارد چشم شوند. ولي يكي از علل اصلي آسيب هاي چشمي در كشور ما آتش بازي است. نارنجك شايع ترين وسيله و عامل شديدترين آسيب هاست.
* پس مي شود گفت لااقل در اواخر سال، مواد محترقه شايع ترين عوامل خطر هستند.
بله، مثلا در سال گذشته در شب چهارشنبه سوري ما فقط 56 بيمار مراجعه كننده به بيمارستان فارابي داشتيم كه از اين تعداد50 نفر بستري شدند و مورد جراحي قرار گرفتند. خيلي از اين بيماران به علت شدت جراحات دچار نواقص غير قابل برگشت مي شوند و خيلي از اين اختلالات نيز به هيچ وجه قابل درمان نيست، در حالي كه بيشتر آنها در اثر سهل انگاري و بدون اينكه شخص دخالتي در انفجار مواد محترقه داشته باشد به وجود مي آيد. مي شود گفت شايع ترين آسيب به دليل ضربه هاي نافذ همين مواد هستند.
* درباره ضربه هاي نافذ و غيرنافذ وارد بر چشم توضيح مي دهيد؟
- ضربه هاي وارده به چشم به دو نوع نافذ و غير نافذ تقسيم مي شوند. ورود جسم خارجي نوك تيز به داخل چشم در حين كار از جمله ضربه هاي نافذ محسوب مي شود. در اين نوع صدمات بايد جسم خارجي پس از معاينات دقيق توسط پزشك متخصص سريعا از چشم خارج شود، در غير اين صورت صدمات جبران ناپذيري را در پي دارد. نمونه اين آسيب ها در شب  چهارشنبه سوري زياد ديده مي شوند، ولي گاهي اوقات اين آسيب ها به خاطر ضربه هاي كند است. اين ضربه ها نيز ممكن است منجر به خونريزي و قطع شدن عصب و حتي در بيشتر مواقع از بين رفتن كامل چشم شود؛ به اين آسيب ها آسيب هاي غير نافذ مي گويند.
* آيا اين آسيب ها در همان لحظه خودشان را نشان مي دهند؟
-بله، ضربه هاي نافذ در همان لحظه خودشان را نشان مي دهند ولي ميزان آسيب وارده بر چشم يك هفته بعد مشخص مي شود. نمونه اين ضربه ها هم در شب چهارشنبه سوري زياد ديده مي شود، ولي متاسفانه ضربه هاي غير نافذ در همان لحظه خودشان را نشان نمي دهند و بيمار ممكن است بعد از گذشت چند ماه با علائم اين آسيب ها به پزشك مراجعه كند، براي همين اين آسيب ها نياز به پيگيري مكرر دارند.
* چند درصد از آسيب هاي ناشي از اين ضربه ها منجر به كوري مي شوند؟
- به طور كلي آسيب از قسمت هاي جلويي چشم شروع مي شود. در صدمات عمقي و شديد 10 تا 20درصد از قسمت هاي چشم از بين مي رود. همچنين 95درصد آسيب  هاي چشمي كه در اثر انفجار مواد محترقه به وجود مي  آيد، باعث نابينايي مي  شود.
* جراحي چقدر در بهبود اين آسيب ها موثر است؟
- با توجه به اينكه انفجار مواد محترقه باعث پرتاب ذرات ريز آنها مي  شود، براي چشم كه آسيب  پذير ترين عضو است، خطرات و آسيب  هاي جدي ايجاد مي  كند. درصد بالايي از اين خطرات غيرقابل درمان و ترميم است و اعمال جراحي روي چشم  هاي صدمه ديده نيز با اينكه عمده اين آسيب ها احتياج به جراحي دارند، موفق نيست؛ زيرا بر اثر اين حوادث چشم هم دچار پارگي و هم سوختگي مي  شود. همچنين، چون در اين مواد محترقه ساچمه وجود دارد، آسيب از قرنيه چشم شروع مي شود و عدسي چشم را پاره مي كند و بعد پرده و شبكيه چشم دچار اختلال و پارگي مي شوند و فقط تعداد كمي از اين آسيب ها درمان سرپايي مي شوند.
* در مورد كدورت قرنيه و آب مرواريد كه گفتيد از عوارض اين آسيب ها هستند هم توضيح مي دهيد؟
- ببينيد، ضربه هاي وارده به ناحيه چشم جزو موارد اورژانسي در كلينيك هاي چشم پزشكي است كه نياز به درمان هاي به موقع و دقيق دارد؛ چرا كه در برخي موارد ضربه هاي شديد به چشم خطري براي بروز كدورت قرنيه و آب مرواريد چشمي است كه تهديدي براي بينايي افراد تلقي مي شود. به طور كلي وقتي آسيبي به چشم وارد مي شود اين آسيب از قسمت هاي جلويي چشم شروع مي شود و به قرنيه و قسمت هاي ديگر چشم نيز وارد مي شود همين آسيب ها سبب بروز بيماري هاي مختلف مثل آب مرواريد، خونريزي هاي پشت چشم، پارگي شبكيه و اختلال در زاويه ديد شخص مي شوند. البته تمام اين آسيب ها بستگي به وسعت و شدت ضربه وارده به چشم دارند به گونه اي كه در خيلي از مواقع نيز ما مجبور به تخليه كامل چشم مي شويم.
* در كدورت قرنيه و آب مرواريد كدام قسمت هاي چشم دچار آسيب مي شوند؟
- كدورت قرنيه يكي از عوارض انفجار مواد محترقه اي مثل نارنجك است. در اين حالت به مرور زمان سلول هاي قرنيه از بين مي روند و اين امر باعث ورم كردن قرنيه مي شود به گونه اي كه قرنيه رو به سفيدشدن و كدرشدن مي رود. در آب مرواريد هم ضربه به عدسي چشم وارد مي شود. آب مرواريد هم مي تواند در اثر ضربه هاي نافذ به وجود بيايد كه در اين صورت پوسته يا كپسول عدسي چشم سوراخ مي شود.
* حرفي باقي مانده؟
- تحمل رنج و درد چندين روز و ماه و سال و آواره شدن در اورژانس هاي بيمارستان ها در هرج و مرج ايام تعطيلات شايد هشداري باشد براي كساني كه بدون آگاهي به عوارض وخيم ناشي از آسيب هاي چشمي، اقدام به وارد كردن و پخش مواد محترقه بين كودكان و نوجوانان مي كنند. هنوز هيچ اقدام جدي براي جلوگيري از ورود اين مواد از سوي مسئولان صورت نگرفته است و ما هر ساله شاهد مراجعه افراد بي گناهي هستيم كه بدون مداخله در انفجار مواد محترقه براي هميشه بينايي خود را فداي يك لحظه شادي و هيجان كاذب و زودگذر مي كنند.]]>
</TEXT>
</DOC>
<DOC>
<DOCID>HAM2-851223-084</DOCID>
<DOCNO>HAM2-851223-084</DOCNO>
<ORIGINALFILE>/1385/851223/world/_sciew.htm</ORIGINALFILE>
<ISSUE>چهارشنبه 23 اسفند 1385</ISSUE>
<DATE calender="Western">2007-03-14</DATE>
<DATE calender="Persian">1385/12/23</DATE>
<CAT xml:lang="fa">علمی فرهنگی.علمی</CAT>
<CAT xml:lang="en">Science and Culture.Science</CAT>
<TITLE>
<![CDATA[جهان سلامت
كاشف واقعي واكسن كيست؟]]>
</TITLE>
<TEXT>
<IMAGE>/1385/851223/world/011082.jpg</IMAGE>
<![CDATA[
پريسا شباني
يك بار ديگر يك داستان تكراري در دنياي علم. پروفسور ايان فريزر، دانشمند اسكاتلندي  الاصلي كه در استراليا زندگي مي كند و در سال 2006 به دليل كشف واكسن گردن رحم(گارداسيل)به عنوان دانشمند سال استراليا انتخاب شد، حالا براي دريافت جايزه دوسالانه فلوري(جايزه اي كه در محافل علمي از منتخبان آن به عنوان نامزدهاي اصلي دريافت جايزه  نوبل پزشكي و فيزيولوژي نام برده مي شود، همچنانكه در سال 2005 پروفسور بري مارشال و پروفسور رابين ويليام پس از دريافت مدال فلوري به دريافت جايزه  نوبل نائل آمدند)معرفي شده است، اما به موازات مشهور شدن او، زمزمه هايي هم شنيده مي شود كه او آن  قدرها هم شايسته اين جايزه نيست و اساساً اين واكسن، كه حالا شهرت جهاني به هم زده است، نبايد به نام فريزر تمام شود.
ماجرا از اينجا شروع شد كه مدت كوتاهي پس از اعلام موفقيت واكسن گارداسيل، سه مؤسسه  علمي هم دستيابي پژوهشگران خود به اين واكسن را اعلام كردند. اين سه عبارت بودند از: دانشگاه رچستر در نيويورك، مؤسسه ملي سرطان ايالات متحده و دانشگاه جورج واشنگتن. فريزر مي گويد كه مي داند سه گروه تحقيقاتي ديگر در آمريكا بر اين باورند كه آن ها پيش از او و ژو به واكسن دست پيدا كرده  اند، اما آنچه مهم است زمان اعلام دستيابي به واكسن است. او گفته: ما در سپتامبر سال 1991 مقاله اي درباره  قدم هاي مؤثر اوليه  مان در توليد واكسن منتشر كرديم. مقاله  خود را در يك كنفرانس بين المللي در آمريكا هم ارائه كرديم. آن زمان هنوز هيچ كسي درباره  موفقيتش در توليد نمونه آزمايشگاهي واكسن حرفي نزده بود.
اين در حالي است كه محققان مدعي اند ايان فريزر بيش از آنچه مستحق آن بوده براي كشف گارداسيل اعتبار جهاني پيدا كرده است. حتي مركز پزشكي دانشگاه جورج واشنگتن با صدور يك بيانيه  مطبوعاتي اعلام كرده است كه تأييد گارداسيل توسط سازمان غذا و دارو نشانه نقش بارز يكي از دانشمندان اين مركز به نام ريچارد شلگل است كه فرآوري واكسن را در دهه 1990 انجام داده است.
فريزر و همكارش ژو در ژوئن سال 1991 كشف خود را در زمينه توليد اوليه واكسن به ثبت رساندند و سپس در سپتامبر همان سال با ارائه مقاله اي علمي در آمريكا دستاورد خود را به ساير محققان ارائه دادند. در همان زمان شركت فرآورده هاي زيستي استراليا(سي اس ال)موفق شد تا امتياز توليد واكسن را از فريزر و ژو خريداري كند. اين امتياز سپس به شركت دارويي مرك فروخته شد. همزمان شركت مِد ايميون امتياز توليد انحصاري واكسن را ابتدا از دانشگاه رچستر و سپس از دانشگاه جورج واشنگتن خريداري و آن را به شركت گلاكسو اسميت كلاين واگذار كرد.
بد نيست بدانيد از لحاظ تجاري، تمام مدعيان واكسن، از ثبت تجاري توليد برخوردارند و به همين خاطر هم دو شركت دارويي مرك و گلاكسو اسميت كلاين به طور مستقل در حال توليد واكسن هستند. هر دو شركت از ثبت تجاري دانشگاه هاي طرف قرارداد خود استفاده مي كنند، اما هنوز شكايت هاي حقوقي براي متوقف كردن يك شركت و يا پرداخت غرامت از طرف دانشگاه ها دنبال مي شود و به نظر مي رسد دعاوي حقوقي در آينده اي نه چندان دور اوج بيشتري بگيرند، زيرا واكسيناسيون با استفاده از گارداسيل در حال حاضر منحصر به استرالياست، اما به زودي اين محصول راهي كشورهاي ديگر نيز خواهد شد و امتياز مالي حاصل از آن مي تواند شركت هاي دارويي را به مقابله  جدي تر با رقبا ترغيب كند.]]>
</TEXT>
</DOC>
<DOC>
<DOCID>HAM2-851223-085</DOCID>
<DOCNO>HAM2-851223-085</DOCNO>
<ORIGINALFILE>/1385/851223/world/_sciew.htm</ORIGINALFILE>
<ISSUE>چهارشنبه 23 اسفند 1385</ISSUE>
<DATE calender="Western">2007-03-14</DATE>
<DATE calender="Persian">1385/12/23</DATE>
<CAT xml:lang="fa">علمی فرهنگی.علمی</CAT>
<CAT xml:lang="en">Science and Culture.Science</CAT>
<TITLE>
<![CDATA[نكته بهداشتي روز
اهداي خون]]>
</TITLE>
<TEXT>
<IMAGE>/1385/851223/world/011079.jpg</IMAGE>
<![CDATA[
همشهري آنلاين: مراكز انتقال خون معمولاً در ايام تعطيل اول سال با كمبود خون اهدايي مواجه مي شوند و ممكن است ماه ها طول بكشد تا بتوانند ذخاير خود را تجديد كنند. بنابراين سعي كنيد اگر قصد اهداي خون داريد، اين زمان را براي اين كار انتخاب كنيد. قبل از مراجعه براي اهداي خون اين نكات را رعايت كنيد:
• شب را خوب بخوابيد.
• صبحانه يا ناهار كافي بخوريد.
• براي جايگزيني مايعي كه با اهداي خون از بدنتان خارج مي شود، مايعات اضافي بنوشيد، در عين حال از خوردن نوشيدني هايي مانند چاي، قهوه و نوشابه هاي كافئين دار، پرهيز كنيد.
• غذاهاي غني از آهن مانند گوشت قرمز، گوشت مرغ و ماهي، جگر بخوريد. لوبيا، غلات غني شده با آهن، كشمش و آلو نيز مناسب هستند.
• از غذاهاي چرب اجتناب كنيد، زيرا چربي هاي وارد شده به خون ممكن است نتيجه آزمايش هايي را كه از لحاظ بيماري هاي عفوني بر روي خون انجام مي شود، تحت تأثير قرار دهند.
در صورت عدم امكان انجام اين آزمايش ها ممكن است خون اهدايي دور ريخته شود.
• روز قبل از اهداي خون لباسي بپوشيد كه آستين آن را بتوان را به راحتي بالاي آرنج جمع كرد.
• پس از اهداي خون مايعات كافي بنوشيد و براي پنج ساعت از فعاليت جسمي شديد اجتناب كنيد.
پس از اهداي خون چه نكاتي را بايد رعايت نمود؟
• استراحت پس از اتمام خون گيري به مدت حدوداً ده دقيقه.
• مصرف مايعات كافي پس از اهداي خون.
• عدم كشيدن سيگار تا دو ساعت پس از اهداي خون.
• عدم انجام كار سنگين تا 24 ساعت با دستي كه سوزن خورده.
• مراجعه به پزشك در صورت احساس هر گونه مشكلي پس از اهداي خون .]]>
</TEXT>
</DOC>
<DOC>
<DOCID>HAM2-851223-086</DOCID>
<DOCNO>HAM2-851223-086</DOCNO>
<ORIGINALFILE>/1385/851223/world/_sciew.htm</ORIGINALFILE>
<ISSUE>چهارشنبه 23 اسفند 1385</ISSUE>
<DATE calender="Western">2007-03-14</DATE>
<DATE calender="Persian">1385/12/23</DATE>
<CAT xml:lang="fa">علمی فرهنگی.علمی</CAT>
<CAT xml:lang="en">Science and Culture.Science</CAT>
<TITLE>
<![CDATA[جدول اعداد
310]]>
</TITLE>
<TEXT>
<IMAGE>/1385/851223/world/011085.jpg</IMAGE>
<![CDATA[
اعداد 1 تا 9 را در هر يك از سطرها و ستون ها و مربع هاي كوچك 3 در 3 طوري قرار دهيد كه فقط يك بار نوشته شود. پاسخ جدول را فردا در روزنامه ملاحظه خواهيد كرد.]]>
</TEXT>
</DOC>
</HAMSHAHRI2>
