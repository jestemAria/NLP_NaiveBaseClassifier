<?xml version="1.0" encoding="utf-8"?>
<!DOCTYPE HAMSHAHRI2 SYSTEM "hamshahri.dtd">
<HAMSHAHRI2>
<COPYRIGHT>
Hamshahri2 Corpus, Beta Release!
Copyright 2004-2008, Database Research Group (DBRG), Faculty of Engineering, University of Tehran
All the news content in the corpus is copyrighted by Hamshahri Newspaper (www.hamshahri.net)

Homepage:
http://ece.ut.ac.ir/dbrg/hamshahri/ham2

Contact:
darrudi@insf.org 

Please view the enclosed `Help.txt` file in the package for more information (tag description, etc).

IT IS A BETA RELEASE, PLEASE DON NOT REDISTRIBUTE IT!
</COPYRIGHT>
<DOC>
<DOCID>HAM2-851125-001</DOCID>
<DOCNO>HAM2-851125-001</DOCNO>
<ORIGINALFILE>/1385/851125/news/_adabh.htm</ORIGINALFILE>
<ISSUE>چهارشنبه 25 بهمن 1385 - سال چهاردهم - شماره4206 - Feb 14, 2007</ISSUE>
<DATE calender="Western">2007-02-14</DATE>
<DATE calender="Persian">1385/11/25</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
هشدار جدي كارشناسان به تحريف هاي تاريخي
افتخارات مان نصيب همسايگان نشود
</TITLE>
<TEXT>


گروه ادب و هنر- در حالي كه كشورهاي مجاور ايران، به سرعت و با علاقه مندي زياد، براي تصاحب بزرگان ادبيات فارسي ايران در تلاشند، از مسئولان فرهنگي كشور، اقدام ويژه اي ديده نمي شود.
نام گذاري خيابان هاي شهر مزار شريف افغانستان با اسامي معناداري چون ابوعلي سيناي بلخي و ناصرخسرو قبادياني بلخي كه در هفته هاي گذشته صورت گرفت، يكي از اين تلاش ها هستند. اما مسئولان افغانستان كه در شرايط فعلي به شدت نيازمند هويت بخشي به كشور در حال بازسازي شان هستند، به اين امر اكتفا نكرده اند. حامد كرزاي، رئيس جمهور افغانستان، كميسيون 40نفره اي را براي برگزاري سمينار بين المللي علمي- تحقيقاتي براي گراميداشت شخصيت علمي و فرهنگي مولانا تشكيل داده است، در حالي كه با وجود نام گذاري سال جاري به نام مولانا، هيچ اقدام عملي قابل توجهي صورت نگرفته است.
از سوي ديگر، بخش عربي شبكه بي بي سي نيز حدود يك ماه پيش، ابن سينا را دانشمند عرب معرفي كرده بود كه تنها به چند واكنش رسانه اي معدود در ايران منجر شد؛ غلامرضا اعواني، رئيس انجمن حكمت و فلسفه ايران در گفت وگو با ايسنا گفت: اين گونه سخنان صددر صد باطل است و ما ايراني ها بايد در اين موارد بسيار هوشيار باشيم.
علاوه بر اعواني، غلامحسين ابراهيمي ديناني نيز در واكنش به ابن سيناي عرب گفت: ابن سينا اهل بخارا، مركز زبان فارسي بوده و زبان مادري اش نيز فارسي است، پس او به هيچ وجه نمي تواند عرب باشد. اما واكنش رسمي، جدي و پيگيرانه مقامات ايران، نه تنها ابن سيناي عرب را جدي نگرفت، بلكه در طول 10 روز گذشته، ابن سيناي افغاني را نيز ناديده گرفت. عماد افروغ مي گويد: اين كه كشورهاي ديگر، بزرگان مملكت ما را بزرگ بدارند، باعث خوشحالي است، اما بايد به تحريف واكنش نشان داد. آنها بايد به طور جدي با واكنش جدي ما مواجه شوند و حتي كارشان به شكايت بينجامد.
افروغ درباره توجه مسئولان كشور به بزرگان ايراني و هويت فرهنگي كشور مي گويد: به اعتقاد من در اين سال ها نسبت به اين موضوع غفلت صورت گرفته و به عمد هم بوده است. اين غفلت به نام توجه دولت به اقتصاد و معيشت مردم صورت گرفته و در واقع، فضاي كشور ما بيش از حد اقتصاد زده است.
رئيس كميسيون فرهنگي مجلس ادامه مي دهد:  نمي گويم تاكنون به اين مسايل بي توجهي كامل شده است، ولي بايد بيش از اين ها باشد و حركت هايي كه تاكنون صورت گرفته، قابل قبول نيست. افروغ با اشاره به پيگيري مجلس در زمينه برگزاري مراسم بزرگداشت مولانا، مي گويد: تا جايي كه من مي دانم كميته اي در وزارت ارشاد تشكيل شده و جلساتي نيز دارند.
اين كميته حاصل تذكر افروغ در صحن علني مجلس به وزارت علوم است كه بيش از پنج ماه پيش صورت گرفت. در آن ايام، تذكر افروغ با اين مضمون كه چرا در شرايطي كه مصر، افغانستان، تركيه و... در حال برگزاري مراسم مختلف براي بزرگداشت مولانا هستند، مسئولان ايران هيچ اقدامي نمي كنند؟ واكنش وزير علوم و نماينده ايران در يونسكو را برانگيخت و سرانجام كميته اي براي اقدام در اين زمينه تشكيل شد. حالا، در شرايطي كه تنها نزديك به يك ماه به پايان سال 85 مانده است، افروغ پاسخ گفتن به اين پرسش را كه واقعاً چه اقدام عملي تاكنون انجام شده است؟ وظيفه مسئولان وزارت ارشاد و علوم مي داند.محمد حسين جعفريان شاعر مي گويد: در آينده خواهيم ديد كه اگر ما حركتمان كند باشد، ديري نخواهد گذشت كه به عنوان مثال افغان ها به عنوان يكي از همسايگان فارسي زبان ما نماينده شعر فارسي در دنيا شوند.
</TEXT>
</DOC>
<DOC>
<DOCID>HAM2-851125-002</DOCID>
<DOCNO>HAM2-851125-002</DOCNO>
<ORIGINALFILE>/1385/851125/news/_adabh.htm</ORIGINALFILE>
<ISSUE>چهارشنبه 25 بهمن 1385 - سال چهاردهم - شماره4206 - Feb 14, 2007</ISSUE>
<DATE calender="Western">2007-02-14</DATE>
<DATE calender="Persian">1385/11/25</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
برگزيدگان بخش جنبي جشنواره  فيلم فجر معرفي شدند
</TITLE>
<TEXT>


گروه ادب و هنر- در مراسم اهداي جوايز بخش جنبي جشنواره فيلم فجر دو فيلم ميناي شهر خاموش و خون بازي بيشترين جوايز را از سازمانها، نهادها و وزارتخانه ها گرفتند.
مراسم اهداي جوايز بخش تجلي اراده ملي دوشنبه شب در سالن اريكه ايرانيان برگزار شد و پس از ميناي شهرخاموش و خون بازي، دست هاي خالي،  اخراجي ها و پا برهنه در بهشت هر يك برنده سه جايزه از نهادهاي مختلف شدند.
در اين مراسم دفتر امور بانوان وزارت فرهنگ و ارشاد اسلامي جايزه اش را به فيلم روز بر مي آيد به كارگرداني بيژن ميرباقري اهدا و قوه قضاييه نيز از مريلا زارعي براي بازي در فيلم  دست هاي خالي تقدير كرد. زارعي پس از دريافت جايزه اش گفت: من به عنوان يكي از معترضين به داوري جشنواره فيلم فجر به نمايندگي گروه توليد فيلم كه به واقع دست خالي به خانه رفت و ديده نشد، اين جايزه را دريافت مي كنم.
ناجي هنر قفل ساز را به خاطر نقش مثبت پليس در آن برگزيد و سازمان بهينه سازي مصرف سوخت هم جوايزي را به سه فيلم پابرهنه در بهشت، آرامش در ميان مردگان و همچنين پاداش سكوت به عنوان فيلم اول داد.
روز باران به عنوان فيلم برگزيده جشنواره روستا معرفي شد.ده نمكي پس از برگزيده شدن اخراجي ها از سوي مؤسسه گل آقا گفت: طنز را از مرحوم صابري ياد گرفتم گرچه در قطب سياسي ديگري كار مي كرديم و ايشان در صفحات مجله شان عليه ما كاريكاتور مي كشيدند و ما هم در صفحات نشريه مان عليه دوستان ايشان مي نوشتيم.ولي هر چه مي گذرد جالي خالي اش را احساس مي كنم و اگر بود، كاريكاتور خوبي از جشنواره مي كشيد. بالاخره يكي بايد باشد كه سر به سر اين مسئولان بگذارد.
دو فيلم خون بازي و اخراجي ها برگزيده مؤسسه آموزش و پيشگيري از آسيب هاي اجتماعي بودند و مترو هم سنتوري، قفل ساز و ساعت 25 را برگزيد. ابوالقاسم طالبي بعد از دريافت جايزه اش گفت: اسم فيلم ما دست هاي خالي است، اما دست ما خالي نيست و مي گوييم در مقابل ائمه حق دست ما خالي است. اما در مقابل مديران ضعيف دستمان باز است. كيومرث پوراحمد نيز گفت:من در سالي سيمرغ بهترين فيلمنامه را گرفتم و در جواب خبرنگاري كه پرسيده بود به حق تان رسيديد گفتم: مگر سرگردنه است كه حق بگيريم. من هم اعتراض دارم و مي گويم در جشنواره آينده 685 سيمرغ جور كنيد تا همه به حق شان برسند! سازمان مالياتي كشور با اهدا 30 سكه به اميرشهاب رضويان فيلم ميناي شهر خاموش را برگزيد. مجمع فيلم و عكس دانشجويان كشور هم در اين مراسم سه برگزيده معرفي كرد و جوايزي را به فيلم هاي خون بازي، پابرهنه در بهشت و فيلمنامه  ميناي شهر خاموش اهدا كرد. پا برهنه در بهشت برگزيده ستاد احيا امر به معروف و نهي از منكر بود و مديريت هنري ارتش جمهوري اسلامي نيز به فيلم روز سوم و عبدالرضا اكبري بازيگر فيلم اخراجي ها جايزه داد. در پايان اين مراسم عليرضا رضاداد در سخنان كوتاهي اظهار داشت: حرف هايي داشتم كه آقاي جلوه گفتند امشب آنها را مطرح نمي كنم اما از آقاي لطيفي و خانم بني اعتماد خواهش مي كنم يك نمايش اختصاصي براي دو فيلم روز سوم و خون بازي بگذارند،سالن آن را هم من فراهم مي كنم، تا خانم زارعي يك بار ديگر با دقت بازي باران كوثري را كه سيمرغ گرفتند ببينند و بعد قضاوت كند حق داشته است يا نه.
</TEXT>
</DOC>
<DOC>
<DOCID>HAM2-851125-003</DOCID>
<DOCNO>HAM2-851125-003</DOCNO>
<ORIGINALFILE>/1385/851125/news/_adabh.htm</ORIGINALFILE>
<ISSUE>چهارشنبه 25 بهمن 1385 - سال چهاردهم - شماره4206 - Feb 14, 2007</ISSUE>
<DATE calender="Western">2007-02-14</DATE>
<DATE calender="Persian">1385/11/25</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
افزايش 50 درصدي اعتبارات هنري استان ها در سال 86
</TITLE>
<TEXT>
بيرجند- خبرنگار همشهري: معاون هنري وزارت فرهنگ و ارشاد اسلامي گفت: مجموع اعتبارات هنري امسال 110 ميليارد ريال بود كه پيش بيني مي شود در سال آينده 10 درصد رشد داشته باشد.
محمدحسن ايماني در مراسم بهره برداري از سالن آمفي تئاتر مجتمع فرهنگي و هنري بيرجند افزود: با توجه به رشد اعتبارات، سهم استان ها در سال آينده بيش از 50 درصد نسبت به امسال افزايش مي يابد.
وي اعتبار پيش بيني شده استان ها در حوزه معاونت هنري اين وزارتخانه را 30ميليارد ريال ذكر كرد و گفت: ميزان جذب اين اعتبار بستگي به فعاليت فرهنگي و هنري استان ها و مطابقت آن با سياست هاي وزارتخانه دارد.
مدير كل فرهنگ و ارشاد اسلامي خراسان جنوبي نيز در اين مراسم گفت: براي راه اندازي اين سالن با 950مترمربع زيربنا 10 ميليارد و 950 ميليون ريال از اعتبارات استاني و وزارت فرهنگ و ارشاد اسلامي هزينه شده است.افضليان افزود: اين سالن چند منظوره به ظرفيت 370 نفر با قابليت استفاده براي همايش ها، اجراي تئاتر و نمايش فيلم ساخته شده است.
</TEXT>
</DOC>
<DOC>
<DOCID>HAM2-851125-004</DOCID>
<DOCNO>HAM2-851125-004</DOCNO>
<ORIGINALFILE>/1385/851125/news/_adabh.htm</ORIGINALFILE>
<ISSUE>چهارشنبه 25 بهمن 1385 - سال چهاردهم - شماره4206 - Feb 14, 2007</ISSUE>
<DATE calender="Western">2007-02-14</DATE>
<DATE calender="Persian">1385/11/25</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
انتشاركتاب بي واسطه با حسين
</TITLE>
<TEXT>
گروه ادب و هنر: كتاب بي واسطه با حسين به همت معاونت فرهنگي سازمان فرهنگي هنري شهرداري تهران بهمن ماه امسال وارد بازار كتاب شد.
اين كتاب با اين نگرش كه جامعه همواره نيازمند عاشورا است و عاشورا توان آن را داراست كه فكر انسان را تصفيه كند، عواطف را تلطيف سازد و ما را به اخلاق پسنديده مزين كند مشروط به آن كه حسين را در متن زندگي خود وارد سازيم و به تداوم عاشورا معتقد باشيم به بيان واقعيات واقعه عاشورا مي پردازد.اين كتاب به قلم احسان بابايي در 10 فصل به رشته تحرير درآمده است.فصل اول اين كتاب گزارشي است از كتاب ارزشمند حماسه حسيني اثر استاد مرتضي مطهري. بررسي بخش هايي از دو كتاب حسين وارث آدم و پس از پنجاه سال دو اثر از دكتر شريعتي و سيد جعفر شهيدي عناوين فصل دوم و سوم اين كتاب است.
فصل چهارم بي واسطه با حسين مروري است بر سخنان مقام معظم رهبري در خصوص واقعه عاشورا و فصل پنجم گزارشي است از دو اثر استاد جوادي آملي در باب حماسه و عرفان قيام امام حسين(ع). ما همچنان به عاشورا محتاجيم در امتداد عاشورا پس از پنجاه سال تاريخ يعني شرح حال ما زندگي در متن عاشورا عاشورا هم فقيهانه عاشورا در حضور عدالت رها كنيم اين تصويرهاي خودساخته را معناي حيات در افق عاشورا فردا حسين با زبان عشق سخن خواهد گفت عنوان 10 فصل اين كتاب است.
بي واسطه با حسين عنوان كتابي است كه به همت معاونت فرهنگي هنري شهرداري تهران و مؤسسه نشر شهر در 22000 نسخه وارد بازار كتاب شده است.
</TEXT>
</DOC>
<DOC>
<DOCID>HAM2-851125-005</DOCID>
<DOCNO>HAM2-851125-005</DOCNO>
<ORIGINALFILE>/1385/851125/news/_adabh.htm</ORIGINALFILE>
<ISSUE>چهارشنبه 25 بهمن 1385 - سال چهاردهم - شماره4206 - Feb 14, 2007</ISSUE>
<DATE calender="Western">2007-02-14</DATE>
<DATE calender="Persian">1385/11/25</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
اخبار كوتاه
</TITLE>
<TEXT>
همايش هنر در ساحت عاشورا در كاشان:فرهنگسراي مهر سازمان رفاهي تفريحي شهرداري كاشان ششمين همايش هنر در ساحت عاشورا را روزهاي 25 تا 28 بهمن ماه جاري برگزار مي كند.
مديرعامل سازمان ضمن اشاره به موسيقي حماسه، آئين سوگ و مويه، فرات خواني، محنت نامه عاشورا به عنوان برنامه هاي بخش آواهاي عاشورايي، قالب هاي هنري تئاتر، تعزيه، نقالي، خوشنويسي، عكاسي، نقاشي، نگارگري، مينياتور، شعر و داستان نويسي را از جمله برنامه هاي بخش هاي هنري اين همايش ذكر كرد.
افتتاح سينما آزادي: مديرعامل شركت توسعه فضاهاي فرهنگي شهرداري تهران گفت: پروژه احداث سينما آزادي به هيچ وجه عقب تر از زمان بندي نبوده و طبق روزشمار آن تا 22 بهمن ماه سال آينده به پايان مي رسد. مهندس اكبر تشكري نيا افزود: هرچند به دليل قرار گرفتن سينما آزادي در حاشيه دو خيابان اصلي مشكلاتي در روند اجراي كار وجود دارد، اما اين پروژه طبق روزشمار به كار خود ادامه خواهد داد.
نمايش10 اثر مستند جشنواره  فجر: نخستين دوره نمايش كانون فيلم سينماي مستند فرهنگستان هنر با نمايش 10 اثر برگزيده از مجموعه فيلم هاي مستند(كوتاه و بلند)به  نمايش درآمده در بيست وپنجمين جشنواره فيلم فجر، سوم تا هفتم اسفند، ساعت 17 در مجموعه فرهنگي و هنري آسمان برگزار خواهد شد. در اين دوره علاوه بر نمايش فيلم هاي منتخب، جلسات نقد و بررسي فيلم ها با حضور فيلمسازان و صاحب نظران رشته هاي مختلف هنري برگزار مي شود. مجموعه  فرهنگي و هنري آسمان فرهنگستان هنر در خيابان وليعصر، انتهاي خيابان شهيد فلاحي شماره 67 قرار دارد.
فيلم هاي فجر در مشهد: در چهارمين روز برگزاري جشنواره فيلم فجر مشهد، فيلم اخراجي ها، مخمصه و قاعده بازي امروز به نمايش درمي آيند. همزمان با اكران فيلم اخراجي ها، مسعود ده نمكي در سينما قدس مشهد پاسخگوي هنرمندان و علاقه مندان به سينما خواهد بود. در دومين روز برگزاري جشنواره در مشهد فيلم خون بازي رخشان بني اعتماد همچنان در صدر نظرسنجي هاي مردمي قرار دارد.
اختتاميه هم انديشي انسان شناسي هنر: اولين هم انديشي انسان شناسي هنر با نمايش فيلم انسان شناسي هنر 26 بهمن به كار خود پايان مي دهد.اين هم انديشي در سومين روز برگزاري با برپايي يك كارگاه تخصصي با دو موضوع نگرش علمي به اشياء مقدس و نمادين: تابوت واره ها، نخل، حجله و...(علي بلوك باشي)، فيلم و عكس اتنو گرافيك(ايرج اسماعيل پورقوچاني)از 10 تا 12 و نمايش فيلم مستند انسان شناسي هنر از ساعت 15 تا 19 پايان مي يابد.
</TEXT>
</DOC>
<DOC>
<DOCID>HAM2-851125-006</DOCID>
<DOCNO>HAM2-851125-006</DOCNO>
<ORIGINALFILE>/1385/851125/news/_akhar.htm</ORIGINALFILE>
<ISSUE>چهارشنبه 25 بهمن 1385 - سال چهاردهم - شماره4206 - Feb 14, 2007</ISSUE>
<DATE calender="Western">2007-02-14</DATE>
<DATE calender="Persian">1385/11/25</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
عكس روز
</TITLE>
<TEXT>


عكس: خبرگزاري فرانسه
هر سال يك روز در هفته در هلند به تمرين حركات نمايشي از سوي مردم اختصاص دارد. در تصوير يك شهروند هلندي مشغول تمرين با توپ است.
</TEXT>
</DOC>
<DOC>
<DOCID>HAM2-851125-007</DOCID>
<DOCNO>HAM2-851125-007</DOCNO>
<ORIGINALFILE>/1385/851125/news/_akhar.htm</ORIGINALFILE>
<ISSUE>چهارشنبه 25 بهمن 1385 - سال چهاردهم - شماره4206 - Feb 14, 2007</ISSUE>
<DATE calender="Western">2007-02-14</DATE>
<DATE calender="Persian">1385/11/25</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
در شهر خبر
</TITLE>
<TEXT>
بخشودگي خودرو ها
به مناسبت گراميداشت سالروز پيروزي انقلاب اسلامي وسايل نقليه توقيفي در پاركينگ هاي استان اردبيل رفع توقيف شد ند. اين بخشودگي شامل تخلفات رانندگي تمام وسايل نقليه توقيفي در تمام مناطق اين استان مي شود. صاحبان اين قبيل وسايل نقليه براي رفع توقيف وسيله نقليه خود مي توانند تا پايان بهمن ماه به مركز راهور اردبيل و شهرستان هاي تابعه مراجعه كنند. اين بخشودگي شامل وسايط نقليه توقيفي به دستور مقام قضائي نمي شود.
10ميليارد نذر
سالانه?? ميليارد ريال نذورات از اماكن متبركه استان ايلام جمع آوري مي شود. اين ميزان نذورات مردمي داخل?? بقعه متبركه استان ريخته مي شود. در سال جاري تاكنون بيش از هفت ميليارد ريال نذورات از اين زيارتگاه ها جمع آوري شده است. اين مبلغ نذورات صرف نوسازي و توسعه اماكن متبركه از جمله احداث زائرسرا، محوطه سازي، توسعه فضاي سبز و تزئينات داخلي اماكن متبركه مي شود. با توجه به فرهنگ مردم منطقه نذورات مردمي در استان جايگاه بيشتري نسبت به وقفيات دارد. با توجه به فرهنگ و اعتقاد خاص مردم در اين استان در سال جاري، پيش بيني مي شود ميزان نذورات ريخته شده به اماكن مذهبي به بيش از?? ميليارد ريال افزايش يابد.
توزيع مواد محترقه
به نظر مي رسد توزيع كنندگان مواد محترقه و ترقه فعاليت خود را پيش از موعد آغاز كرده اند. مركز اطلاع رساني نيروي  انتظامي استان اصفهان، روز سه شنبه از كشف?? هزارو??? عدد انواع ترقه و مواد محترقه در اين استان خبر داد. سرهنگ پاسدار نوروزعلي رهبري رئيس اين مركز اعلام كرد: ترقه ها و مواد محترقه در ايست بازرسي سه  راهي رامشه شهرستان  شهرضا حين بازرسي از يك دستگاه اتوبوس كه از شيراز به سمت اصفهان در حركت بود كشف و ضبط شد. وي از خانواده ها خواست با توجه به نزديك شدن به روزهاي پاياني سال و استفاده كودكان و نوجوانان از وسايل محترقه، مراقبت بيشتري از فرزندان خود داشته باشند و درصورت اطلاع از توزيع مواد محترقه، موارد را به مركز فوريت هاي پليس??? اطلاع دهند.
ارباب رجوع سيستاني
بايد منتظر نتايج عمليات ميداني طرح سنجش ميزان رضايت ارباب رجوع از دستگاه هاي اجرايي سيستان و بلوچستان بود تا ببينيم امسال اين عمليات ميداني در ساير استان ها به ويژه تهران نيز صورت مي گيرد يا خير؟ به گفته عباس صفدري رئيس جهاد دانشگاهي سيستان و بلوچستان،حوزه معاونت پژوهشي جهاد دانشگاهي اين طرح بزرگ را براي چهارمين سال متوالي و با رعايت كامل اصول علمي توأم با صداقت و امانت اجرا مي كند. عمليات ميداني اين طرح در قالب تكميل بيش از هشت هزار پرسشنامه با همكاري??? پرسشگر، كارشناس و بازبين در هفت شهر استان و?? دستگاه اجرايي از اواسط بهمن ماه سال جاري آغاز و تا نيمه اسفند ماه ادامه خواهد داشت. وي بهبود كيفيت خدمات رساني به مردم و احترام بيشتر به خواسته هاي آنان در دستگاه هاي اجرايي را از اهداف اصلي اجراي اين طرح برشمرد. نتايج نهايي طرح به سازمان مديريت و برنامه ريزي استان به عنوان سفارش دهنده و كارفرما، ارائه خواهد شد.
جايگاه توزيع بنزين
فرديس كرج صاحب ششمين جايگاه توزيع سوخت و فرآورده هاي نفتي شد. مجموع ظرفيت مخازن سوخت اين جايگاه??? هزار ليتر بنزين معمولي و سوپر است. اين جايگاه داراي شش دستگاه تلمبه از نوع دو طرفه بوده و همزمان مي تواند سوخت مورد نياز?? دستگاه خودرو را تامين كند. بر اساس برآوردها، ميانگين فروش ماهانه اين جايگاه حدود دو ميليون ليتر بنزين معمولي و??? هزار ليتر بنزين سوپر خواهد بود. اين جايگاه سوخت رساني در منطقه فرديس نرسيده به سه راه حافظيه روبروي نيروگاه منتظر قائم واقع شده است. هم اكنون در شهرستان كرج?? جايگاه توزيع سوخت و فرآورده هاي نفتي فعال است.
</TEXT>
</DOC>
<DOC>
<DOCID>HAM2-851125-008</DOCID>
<DOCNO>HAM2-851125-008</DOCNO>
<ORIGINALFILE>/1385/851125/news/_akhar.htm</ORIGINALFILE>
<ISSUE>چهارشنبه 25 بهمن 1385 - سال چهاردهم - شماره4206 - Feb 14, 2007</ISSUE>
<DATE calender="Western">2007-02-14</DATE>
<DATE calender="Persian">1385/11/25</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
بازار
كاهش استقبال از ثبت نام سيم كارت
</TITLE>
<TEXT>


 با اينكه برخي مسئولان شركت ارتباطات سيار پيش بيني مي كردند3 تا 4 ميليون نفر در دوره جديد فروش سيم كارت هاي دولتي ثبت نام كنند، پس از گذشت 10 روز از شروع ثبت نام فقط 860 هزار و 26 نفر با مراجعه به دفاتر پستي نسبت به ثبت نام اقدام كرده اند كه از اين ميان 325هزار و 838 نفر متقاضي سيم كارت دائمي  288 هزار توماني بوده و 534 هزار و 188 نفر نيز سيم كارت اعتباري با وديعه هزار تومان ثبت نام كرده اند.
متقاضيان سيم كارت دائمي در استان تهران فقط 38 هزار و 729 نفر اعلام شده و 88 هزار و 303 نفر نيز در تهران سيم كارت اعتباري ثبت نام كردند. ثبت نام اين سيم كارت ها تا پايان بهمن ماه جاري ادامه دارد. در بازار گوشي نيز خبر مي رسد عرضه گوشي توليد داخل از اوايل سال آينده آغاز خواهد شد.
</TEXT>
</DOC>
<DOC>
<DOCID>HAM2-851125-009</DOCID>
<DOCNO>HAM2-851125-009</DOCNO>
<ORIGINALFILE>/1385/851125/news/_akhar.htm</ORIGINALFILE>
<ISSUE>چهارشنبه 25 بهمن 1385 - سال چهاردهم - شماره4206 - Feb 14, 2007</ISSUE>
<DATE calender="Western">2007-02-14</DATE>
<DATE calender="Persian">1385/11/25</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
مسابقه با جايزه‎/24
</TITLE>
<TEXT>
كدام بازيكنان؟
كداميك از ملي پوشان زير در تيمهاي امارات بازي نمي كنند؟
a)جواد كاظميانc)محمد نصرتي
b)غلامرضا عنايتيd)فرهاد مجيدي
نحوه شركت در مسابقه: شركت كنندگان بايد يكي از گزينه هاي a،b،c،d را حداكثر تا ساعت 18 امروز به شماره 3000251 و دارندگان تلفن هاي تاليا و ايرانسل به شماره 9165-202-0912 اس ام اس كنند.
به حساب 10 نفر از افرادي كه پاسخ صحيح داده باشند(5 نفر از تهران و 5 نفر از شهرستان ها)جايزه نقدي واريز مي شود. شماره تلفن همراه برندگان با حذف 3 رقم آن(و جايگزين علامت * به جاي رقم هاي حذف شده)فردا در روزنامه چاپ مي شود و همكاران ما به منظور دريافت شماره حساب بانكي با آنها تماس مي گيرند.(علت قرار دادن * به جاي رقم ها، جلوگيري از مزاحمت هاي احتمالي است.)
شماره تلفن برندگان مسابقه 23



ضمنا پاسخ مسابقه 23 گزينه a بود.
</TEXT>
</DOC>
<DOC>
<DOCID>HAM2-851125-010</DOCID>
<DOCNO>HAM2-851125-010</DOCNO>
<ORIGINALFILE>/1385/851125/news/_akhar.htm</ORIGINALFILE>
<ISSUE>چهارشنبه 25 بهمن 1385 - سال چهاردهم - شماره4206 - Feb 14, 2007</ISSUE>
<DATE calender="Western">2007-02-14</DATE>
<DATE calender="Persian">1385/11/25</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
فرهنگسرا
</TITLE>
<TEXT>
سمينار عمومي آموزش مهارت هاي زندگي
مركز آموزش و تحقيق كانون فارغ التحصيلان دانشگاه آزاد اسلامي اعلام كرد: سمينار عمومي آموزش مهارت هاي زندگي با هدف شناسايي مهارت هاي زندگي، رفتارهاي موفق و ناموفق، آموزش مهارت هاي ارتباط مؤثر با ديگران، شناخت تيپ هاي شخصيتي، ويژگي هاي عمده شخصيت انسان همچون عقل و عاطفه و ساير آموزش ها در اين باره را روز پنجشنبه 26 بهمن ساعت 16 برگزار خواهد كرد. به گزارش مركز آموزش و تحقيق كانون فارغ التحصيلان كليه فارغ التحصيلان، دانشجويان و اعضاي هيأت علمي دانشگاه آزاد اسلامي مي توانند براي ثبت نام و كسب اطلاعات بيشتر با شماره تلفن 88770301 تماس بگيرند.
نمايشگاه شهرري
نمايشگاه هنر و سوغات استان ها در شهرري افتتاح شد. هدف از برپايي اين نمايشگاه آشنايي شهروندان ري با سوغات و صنايع دستي و ميراث فرهنگي استان هاي مختلف كشور و ايجاد جاذبه براي گردشگران عنوان شده است. اين نمايشگاه با همكاري ميراث فرهنگي استان تهران و شهرستان ري تا 8 روزديگر برپاست. سوغات و صنايع استان ها در?? غرفه در معرض ديد و عرضه قرار گرفته است. تور ري گردي نيز در آستانه نوروز از سوي شهرداري منطقه?? برگزار خواهد شد كه به مدت 8 روز و به صورت رايگان براي بازديد از مكان هاي ديدني و آثار تاريخي شهرري در نظر گرفته شده است. در اولين روز تور ري گردي??? گردشگر به وسيله هفت دستگاه اتوبوس، از آثار تاريخي اين شهر ديدن مي كنند. در حاشيه اين تور مسابقه خاطره نويسي، عكس، شعر و مقاله با موضوع آثار تاريخي و ميراث فرهنگي ري نيز برگزار مي شود.
</TEXT>
</DOC>
<DOC>
<DOCID>HAM2-851125-011</DOCID>
<DOCNO>HAM2-851125-011</DOCNO>
<ORIGINALFILE>/1385/851125/news/_akhar.htm</ORIGINALFILE>
<ISSUE>چهارشنبه 25 بهمن 1385 - سال چهاردهم - شماره4206 - Feb 14, 2007</ISSUE>
<DATE calender="Western">2007-02-14</DATE>
<DATE calender="Persian">1385/11/25</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
كنترل نرخ سيب زميني
</TITLE>
<TEXT>
در روزهاي اخير قيمت هر كيلوگرم سيب زميني در شهرستان شاهرود به بيش از شش هزار ريال افزايش يافته بود. افزايش قيمت سيب زميني باعث نگراني تعدادي از مردم بخصوص اقشار آسيب پذير اين شهرستان شده بود و برخي از اين افراد در گفت وگو با ايرنا خواستار كنترل قيمت آن شده بودند. به دنبال افزايش چشمگير و افسارگسيخته قيمت اين محصول در شاهرود اداره بازرگاني شاهرود  در چند روز اخير اقدام به خريد?? تن سيب زميني وارداتي و حمل آن به اين شهرستان كرد. در حال حاضر قيمت هر كيلو سيب زميني در شهرستان شاهرود با حدود?? درصد كاهش به چهار هزار و?00 ريال رسيد.
</TEXT>
</DOC>
<DOC>
<DOCID>HAM2-851125-012</DOCID>
<DOCNO>HAM2-851125-012</DOCNO>
<ORIGINALFILE>/1385/851125/news/_bourse.htm</ORIGINALFILE>
<ISSUE>چهارشنبه 25 بهمن 1385 - سال چهاردهم - شماره4206 - Feb 14, 2007</ISSUE>
<DATE calender="Western">2007-02-14</DATE>
<DATE calender="Persian">1385/11/25</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
آخرين اخبار و شنيده ها از تعيين مديران جديد بانك پارسيان
مبادلات عمده سهام براي تغيير موازنه قوا در تركيب سهامداران در راه است
</TITLE>
<TEXT>
گروه بورس در حالي كه 6ماه از عزل عبدالله طالبي مدير عامل بانك پارسيان مي گذرد، هنوز تكليف مدير عامل و اعضاي هيأت مديره اين شركت مشخص نبوده و هيچ كس نيز در اين زمينه حاضر به پاسخگويي نيست.
به دنبال ابطال معامله سهام بانك پارسيان در تابستان سال جاري و بازتاب گسترده رسانه اي آن، مدير عامل بانك پارسيان عزل و از آن زمان تاكنون اين بانك به سرپرستي محمدعلي بهزادان كه پيش از اين عضو هيأت مديره اين بانك بود، اداره مي شود. اداره اين بانك توسط بهزادان در حالي صورت مي گيرد كه يك سرپرست به هيچ عنوان از اختيارات مديرعامل برخوردار نيست، ضمن اينكه در حال حاضر هيچ كس حاضر به پاسخگويي درباره وضعيت مديرعامل و اعضاي هيأت مديره اين بانك نيست و سهامداران عمده اين بانك به ويژه ايران خودرو(با 4نماينده)كه موظف به معرفي نمايندگان خود هستند، در سكوت محض خبري به سر مي برند.
در پاييز سال جاري به رغم اختلافات متعدد، مجمع عمومي اين بانك برگزار شد و براساس تصميمات مجمع قرار شد تا سهامداران حقوقي اين بانك نسبت به معرفي نمايندگان خود اقدام كنند، اما به رغم گذشت 5 ماه از اين زمان، هنوز اين نمايندگان مشخص نشده اند. در اين زمينه نه سازمان بورس و اوراق بهادار و نه بانك مركزي تاكنون واكنش خاصي نشان نداده اند. كارشناسان معتقدند، چنين وضعيت سردرگمي براي يك بنگاه اقتصادي به ويژه بانك پارسيان به عنوان بزرگترين بانك خصوصي كشور كه 80هزار سهامدار دارد، بسيار مخاطره آميز است.
براساس اين گزارش، نمايندگان حقوقي اين بانك بايد پيش از معرفي نماينده خود براي عضويت در هيأت مديره اين بانك، فرد مذكور را به بانك مركزي براي تعيين صلاحيت معرفي كنند. آخرين اخبار غيررسمي كه هنوز هيچ مرجع رسمي آن را تاييد نكرده، حاكي از آن است كه چند تن از اعضاي معرفي شده به بانك مركزي براي عضويت در هيأت مديره بانك پارسيان توسط اين بانك تعيين صلاحيت شده اند. آخرين اخبار حاكي است: از شركت صندوق تامين آتيه كاركنان بانك تجارت ناصر سالار(قائم مقام مديرعامل بانك تجارت)، از صندوق بازنشستگي پس انداز و رفاه صنعت نفت احمد ميرمطهري(دبير كل سابق سازمان بورس و رئيس سابق سازمان خصوصي سازي)و فردي به نام كاشف از شركت توسعه اقتصادي نيك آثار توسط بانك مركزي تاييد صلاحيت شده اند، ضمن اينكه از نمايندگان گروه ايران خودرو هيچ خبري در دست نيست و تنها گمانه زني ها بر اين است كه كاظمي(مديرعامل شركت سرمايه گذاري گسترش ايران خودرو و وزير سابق رفاه)توسط بانك مركزي تعيين صلاحيت شده است.
شنيده ها حاكي است: بانك مركزي با انتصاب محمدعلي بهزادان به عنوان مديرعامل اين شركت موافق است و به احتمال زياد وي به عنوان مديرعامل اين شركت انتخاب خواهد شد. اين در حالي است كه عبدالله طالبي همچنان روياي مديرعاملي را در سر دارد و در تلاش است تا جايگاه مديرعاملي خود را در بانك پارسيان دوباره به دست آورد. وي در اين زمينه رايزني هايي نيز با نمايندگان مجلس داشته است.
عرضه سهام
با آنكه وضعيت هيأت مديره بانك پارسيان همچنان در هاله اي از ابهام است، روز گذشته سازمان بورس و اوراق بهادار با انتشار دو اطلاعيه جداگانه خبر از عرضه 112ميليون سهم بانك پارسيان در روز شنبه داد.
براساس اين گزارش، شركت كنزاينوستنت در اين روز 62 ميليون سهم معادل 24/1درصد و يك فرد حقيقي 50 ميليون سهم معادل يك درصد از سهام پارسيان را به نرخ يك هزار و 800 ريال در روز شنبه عرضه خواهند كرد. آخرين پيگيري به عمل آمده حاكي است: براساس توافقات به عمل آمده قرار است تا صندوق تامين آتيه كاركنان بانك تجارت، صندوق بازنشستگي پس انداز و رفاه صنعت نفت و شركت توسعه اقتصادي نيك آثار با جمع آوري اين ميزان سهام درصد سهام خود در بزرگترين بانك خصوصي كشور را افزايش دهند، اما در حال حاضر هيچ اطلاعاتي در خصوص اهداف اين معامله در دست نيست و مشخص نيست كه اين معامله در چنين شرايطي به چه منظور انجام مي شود.
</TEXT>
</DOC>
<DOC>
<DOCID>HAM2-851125-013</DOCID>
<DOCNO>HAM2-851125-013</DOCNO>
<ORIGINALFILE>/1385/851125/news/_bourse.htm</ORIGINALFILE>
<ISSUE>چهارشنبه 25 بهمن 1385 - سال چهاردهم - شماره4206 - Feb 14, 2007</ISSUE>
<DATE calender="Western">2007-02-14</DATE>
<DATE calender="Persian">1385/11/25</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
به دستور رئيس جمهوري
وزارت اقتصاد مسئول تأسيس بورس نفت شد
</TITLE>
<TEXT>
گروه بورس- وزير نفت گفت: با برنامه ريزي هاي به عمل آمده عمليات اجرايي راه اندازي بورس نفت ايران در منطقه آزاد كيش به زودي آغاز مي شود.به گزارش روابط عمومي منطقه آزاد كيش، كاظم وزيري هامانه با بيان مطلب فوق افزود: اميدواريم هرچه سريع تر مديرعامل و اعضاي هيأت مديره اين بورس انتخاب شوند تا پس از آن طي دو يا سه ماه، عمليات اجرايي آغاز شود. وي با بيان اين كه رئيس جمهوري راه اندازي بورس نفت را به وزارت اقتصاد واگذار كرده تا با هماهنگي وزارت نفت مراحل بعدي آن انجام شود ادامه داد: براي راه اندازي بورس نفت كيش با مساعدت مديريت سازمان منطقه آزاد كيش هم اكنون اقدامات اوليه هم چون تهيه ساختمان و آماده سازي نرم افزارها صورت گرفته است.
</TEXT>
</DOC>
<DOC>
<DOCID>HAM2-851125-014</DOCID>
<DOCNO>HAM2-851125-014</DOCNO>
<ORIGINALFILE>/1385/851125/news/_bourse.htm</ORIGINALFILE>
<ISSUE>چهارشنبه 25 بهمن 1385 - سال چهاردهم - شماره4206 - Feb 14, 2007</ISSUE>
<DATE calender="Western">2007-02-14</DATE>
<DATE calender="Persian">1385/11/25</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
خارجي ها هم مي توانند سهام مس را بخرند
</TITLE>
<TEXT>
گروه بورس- سرمايه گذاران خارجي هم مي توانند در زمان عرضه 35درصد باقي مانده از سهام شركت مس، پس از طي مراحل قانوني، در بورس تهران، براي سهام اين شركت دستور خريد صادر كنند.
اسماعيل غلامي ، معاون سازمان خصوصي سازي، در گفت و گو با ايسنا گفت: جلسه هيأت عالي واگذاري، شنبه آينده براي قيمت گذاري سهام چند شركت ديگر دولتي برگزار مي شود. به گفته وي مجوز فروش 40 درصد سهام شركت كشتيراني در خارج از بورس صادر شده كه از طريق سهام عدالت واگذار مي شود.
واگذاري سهام بانك ها و بيمه ها
از سوي ديگر يك مقام مسئول در سازمان خصوصي سازي از واگذاري بخشي از سهام بانك ها و بيمه هاي دولتي در اواخر سال 86 و فروش سهام 9 شركت دولتي تا پايان امسال خبر داد.
سيدمهدي عقدايي، معاون واگذاري سازمان خصوصي سازي، در گفتگو با مهر، با بيان اين كه واگذاري سهام شركت ايرالكو و فولاد خوزستان جزو برنامه امسال واگذاري ها است، افزود: اگر اطلاعات لازم اين شركت ها در اختيار سازمان خصوصي سازي قرار گيرد، بخشي از سهام اين دو شركت تا پايان سال واگذار خواهد شد.
عضو هيأت عامل سازمان خصوصي سازي تصريح كرد: علاوه بر سهام شركت ايرالكو و فولاد خوزستان، سهام شركت هاي كشتيراني، مپنا، مشانير، فولاد آلياژي ايران، سيمان بوشهر و فولاد مباركه نيز تا پايان سال جاري واگذار مي شود، البته ميزان سهام  قابل عرضه اين شركت ها متفاوت خواهد بود.
</TEXT>
</DOC>
<DOC>
<DOCID>HAM2-851125-015</DOCID>
<DOCNO>HAM2-851125-015</DOCNO>
<ORIGINALFILE>/1385/851125/news/_bourse.htm</ORIGINALFILE>
<ISSUE>چهارشنبه 25 بهمن 1385 - سال چهاردهم - شماره4206 - Feb 14, 2007</ISSUE>
<DATE calender="Western">2007-02-14</DATE>
<DATE calender="Persian">1385/11/25</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
حركت شاخص در مسير مس
</TITLE>
<TEXT>
گروه بورس- در مبادلات روز گذشته بازار سهام روند صعودي شاخص همچنان تداوم يافت.صعود شاخص از زمان آغاز عرضه سهام شركت مس آغاز شده و همچنان ادامه دارد. در معاملات روز گذشته شاخص كل بورس تهران 23 واحد رشد كرد. شاخص هاي بازده بازار و صنعت نيز هر كدام به ترتيب با 88 و 19 واحد افزايش به كار خود پايان دادند.براساس اين گزارش، در دادوستدهاي روز گذشته بار ديگر شركت ملي صنايع مس 5/12 واحد شاخص را بالا كشيد. پس از مس شركت هاي بين المللي توسعه ساختمان و ايران خودرو هر كدام به ترتيب 8 و 5/2 واحد شاخص را افزايش دادند.بانك پارسيان نيز ديروز يك واحد در افزايش شاخص سهم داشت. اين در حالي بود كه كاشي الوند با 5/3 واحد تأثير منفي بر شاخص بيشترين نقش را در نزول شاخص داشت.
</TEXT>
</DOC>
<DOC>
<DOCID>HAM2-851125-016</DOCID>
<DOCNO>HAM2-851125-016</DOCNO>
<ORIGINALFILE>/1385/851125/news/_bourse.htm</ORIGINALFILE>
<ISSUE>چهارشنبه 25 بهمن 1385 - سال چهاردهم - شماره4206 - Feb 14, 2007</ISSUE>
<DATE calender="Western">2007-02-14</DATE>
<DATE calender="Persian">1385/11/25</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
بازگشت 2 شركت به تالار
</TITLE>
<TEXT>


گروه بورس در مبادلات ديروز نماد 2 شركت براي انجام دوباره معاملات بر روي تابلوي بورس نمايش داده شد.
براساس اين گزارش، ديروز نماد شركت داروسازي جابربن حيان پس از اعلام پيش بيني درآمد و شركت بين المللي توسعه ساختمان پس از برگزاري مجمع عمومي عادي سالانه باز شد.اين گزارش حاكيست، داد و ستدهاي روز گذشته بورس تهران در حالي رقم خورد كه صف هاي خريد سهام شركت ملي صنايع مس ايران همچنان پا برجا بود. ديروز بار ديگر 5 هزار و 538 تقاضا براي خريد 55 ميليون سهم اين شركت به ثبت رسيد.صف هاي خريد بانك پارسيان نيز همچنان سنگين بود. در مبادلات ديروز شركت سرمايه گذاري ساختمان ايران نيز به جدول تقاضاي بازار پيوست و104 تقاضا براي خريد يك ميليون سهم اين شركت در كارگزاري ها به ثبت رسيد. صف هاي خريد سهام چادرملو و ملي سرب و روي ايران نيز كه ظرف دو روز گذشته دوباره به جدول تقاضاي بازار پيوسته اند همچنان پابرجا بود.
</TEXT>
</DOC>
<DOC>
<DOCID>HAM2-851125-017</DOCID>
<DOCNO>HAM2-851125-017</DOCNO>
<ORIGINALFILE>/1385/851125/news/_bourse.htm</ORIGINALFILE>
<ISSUE>چهارشنبه 25 بهمن 1385 - سال چهاردهم - شماره4206 - Feb 14, 2007</ISSUE>
<DATE calender="Western">2007-02-14</DATE>
<DATE calender="Persian">1385/11/25</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
پذيرش سريعسهام دولتي در بورس
</TITLE>
<TEXT>
گروه بورس- معاون اجرايي سازمان بورس، بر آمادگي بازار سهام، براي پذيرش شركتهاي بزرگ دولتي و اجراي اصل 44 قانون اساسي، تاكيد كرد.
به گزارش روابط عمومي سازمان بورس، احمد احمدپور با تأكيد بر اين كه بورس در مسير خصوصي سازي به شفافيت اطلاعات شركت ها نياز دارد، گفت: پيش نياز واگذاري سهام دولتي استفاده از روش هاي معتبر و سالم واگذاري با تأكيد بر بورس، تقويت تشكيلات واگذاري، برقراري جريان شفافيت اطلاع رساني، ايجاد فرصت هاي برابر براي همه و  بهره گيري از ارزش تدريجي سهام شركت هاي بزرگ در بورس به منظور دستيابي به قيمت پايه است.
</TEXT>
</DOC>
<DOC>
<DOCID>HAM2-851125-018</DOCID>
<DOCNO>HAM2-851125-018</DOCNO>
<ORIGINALFILE>/1385/851125/news/_cinema.htm</ORIGINALFILE>
<ISSUE>چهارشنبه 25 بهمن 1385 - سال چهاردهم - شماره4206 - Feb 14, 2007</ISSUE>
<DATE calender="Western">2007-02-14</DATE>
<DATE calender="Persian">1385/11/25</DATE>
<CAT xml:lang="fa">ادب و هنر.هنر.سینما</CAT>
<CAT xml:lang="en">Literature and Art.Art.Cinema</CAT>
<TITLE>
با حميد آخوندي تهيه كننده روزسوم فيلم برگزيده جشنواره فجر
اصلاً  به جشنواره فكر نمي كردم
مريم درستانيعكس: مهدي بيات
</TITLE>
<TEXT>


وقتي مهدي سجاده چي طرح اوليه روز سوم را ارائه مي دهد،  عليرضا جلالي و حميد آخوندي كه پيش از اين، آنها را به عنوان كارگردان و تهيه كننده برنامه صندلي داغ مي شناختيم، تهيه كنندگي فيلم سينمايي روز سوم را برعهده مي گيرند، تا محمدحسين لطيفي اولين تجربه ساخت فيلم در ژانر دفاع مقدس را تجربه كند و فيلمش را به بيست و پنجمين جشنواره فيلم فجر برساند. قبل از سريال صاحبدلان قرار بود لطيفي روز سوم را بسازد كه نشد، اما بلافاصله بعد از صاحبدلان، روز سوم با بازي باران كوثري، مهدي صبايي، حامد بهداد، پوريا پور سرخ، شهرام قائدي در خرمشهر مقابل دوربين ابراهيم غفوري رفت. در روزهاي پاياني فيلمبرداري روز سوم در كنار رودخانه بهمن شير با حميد آخوندي گپي زديم هر چند كه آن موقع نمي دانستيم روز سوم بهترين فيلم جشنواره فيلم فجر مي شود.
***
* براي فيلمبرداري روز سوم در خرمشهر و با توجه به فصل زمستان دچار مشكلي نشديد؟
- نه، ما تقريباً  طبق زمان بندي از پيش تعيين شده كار كرديم، تنها 7-8 روز به خاطر بارندگي كار به تعويق افتاد كه الحمدلله الان روبه پايان است.
* از چه زماني طرح اوليه روز سوم عملي شد؟
- ما يك مرحله پيش توليد در مرداد ماه داشتيم و بعد از آن قرار بود اوايل پاييز كار را شروع كنيم، اما از آنجا كه محمدحسين لطيفي درگير سريال صاحبدلان بود كار به طور جدي از 15 مهر شروع شد و 12 آبان در خرمشهر كليد زديم.
* حالا چرا اصرار داشتيد محمدحسين لطيفي روز سوم را بسازد؟!
- چرا او نسازد؟
* به اين دليل كه ما كارگردانان شناخته شده اي در عرصه ژانر دفاع مقدس داريم، آيا لطيفي كه تاكنون اين تجربه را نداشته، گزينه خوبي بود؟
- اول اين كه اين ژانر انحصاري نيست، دوم اين كه خيلي از كارگرداناني كه در زمينه دفاع مقدس فيلم ساختند به سراغ فيلم هاي عشقي و ملودرام هم رفتند، پس آنها هم نبايد مي رفتند. يك كارگردان در ژانر اجتماعي هم مي تواند فيلمساز ژانر دفاع مقدس باشد.
* آخر چرا لطيفي؟
- اين هم يك تجربه است، احساس كرديم آقاي لطيفي مي تواند از عهده آن خوب برآيد، در واقع به او اعتماد كرديم.
* چرا احساس كرديد او مي تواند؟
- به اين خاطر كه لطيفي در كارهاي قبلي اش نشان داده بود كه به خوبي مي تواند روابط ميان انسان ها را نشان دهد و اين گزينه چه در سينما و چه در تلويزيون امتحانش را پس داده بود. مثلاً  او در كارهاي قبلي اش از ماشين و هواپيما و آپارتمان و... فيلم مي ساخت، اما اكنون آكسسوار(لوازم صحنه)او فشنگ و انفجار و تانك است و اين آدم ها هستند كه روابط را تعيين مي كنند.به نظرم روابط انساني در اين فيلم بيشتر از فيلم هايي است كه تاكنون ديده ايم.
*مي خواهيد بگوييد اين روابط انساني از روابطي واقعي سرچشمه مي گيرند؟
- بله اين طرح براساس يك واقعه مستند طراحي شده، قصه اوليه آن الهام گرفته از واقعيت هاي جنگ و حقيقت آن است و ما اين حقايق را در طول مدت 34 روز مقاومت خرمشهر نشان مي دهيم.
* قصه آدم ها و روابطشان در فيلم چگونه رابطه اي است؟
- ما در فيلم نقش شهيد بهنام محمدي كه نوجوان 13 ساله خرمشهري و عرب زبان است را نشان مي دهيم، او نوجواني است كه در زمان جنگ اسير مي شود و بعد گريه مي كند و مي گويد كه پدر و مادرش را گم كرده است.او را آزاد مي كنند و بعد او مكان هاي دشمن را به نيروهاي خودي نشان مي دهد، يا اين كه نقش شهيد رسول نوراني را نشان مي دهيم يا محمود امان الهي كه افسر جوان نيروي زميني ارتش بوده را نشان مي دهيم.
* پس شخصيت هاي روز سوم شخصيت هاي واقعي خرمشهر هستند؟
- بله، ما حتي نقش تكاوران نيروي دريايي ارتش را در مقاومت خرمشهر نشان مي دهيم. همين طور اولين بار است كه در ژانر دفاع مقدس ما زنان را مي بينيم كه مسلحانه مي جنگند و از خرمشهر دفاع مي كنند. در هر حال روز سوم روايت آدم هاي مختلف و اقوام مختلفي است كه خودشان در دفاع از خرمشهر حق دارند.
* چرا روز سوم؟ خرمشهر كه در سه روز شكست نخورد؟!
- نه خرمشهر طي 34 روز شكست خورد، اما ما تنها سه روز آخر مقاومت در ارتباط با سقوط خرمشهر را نشان مي دهيم.
* خوب پس چرا روز سوم؟
- فكر كنم جواب اين سؤال، ديدن فيلم باشد، چون جواب آن خط اصلي قصه است، كه اگر بگويم لو مي رود ما در طي اين سه روز هجمه دشمن را نشان مي دهيم كه باعث شد خرمشهر سقوط كند.
* خيلي ها معقتدند اگر نيروهاي ما ساماندهي بهتري داشت، خرمشهر سقوط نمي كرد. آيا شما نقطه ضعف هاي نيروهاي خودي در سقوط خرمشهر را هم نشان مي دهيد؟
- ما به دنبال موضوعات تحليلي نرفتيم، روز سوم روايت زندگي واقعي انساني جنگ است، در اين فيلم هيچ كدام از قهرمان هاي ما آسماني نيستند، همه زميني  هستند و بعداً  آسماني مي شوند.
* شما به عنوان تهيه كننده چقدر در انتخاب بازيگرها دست داشتيد؟
- ما دست كارگردان را باز گذاشته ايم كه او كار خودش را انجام دهد، اما ما معذوريات خودمان را هم داشتيم، بيشتر معذوريت تهيه كننده ها مالي است. در نهايت اين كه افراد را متقاعد مي كنيم و يا آنچه را كه برآورد كرده بوديم مي گوييم، در نهايت به تفاهم مي رسيم و مشكلي هم بوجود نمي آيد.
* مثلاً  در روز سوم با اين مشكلات مالي مربوط به معذوريات تهيه كننده ها مواجه نشديد؟
- نه، تمام دوستاني كه آمدند و همكاري دارند بخصوص بازيگرها تقريباً  اولين تجربه هاي بازي خود در ژانر دفاع مقدس را تجربه مي كنند و با عشق و علاقه آمده اند و خودشان گفتند: كه مي خواهيم دين خودمان را به بچه هاي جنگ ادا كنيم و واقعاً  هم در 75 روز مردانه و زنانه با تمام سختي هاي موجود و سرماي شديد سنگ تمام گذاشتند.
* ساخت فيلم مربوط به سينماي دفاع مقدس نيازمند امكانات زيادي است آيا از طريق سپاه و ارتش اين امكانات در اختيار شما قرار گرفت؟
- حرف شما درست است ساخت فيلم جنگي امكانات مخصوص به خود را مي طلبد، مي خواهم اين را بگويم كه ارتش جمهوري اسلامي هر آنچه را كه مي خواستيم در اختيار ما قرار داد و از زحمات آنها تشكر مي كنيم.
* شما تلاش كرديد از جلوه هاي ويژه خاصي در روز سوم استفاده كنيد؟
- نه ما از ادوات نظامي استفاده كرديم مثل تير و
تي ان تي و... ما براي جلوه هاي ويژه اين كار به سراغ كامپيوتر نرفتيم و تنها از امكانات واقعي استفاده كرديم.
* آيا به جشنواره هم فكر مي كرديد؟
- من اصلاً  به جشنواره فكر نمي كنم، احساس مي كنم اگر اين كار مربوط به ژانر دفاع مقدس را انجام مي دهيم در ادامه دوراني است كه در جنگ حضور داشتيم. آن روزها نه از جشنواره خبري بود و نه كسي ما را مي شناخت، عواملي كه زحمت كشيدند به حق خود رسيدند، من به عنوان تهيه كننده نه به جشنواره فكر مي كنم نه هيچ چيز ديگر.
* فكر مي كنيد در برابر سه- چهار فيلمي كه با ژانر فيلم روز سوم برابري مي كند، روز سوم در چه زمينه اي(كارگرداني، بازيگري، فيلمبرداري و...)در جشنواره مي تواند حرف اول را بزند؟
- من نمي خواهم وارد اين فضا شوم. سينماي دفاع مقدس را ادامه آن 8 سال جنگ مي دانم، در حالي كه امروز هم قرار نيست مدالي به ما بدهند. بحث جشنواره هم داستان جداگانه اي است.
*سؤال آخر اين كه اكنون با طرح اوليه مهدي سجاده چي، تا به مرحله عمل رسيدن فيلم چقدر فاصله ايجاد شده است؟
- اگر تغييراتي ايجاد شده با توافق نويسنده بوده، چون قصه مال اوست و براساس حقيقت آن زمان است، تنها اين كه ممكن است زمان يك چيزهايي را جابه جا كند.
</TEXT>
</DOC>
<DOC>
<DOCID>HAM2-851125-019</DOCID>
<DOCNO>HAM2-851125-019</DOCNO>
<ORIGINALFILE>/1385/851125/news/_cinema.htm</ORIGINALFILE>
<ISSUE>چهارشنبه 25 بهمن 1385 - سال چهاردهم - شماره4206 - Feb 14, 2007</ISSUE>
<DATE calender="Western">2007-02-14</DATE>
<DATE calender="Persian">1385/11/25</DATE>
<CAT xml:lang="fa">ادب و هنر.هنر.سینما</CAT>
<CAT xml:lang="en">Literature and Art.Art.Cinema</CAT>
<TITLE>
نگاه
توفيق اجباري براي سينماي كودك
</TITLE>
<TEXT>
گروه ادب و هنر- در جشنواره امسال آثار دو ژانر حضور پررنگي داشتند. سينماي دفاع مقدس و كودك. اگر بتوان گفت كه در مورد فيلم هاي جنگي توجهي ويژه موجب افزايش آثار سينماي دفاع مقدس شده، حضور قابل توجه سينماي كودك را بايد در واقع حاصل يك اتفاق بدانيم.طبيعي بود كه با برگزار نشدن جشنواره فيلم كودك اصفهان، فيلم هايي كه براي حضور در اين جشنواره آماده شده بودند، سر از فجر در بياورند.در شرايطي كه مديريت سينما، بذل توجه به ژانرهاي مغفول مانده را در دستور كار قرار داده است، مي شود انتظار داشت كه به سينماي كودك و نوجوان هم توجه بيشتري شود.آنچه پيش رو داريد مروري است كوتاه بر فيلم هاي كودك و نوجوان حاضر در جشنواره فيلم فجر.
فيلم هاي سينمايي گوشواره به كارگرداني وحيد موسائيان، سينه سرخ كاري از پرويز شيخ طادي، سبيل مردونه اثر جواد اردكاني، قفل ساز ساخته غلامرضا رمضاني و بچه هاي ابدي فيلم جديد پوران درخشنده آثاري هستند كه حركتي تازه در گونه كودك و نوجوان به وجود آورده اند و اگر مجال اكران مناسب به دست آورند، بدون ترديد در جلب نظر مخاطب نسبت به اين گونه سينمايي مي توانند تغيير به وجود بياورند.
فيلم گوشواره پنجمين اثر بلند سينمايي موسائيان محسوب مي شود كه بر اساس فيلمنامه اي از هوشنگ مرادي كرماني ساخته شده است. اين فيلم هر چند با سبك و سياق سازنده اش تفاوت دارد و به سينماي تجاري تمايل يافته و از نظر مفهومي اثري درخور توجه محسوب نمي شود، اما اينكه موسائيان تلاش كرده به طريقي نگاه مخاطبان عام را به فيلم پيوند بزند، راهي براي بيرون آمدن سينماي كودك و نوجوان از فراموشي است.
فيلم سينمايي سينه سرخ به كارگرداني پرويز شيخ طادي از وراي معصوميت كودكانه سعي مي كند مسئله معجزه را در بستري لطيف و خيال انگيز مطرح كند.
فيلم سبيل مردونه سومين تجربه سينمايي جواد اردكاني داستان معصومه دختر شش ساله اي را بيان مي كند كه در تلاش است تا براي خان عمو كه مردي مسن و عقب مانده ذهني است، دوچرخه بخرد و به اين وسيله آرزوي ديرين او را برآورده كند.
فيلم قفل ساز بياني تلخ و گزنده دارد و مشكلي اجتماعي را به عنوان يك تابو مطرح مي كند. در عين حال اثر به موضوعي جديد، نگاهي جسارت آميز دارد و دنبال راهي براي حل اين مشكل است.
فيلم سينمايي بچه هاي ابدي به كارگرداني پوران درخشنده كه مضموني اجتماعي دارد، روايتگر زندگي دختري به نام نگار است كه در آستانه ازدواج با جواني به نام ايمان درمي يابد او مسئوليت مراقبت و نگهداري از برادر خود را دارد كه به سندرم دان مبتلاست.
</TEXT>
</DOC>
<DOC>
<DOCID>HAM2-851125-020</DOCID>
<DOCNO>HAM2-851125-020</DOCNO>
<ORIGINALFILE>/1385/851125/news/_diet.htm</ORIGINALFILE>
<ISSUE>چهارشنبه 25 بهمن 1385 - سال چهاردهم - شماره4206 - Feb 14, 2007</ISSUE>
<DATE calender="Western">2007-02-14</DATE>
<DATE calender="Persian">1385/11/25</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
محققان در جستجوي راز شادماني
آذين محبي نژاد
</TITLE>
<TEXT>


دانماركي ها سي سال است كه رتبه اول رضايت از زندگي را در جهان به خود اختصاص مي دهند. در آخرين ارزيابي هاي انجام شده، بيش از دو سوم دانماركي ها از زندگي خود بسيار راضي بوده اند، درحالي كه اين نسبت در هيچ كشور ديگري كه مورد بررسي قرار گرفته از نصف تجاوز نمي كند و در بسياري از كشورها تنها يك سوم مردم چنين رضايتي از زندگي خود دارند.
پژوهشگران دانماركي و آلماني در يك پژوهش جديد كه چندي پيش در نشريه پزشكي بريتانيا(bmj)به چاپ رسيده، به منظور يافتن علت اين امر، به نتايج جالبي دست يافته اند. آنها رمز موفقيت دانماركي ها را داشتن فرهنگ كم توقعي مي دانند. اين پژوهشگران در بررسي هاي خود دانماركي ها را با اهالي دو كشور بسيار شبيه به آنها يعني سوئد و فنلاند مقايسه كرده و به نتايجي رسيده اند كه مي تواند علت رضايت بي رقيب دانماركي ها را از زندگي توجيه كند.
توقعات اندك
يكي از سؤال هاي مهم در نظرسنجي هاي انجام شده جهت سنجش ميزان رضايت از زندگي مردم، اين  است كه در سال آينده، چقدر انتظار پيشرفت و بهبودي اوضاع را دارند. با وجودي كه توقع شرايط مطلوب زندگي در آينده مي تواند با ميزان رضايت از زندگي مرتبط باشد، اما اگر اين انتظارات به طرز غير واقع بينانه اي بالا باشند، مي توانند موجب نااميدي و عدم رضايت از زندگي شوند. بررسي آمار نظرسنجي هاي انجام شده در سال 1980 نشان مي دهد، در حالي كه دانماركي ها بسيار از زندگي راضي بوده اند، انتظارات آنها از سال آينده نسبتاً پايين بوده است. در مقابل سوئدي ها و فنلاندي ها كه رضايت كمتري از زندگي داشته اند، توقع بسيار بالاتري از سال آينده داشته اند.
پيروزي هاي ورزشي
گفته مي شود قهرماني رقابت هاي فوتبال جام ملت هاي اروپا در سال 1992 با غلبه دو بر صفر بر تيم آلمان، دانماركي ها را در چنان خوشحالي عميقي فرو برد كه تا كنون در اين كشور سابقه نداشت. پژوهش هاي ديگري نيز وجود دارند كه صحت چنين توضيحي را روشن مي كنند. مثلاً در انگلستان، قيمت هاي بازار بورس داراي ارتباط مثبتي با عملكرد تيم ملي فوتبال اين كشور هستند و زماني كه يك تيم محلي در شهر خودش بازنده مي شود، يا تيم ملي فوتبال كشوري به فينال جام ملت هاي اروپا مي رسد، مرگ ناشي از بيماري هاي قلبي عروقي در ميان مردان افزايش مي يابد.
البته ورزش هم از عوامل مهم شمارش شده در ميزان رضايت از زندگي است. در كشور دانمارك كه كمتر از پنج و نيم ميليون نفر جمعيت دارد، بيش از يك ميليون و ششصد هزار عضويت در باشگاه هاي مختلف ورزشي به ثبت رسيده است. به علاوه دانماركي ها براي بسياري از رفت و آمدهاي خود از دوچرخه استفاده مي كنند. مردم هلند نيز اين ويژگي دانماركي ها را دارند و از قضا آنان نيز جزو شادترين ها هستند.
وضعيت رفاهي و سلامت
پژوهش هايي كه در آن ملت هاي مختلف با هم مقايسه شده اند، حاكي از آن است كه اقتصاد شكوفا و دموكراسي كارآمد با سطح بالايي از سلامت مردم در ارتباط است. با اين وجود مطالعات انجام شده در طول زمان بر روي يك گروه از مردم، هيچ تغيير ثابتي را در ميزان رضايت از زندگي با افزايش درآمد نشان نمي دهد.
البته، سطح سلامت با ميزان رضايت از زندگي مرتبط است. اگر گزارش خود دانماركي ها را از ميزان سلامتشان در نظر بگيريم، آنها در وضعيت خوبي قرار دارند. اما اگر سلامت آنها را از ديدگاه بيماري ها و عملكرد فيزيكي آنان مورد سنجش و ارزيابي قرار دهيم، سلامت آنها در حد متوسط قرار دارد. اين موضوع نشان مي دهد كه دانماركي ها تصور و برآورد بهتري از سلامت خود دارند.
ازدواج و فرزندان
ارتباط ميان ازدواج و فرزند داشتن و رضايتمندي از زندگي هم در اين مطالعه به خوبي ثابت شده است. دانمارك از نظر آمار ازدواج در بين كشورهاي اروپايي رتبه اول را دارد. اين موضوع البته موجب شده است تا آمار طلاق نيز در اين كشور بالاتر از ساير كشورهاي اروپايي باشد به نحوي كه دانمارك پس از بلژيك مقام دوم طلاق را داراست. دانمارك از جمله كشورهاي اروپايي با بالاترين ميزان فرزندآوري نيز هست. با اين وجود تحقيقات جديد دانماركي ها نشان داده است كه داشتن بيش از يك فرزند، ميزان رضايت از زندگي را بويژه در زنان كاهش مي دهد.
سيگار و مشروبات الكلي
مصرف بالاي سيگار و مشروبات الكلي از سلامت افراد مي كاهد، و اين موضوع خود را در علت مرگ دانماركي ها كه آمار بالاي مصرف دخانيات و مشروبات الكلي را دارند، نشان مي دهد. دانمارك در ميان 15 كشور پير اروپا، مقام سيزدهم را از نظر اميد به زندگي دارد. در ليست عواملي كه ممكن است باعث شادماني دانماركي ها شده باشند، چيزهاي ديگري مثل زبان مادري و برداشت افراد از كلمات رضايتمندي و آرامش، آب و هوا، غذا، ژنتيك و حتي رنگ روشن مو نيز وجود دارد. اما اين عوامل در انتهاي ليست جاي مي گيرند و تأثير كمتري بر رضايت دانماركي ها از زندگي دارند.
نتيجه گيري
پژوهشگران در پايان بحث كرده اند كه بدون شك رضايت عميق دانماركي ها از زندگي، بيش از يك دليل دارد. آنها معتقدند براي حل معماي دانماركي ها بايد چند دهه پژوهش صورت گيرد. اين دانشمندان با تاكيد بر اثر پيروزي تيم ملي فوتبال دانماركي ها در سال 1992 مي گويند، تأثير اين پيروزي بسيار بادوام بوده است. پژوهشگران مي گويند كليدي ترين عاملي كه شادماني دانماركي ها را توضيح داده و آنها را از مردم سوئد و فنلاند متمايز مي سازد، آن است كه دانماركي ها هر سال توقعاتي همواره پايين و البته واقعي از زندگي در سال جديد دارند. هر سال آنها از درك اين حقيقت كه همه چيز در دانمارك رو به بدتر شدن نيست، شگفت زده مي شوند و اين شگفتي براي آنها مطلوب است.
نكته جالبي كه اين حقيقت را به خوبي منعكس مي كند آن است كه در سال 2005 ميلادي، زماني كه اعلام شد دانماركي ها شادترين مردم جهان هستند، روزنامه هاي دانمارك براي اعلام اين خبر تيترهايي اين چنين انتخاب كردند: ما فعلاً شادترين مردم دنيا هستيم. همين جمله ساده نشان مي دهد كه آنها هيچ توقعي براي دوام اين وضعيت ندارند و به خوبي مي توانند اين موضوع را بپذيرند كه سال آينده، ملت ديگري جاي آنها را بگيرد!
راستي تا شروع سال آينده خورشيدي چيزي باقي نمانده است. شما چه توقعي از سال جديد داريد؟
</TEXT>
</DOC>
<DOC>
<DOCID>HAM2-851125-021</DOCID>
<DOCNO>HAM2-851125-021</DOCNO>
<ORIGINALFILE>/1385/851125/news/_diet.htm</ORIGINALFILE>
<ISSUE>چهارشنبه 25 بهمن 1385 - سال چهاردهم - شماره4206 - Feb 14, 2007</ISSUE>
<DATE calender="Western">2007-02-14</DATE>
<DATE calender="Persian">1385/11/25</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
محققان مي گويند
</TITLE>
<TEXT>
ناخن هاي زشت
نشاني قارچ زدگي پا
گروه سلامت- گاهي به حس زيبايي شناسي تان هم اعتماد كنيد، گاهي ممكن است بتواند پيشگويي كننده بيماري هايي در شما باشد. نمونه اش همين ديابتي ها كه مدام بايد مراقب پاهايشان باشند. محققان گفته اند ديابتي ها موقع كنترل پاهايشان بايد به بي ريخت شدن ناخن هايشان هم توجه داشته باشند. چون اين جور ناخن  ها ممكن است نشانه عفونت قارچي آنها باشد.
محققان دانشگاه واشنگتن در مطالعه شان حدود 90 بيمار ديابتي را با پاهاي حساس و ناخن هاي بيمار انتخاب كردند. افرادي كه علائمي از تغيير رنگ ناخن، ضخيم شدن آن و هر گونه تغيير در شكل ناخن پا داشتند. متوسط سن آنها 71 سال بود و براي 16 سال در كلينيك ديابت اين دانشگاه به طور مداوم بررسي شدند. آزمايش نمونه هاي ضايعات ناخن اين افراد نشان داد كه 25 نفر آنها عفونت قارچي ندارند، در حالي كه 73نفر به اين نوع عفونت ها مبتلا شده اند.در مرحله درمان هم مشخص شد داروهاي ضدقارچ كاملا موثرند، اما در استفاده از داروهاي خوراكي بايد احتياط كرد، چون خطر مسموميت كبدي را به همراه دارد. نتايج اين مطالعه مي تواند توجه ديابتي ها را، حتي به ناخن هاي بدشكل شده شان جلب كند تا براي درمان به موقع مراجعه كنند.
توجه بيش  از حد به ظاهر
حالتان را بد مي كند



گروه سلامت- بعضي ها مي ترسند قيافه شان براي ديگران جذاب نباشد و خيلي موردپسند طرف مقابل شان قرار نگيرند. محققان گفته اند اين توجه زيادي مي تواند كار دست اين جور افراد بدهد و روانشان را به هم بريزد. پايگاه اينترنتي خبرگزاري رويترز گزارش داده است محققان دانشگاه بوفالوي نيويورك در يك مطالعه گسترده، 242دانشجوي دختر و پسر را انتخاب كردند و به هر يك از آنها پرسشنامه اي دادند تا نظرشان را درباره قيافه و هيكل شان بدانند. همچنين وضعيت رواني آنها هم ارزيابي شد. جمع بندي اين پرسشنامه ها نشان داد آنها كه قيافه و ظاهرشان زيادي براي شان مهم است،  بيشتر از بقيه دانشجويان اختلالات رواني دارند؛ اختلالاتي مثل ترس، اضطراب و افسردگي. همچنين در اين افراد احساس اعتماد به نفس پايين تر بود و رفتارهاي ناسالم تغذيه اي، مثل ريزه خواري و بي اشتهايي عصبي هم زياد بود. نتيجه گيري اين محققان آن است كه بايد نحوه نگرش افراد در اين باره تصحيح شود و از توجه افراطي به ظاهر، زيبايي و چاقي و لاغري دوري شود.
</TEXT>
</DOC>
<DOC>
<DOCID>HAM2-851125-022</DOCID>
<DOCNO>HAM2-851125-022</DOCNO>
<ORIGINALFILE>/1385/851125/news/_diet.htm</ORIGINALFILE>
<ISSUE>چهارشنبه 25 بهمن 1385 - سال چهاردهم - شماره4206 - Feb 14, 2007</ISSUE>
<DATE calender="Western">2007-02-14</DATE>
<DATE calender="Persian">1385/11/25</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
سلامت در ايران
</TITLE>
<TEXT>
تسهيلات دولت براي سازندگان بيمارستانهاي خصوصي
گروه سلامت- اگرچه چالش بيمارستان هاي بخش خصوصي و دولتي در كشور ما سابقه چندساله دارد، ديروز وزير بهداشت در گفت وگو با يكي از خبرگزاري ها گفت: در لايحه بودجه سال آينده دولت تسهيلاتي را از محل اعتبارات تملك دارايي هاي سرمايه اي براي كمك به سازندگان بيمارستانهاي خصوصي در نظر گرفته است.
كامران باقري لنكراني تأكيد كرد تقويت بخش خصوصي در نظام سلامت يكي از محورهاي مهم بودجه سال آينده در بخش بهداشت و درمان است. در حال حاضر، از مجموع 80 هزار تخت بيمارستاني فعال كشور حدود 15 هزار تخت با عمر بيش از 50 سال فعال هستند و نوسازي اين تختها و تجهيز بيمارستانهاي قديمي به امكانات پيشرفته جديد، به تنهايي از عهده بخش دولتي خارج است.
يك چهارم دياليزي ها، تهراني اند
رشد سالانه تعداد بيماران دياليزي در كشور 14 درصد است و در حال حاضر 13 هزار بيمار دياليزي در كشور وجود دارند كه يك چهارم آنها تهراني اند.
معاون مركز مديريت پيوند و بيماري هاي خاص وزارت بهداشت، در گفت وگو با ايسنا، اضافه كرد كه تعداد بيماران دياليزي در حال حاضر 5 برابر دستگاه هاي موجود است و محدوديت دستگاه ها باعث شده تا سرعت اسقاط دستگاه هاي فعلي با رشد سالانه اين بيماران برابر شود، به  همين خاطر هم كشور در هر سال،  به ورود بين 500 تا 700 دستگاه دياليز جديد احتياج دارد تا شرايط ايده آل براي دياليز بيماران، فراهم شود و هيچ بخشي مجبور به انجام دياليز بيش از دو شيفت نباشد. دكتر شهرام نوروزي البته در ادامه تأكيد كرده كه متأسفانه هنوز اعتبار لازم براي دست يابي به چنين ايده آلي فراهم نشده است. معاون مركز مديريت پيوند و بيماري هاي خاص وزارت بهداشت، ضمن بيان اين كه حدود 26 درصد از بيماران دياليزي تنها در استان تهران ساكن هستند، گفت: حداكثر فاصله اي كه هر فرد در مناطق دور دست بايد طي كند تا به يك بخش دياليز برسد 20 كيلومتر است كه اين امر تنها جمعيت كمي را با معضل مواجه مي كند.
ابراز نگراني
رئيس سازمان نظام پزشكي
رئيس كل سازمان نظام پزشكي، در نامه اي خطاب به رئيس مجلس شوراي اسلامي، نگراني عميق خود را نسبت به اعتبارات اختصاص  يافته به بخش سلامت در لايحه بودجه 86 اعلام كرد.
دكتر سيد شهاب الدين صدر، در اين نامه خواستار اصلاحات اساسي بودجه بخش سلامت، به ويژه افزايش سرانه درمان، حداقل معادل 85 هزار ريال از سوي مجلس شوراي اسلامي شده است.
</TEXT>
</DOC>
<DOC>
<DOCID>HAM2-851125-023</DOCID>
<DOCNO>HAM2-851125-023</DOCNO>
<ORIGINALFILE>/1385/851125/news/_ejtem.htm</ORIGINALFILE>
<ISSUE>چهارشنبه 25 بهمن 1385 - سال چهاردهم - شماره4206 - Feb 14, 2007</ISSUE>
<DATE calender="Western">2007-02-14</DATE>
<DATE calender="Persian">1385/11/25</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
توزيع كالابرگ 9 ميليون آسيب پذير آغاز شد
مددجويان براي دريافت كالابرگ  ها به پايگاه هاي كميته امداد و مراكز بهزيستي مراجعه كنند
</TITLE>
<TEXT>


ايسنا: مديركل كميته امداد استان تهران از توزيع كالابرگ ويژه اقشار آسيب پذير معادل 37 هزار و 500 تومان شامل 20 هزار تومان براي كالاهاي اساسي از جمله قند، شكر، روغن و برنج و 17 هزار و 500 تومان بن غيرنقدي خريد كالاهاي غذايي براي هر نفر از خانواده مددجويان خبر داد.
سعيد ستاري افزود: مددجويان كميته امداد، مي توانند براي دريافت بن خود به پايگاههاي اين نهاد در سراسر كشور مراجعه كنند.
به گفته وي، توزيع اين بن ها از دهه فجر آغاز شده و تا خانوارهاي 3 نفره بن ويژه خود را دريافت كرده اند و در مراحل بعدي به ترتيب خانوارهاي داراي اعضاي بيشتر بايد براي دريافت بن مراجعه كنند.
همچنين مددجويان بهزيستي نيز بايد براي دريافت بن هاي خود به مراكز اين سازمان در كشور مراجعه كنند.
طباطبايي، مدير بهزيستي شهرري نيز در اين باره با اشاره به شروع توزيع بن ها گفت: سهميه شهرري براي توزيع بن ها 18 هزار و 155 نفر شامل مددجويان بخش امور اجتماعي، توانبخشي و پيشگيري است. وي درخصوص مدارك مورد نياز براي دريافت بن ها اظهار كرد: ته سوش كالابرگ مرحله 12 و ته سوش كالابرگ مرحله مددجويي دوره قبل، شماره ملي و اصل شناسنامه سرپرست و اعضاي خانوار را به همراه داشته باشند.
محمود مظفر  مدير بهزيستي منطقه شميرانات نيز، تمام مددجويان تحت پوشش اين منطقه را مشمول دريافت بن ها ندانست و گفت: تمام مستمري بگيران مشمول دريافت كالابرگ ها شده اند. خريد اقلام غذايي بن ها در فروشگاه هاي طرف قرارداد دستگاه هاي حمايتي امكانپذير است. گفتني است مقرر بود در سال جاري از حدود يكهزار و 200 ميليارد تومان اعتبار مربوط به كالابرگ هاي اساسي، 30 درصد يعني معادل 368 ميليارد تومان در اختيار اقشار آسيب پذير قرار  گيرد.
سازمان بهزيستي نيز 822 هزار نفر جمعيت تحت پوشش و 277 هزار و 700 نفر جمعيت پشت نوبت را معرفي كرده و همچنين بايد نسبت به شناسايي 400 هزار و 300 نفر از كودكان و زنان بي سرپرست اقدام كند كه در مجموع يك ميليون و 500 هزار نفر از سوي اين دستگاه براي دريافت كالا برگ اقشار آسيب پذير معرفي مي شوند.
</TEXT>
</DOC>
<DOC>
<DOCID>HAM2-851125-024</DOCID>
<DOCNO>HAM2-851125-024</DOCNO>
<ORIGINALFILE>/1385/851125/news/_ejtem.htm</ORIGINALFILE>
<ISSUE>چهارشنبه 25 بهمن 1385 - سال چهاردهم - شماره4206 - Feb 14, 2007</ISSUE>
<DATE calender="Western">2007-02-14</DATE>
<DATE calender="Persian">1385/11/25</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
كميسيون اجتماعي مجلس تصويب كرد
اختصاص 500 ميليارد ريال از بودجه 86 به كميته امداد و بهزيستي
</TITLE>
<TEXT>
ايسنا: كميسيون اجتماعي مجلس شوراي اسلامي با قرار دادن اعتباري بالغ بر 500 ميليارد ريال از لايحه بودجه سال 86 به كميته امداد و سازمان بهزيستي به تناسب جمعيت مستمري بگير موافقت كرد.
بر اساس بند ف تبصره 14 لايحه بودجه 86 اين اعتبار در راستاي اجراي مفاد قانون تأمين زنان و كودكان بي سرپرست مصوب 24 آبان ماه سال 71 و آيين نامه اجرايي مربوطه و به منظور اجراي سياست هاي توانمندسازي و كاهش فقر افراد نيازمند و هم چنين اجراي مفاد ماده 95 و بند ج ماده 97 قانون برنامه چهارم توسعه، با تصويب نهايي مجلس در اختيار كميته امداد و سازمان بهزيستي قرار گرفته، صرف موارد مربوطه مي شود.
همچنين مخبر كميسيون اجتماعي مجلس شوراي اسلامي از تصويب يكي از بندهاي تبصره 2 لايحه بودجه سال 86 جهت ارايه تسهيلات تأمين مسكن،  اشتغال و ازدواج جوانان از سوي كميته امداد امام خميني(ره)براي مددجويان تحت پوشش خبر داد. محمدعلي مقنيان گفت: كميسيون اجتماعي مجلس بند ك تبصره 2 لايحه بودجه سال آينده را تصويب كرد. وي تصريح كرد: بنابراين، مبالغ 4 هزار و 750 ميليارد ريال اعتبار منظور شده در رديف 503865 بخش چهارم قانون برنامه بودجه و مبلغ 250 ميليارد ريال از رديف 503784، 100 ميليارد ريال از رديف 50385، 100 ميليارد ريال از رديف 503852، 100ميليارد ريال از رديف 503916 و 200 ميليارد ريال از رديف 601105 جهت تامين مسكن،  اشتغال و ازدواج جوانان از سوي كميته امداد براي مددجويان تحت  پوشش اختصاص يافته است.
به گفته مخبر كميسيون اجتماعي مجلس شوراي اسلامي از مبالغ فوق، 40 درصد در روستاها و 60 درصد در شهرها هزينه خواهد شد.
</TEXT>
</DOC>
<DOC>
<DOCID>HAM2-851125-025</DOCID>
<DOCNO>HAM2-851125-025</DOCNO>
<ORIGINALFILE>/1385/851125/news/_ejtem.htm</ORIGINALFILE>
<ISSUE>چهارشنبه 25 بهمن 1385 - سال چهاردهم - شماره4206 - Feb 14, 2007</ISSUE>
<DATE calender="Western">2007-02-14</DATE>
<DATE calender="Persian">1385/11/25</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
خطر ارتكاب جرم در مخدرهاي شيميايي،2 برابر بيشتر است
</TITLE>
<TEXT>
مهر: مديركل مبارزه با جرايم جنايي آگاهي ناجا اعلام كرد: نقش مخدرهاي صنعتي در ارتكاب ديگر جرم ها بيش از گونه هاي سنتي بوده و براساس آمارها دست كم 2برابر ديگر مواد است.
سرهنگ علي تواضعي اعلام كرد: مخدرهاي نوين، علاوه بر مواد، فضاي مصرفشان نيز مهم است. مخدري مانند ترياك بيشتر در محل هاي مخروبه، بدون سكنه و يا خلوت مصرف مي شود اما مخدرهاي صنعتي به علت ويژگي هاي هيجاني كه دارند، بيشتر در مجالس و محفل هايي كه زمينه بروز اين احساس ها هست، استعمال مي شود.
وي افزود: اين مجالس به دليل غير قانوني بودن، محيطي بسيار مناسب براي ارتكاب جرم هاي سنگين به حساب مي آيند. متاسفانه خطرهايي كه اين محفل ها براي مصرف كنندگان دارند، بيشتر از خود موضوع است.
مديركل مبارزه با جرايم جنايي آگاهي ناجا افزود: آسيب هاي شديد ناشي از هتك آبرو و همچنين از خود بيگانگي و سوء استفاده هايي كه در اين مكان ها صورت مي گيرد، جزو تبعات استعمال اين مواد است.
تواضعي با اشاره به بي بويي، استفاده سريع و آسان، كم حجم بودن و... اظهار داشت: اعتياد صنعتي بسيار خطرناك تر از استعمال مخدرهاي سنتي هستند، زيرا فرد به سادگي مي تواند به آنها گرايش پيدا كند.
تواضعي با اعلام اينكه 20درصد از اجساد مجهول الهويه سراسر كشور را معتادان تشكيل مي دهند، گفت: هرچند تا به حال اطلاع رساني آنچنان كه بايد مطلوب نبوده، اما بايد هر چه سريع تر به آگاه سازي مردم پرداخت تا ميزان گرايش به اين مخدرهاي مرگ آور كاهش يابد.
</TEXT>
</DOC>
<DOC>
<DOCID>HAM2-851125-026</DOCID>
<DOCNO>HAM2-851125-026</DOCNO>
<ORIGINALFILE>/1385/851125/news/_ejtem.htm</ORIGINALFILE>
<ISSUE>چهارشنبه 25 بهمن 1385 - سال چهاردهم - شماره4206 - Feb 14, 2007</ISSUE>
<DATE calender="Western">2007-02-14</DATE>
<DATE calender="Persian">1385/11/25</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
از سال آينده آغاز مي شود
ساماندهي وانت بارها
</TITLE>
<TEXT>
ايلنا: مسئول ستاد شناسايي و ساماندهي مسافربرهاي شخصي و وانت بارها، گفت: ساماندهي وانت بارها سال آينده و بعد از شناسايي و ساماندهي مسافربري شخصي انجام مي ژشود.
جواد صادقي مجد، گفت: درحال حاضر يك ميليون و 140هزار دستگاه وانت ژبار در كشور وجود دارد كه سال آينده نسبت به ساماندهي آنها اقدام خواهد شد.
وي افزود: از كل وانت بارهاي موجود در كشور، 100هزار دستگاه داراي پلاك دولتي، 800هزار داراي پلاك سفيد و مابقي داراي پلاك عمومي هستند.
وي خاطرنشان كرد: با توجه به اين كه وانت ژبارها تنها به حمل بار مي ژپردازند شناسايي آنها راحت ژتر انجام مي ژشود، بنابراين اين كار به سال آينده موكول شده است.
صادقي مجديادآور شد: در بحث كارت هوشمند سوخت، مقرر شده همه وانت ژبارها خودروي عمومي تلقي شوند تا سال آينده ساماندهي آنها انجام شود. وي افزود: در حال حاضر مشغول شناسايي مسافربرهاي شخصي هستيم كه اين كار به مراتب دشوارتر از شناسايي وانت ژبارها است.
</TEXT>
</DOC>
<DOC>
<DOCID>HAM2-851125-027</DOCID>
<DOCNO>HAM2-851125-027</DOCNO>
<ORIGINALFILE>/1385/851125/news/_ejtem.htm</ORIGINALFILE>
<ISSUE>چهارشنبه 25 بهمن 1385 - سال چهاردهم - شماره4206 - Feb 14, 2007</ISSUE>
<DATE calender="Western">2007-02-14</DATE>
<DATE calender="Persian">1385/11/25</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
معاون قوه قضائيه اعلام كرد
كاهش پرونده هاي ورودي به دادگستري با قضازدايي
</TITLE>
<TEXT>
گروه اجتماعي- معاون اول قوه قضائيه در شهرري گفت: قضازدايي، پرونده هاي ورودي به دستگاه قضائي را كاهش مي دهد.
حجت الاسلام  والمسلمين سيد ابراهيم رئيسي افزود: پيشگيري از جرم و جرم انگاري سبب كاهش ورود پرونده به دستگاه قضائي مي شود.
به گزارش روابط عمومي قوه قضائيه وي  اظهار داشت: پرونده هايي كه در دستگاه  قضائي تشكيل  شده بويژه پرونده هايي كه داراي مسائل امنيت اجتماعي است سريعتر رسيدگي مي شود. معاون اول قوه قضائيه تاكيد كرد: توسعه شوراهاي حل اختلاف، شوراهاي داوري و نهادهاي شبه قضائي، حضور مراجعين و مدافعين به دستگاه هاي قضائي را كاهش داده است.
وي اطاله دادرسي را يكي از گله مندي هاي مردم ذكر كرد و گفت: در سال جاري سه دستورالعمل براي رفع اطاله دادرسي به دادگستري ها و محاكم قضائي ابلاغ شده است. رئيسي با اشاره به اينكه تاكنون بيش از?? نكته كه موجب اطاله دادرسي مي شود در اختيار دادگستري ها و دادسراها قرار گرفته است، تاكيد كرد: بسياري از اين نكات در دادگستري ها عملياتي و اجرايي شده و كميته رفع اطاله  دادرسي زيرنظر رئيس كل دادگستري هر استان تشكيل شده است.
قضات بيش از حد استاندارد، پرونده بررسي مي كنند
از سوي ديگر سرپرست مجتمع قضائي اطفال و نوجوانان گفت: افزايش ورودي پرونده ها باعث شده قضات روزانه بيش از حد استاندارد پرونده رسيدگي كنند و اين امر كارايي عملكرد آنان را كاهش خواهد داد.
ربابه قادري به خبر گزاري مهر گفت: فقط مشكل اطاله دادرسي در ارتباط با كمبود قضات در محاكم نيست و بايد گفت افزايش ورودي پرونده ها به دادگاه ها باعث شده تا قضات بيش از حد استاندارد در دنيا پرونده رسيدگي كنند.سرپرست مجتمع قضائي اطفال و نوجوانان تصريح كرد: يك قاضي در نهايت روزانه بايد 10 پرونده را مورد رسيدگي قرار دهد اما در حال حاضر بيش از اين ميزان است و به طور حتم ادامه اين روند در مدت طولاني، عملكرد قضات را كاهش خواهد داد
</TEXT>
</DOC>
<DOC>
<DOCID>HAM2-851125-028</DOCID>
<DOCNO>HAM2-851125-028</DOCNO>
<ORIGINALFILE>/1385/851125/news/_ejtem.htm</ORIGINALFILE>
<ISSUE>چهارشنبه 25 بهمن 1385 - سال چهاردهم - شماره4206 - Feb 14, 2007</ISSUE>
<DATE calender="Western">2007-02-14</DATE>
<DATE calender="Persian">1385/11/25</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
آسيب هاي ناامني در مرزها بررسي مي شود
</TITLE>
<TEXT>
اروميه - خبرنگار همشهري: به منظور بررسي و ارائه راهكارهاي علمي در خصوص ايجاد امنيت در مرزها با تأكيد بر مرزهاي شمال غرب كشور، همايشي با عنوان مرز چالش ها و فرصت ها، در اروميه برگزار مي شود.
فرمانده انتظامي آذربايجان غربي افزود: اين همايش با هدف شناخت و ارائه راهكار نسبت به آسيب هاي ناشي از نا امني هاي مرزي(ترددهاي غيرمجاز، تجاوزات مرزي اتباع بيگانه)، شناخت نسبت به ساز و كارهاي ايجاد امنيت در مرزها و ارائه راهكارهاي مطلوب در كنترل مرزها و...، تير 86 در اروميه برگزار مي شود.سردار حسن كرمي افزود: در اين همايش انديشمندان، محققان و صاحب نظران و مسئولان استان هايي از كشورهاي همجوار استان آذربايجان غربي حضور خواهند داشت.
وي تصريح كرد: اولويت با مطالبي است كه كاربرد آن بيشتر در استان هاي مرزي شمال غرب كشور بوده و در نشريه اي چاپ يا در همايشي ارائه نشده باشد.
برگزاري كارگاه آموزشي حقوق انسان دوستانه
گروه اجتماعي- كارگاه آموزشي حقوق انسان دوستانه و نظام قضائي جمهوري اسلامي ايران، توسط دفتر امور بين الملل قوه قضائيه، دفتر كميته بين المللي صليب سرخ، جمعيت هلال احمر جمهوري اسلامي، معاونت آموزش قوه قضائيه و وزارت امور خارجه در تهران برگزار مي شود.
به گزارش دفتر امور بين الملل قوه قضائيه، اين كارگاه آموزشي در روزهاي اول و دوم اسفند سال جاري، با هدف آشنايي قضات كشور به ويژه قضات سازمان قضائي نيروهاي مسلح با ضوابط و مقررات حقوق انسان دوستانه و تعهدات ناشي از كنوانسيون هاي چهارگانه ژنو و ارزيابي قوانين كيفري جمهوري اسلامي ايران جهت رسيدگي و محاكمه مرتكبين جرائم جنگي و همچنين بيان حقوق انسان دوستانه از ديدگاه اسلام برگزار مي شود.
</TEXT>
</DOC>
<DOC>
<DOCID>HAM2-851125-029</DOCID>
<DOCNO>HAM2-851125-029</DOCNO>
<ORIGINALFILE>/1385/851125/news/_ejtem.htm</ORIGINALFILE>
<ISSUE>چهارشنبه 25 بهمن 1385 - سال چهاردهم - شماره4206 - Feb 14, 2007</ISSUE>
<DATE calender="Western">2007-02-14</DATE>
<DATE calender="Persian">1385/11/25</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
با مردم
</TITLE>
<TEXT>
بازنشستگان پيش از موعد
ميزان حقوق كارمنداني كه به صورت پيش از موعد بازنشسته مي شوند جوابگوي هزينه هاي زندگي آنها نيست، بهتر است در اين مورد، چاره اي انديشيده شود، تا اين قبيل كارمندان ناچار نباشند، براي تأمين معاش خود، دوباره به كارهاي سخت روي بياورند.
ح. زهرايي- مشهد
شهرك صنعتي بدون امكانات
شهرك صنعتي غنچه انگوري در مهدي شهر سمنان 12 سال پيش با هدف تمركز واحدهاي صنعتي و در جهت كمك به حفظ محيط زيست احداث شد. در آن زمان شهرداري مهدي شهر طبق قانون به همراه واگذاري زمين متعهد شده بود كه محوطه و خيابان هاي شهرك صنعتي را آسفالت كند و همچنين سازمان هاي ذيربط مكلف به تأمين آب آشاميدني، برق و تلفن اين شهرك شده بودند، اما در طول اين سال ها هيچ كدام از اين تعهدات انجام نشده است. درحالي كه صاحبان صنايع به خاطر ايجاد شغل، كمك به رشد و تقويت اقتصادي ملي بايد مورد حمايت همه جانبه قرار بگيرند.
عليرضا طاهر كرد- مهدي شهر سمنان
زيان هاي طولاني شدن يك طرح
طولاني شدن مراحل تحويل خودرو اين طرح مفيد را كه انتظار مي رفت، هرچه سريع تر هزاران دستگاه خودرو فرسوده را از شبكه حمل و نقل شهري خارج كند، از نفس انداخته است. بهتر است ساز و كارهاي مؤثرتري براي اجراي سريع اين طرح به كار گرفته شود.
محمود دانشمند- تهران
براي كنترل ترافيك
به علت نشست  زمين در بخشي از راه آهن واقع در چهارراه يافت آباد تهران به طرف خيابان شمشيري كه در واقع يك مشكل چند ساله است، هر روز در اين گذرگاه ترافيك سنگيني به  وجود مي آيد و حال كه ترميم بستر راه آهن نيازمند مطالعه و بررسي هايي است كه نياز به زمان دارد، بهتر است در اين نقطه مأموران راهنمايي و رانندگي براي هدايت خودروها و جلوگيري از راهبندان هاي طولاني حضور مؤثرتري داشته باشند.
حميد رنجبران- تهران
نشت ماده سمي
در پي واژگون شدن يك دستگاه تانكر حامل مواد اوليه بنزين(mtbe)در جاده ملاير- همدان 22 تن از اين مواد سمي و خطرناك در اراضي كنار جاده پخش شد جلوگيري از نشت مواد قدري با تأخير صورت گرفت و در نتيجه حدود 12 تن از مواد همچنان در محوطه و زمين هاي اطراف باقي است كه براي حفظ محيط زيست بايد هر چه سريع تر براي جمع آوري آن با اصول فني اقدام شود.
حسن جوكار- همدان
تقاضاي جانباز شيميايي
آلودگي هواي تهران در روزهايي كه هوا ساكن و به اصطلاح دچار وارونگي است، براي جانبازان شيميايي شرايط بسيار سختي را به وجود مي آورد. پيشنهاد مي كنم، در روزهايي كه هواي تهران در وضعيت هشدار قرار دارد به جانبازان شيميايي مرخصي استعلاجي داده شود تا از خانه خارج نشوند.
محمد عباسي- تهران
دريافت غيرقانوني
در بلوار دامسار منتهي به ايستگاه متروي شهرري، افرادي با صدور قبض و دريافت مبلغي به خودروها اجازه پارك در اطراف ايستگاه را مي دهند. با پيگيري از مركز كنترل ترافيك شهرداري مشخص شد كه هيچ سازماني براي اين افراد مجوز دريافت هزينه پارك صادر نكرده و كار آنها غيرقانوني است. بهتر است به اين مسئله رسيدگي شود.
مرتضي رحيمي- شهرري
افزايش بي رويه هزينه گذرنامه
@ هزينه صدور گذرنامه كه تا 5 سال پيش فقط200 تومان بود، بعدها با تأسيس دفاتر در مناطق تهران به 5 هزار تومان رسيد و تا 9 ماه پيش 10 هزار تومان بود. و اين روزها به 30 هزار تومان افزايش پيدا كرده است. به هر دليل و حتي به موجب مصوبه هاي قانوني، اين افزايش بسيار زياد به رشد تورم و گراني كمك مي كند و حداقل دولت در اين قبيل خدمات كه مثل صدور شناسنامه و كارت ملي ضروري است بايد از افزايش بي رويه هزينه ها جلوگيري كند.
مظاهر كبود كلايه- تهران
خدمات گران
نمايندگي يك شركت در كرج بابت تعويض المنت يخچال كه در بازار خيابان لاله زار حداكثر 6 تا 7 هزار تومان قيمت دارد، 31هزار تومان از من هزينه دريافت كرده است چه سازماني براي جلوگيري از اجحاف احتمالي در حق مصرف كننده بر نرخ اين قبيل خدمات نظارت دارد تا حداقل به مشكل من رسيدگي كند؟
فولادي- كرج
گودال مخفي در اتوبان!
@ در يكي از روزهاي هفته گذشته هنگامي كه در اتوبان ابهر- زنجان در حال رانندگي بودم، خودروسواري ام به علت برخورد با يك گودال عميق، از ناحيه جلو به شدت آسيب ديد و به ناچار توقف كردم. از ساعت 19 الي 21 كه منتظر امداد خودرو بودم، حداقل 30 دستگاه خودرو به علت برخورد با همين دست انداز دچار آسيب شدند. به راستي، چگونه اين گودال كه 30 سانتي متر عمق و 30/2 متر طول و 30 سانتي متر نيز عرض دارد، از ديد مسئولان راهداري پنهان مانده است؟!
علي شايسته معين- تهران
قدرداني و يادآوري
طرح قانوني، ممنوعيت قطعه بندي زمين هاي كشاورزي كه اكنون مراحل نهايي اش را مي گذراند يك گام مثبت براي جلوگيري از تغيير كاربري زيانبار زمين هاي كشاورزي است. در كنار اين اقدام، بايد براي حفظ جنگل ها و مراتع كه در سال هاي اخير دستخوش مشكلات زيادي شده است، نيز چاره انديشي شود.
محمود شجاعي رضا- قم
اهميت ثبات اقتصادي
از قول يكي از مسئولان در مطبوعات خبري با اين مضمون درج شده بود كه افزايش قيمت آهن ناشي از عوامل رواني در بازار است. براساس يك قانون ساده اقتصاد، وقتي ميان عرضه و تقاضا توازن و تعادل برقرار باشد و قيمت ها به صورت قانونمند، تحت كنترل قرار گيرد، عوامل رواني به ندرت موفق به افزايش قيمت يك كالا مي شوند، اما در شرايط بي ثباتي قيمت ها، هر عامل كوچكي هم مي تواند، وضعيت نرخ ها را در بازار آشفته كند. ضروري است در مملكت ثبات اقتصادي به وجود بيايد كه خود تابع ثبات بسياري عوامل ديگر است.
محمد چرخ چي ها- تهران
پيشنهاد براي كارت منزلت
در بسياري از كشورها، براي بازنشستگان بالاي 60 سال سن، برخي از خدمات رايگان است. در كشور ما پس از سال ها و در شرايطي كه حقوق بازنشستگي، پاسخگوي هزينه هاي زندگي بازنشستگان نيست، كارت منزلت براي آنها صادر شده كه سوار شدن به مترو و اتوبوس هاي بليتي را براي دارندگان آن رايگان مي سازد، كه جاي قدرداني دارد. اما با توجه به افزايش اتوبوس هاي خصوصي بهتر است، حداقل در ازاي كارت منزلت، اين اتوبوس ها نيز براي بازنشستگان تخفيف قايل شوند.
عباس رضايي- كرج
بيمه درماني جوابگو نيست
براي درمان فرزندم بابت خريد پيچ قابل جذب 42هزار تومان پرداخت كردم. تأمين اجتماعي تنها 10 هزار تومان آن را تقبل كرد و من كه يك كارمند بازنشسته هستم ناچار شدم 32 هزار تومان را خودم بپردازم. آيا بازنشستگان با چنين هزينه هايي مي توانند، زندگي راحتي داشته باشند و تأمين اجتماعي نبايد آنها را در تأمين هزينه هاي درماني، ياري مؤثرتري بدهد؟
محسن سليماني سرشت- تهران
به موقع اعلام كنيد
به وزارت بازرگاني پيشنهاد مي كنم كه كوپن هاي ارزاق را به موقع اعلام كنند تا خانواده ها به موقع به كالاهاي اساسي همچون قند و شكر و روغن، دسترسي پيدا كنند. تأخير در اعلام كوپن ها، سبب روي آوري مردم به بازار آزاد و تحمل هزينه هاي سنگين مي شود.
مريم عطايي- تهران
در انتظار استخدام
@ با عنايت به لغو ممنوعيت استخدام رسمي و همچنين تبديل وضعيت استخدامي كاركنان پيماني به رسمي با راي ديوان عدالت اداري، تقاضا داريم، اين مصوبه در مورد كارمندان پيماني استان لرستان به اجرا در آيد.
م. روان- خرم آباد
حقوق ما و قانون كار
از كاركنان يكي از فروشگاه هاي زنجيره اي بسيار قديمي هستم. وضعيت پرداخت حقوق توسط اين فروشگاه تابع قانون كار نيست. چرا وزارت كار، بر نحوه محاسبه پرداخت حقوق در اين قبيل فروشگاه ها نظارت نمي كند؟
حسيني- تهران
بار گراني مسكن بر دوش كم درآمدها
اين واقعيت  بر همگان ثابت شده است كه با گراني بهاي مسكن، اقشار مرفه جامعه، از تمكن بيشتري برخوردار مي شوند و اقشار كم درآمد با شرايط اقتصادي دشوارتري روبه رو مي گردند. بنابر اين وقتي اين روند مغاير با عدالت اجتماعي است، بايد مسئولان محترم تمام توان خود را براي ايجاد ثبات و قانونمندي در بهاي مسكن به كار گيرند.
علمداري- بابل
نرخ رسمي و نرخ غيررسمي!
بهاي رسمي پرتقال تامسون در روزنامه ها هر كيلو 560تومان اعلام شده بود، اما در روز چهارشنبه 18 بهمن كه اين خبر اعلام شده بود، در ميدان ميوه و تره بار صادقيه اين پرتقال را كيلويي 645تومان خريداري كردم. نظارت براي انطباق قيمت هاي اعلام شده در ميادين ميوه و تره بار ضروري است.
مينا استوار- تهران
رابطه واردات و بيكاري
در يك كارگاه كفاشي- كه حداقل 75 نفر كارگر در آن مشغول به كار بودند- كار مي كردم و حقوق دريافتي ام مناسب بود. اما واردات بي رويه كفش از خارج، اين كارگاه را دچار ورشكستگي كرد و من هم بيكار شده ام. اگر قرار است وارداتي هم انجام شود، بايد به اندازه اي باشد كه كارخانه ها و كارگاه هاي داخلي را تعطيل نكند و بر تعداد بيكاران نيفزايد.
اسد. ف- اصفهان
</TEXT>
</DOC>
<DOC>
<DOCID>HAM2-851125-030</DOCID>
<DOCNO>HAM2-851125-030</DOCNO>
<ORIGINALFILE>/1385/851125/news/_eqtes.htm</ORIGINALFILE>
<ISSUE>چهارشنبه 25 بهمن 1385 - سال چهاردهم - شماره4206 - Feb 14, 2007</ISSUE>
<DATE calender="Western">2007-02-14</DATE>
<DATE calender="Persian">1385/11/25</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
3 نماينده در گفت و گو با همشهري مطرح كردند
پيشنهادهاي متنوع در مجلس براي عرضه بنزين
</TITLE>
<TEXT>


گروه اقتصادي- تكرار تبصره 13 در لايحه پيشنهادي قانون بودجه سال 1386 كشور نشانه ادامه يك معضل بزرگ در اقتصاد ايران و فقدان يك برنامه دراز مدت براي حل آن و عدم تصميم گيري در مورد اتلاف بخش عظيمي از منابع مادي كشور بدون بازدهي واقعي در اقتصاد در چارچوب يارانه هاي پيدا و پنهان است.
ويژگي لايحه بودجه سال 86 و لايحه موازي كه تحت عنوان توسعه حمل و نقل عمومي از سوي دولت ارائه شده است تاكيد بر سهميه بندي بنزين است. بجز اين تفاوت همه مواردي كه در لايحه دولت ارائه شده همه ساله در بودجه هاي سالانه تكرار شده است.
اين بحث در زمره مهمترين مباحث نمايندگان مجلس شوراي اسلامي در روزهاي اخير به ويژه در كميسيون تخصصي انرژي بوده است و گزارشها حكايت از اجماع نداشتن نمايندگان پيرامون وضعيت عرضه بنزين در سال آينده است. انتظار مي رود اين مسئله با ورود كميسيون تلفيق به آن مباحث داغي را پشت سر گذارد.
دراين زمينه محمد قمي عضو كميسيون انرژي مجلس شوراي اسلامي در گفتگو با خبرنگار ما تاكيد كرد، از هنگام ارائه لايحه بودجه دولت تاكنون حدود ده جلسه در كميسيون انرژي برگزار شده است ولي ديدگاه هاي مختلفي از سوي اعضاي كميسيون ارائه شده است.
وي تاكيد كرد: همه اعضاي كميسيون بر پرداخت مستقيم يارانه بنزين به گروه هايي كه بنزين مصرف نمي كنند و افزايش درآمد عمومي پيش از افزايش قيمت تاكيد دارند. به گفته وي از ديگر مسايل مورد توجه اعضاي كميسيون انرژي، تامين بنزين كافي براي دارندگان خودرو بيش از سهميه است. قمي گفت: 25 درصد بنزين مصرفي داخلي از توليد داخل تامين مي شود و دولت مي تواند با عرضه اين ميزان بنزين به قيمت هاي يارانه اي بخش ديگر بنزين مورد نياز را از محل واردات و با قيمت هاي بالا عرضه كند. با اين شرايط دولت با تعيين سهميه اي معادل 100 تا 150 ليتر در ماه مي تواند بقيه بنزين مورد نياز خودرو هاي كشور را از بنزين وارداتي و با قيمت هاي بالا تر عرضه كند.
وي تاكيد كرد: به رغم جلسه هاي متعدد نمايندگان عضو كميسيون انرژي، تصميم خاصي از سوي كميسيون در مورد بنزين و نحوه عرضه آن در سال آينده گرفته نشده است.
پلكاني كردن قيمت براي مصارف بالا
حسين آفريده ديگر عضوكميسيون انرژي نيز تاكيد كرد: مجلس امكان اعمال تغييرات اساسي در لايحه دولت را ندارد و بطور قطع مصوبه مجلس بجز تغييرات جزئي با لايحه دولت تفاوت چنداني نخواهد داشت.
وي تاكيد كرد كه مهمترين پيشنهاد كميسيون كه مورد توافق همه اعضاء بود الزام تصويب پلكاني كردن قيمت براي مصارف بالا از سوي مجلس است. آفريده خاطر نشان كرد: در كميسيون در مورد دونرخي نمودن بنزين نيز كه اقدامي عاقلانه تراست بحث شد ولي تصويب آن نيز به طرح لايحه در صحن علني مجلس موكول شد.
آفريده خاطر نشان كرد بهتراست كه عرضه بنزين سهميه بندي شود ولي عرضه آن با نرخ بالا تر نيز وجود داشته باشد تا مردم كمتر تحت فشار قرار بگيرند. به گفته آفريده تصويب سهميه بندي بنزين در صحن علني مجلس امر قابل پيش بيني است ولي اينكه نمايندگان به دونرخي شدن بنزين و ايجاد امكان عرضه بيشتر از سهميه هاي تعيين شده راي دهند قابل پيش بيني نيست.
سهميه بندي بنزين
سيد محسن يحيوي عضو ديگر كميسيون انرژي در اين زمينه مي گويد: پيشنهاد هاي دولت در لايحه بودجه و توسعه حمل و نقل عمومي پيشنهادات قابل دفاعي است و بجز در برخي موارد از جمله بحث قيمت مي تواند در مجلس تصويب شود.
وي خاطر نشان كرد كه دولت در پيشنهاد خود بر واردات 5/2 ميليارد دلاري بنزين و 3/1 ميليارد دلاري گازوئيل بدون افزايش قيمت تاكيد كرده است.
براساس اين پيشنهاد دولت با سهميه بندي بنزين توليد داخل و وارداتي سطح مصرف را كنترل مي كند و از واردات بيشتر بنزين و گازوئيل جلوگيري مي شود. اين امر تنها بخشي از نياز مصرف داخلي را تامين مي كند. در مجلس بحث صدور مجوز براي واردات بيشتر و فروش به قيمت تمام شده نيز مطرح است. اين مجوز مي تواند هم به بخش خصوصي و دولتي داده شود تا به ميزاني كه لازم است بنزين وارد و به قيمت واقعي عرضه كند. به نظر من اين امر عملي است و امكان تامين بخشي از نياز داخلي از اين راه وجود دارد و شرايط بهتري ايجاد مي كند.
وي تاكيد كرد نكته ديگر در پيشنهاد دولت مسئله افزايش قيمت براي مصارف بالا بصورت پلكاني در صورت لزوم است. در پيشنهاد دولت تصميم گيري در اين زمينه به دولت واگذار شده ولي مجلس خواهان موكول شدن اعمال قيمت هاي پلكاني در مورد بنزين در صورت تصويب مجلس است. اين نيز از مواردي است كه مجلس طرح دولت را اصلاح خواهد كرد.
وي تاكيد كرد: در حال حاضر انواع پيشنهادات در مجلس در مورد بنزين مطرح است و وحدت نظر خاصي در اين زمينه وجود ندارد.
2 قيمتي شدن بنزين
يحيوي افزود: به رغم اين اختلاف آرا به نظر من در مورد قيمت بنزين وحدت نظر وجود دارد و به نظر مي رسد، دو قيمتي شدن بنزين از حمايت بيشتري برخوردار باشد. وي همچنين احتمال تصويب سهميه بندي بنزين را بعيد ندانست ولي تاكيد كرد، بايد در انتظار طرح اين موضوع در صحن علني بود.
</TEXT>
</DOC>
<DOC>
<DOCID>HAM2-851125-031</DOCID>
<DOCNO>HAM2-851125-031</DOCNO>
<ORIGINALFILE>/1385/851125/news/_eqtes.htm</ORIGINALFILE>
<ISSUE>چهارشنبه 25 بهمن 1385 - سال چهاردهم - شماره4206 - Feb 14, 2007</ISSUE>
<DATE calender="Western">2007-02-14</DATE>
<DATE calender="Persian">1385/11/25</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
يادداشت
چالش بزرگ هدفمند كردن يارانه هادكتر جمشيد پژويان
</TITLE>
<TEXT>
هدفمند كردن يارانه ها از جمله موضوعاتي است كه با وجود اذعان دولت هاي مختلف براي انجام اين اصل مهم،عملا طي سال هاي گذشته هيچ اقدام مفيد و موثري در اين زمينه در چارچوب لايحه بودجه يا هر جاي ديگري صورت نگرفته است. شايد بتوان گفت تنها با مطرح شدن بحث توزيع سهام عدالت، شناسايي اقشار هدف به عنوان عمده ترين چالش هدفمند كردن يارانه ها مطرح اما با روشي نادرست پيگيري شده است چرا كه دولت براي شناسايي دهك هاي پايين درآمدي جامعه تنها آمار و اطلاعات سازمان بهزيستي، كميته امداد امام خميني(ره)و برخي ديگر از سازمانها را مورد توجه قرار داده كه اشتباه بزرگي است. در صورتي كه آمار و اطلاعات اين سازمان ها از دقت و صحت كافي برخوردار باشد نيز اين آمار بيانگر همه اقشار فقير و نيازمند در يافت يارانه ها نخواهد بود و علاوه بر جمعيت تحت پوشش اين سازمان ها بسياري از افراد مشمول دهك هاي پايين درآمدي و فقير در جامعه وجود دارند كه نه تنها تحت پوشش هيچ نهاد يا سازماني قرار نداشته بلكه جزو اقشار هدف پرداخت هدفمند يارانه ها نيز محسوب نمي شوند.
بر اين اساس به دليل نبود امكان شناسايي همه اقشار هدف پرداخت يارانه ها، اقدامات انجام شده در اين چارچوب نيز تا كنون موفقيت چنداني را به همراه نداشته و بهتر است ابتدا افرادي كه تحت پوشش هيچ نهاد يا سازماني قرار نداشته و از وضعيت درآمدي مطلوبي برخوردار نيستند به عنوان اقشار هدف يارانه محسوب شوند، اما متاسفانه هنوز هيچ آمار دقيقي از اين افراد در دست نيست.
از سوي ديگر مباحث مطرح شده در زمينه فقر مطلق، شديد يا فقر نسبي نيز مفهوم چنداني نداشته و بهتر است براي پوشش همه اقشار نيازمند يارانه ها و هدفمندكردن پرداخت ها خط فقر را بالاتر برده گرچه براي تحقق اين امر نيز ابزار مناسبي براي شناسايي گروه هاي هدف در اختيار دستگاه هاي ذيربط نيست.
بر اين اساس بايد توجه كرد كه پرداخت يارانه ها به افراد تحت پوشش سازمان هاي حمايتي به معناي پرداخت هدفمند يارانه ها و شناسايي همه فقرا نخواهد بود و به نظر مي رسد شناسايي اقشار هدف به عنوان مهمترين چالش پيش روي هدفمند كردن يارانه ها محسوب مي شود.
*عضو هيات علمي دانشگاه علامه طباطبايي
</TEXT>
</DOC>
<DOC>
<DOCID>HAM2-851125-032</DOCID>
<DOCNO>HAM2-851125-032</DOCNO>
<ORIGINALFILE>/1385/851125/news/_eqtes.htm</ORIGINALFILE>
<ISSUE>چهارشنبه 25 بهمن 1385 - سال چهاردهم - شماره4206 - Feb 14, 2007</ISSUE>
<DATE calender="Western">2007-02-14</DATE>
<DATE calender="Persian">1385/11/25</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
رئيس كل بانك مركزي
حجم نقدينگي به 113 هزار و 700 ميليارد تومان رسيد
تصويب 2فوريت لايحه انتشار يك هزار ميليارد تومان اوراق مشاركت
</TITLE>
<TEXT>


گروه اقتصادي- رئيس كل بانك مركزي با اعلام اين كه حجم نقدينگي در كشور به 113 هزار و 700 ميليارد تومان رسيده است، اظهار داشت: با انتشار اوراق مشاركت رشد نقدينگي مهار مي شود.
دكتر ابراهيم شيباني رئيس كل بانك مركزي جمهوري اسلامي كه صبح ديروز براي دفاع از لايحه2فوريتي دولت مبني بر مجوز انتشار10هزار ميليارد ريال اوراق مشاركت در صحن علني مجلس حاضر شده بود در دفاع از اين لايحه گفت: حدود 6 ماه پيش اجازه انتشار 20 هزار ميليارد ريال اوراق مشاركت تصويب شد كه اين رقم با استقبال خوب مردم روبرو شد به طوري كه تاكنون 18 هزار ميليارد ريال آن به فروش رفته است و با فروش اين اوراق مشاركت 5 درصد حجم نقدينگي كشور كم شده است.
شيباني تصريح كرد: در حال حاضر ميزان نقدينگي يك ميليون و 137 هزار و 397 ميليارد ريال(113 هزار و 700 ميليارد تومان)است و اگر بتوانيم 10 هزار ميليارد ريال اوراق مشاركت بفروشيم، موفق به مهار 9/4 درصدي نقدينگي و 5/1 تا 2 درصدي تورم خواهيم شد.
نمايندگان مجلس شوراي اسلامي ديروز به2فوريت لايحه اي راي مثبت دادند كه در صورت تصويب نهايي آن، دولت مجاز به انتشار 10 هزار ميليارد ريال(يك هزار ميليارد تومان)اوراق مشاركت خواهد بود.
</TEXT>
</DOC>
<DOC>
<DOCID>HAM2-851125-033</DOCID>
<DOCNO>HAM2-851125-033</DOCNO>
<ORIGINALFILE>/1385/851125/news/_eqtes.htm</ORIGINALFILE>
<ISSUE>چهارشنبه 25 بهمن 1385 - سال چهاردهم - شماره4206 - Feb 14, 2007</ISSUE>
<DATE calender="Western">2007-02-14</DATE>
<DATE calender="Persian">1385/11/25</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
در همايش 17 بلوك اكتشافي اعلام شد
ظرفيت اكتشاف نفت در ايران بسيار بالاست
</TITLE>
<TEXT>
گروه اقتصادي- حضور مسئولان بيش از يكصدو نود شركت نفتي و مالي و خبري از 30 كشور جهان در همايش 17 بلوك نفتي ايران در وين كه اخيرا به مدت 2 روز برگزار شد از تمايل بالاي سرمايه گذاري خارجي در بخش نفت و گاز ايران حكايت دارد.
سيد محمود محدث مدير امور اكتشاف شركت ملي نفت ايران كه در اين همايش شركت داشت تاكيد كرد: در اين همايش پس از ارايه اطلاعات لازم براي آگاهي نمايندگان شركت هاي حاضر مديران عامل شركت هاي نفتي چين، روسيه و اطريش به عنوان سخنران در اين همايش از ظرفيت بالاي اكتشافي ايران براي سرمايه گذاري به عنوان يك نكته برجسته ياد كردند.
محدث خاطر نشان كرد كه در اين همايش براساس برنامه ريزي انجام شده ثبت نام براي بازديد نمايندگان شركت هاي علاقمند به سرمايه گذاري و ديدار از اتاق اطلاعات 17 بلوك عرضه شده آغاز شده و براساس اين برنامه شركت هاي ياد شده با سفر به ايران از جزئيات بيشتري از اطلاعات اين ميدان هاي اكتشافي آگاه خواهند شد.
وي افزود: اين مرحله زمان بر است و پس از بررسي هاي لازم شركت هايي كه از ارزش هريك از بلوك ها آگاه شده اند اسناد مناقصه را براي ارايه پيشنهادات خريداري خواهند كرد. محدث خاطر نشان كرد: اصلاح قراردادهاي بيع متقابل با توجه به حفظ منافع ايران و ايجاد انگيزه در شركت هاي خارجي براي سرمايه گذاري و تشويق شركت ها براي حضور در طرح هاي نفت و گاز ايران موثر بوده است.
</TEXT>
</DOC>
<DOC>
<DOCID>HAM2-851125-034</DOCID>
<DOCNO>HAM2-851125-034</DOCNO>
<ORIGINALFILE>/1385/851125/news/_eqtes.htm</ORIGINALFILE>
<ISSUE>چهارشنبه 25 بهمن 1385 - سال چهاردهم - شماره4206 - Feb 14, 2007</ISSUE>
<DATE calender="Western">2007-02-14</DATE>
<DATE calender="Persian">1385/11/25</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
صادرات غيرنفتي ايران به اروپا؛ 5/1 ميليارد يورو
</TITLE>
<TEXT>
گروه اقتصادي- صادرات ايران به اتحاديه اروپا در 11 ماهه نخست سال 2006 به 13 ميليارد و 44 ميليون يورو رسيد كه 5/1 ميليارد يورو آن را صادرات غيرنفتي و مابقي را صادرات نفت تشكيل مي دهد.
به گزارش مركز آمار اتحاديه اروپا، ارزش مبادلات تجاري ايران و اتحاديه اروپا طي 11 ماهه نخست سال 2006 ميلادي به 23 ميليارد و 244 ميليون يورو رسيد كه 44/13 ميليارد يورو آن صادرات ايران به اروپا و 2/10 ميليارد يورو نيز صادرات اتحاديه اروپا به ايران بوده است.ارزش صادرات ايران به اتحاديه اروپا در 11 ماهه نخست سال 2006 نسبت به مدت مشابه سال قبل 2/26 درصد رشد يافته اما واردات ايران از اين اتحاديه در همين مدت 13 درصد كاهش يافته است.
تراز تجاري ايران با اتحاديه اروپا طي 11 ماهه اول سال 2006 ميلادي برابر 2 ميليارد و 844 ميليون يورو به نفع ايران بوده است.
</TEXT>
</DOC>
<DOC>
<DOCID>HAM2-851125-035</DOCID>
<DOCNO>HAM2-851125-035</DOCNO>
<ORIGINALFILE>/1385/851125/news/_eqtes.htm</ORIGINALFILE>
<ISSUE>چهارشنبه 25 بهمن 1385 - سال چهاردهم - شماره4206 - Feb 14, 2007</ISSUE>
<DATE calender="Western">2007-02-14</DATE>
<DATE calender="Persian">1385/11/25</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
انتقال 3 ميليون بيكار از برنامه سوم به برنامه چهارم
</TITLE>
<TEXT>
قم- خبرنگار همشهري: وزير كار در جلسه كار گروه اشتغال و سرمايه گذاري استان قم، رفع مشكل بيكاري در كشور را از دغدغه هاي مهم دولت برشمرد و گفت: بيش از سه ميليون بيكار از برنامه سوم به برنامه چهارم توسعه كشور منتقل شده است.
سيدمحمد جهرمي خاطرنشان كرد: در حال حاضر در مقطعي هستيم كه نسبت به سال هاي گذشته جمعيت بيشتري براي حضور در بازار كار وجود دارد و بايد در كنار هدف گذاري هاي بزرگ اقتصادي، مسئله اشتغال را نيز مدنظر داشته باشيم تا بتوانيم به توليد ناخالص ملي و صادرات و بخش هاي مختلف كمك كنيم.
</TEXT>
</DOC>
<DOC>
<DOCID>HAM2-851125-036</DOCID>
<DOCNO>HAM2-851125-036</DOCNO>
<ORIGINALFILE>/1385/851125/news/_eqtes.htm</ORIGINALFILE>
<ISSUE>چهارشنبه 25 بهمن 1385 - سال چهاردهم - شماره4206 - Feb 14, 2007</ISSUE>
<DATE calender="Western">2007-02-14</DATE>
<DATE calender="Persian">1385/11/25</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
گفت وگوي امروز
كسري بودجه دولت، به 7 هزار ميليارد تومان خواهد رسيد
</TITLE>
<TEXT>
گروه اقتصادي- با وجود گذشت حدود 43 روز از ارائه لايحه متمم بودجه از سوي دولت به مجلس شوراي اسلامي، اين لايحه هنوز در دستور كار مجلس قرار نگرفته است. كميسيون برنامه و بودجه در بررسي هاي خود بر روي اين لايحه آن را به اصلاحيه تبديل كرد و قرار است در جلسه علني امروز مجلس، لايحه متمم بودجه در دستور كار قرار گيرد. ارائه چهار متمم بودجه از سوي دولت در سال 85 با انتقاد فراواني مواجه شده است و كارشناسان آن را نشانه ضعف شديد انضباط مالي دولت مي دانند. با اصغر گرانمايه پور عضو كميسيون برنامه و بودجه در اين باره گفت وگو كرده ايم.
***
ارائه چهار متمم بودجه نشان گر نبود انضباط مالي در دولت است. آيا با ارائه اين متمم ها كسري بودجه دولت افزايش مي يابد؟
در واقع دولت براي اجراي برنامه هاي مصوب سال 85 خود با مشكل روبرو شده و براي تامين اعتبار اين برنامه ها درخواست متمم بودجه كرده است كه قاعدتا ارائه متمم به معناي افزايش سقف بودجه اي است. اما كسري بودجه زماني رخ مي دهد كه در چارچوب بودجه مصوب، دولت نتواند درآمدهاي پيش بيني شده را تامين كند. كسري بودجه زماني رخ مي دهد كه دولت براي اجراي برنامه هاي خود منبعي در داخل سقف مصوب نداشته باشد، اما اكنون دولت علاوه بر سقف مصوب بودجه، درخواست 3 هزار ميليارد تومان بودجه كرده است. اما آنچه مسلم است اينكه دولت در پايان سال با كسري بودجه مواجه خواهد بود و ميزان آن بستگي به عدم تحقق درآمدها يا افزايش هزينه هاي جاري دارد. پيش بيني من اين است كه كسري بودجه سال 85 به رقم 7 هزار ميليارد تومان بالغ خواهد شد، اين رقم سال 84 رقمي حدود 4 هزار و 500 ميليارد تومان بود.
اين كسري بودجه از افزايش غيرقابل پيش بيني هزينه ها رخ داده و يا عدم تحقق درآمدها؟
كسري بودجه سال 85 بيشتر مربوط به افزايش هزينه هاي دولت است چون با توجه به درآمدهاي مطلوب ارزي و تحقق تقريبا قابل قبول درآمدهاي مالياتي، بروز كسري بودجه و ارائه متمم به علت افزايش هزينه ها صورت گرفته است.
علت افزايش هزينه هاي جاري دولت چه بوده است؟
دولت بزرگترين مصرف كننده در اقتصاد كشور است و قاعدتا با افزايش سطح عمومي قيمت ها و رشد دستمزدها، اقلام خوراكي، مصالح ساختماني، و همچنين افزايش بار مالي پروژه هاي عمراني نيمه تمام و آغاز پروژه هاي جديد هزينه دولت افزايش مي يابد و افزايش بار مالي جديد در طول سال نيز عامل ديگر افزايش هزينه هاي جاري دولت محسوب مي شود به طوري كه هزينه هاي جاري دولت در 8 ماهه نخست امسال نسبت به مدت مشابه سال قبل از رشد
35 درصدي برخوردار بوده است.
با توجه به اينكه افزايش كسري بودجه دولت، عامل مثبتي تلقي نمي شود، چه راهكارهايي براي كاهش اين كسري وجود دارد؟
كسري بودجه تقريبا در همه سال ها در اقتصاد ما رخ داده است، كه قاعدتا ناشي از نبود انضباط مالي دولت است و براي كاستن آن چاره اي جز بهبود سازوكارهاي اجرايي شركت ها و كنترل هزينه هاي خارج از شمول محاسبات و افزايش بهره وري نيست.
</TEXT>
</DOC>
<DOC>
<DOCID>HAM2-851125-037</DOCID>
<DOCNO>HAM2-851125-037</DOCNO>
<ORIGINALFILE>/1385/851125/news/_eqtes.htm</ORIGINALFILE>
<ISSUE>چهارشنبه 25 بهمن 1385 - سال چهاردهم - شماره4206 - Feb 14, 2007</ISSUE>
<DATE calender="Western">2007-02-14</DATE>
<DATE calender="Persian">1385/11/25</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
سومين كنگره اقتصاد اسلامي ايران برگزار مي شود
</TITLE>
<TEXT>
گروه اقتصادي- سومين كنگره انجمن اقتصاد اسلامي  ايران فردا از ساعت 30/9 صبح با حضور مقامات ارشد اقتصادي كشور در سالن همايش هاي دانشگاه امام صادق(ع)برگزار مي شود.
دكترحسين عيوضلو دبير كنگره با بيان مطلب فوق افزود: سومين كنگره اقتصاد اسلامي  در 3 بخش تبيين سيره اقتصادي پيامبر اعظم(ص)، بيان مسائل جديد در حوزه بانكداري اسلامي  و ارائه گزارشي از الگوي جديد بانكداري بدون ربا و گزارش سياست هاي اقتصادي دولت نهم از سوي وزير امور اقتصادي و دارايي و يا معاون اقتصادي وي برگزار خواهد شد.
عيوضلو اضافه كرد: در بخش انتهايي كنگره نيز آيت الله مهدوي كني درباره اقتصاد اسلامي  و نظريه مصلحت سخنراني خواهند نمود.
</TEXT>
</DOC>
<DOC>
<DOCID>HAM2-851125-038</DOCID>
<DOCNO>HAM2-851125-038</DOCNO>
<ORIGINALFILE>/1385/851125/news/_havad.htm</ORIGINALFILE>
<ISSUE>چهارشنبه 25 بهمن 1385 - سال چهاردهم - شماره4206 - Feb 14, 2007</ISSUE>
<DATE calender="Western">2007-02-14</DATE>
<DATE calender="Persian">1385/11/25</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
ساخت مدرسهشرط خانواده مقتول براي بخشش
</TITLE>
<TEXT>
گروه حوادث متهم به قتلي كه در بندرعباس در آستانه  اعدام قرار داشت، از سوي خانواده  مقتول به شرط ساختن يك مدرسه كوچك مورد عفو قرار گرفت.
به گزارش روابط عمومي و ارتباطات دادگستري استان هرمزگان، متهم به قتلي به نام م.ك، كه به مدت 4 سال در انتظار اجراي حكم قصاص قرار داشت، قرار بود سحرگاه 14 بهمن ماه به دار مجازات آويخته شود، اما با توجه به شرط خانواده مقتول براي بخشش وي، اجراي حكم متوقف شد.
خانواده  مقتول پس از جلساتي كه از سوي مسئولان زندان بندرعباس برگزار شد اعلام كردند با توجه به فرارسيدن ايام عزاداري سيدالشهدا(ع)از تقاضاي قصاص قاتل به شرط اين كه وي يك مدرسه كوچك در روستاي سرباران ميناب كه محل دفن مقتول است، بسازد، از اعدام گذشت مي كنند.
روح الله اعظمي، معاون دادستان عمومي و انقلاب بندرعباس در امور اجراي حكم، با توجه به اين درخواست طي دستوري اعلام كرد اجراي حكم قصاص تا رضايت قطعي اولياي دم و تحويل مدرسه توسط قاتل و خانواده اش متوقف شود.
</TEXT>
</DOC>
<DOC>
<DOCID>HAM2-851125-039</DOCID>
<DOCNO>HAM2-851125-039</DOCNO>
<ORIGINALFILE>/1385/851125/news/_havad.htm</ORIGINALFILE>
<ISSUE>چهارشنبه 25 بهمن 1385 - سال چهاردهم - شماره4206 - Feb 14, 2007</ISSUE>
<DATE calender="Western">2007-02-14</DATE>
<DATE calender="Persian">1385/11/25</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
زن و شوهر كلاهبردار، خانه هاي رؤيايي را اجاره مي دادند
</TITLE>
<TEXT>


گروه حوادث - كلاهبردار حرفه اي كه پس از اجاره آپارتمان، آنجا را با مدارك جعلي همزمان به چند نفر اجاره مي داد دستگير شد.
اين مرد كه پيش از اين نيز به اتهام فريب و كلاهبرداري از دختران جوان تحت تعقيب پليس بود پس از دستگيري به خريد و فروش خودرو با مدارك جعلي نيز اعتراف كرد. مدتي پيش مردي به شعبه 3 بازپرسي در دادسراي ناحيه 5 رفت و از يك كلاهبردار حرفه اي كه آپارتمان او را به 2 نفر اجاره داده بود شكايت كرد. اين مرد درباره شكايتش گفت: 3 روز بعد از آنكه آپارتمانم را به مرد شيك پوشي اجاره دادم، نامه اي از كلانتري به دستم رسيد كه در آن نوشته شده بود آپارتمان من همزمان به 2 نفر ديگر اجاره داده شده است.
به سرعت خودم را به كلانتري رساندم و آنجا بود كه متوجه شدم مردي كه آپارتمان مرا اجاره كرده بود با جعل سند و معرفي خود به عنوان مالك، آپارتمان را به 2 نفر اجاره داده و با دريافت 12 ميليون تومان از هركدام از آنها به عنوان رهن آپارتمان پا به فرار گذاشته است.
پس از اظهارات اين مرد، بازپرس پرونده به تحقيق از افرادي پرداخت كه آپارتمان را اجاره كرده بودند. يك نفر از آنها در اين تحقيقات گفت: مدتي پيش وقتي آگهي اجاره آپارتماني در غرب تهران را در روزنامه ديدم، با شماره تلفني كه در آگهي درج شده بود تماس گرفتم و مرد جواني گوشي را برداشت.
او ادعا مي كرد آپارتمان متعلق به همسرش است و مي خواهد هرچه سريع تر آنجا را اجاره دهد. بنابراين به آدرسي كه گفته بود رفتم و در آنجا او و همسرش با ارايه مدارك و سند آپارتمان اعتماد مرا جلب كرده و آنجا را با وديعه 12 ميليون تومان به من اجاره دادند. اما 2 روز بعد زماني كه مي خواستم به آنجا اثاث كشي كنم با مرد ديگري مواجه شدم كه مدعي بود او هم اين آپارتمان را اجاره كرده و مي خواهد به آنجا نقل مكان كند.
پس از اظهارات شاكيان، بازپرس شعبه سوم دستور شناسايي و دستگيري زوج كلاهبردار را صادر كرد، اما در حالي كه تحقيقات پليسي براي رديابي آنها ادامه داشت شاكيان ديگري نيز با مراجعه به دادسرا از اين زوج كه با جعل سند، آپارتمان هاي متعلق به ديگران را به آنها اجاره داده بودند شكايت كردند.
در حالي كه احتمال مي رفت اين زوج جوان از كلاهبرداران حرفه اي باشند، چهره نگاري از آنان در دستور كار پليس قرار گرفت و مأموران در بررسي سوابق مجرمان سابقه دار به سرنخ هايي دست يافتند كه از تحت تعقيب بودن مرد كلاهبردار خبر مي داد.
وام هاي خيالي براي دختران جوان
بر اساس اين سوابق، متهم كه بابك نام داشت از چند سال قبل به اتهام اغفال و كلاهبرداري از دختران جوان تحت تعقيب دادسراي رسالت قرار داشت، اما پليس نتوانسته بود سرنخي از مخفيگاه او به دست بياورد. در آن پرونده بابك متهم بود پس از آشنايي با دختران جوان به بهانه دادن وام هاي كم بهره آنها را فريب داده و از آنان مي خواست براي دريافت وام  مقداري پول همراه خود بياورند تا او بتواند با پرداخت اين پول مجوز دريافت وام را به دست بياورد.
زماني كه دختران فريب خورده پول و مدارك شناسايي را همراه خود مي آوردند تا وام دريافت كنند، بابك كيفي به آنها مي داد تا پول و مدارك خود را داخل آن بگذارند، اما در فرصتي مناسب اين كيف را با كيفي مشابه كه از قبل تهيه كرده بود عوض مي كرد و در حالي كه كيف خالي را به آنها بازمي گرداند، پس از رها كردن دختران جوان در بانك كيف حاوي مدارك شناسايي و پول آنها را به سرقت مي برد.
ردپاي زوج خلافكار در كرج
مأموران كه تحقيقات گسترده اي را براي دستگيري بابك و همسرش آغاز كرده بودند، سرانجام به سرنخ هايي دست يافتند كه از حضور اين زوج در يك مجتمع مسكوني در شهر كرج حكايت داشت. با محاصره مخفيگاه متهمان، پليس آنجا را به صورت نامحسوس زير نظر گرفت و تعدادي از مأموران در پوشش مأموران خدماتي مجتمع وارد آپارتمان متهمان شده و آنها را دستگير كردند. با دستگيري زوج جوان و كشف مقدار زيادي مدارك شناسايي، سند، مبايعه نامه و اسناد جعلي خودرو در اين خانه، متهمان به دادسراي ناحيه 5 انتقال يافتند در بازجويي به كلاهبرداري از مالكان و مستأجران و فروش خودرو با مدارك جعلي اعتراف كردند. پس از اعترافات متهم، در حالي كه تعدادي از مالباختگان با حضور در دادسراي ناحيه 5 او را شناسايي كرده بودند، بازپرس پرونده از ديگر مالباختگان نيز خواست براي شناسايي متهم به اين دادسرا در فلكه دوم صادقيه مراجعه كنند.
</TEXT>
</DOC>
<DOC>
<DOCID>HAM2-851125-040</DOCID>
<DOCNO>HAM2-851125-040</DOCNO>
<ORIGINALFILE>/1385/851125/news/_havad.htm</ORIGINALFILE>
<ISSUE>چهارشنبه 25 بهمن 1385 - سال چهاردهم - شماره4206 - Feb 14, 2007</ISSUE>
<DATE calender="Western">2007-02-14</DATE>
<DATE calender="Persian">1385/11/25</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
درخواست اشد مجازات براي عاملان ترور قاضي مقدس
هيچ اميدي به اصلاح متهمان نيست
</TITLE>
<TEXT>


گروه حوادث در دومين جلسه  رسيدگي به اتهامات دو متهم ترور قاضي مقدس،نماينده دادستان با بيان اينكه هيچ اميدي به بازگشت متهمان اين جنايت به اجتماع نيست، خواستار اشد مجازات براي اين دو جنايتكار مخوف شد.
در ابتداي جلسه  محاكمه اين دو جوان كه به رياست قاضي ابوالقاسم صلواتي برگزار شد، هنگامي كه صفر خاكي به عنوان نماينده  دادستان به بيان اتهامات متهمان در زمينه سرقت مسلحانه از بانك، سرقت خودرو و سرقت اسلحه پرداخت، با بيان اينكه هيچ اميدي به بازگشت متهمان پرونده به اجتماع نيست، براي آنها به اتهام محاربه و افساد في الارض اشد مجازات را خواستار شد. در ادامه اين جلسه مجيد- ك متهم رديف اول در جايگاه قرار گرفت و در توضيح 5 سرقتي كه از بانكهاي تهران انجام داده بود گفت: بعد از 3 سرقت مسلحانه، چهارمين بانكي را كه سرقت كرديم بانك ملي شعبه  چهارراه كوكاكولا بود. آن روز براي نقد كردن چك هاي مسروقه به اين شعبه رفته بوديم اما به خاطر استعلام شماره چك ها مامور بانك متوجه مسروقه بودن آنها شد. در اين هنگام من و دوستانم با اسلحه هايي كه همراه داشتيم شروع به تهديد مامور بانك كرديم، وقتي من از آنجا فرار كردم، يك مامور مرا تعقيب كرد كه با شليك گلوله به شكمش او را مجروح كردم.
هنوز از آنجا فرار نكرده بودم كه مامور مجروح دوباره مي خواست جلوي مرا بگيرد و اين بار گلوله ديگري به سينه اش شليك كردم. پس از مامور اول مامور ديگري به سمت من آمد كه او هم مسلح بود. فاصله من با او بسيار كم بود و به همين دليل يك تير به سينه  او زدم و پس از آن فرار كردم. وي همچنين در رابطه با انگيزه  اصلي اش از سرقت سلاح، گفت: قصد داشتيم ماشين حمل پول يكي از بانك ها را به سرقت ببريم به همين دليل نياز به اسلحه داشتيم و مي خواستيم سلاح جمع كنيم. اما دوستانم براي سرقت خودروي حمل پول مرا همراهي نكردند و به همين دليل اين سرقت انجام نشد.
پشيماني از سرقت 3 خودرو!
متهم رديف اول در آخرين دفاع خود گفت: اتهامات را مي پذيرم، اما در مورد سرقت 3دستگاه خودرو بايد بگويم كه ما اشتباه كرديم و از دزديدن اين خودروها پشيمانم. در آن زمان سن و سال كمي داشتم و به خاطر ارتكاب اين سرقت ها توبه كردم.
در ادامه جلسه، حسين ك، 23 ساله متهم رديف دوم در رابطه با اتهامات محاربه و افساد في الارض، و سرقتهاي مسلحانه و ساير اتهامات به دفاع از خود پرداخته و گفت: 18 ساله بودم كه پس از صحبت با عمويم(متهم رديف اول)به علت مشكلات مالي و بدهكاري ناشي از ازدواج و مشكلات متعدد ديگر دست به سرقت زدم.
وي در آخرين دفاع خود گفت: اتهام محاربه را قبول ندارم،اما معتقدم سرقت خودروها كار اشتباهي بوده و به همين دليل پيش از زمان دستگيري توبه كرده بودم.
پس از آخرين دفاعيات متهمان، ختم جلسه  رسيدگي از سوي قاضي صلواتي اعلام شد و راي و نتيجه نهايي ظرف مهلت قانوني از سوي رييس شعبه  15 دادگاه انقلاب تهران صادر مي شود.
</TEXT>
</DOC>
<DOC>
<DOCID>HAM2-851125-041</DOCID>
<DOCNO>HAM2-851125-041</DOCNO>
<ORIGINALFILE>/1385/851125/news/_havad.htm</ORIGINALFILE>
<ISSUE>چهارشنبه 25 بهمن 1385 - سال چهاردهم - شماره4206 - Feb 14, 2007</ISSUE>
<DATE calender="Western">2007-02-14</DATE>
<DATE calender="Persian">1385/11/25</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
ادعاي عامل قتل در داروخانه
شليك مرگبار، تنها يك شوخي تلخ بود
مقتول بيگناه
</TITLE>
<TEXT>



گروه حوادث- جوان تعميركاري كه در جريان شليكي مرگبار در داروخانه اي در خيابان دماوند، دوست خود را به قتل رسانده بود، وقتي در جايگاه دفاع قرار گرفت مدعي شد شليك گلوله به دوستش يك شوخي تلخ بوده است.
عصر نوزدهم مهر ماه 84، با گزارش شليك مرگبار به مرد جواني به نام وحيد در داروخانه اي در خيابان دماوند تهران، حسين اصغرزاده بازپرس جنايي تهران و كارآگاهان ويژه قتل پليس با حضور در صحنه، تحقيقات فني و تخصصي خود را آغاز كردند.
در بازجويي از صاحب داروخانه كه شاهد وقوع قتل بود، وي گفت: دقايقي قبل از شليك مرگبار، قرباني به همراه پسر نوجواني به داروخانه آمد و دارويي را درخواست كرد، بعد از گرفتن دارو آنها قصد خروج از محل را داشتند كه ناگهان صداي شليك گلوله به گوش رسيد، در حالي كه از شنيدن صداي شليك و بر زمين افتادن مرد جوان متعجب شده بوديم، ناگهان دوستش از داروخانه بيرون دويد و پس از آنكه چند تير هوايي شليك كرد، با يك خودروي عبوري از محل گريخت.
در جريان بررسي هاي بعدي مشخص شد كه فردي كه همراه مقتول بوده است، جواني به نام سجاد است كه از مدتها قبل با مقتول در يك تعميرگاه كار مي كرده است. اين جوان 5 ماه بعد توسط پليس كرمانشاه دستگير شد.
در بازجويي هاي پليسي از اين جوان وي از همان ابتدا شليك به مرد جوان را پذيرفت، اما مدعي شد تنها قصد شوخي با وحيد را داشته است كه اين حادثه تلخ رقم خورده است
2 دوست صميمي
با اعترافات مرد جوان به قتل دوستش، پرونده براي صدور رأي نهايي به شعبه 71 دادگاه كيفري استان ارسال شد و صبح ديروز جوان 18 ساله در مقابل 5قاضي( عزيزمحمدي، رحيمي، باقري، سالاري و عبداللهي)قرار گرفته و به دفاع از خود پرداخت.
در اين جلسه پس از آ نكه اولياي دم براي متهم درخواست قصاص كردند، دكتر داروساز به عنوان نخستين شاهد در جايگاه قرار گرفته و به تشريح حادثه پرداخت، وي در توضيح ماجرا گفت: روز حادثه ساعت 5 بعد از ظهر بود كه مقتول و دوستش به داروخانه آمدند و درخواست دارو كردند.
وقتي يكي از همكاران قرص مورد نيازشان را به آنها داد، متهم آن را در جيبش گذاشت و به مقتول اشاره كرد تا پولش را بپردازد و در همان موقع بود كه صداي شليك شنيده شد. من لحظه تيراندازي را نديدم اما پس از حادثه متهم را ديدم كه با سرعت از محل متواري شد، اما آنها رفتار دوستانه اي با هم داشتند.
در ادامه جلسه دادگاه صاحب تعميرگاهي كه هر دو جوان در آنجا كار مي كردند نيز در جايگاه قرار گرفت و با بيان اينكه مقتول و متهم مثل 2برادر بودند گفت: آنها هميشه و همه جا با هم كار مي كردند و هيچ اختلافي با يكديگر نداشتند، دوستي آنها آنقدر صميمي بود كه اين اواخر براي من مشكلاتي ايجاد كرده بود.
شليك با شوخي تلخ
پس از گفته هاي اين دو شاهد، سجاد در جايگاه قرار گرفته و به دفاع از خود پرداخت، وي خطاب به قضات دادگاه گفت:جرمم را قبول دارم، ولي باور كنيد قصد كشتن دوستم را نداشتم. وي در توضيح شليك مرگبار گفت: چند روز قبل از اين حادثه اسلحه اي را از شهرستان به تهران آورده و به محل كارم بردم، روز حادثه براي خريد دارو به سمت داروخانه رفتيم، در مسير داروخانه اسلحه را به سمت سر و بدن يكديگر گرفته و شوخي مي كرديم، من نمي دانستم اسلحه به صورت خودكار مسلح مي شود، شوخي ما در داروخانه ادامه داشت و در آنجا بود كه اسلحه را به شوخي روي سر وحيد گذاشتم همين كه او سرش را برگرداند دستم بر روي ماشه رفت و شليك شد. وي در پاسخ به اينكه چرا بعد از جنايت با شليك گلوله فرار كردي گفت: ترسيده بودم، باورم نمي شد چنين اتفاقي رخ داده باشد، بنابراين با شليك تير هوايي از دست مردم گريختم ولي 5 ماه بعد خودم را معرفي كردم.
وي درباره اظهاراتش در بازجويي ها مبني بر اينكه وحيد وي را تهديد به كتك كاري كرده بود گفت: اصلا قبول ندارم، تحت فشار اعتراف كردم. باور كنيد من با وحيد هيچ مشكلي نداشتم.
برپايه اين گزارش، ساعتي پس از ختم جلسه، با توجه به درخواست خانواده مقتول قضات دادگاه پس از شور متهم را به قصاص محكوم كردند.
</TEXT>
</DOC>
<DOC>
<DOCID>HAM2-851125-042</DOCID>
<DOCNO>HAM2-851125-042</DOCNO>
<ORIGINALFILE>/1385/851125/news/_informatic.htm</ORIGINALFILE>
<ISSUE>چهارشنبه 25 بهمن 1385 - سال چهاردهم - شماره4206 - Feb 14, 2007</ISSUE>
<DATE calender="Western">2007-02-14</DATE>
<DATE calender="Persian">1385/11/25</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
با تلاش مهندسان كشورمان در زمينه هوافضا به دست آمد
دستيابي به فناوري ساخت هواپيماهاي فوق سبك بي سرنشين
نمونه آمريكايي( راست )و نمونه فرانسوي( چپ)اين هواپيماها
</TITLE>
<TEXT>



گروه دانش- با تلاش محققان داخلي، براي اولين بار، هواپيماهاي دست پرتاب چهار كيلويي با قابليت هاي عملياتي فراوان و قابل حمل توسط يك سرباز در كشور ساخته شد.
به گفته مهندس رسول پيغمبري، مديرعامل كارخانجات عصر طلايي مهدي، در نشست خبري آخرين دستاوردهاي هوافضا بعد از انقلاب اسلامي، ماموريت هاي اين هواپيما شامل مراقبت هاي گشت زني و ديده باني، گشت دريايي، كنترل مزارع و جنگل باني، كنترل محيط زيست، عكسبرداري و فيلمبرداري، امور پستي و فيلمبرداري در شب است. اين هواپيما در انواع مختلف موتورهاي چهار زمانه، دو زمانه، پيستوني، الكتريكي و ملخي ساخته شده و مي تواند تا شعاع 20 كيلومتري براي نيم ساعت با سرعت 70 كيلومتر در ساعت پرواز  كند. هزينه  توليد اين هواپيما پايين است و در ساخت آن از بهترين مواد ناوبري استفاده شده است. اين هواپيما زير نظر كميته تدوين استانداردهاي پهباد زير هفت كيلو ساخته شده است.
دستيابي كشورمان به فناوري هواپيماهاي بي سرنشين چشمگير بوده طوري كه در رزمايش پيامبر اعظم كه چند ماه قبل برگزار شد، يكي از هواپيماهاي بدون سرنشين كشورمان متعلق به نيروي دريايي سپاه بالاي سر ناوهاي آمريكايي در خليج فارس رفت و از آن ها فيلم برداري كرد تا نشان دهد كه ايران به اين فناوري پيش رفته نظامي دست يافته است.
تاثير هواپيماهاي بدون سرنشين
در جنگ ها
جنگ ويتنام اولين درگيري نظامي بود كه در آن از هواپيماهاي بدون سرنشين(ummad air vehid = uav)يا پهباد، به طور گسترده استفاده شد. اما مهم ترين جنگي كه تا به حال شاهد قدرت نمايي هواپيماهاي بي سرنشين بوده است، جنگ اول خليج فارس بود. در اين جنگ هواپيماهاي بي سرنشيني مانند پوينتر، پايونير و تالدو، با شناسايي مواضع نيروهاي عراقي و هدايت آتش نيروهاي آمريكايي، نقش مهمي در پيروزي سريع نيروهاي آمريكايي داشتند. هم اكنون كشورهاي پيشرفته دنيا با درك اهميت هواپيماهاي بي سرنشين، سرمايه گذاري بالايي را در اين زمينه آغاز كرده اند. شايد مهم ترين دلايلي كه سرمايه گذاري بالا در مورد هواپيماهاي بي سرنشين را توجيه مي كند اين باشد كه استفاده از آنها، هيچ گونه خطري براي نيروهاي انساني ندارد. به علاوه از آن ها براي اجراي مأموريت هاي شناسايي، جنگ الكترونيك و ارزيابي خسارت هاي پس از حمله مي توان استفاده كرد. قيمت ارزان، امكان مانور زياد و احتمال ضعيف رديابي شدن، از مهم ترين مزاياي اين هواپيماها هستند. البته اين هواپيماها مستقل عمل نمي كنند، بلكه مجموعه اي مفصل از تشكيلات كنترل زميني، ايستگاه هاي برنامه ريزي مأموريت، تجهيزات بازيافت و پرتاب و... آن ها را حمايت مي كند.
هر چند بيشتر اين هواپيماها براي مقاصد اولية نظامي ساخته مي شود ولي امكان بازاريابي آن ها براي اهداف غير نظامي مانند تعيين خسارت بلاياي طبيعي، مراقبت از مرزها و... هم وجود دارد.
فناوري پهباد
ساخت يك هواپيماي بدون سرنشين احتياج به ائتلاف مهندسان هوافضا، الكترونيك و مخابرات دارد. مشكلات بسياري نيز در طراحي و ساخت اين هواپيماها هست. طراحان و مهندسان با نگاه به نوع عملياتي هواپيماهاي بدون سرنشين، بايد ضامن ميزان برد و مدار مداومت پروازي متناسب آن و از همه مهم تر پايداري پروازي آن باشند. ايجاد شرايط پايداري پروازي براي پرنده اي كه به دور از ارتباط مستقيم نيروي انساني عمل مي كند، احتياج به حس گرهاي ارتباطي قوي و عملگرهاي دقيق دارد. به عنوان مثال اگر يك هواپيماي بدون سرنشين در زمان پرواز با يك جبهه هواي نامناسب برخورد كند، بايد وضعيتش را سريع به مراكز زميني يا هوايي مخابره كند و بلافاصله فرمان هاي تصحيح و پايداري را براي تعادلش بگيرد. البته بسياري از اين مسائل در يك هواپيماي بدون سرنشين به صورت هوشمند انجام مي شود.از كشورهايي كه در زمينة ساخت هواپيماهاي بدون سرنشين تاكنون فعاليت هاي بسياري كرده اند مي توان به آمريكا، روسيه، انگلستان، فرانسه، آلمان و نيز رژيم اشغالگر قدس اشاره كرد.
جنگ تحميلي عراق عليه ايران نيز زمينة بروز بسياري از خلاقيت ها و نوآوري ها را براي نيروهاي مسلح ايران فراهم كرد و يكي از اين نوآوري ها، ساخت هواپيماهاي بدون سرنشين بود. ايران كه با تحريم همه جانبة كشورهاي صاحب فناوري روبه رو بود، براي تأمين نياز خود به تجهيزات جمع آوري اطلاعات، به ساخت پرنده هاي بدون سرنشين روي آورد و درحال حاضر، كشورمان با داشتن هواپيماهاي مهاجر?، فراز?، صاعقه? و هدهد در جمع دارندگان اين فناوري قرار دارد.
</TEXT>
</DOC>
<DOC>
<DOCID>HAM2-851125-043</DOCID>
<DOCNO>HAM2-851125-043</DOCNO>
<ORIGINALFILE>/1385/851125/news/_informatic.htm</ORIGINALFILE>
<ISSUE>چهارشنبه 25 بهمن 1385 - سال چهاردهم - شماره4206 - Feb 14, 2007</ISSUE>
<DATE calender="Western">2007-02-14</DATE>
<DATE calender="Persian">1385/11/25</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
شناسايي يك انگل نادر در ايران
</TITLE>
<TEXT>


بي بي سي: براي اولين بار در ايران، گزارشي مبني بر وقوع يك مورد بيماري انگلي خاص منتشر شده است كه مي تواند هشداري جدي براي شيوع بيماري هاي كمتر شناخته شده  مشترك ميان انسان و دام در ايران به شمار  رود.
نشريه  علمي كرم شناسي در شماره  جديد خود در ماه ژانويه???? گزارش مشتركي از دو پژوهشگر ايراني و يك محقق آمريكايي منتشر كرده كه براي اولين بار مراجعه  يك بيمار زن ايراني با نشانه هاي آلودگي به انگل گانگيلونما را اعلام كرده اند.انگل گانگيلونما كه در حقيقت يك كرم حلقوي به شمار مي رود به صورت نادر به انسان سرايت مي كند و بيشترين موارد وقوع آن تاكنون در شوروي سابق، اروپا و بخش هايي از خاورميانه گزارش شده است. بيمار زن ايراني كه اكنون معالجه شده، پيش از آن، بارها با احساس خارش در زير پوست به پزشك عمومي مراجعه كرده بود، اما پزشكان به وي مي گفتند كه او دچار توهم است و در نتيجه اين تشخيص نادرست، براي او داروهاي رواني تجويز مي كرده اند. اما مراجعه  بيمار به مركز تحقيقات بهداشت عمومي دانشگاه علوم پزشكي تهران منجر به شناسايي انگل در ناحيه  گردن بيمار و در نتيجه گزارش وقوع يك بيماري انگلي نادر در ايران شده است.
دكتر مولوي و مسعود، از دانشگاه علوم پزشكي تهران و دكتر گوتيه رز از دانشگاه اوهايو در گزارشي كه منتشر كرده اند از وجود ميزبانان ناقل نظير حشرات و سپس پرندگان براي انگل گانگيلونما نام برده اند. با اين حال امكان انتقال مستقيم انگل با خوردن سبزيجات آلوده نيز وجود دارد.به عقيده  پژوهشگران آلودگي در ايران به احتمال زياد ناشي از آلودگي دام ها و استفاده از گوشت دام هاي آلوده توسط مردم است.
</TEXT>
</DOC>
<DOC>
<DOCID>HAM2-851125-044</DOCID>
<DOCNO>HAM2-851125-044</DOCNO>
<ORIGINALFILE>/1385/851125/news/_informatic.htm</ORIGINALFILE>
<ISSUE>چهارشنبه 25 بهمن 1385 - سال چهاردهم - شماره4206 - Feb 14, 2007</ISSUE>
<DATE calender="Western">2007-02-14</DATE>
<DATE calender="Persian">1385/11/25</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
ويستا، با بازي هاي كامپيوتري مشكل دارد
</TITLE>
<TEXT>
ايسنا: بسياري از بازي هاي نوشته شده تحت ويندوز، برخلاف وعده  مايكروسافت، در ويستا به كندي اجرا مي شوند.
شمار قابل توجهي از بازي هايي كه تحت ويندوز اكس پي نوشته شده اند در ويستا با مشكل رو به رو شده اند؛ اين درحالي است كه مايكروسافت وعده داده بود كه ويستا با موتور گرافيكي اكس پي - directx 9 - سازگار است.درحالي كه عملا بازي هاي ويژه اي كه براي بهره  بردن از ويژگي  directx10 ويستا نوشته شده اند خيلي كند بالا مي آيند و بازيكنان بايد بر اساس پيش بيني ها تا نيمه  سال 2008 منتظر بازي هاي بهينه شده براي directx10 باشند.
</TEXT>
</DOC>
<DOC>
<DOCID>HAM2-851125-045</DOCID>
<DOCNO>HAM2-851125-045</DOCNO>
<ORIGINALFILE>/1385/851125/news/_informatic.htm</ORIGINALFILE>
<ISSUE>چهارشنبه 25 بهمن 1385 - سال چهاردهم - شماره4206 - Feb 14, 2007</ISSUE>
<DATE calender="Western">2007-02-14</DATE>
<DATE calender="Persian">1385/11/25</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
آموزش و پرورش
</TITLE>
<TEXT>
در صورت تصويب طرح بازنشستگي زود هنگام فرهنگيان
145هزار فرهنگي بازنشسته مي شوند



گروه اجتماعي- در صورت تصويب طرح بازنشستگي زود هنگام فرهنگيان در هيات دولت145،هزار فرهنگي بازنشسته مي شوند.
اين در حالي است كه اگر اين طرح تا پايان امسال تصويب شود، شامل 145هزار فرهنگي خواهد شد و چنانچه سال آينده تصويب شود، مشمول 110 هزار فرهنگي خواهدشد.
محمدرضا محدث خراساني معاون برنامه ريزي و توسعه مديريت آموزش و پرورش در اين باره گفت: حدود 10 درصد نيروي انساني 1/ 1ميليون نفري آموزش و پرورش تا پايان برنامه چهارم به سن خدمت بيش از 25 سال مي رسند.وي افزود: بر اين اساس پيشنهاد داده شده تا با هدف تكريم فرهنگيان، با 5 سال ارفاق و در اصل با 30 سال خدمت اين عده بازنشسته شوند كه البته بار مالي آن براي دولت به جهت اينكه ميانگين حقوقي اين عده 2برابر كساني است كه اكنون استخدام مي شوند، و به جهت استخدام يك نفر به ازاي هر 2 نفر بازنشسته، چندان سنگين نيست.
محدث خراساني ادامه داد: در صورت تصويب اين طرح در هيات دولت، سال آينده حدود 110هزار فرهنگي با 30روز حقوق و پاداش پايان خدمت بازنشسته خواهند شد.وي با اشاره به تغيير نگرش برنامه چهارم از دروس نظري به فني و حرفه اي اظهار داشت: سال آينده 2 هزار نيروي جديد از محل مانده پست ها از طريق آزمون براي مناطق محروم با اولويت نيروهاي حق التدريسي استخدام خواهندشد. به گفته وي 1500 نفر در رشته هاي فني و حرفه اي و 500 نفر نيز براي معاونت پرورشي جذب مي شوند.همچنين حسين هراتي، قائم مقام وزير آموزش و پرورش در اين زمينه گفت: در صورت تصويب طرح بازنشستگي 25 سال فرهنگيان، آموزش و پرورش معادل تعداد بازنشستگان درخواست مجوز استخدام و به كارگيري حدود 55 هزار نيروي انساني مي كند كه در صورت تامين اعتبار مورد نياز و نيروي انساني جايگزين، آماده اجراي آن خواهيم بود.
ممنوعيت اخذ وجه هنگام ارائه كارنامه
گروه اجتماعي- مديركل دفتر ارزيابي عملكرد و پاسخگويي به شكايات آموزش و پرورش براي چندمين بار تاكيد كرد كه دريافت هرگونه وجه توسط اولياي مدارس ممنوع است.
عباس رهي صبح ديروز در جمع خبرنگاران با اشاره به ممنوعيت اخذ هرگونه وجه هنگام ارايه كارنامه گفت: براساس آيين نامه اجرايي اصلاح ماده 11 قانون تشكيل شوراهاي آموزش و پرورش، دريافت كمك هاي مردمي در مدارس ساماندهي مي شود. وي با اشاره به اين كه هيچ دانش آموزي به علت ناتواني در پرداخت هزينه، از شركت در كلاسهاي فوق برنامه محروم نمي ماند، گفت: دستورالعمل ساماندهي دريافت كمك هاي داوطلبانه مردمي به سازمانهاي آموزش و پرورش استانها ابلاغ شد. به گفته وي دستورالعمل ساماندهي دريافت كمك هاي داوطلبانه مردمي با توجه به اختيارات و اساسنامه سازمان مركزي انجمن اوليا و مربيان و با همكاري معاونت توسعه مشاركتهاي مردمي بازنگري و تغييراتي در شيوه جلب كمك هاي مردمي آن داده شده است.
آزمون راهنمايان تور، 18 اسفند برگزار مي شود
ايسنا: آزمون ورودي دوره  مديريت فني دفاتر خدمات مسافرتي راهنمايان تور و راهنمايان طبيعت گردي 18اسفندماه در سراسر كشور برگزار مي شود.
متقاضيان براي حضور در اين آزمون مي توانند در تهران به كليه  مراكز مجري آموزشي اين دوره ها و در استان ها به سازمان هاي ميراث فرهنگي و گردشگري مراجعه كنند.
</TEXT>
</DOC>
<DOC>
<DOCID>HAM2-851125-046</DOCID>
<DOCNO>HAM2-851125-046</DOCNO>
<ORIGINALFILE>/1385/851125/news/_informatic.htm</ORIGINALFILE>
<ISSUE>چهارشنبه 25 بهمن 1385 - سال چهاردهم - شماره4206 - Feb 14, 2007</ISSUE>
<DATE calender="Western">2007-02-14</DATE>
<DATE calender="Persian">1385/11/25</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
آموزش عالي
</TITLE>
<TEXT>
انتقاد جمعي از رؤساي دانشگاه ها
به بودجه سال آينده آموزش عالي
ايسنا: بودجه سال آينده دانشگاه ها و آموزش عالي در حالي در مرحله بررسي و تصويب قرار دارد كه به گفته بسياري از رؤساي دانشگاه ها، ميزان آن متناسب با برنامه هاي علمي و توسعه اي دانشگاه ها جهت توسعه مرزهاي دانش و دستيابي به رتبه اول علمي در منطقه نيست.
در لايحه اعتبارات 86 دانشگاه ها و آموزش عالي، برخي از رديف هاي بودجه وزارت علوم كاهش يافته است، به گونه اي كه بودجه جاري اين وزارتخانه با 5/1 درصد كاهش روبه رو شده و اعتبارات هزينه اي و تملك دارايي آن براي سال 86 هيچ افزايشي نداشته است به نحوي كه جمعي از اعضاي كميسيون آموزش و تحقيقات پيش بيني كردند كه دانشگاه ها با اين رديف هاي اعتباري سال سختي را پيش رو خواهند داشت و برخي از رؤساي دانشگاه ها نيز نسبت به تبعات عدم افزايش بودجه دانشگاه هشدار داده اند.
در اين باره دكتر محمد حسيني با انتقاد نسبت به وضعيت لايحه بودجه سال 86 گفت:  بر اساس لايحه ارسالي دولت به مجلس، بودجه جاري وزارت علوم با 5/1 درصد كاهش و بودجه عمراني تنها با 6/0 درصد افزايش روبه رو بوده است، بر اساس اين لايحه، اعتبارات هزينه اي و تملك دارايي وزارت علوم براي سال 86 هيچ افزايشي نداشته است.
وي با اشاره به تصويب طرحي با كمك وزارت كار در شوراي اشتغال، اظهار كرد: بر اساس اين طرح براي تمامي دانشجويان كشور حتي در حوزه علوم انساني، يك ترم دوره كارآموزي اجباري تعريف مي شود.
مراكز كارآفريني بايد اولويت ها را مشخص كنند
مهر: وزارت علوم در زمينه كارآفريني و ترويج آن به وزارت كار اعلام آمادگي كرده است و بر اين اساس وزارت كار بايد دانشگاه ها را به عنوان قطب هاي اصلي ترويج كارآفريني در منطقه در نظر بگيرد و آموزش هاي مربوط به كارآفريني استان را نيز به اين مراكز واگذار كند.
حسين رحيمي صبح ديروز در گردهمايي رؤساي مراكز كارآفريني دانشگاه ها گفت: در بخش تأسيس بنگاه هاي كوچك كارآفريني نيز دانشگاه ها مي توانند نقش مهمي را ايفا كنند. دولت براي بنگاه هاي زودبازده اعتبارات و تسهيلات وسيعي اختصاص داده اما دغدغه اصلي اين است كه طرح هاي كارآفرينانه به اندازه اين اعتبارات موجود نباشد. وي افزود: همچنين مراكز كارآفريني بايد فناوري هاي اولويت دار را مشخص و چگونگي تربيت نيرو براي اين فناوري ها را تبيين كنند.
مشارو وزير علوم در كارآفريني با اشاره به برنامه ريزي هاي ضروري در حوزه فناوري گفت: نهادهاي علمي دانشگاهي، نهادهاي توليد كننده و بنگاه هاي تجاري سه ركن اصلي براي برنامه ريزي در حوزه فناوري هستند.
طرح كنكور، هفته آينده در دستور كار مجلس
ايسنا: وزير علوم، تحقيقات و فناوري اظهار كرد: به جز تأثير 15 درصدي معدل داوطلبان در نمره كل كنكور، تغيير ديگري در كنكور سال 86 اعمال نمي شود.
محمد مهدي زاهدي ديروز در حاشيه گردهمايي رؤساي مراكز كارآفريني دانشگاه ها و مؤسسات آموزش عالي كشور اظهار كرد: نقطه نظرات اصلاحي وزارت علوم در رابطه با طرح كنكور مجلس به كميسيون آموزش و تحقيقات ارائه شد و اميدواريم كه اين اصلاحات در طرح مجلس اعمال شود.
وي با بيان اين كه طرح كنكور هفته آينده در دستور كار مجلس قرار مي گيرد، اظهار كرد: وزارت علوم با مجلس شوراي اسلامي در كليات بحث بازنگري كنكور متفق القول است، ولي در خصوص بحث اجرايي آن مباحث جدي وجود دارد ولي اميدواريم با اعمال نقطه نظرات وزارت علوم نواقص طرح مربوطه برطرف شود.
</TEXT>
</DOC>
<DOC>
<DOCID>HAM2-851125-047</DOCID>
<DOCNO>HAM2-851125-047</DOCNO>
<ORIGINALFILE>/1385/851125/news/_iran.htm</ORIGINALFILE>
<ISSUE>چهارشنبه 25 بهمن 1385 - سال چهاردهم - شماره4206 - Feb 14, 2007</ISSUE>
<DATE calender="Western">2007-02-14</DATE>
<DATE calender="Persian">1385/11/25</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
كميسيون اجتماعي مجلس تصويب كرد
افزايش سقف مرخصي زايمان تا 6 ماه
</TITLE>
<TEXT>
گروه اجتماعي- مخبر كميسيون اجتماعي مجلس شوراي اسلامي از تصويب لايحه مربوط به افزايش سقف مرخصي زايمان تا 6 ماه و استفاده از ساعت شيردهي تا 24 ماه در اين كميسيون خبر داد.
به گزارش مهر محمدعلي مقنيان مخبر كميسيون اجتماعي مجلس هفتم كه گزارش نشست عصرديروز اين كميسيون را براي خبرنگاران تشريح مي كرد، اظهار داشت: در اين جلسه لايحه اصلاح ماده 3 قانون ترويج تغذيه با شيرمادر و حمايت از مادران در دوران شيردهي مصوب سال 1374 مورد بررسي قرار گرفت.
وي تاكيد كرد: بر اساس لايحه ارائه شده، دولت خواستار آن شده بود كه ميزان مرخصي زايمان از 4 ماه به 6 ماه و زمان استفاده از ساعت شيردهي برابر يك ساعت بدون استفاده از مرخصي روزانه از 20 ماه به 24 ماه افزايش يابد.
مقنيان اضافه كرد: اين اصلاحيه در نشست ديروز كميسون اجتماعي مطرح شد و به تصويب اعضا رسيد و در صورت تصويب نهايي در صحن علني، قابليت اجرايي خواهد يافت.
پرداخت مهريه به شرط توانايي به ضرر زنان است
از سوي ديگر يك نماينده مجلس شوراي اسلامي بخشنامه اخير به دفاتر ثبت ازدواج درباره شرط ضمن عقد قراردادن عندالاستطاعه بودن مهريه را حاوي مضراتي براي زنان جامعه دانست. به گزارش ايسنا سهيلا جلودارزاده در جمع خبرنگاران در ارزيابي نسبت به ابلاغ بخشنامه به دفاتر ثبت ازدواج درخصوص شرط ضمن عقد مبني بر عندالاستطاعه بودن مهريه، تصريح كرد: اين شرط ضرورتي ندارد و مضراتي براي زنان جامعه در پي دارد. وي ادامه داد: هر مردي كه اقدام به ازدواج مي كند اگر استطاعت داشته باشد حق دارد مهريه را قرار دهد و اگر استطاعت ندارد نبايد فلان مبلغ را مهريه زن كند. نماينده تهران همچنين درخصوص مضرات اين شرط خاطرنشان كرد: بسياري از دختران و زنان اين اطلاعات و آگاهي را ندارند و معني عندالاستطاعه را نمي فهمند و اين باعث خواهد شد بسياري از افراد عقدنامه را با اين شرط امضا كنند و هيچ وقت نتوانند مهريه را كه حق مسلم شان است دريافت كنند.
</TEXT>
</DOC>
<DOC>
<DOCID>HAM2-851125-048</DOCID>
<DOCNO>HAM2-851125-048</DOCNO>
<ORIGINALFILE>/1385/851125/news/_iran.htm</ORIGINALFILE>
<ISSUE>چهارشنبه 25 بهمن 1385 - سال چهاردهم - شماره4206 - Feb 14, 2007</ISSUE>
<DATE calender="Western">2007-02-14</DATE>
<DATE calender="Persian">1385/11/25</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
انتقاد از بلندمرتبه سازي در حاشيه زاينده رود
</TITLE>
<TEXT>


ايسنا: مدير اداره حفظ و احياي سازمان ميراث فرهنگي و گردشگري استان اصفهان با انتقاد از بلندمرتبه سازي در حاشيه محور طبيعي ـ تاريخي زاينده رود، تاكيد كرد كه بلندمرتبه سازي ها سبب مخدوش شدن حريم منظري پل هاي تاريخي شده اند.
عليرضا خواجويي درباره بلندمرتبه سازي ها در حاشيه زاينده رود، گفت: محور طبيعي - تاريخي زاينده رود يكي از حساس ترين و مهم ترين محورهاي شهر اصفهان است و مي طلبد كه قوانين و مقررات ويژه اي براي اين منطقه در نظر گرفته شود.
وي افزود: بلندمرتبه سازي ها در اطراف رودخانه زاينده رود علاوه بر مخدوش كردن حريم منظري پل هاي تاريخي از جمله پل خواجو و سي وسه پل سبب قطع شدن ارتباط زاينده رود و جريان داشتن اين رود در مسير مانند يك تونل در شهر اصفهان مي شود.
او با تاكيد بر اين كه با وضع قوانين ويژه اي براي حفاظت از مسير طبيعي ـ تاريخي زاينده رود بايد مشكلات ناشي از ارتفاع سازي حل شود، تصريح كرد: طرح تفصيلي شهر اصفهان درحال تجديد نظر است و اين طرح بايد به گونه اي باشد كه مورد موافقت سازمان ميراث فرهنگي و گردشگري نيز قرار گيرد.
</TEXT>
</DOC>
<DOC>
<DOCID>HAM2-851125-049</DOCID>
<DOCNO>HAM2-851125-049</DOCNO>
<ORIGINALFILE>/1385/851125/news/_iran.htm</ORIGINALFILE>
<ISSUE>چهارشنبه 25 بهمن 1385 - سال چهاردهم - شماره4206 - Feb 14, 2007</ISSUE>
<DATE calender="Western">2007-02-14</DATE>
<DATE calender="Persian">1385/11/25</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
بهره برداري از چند طرح گردشگري در خراسان جنوبي
</TITLE>
<TEXT>
بيرجند- خبرنگار همشهري: چند طرح سازمان ميراث فرهنگي، صنايع دستي و گردشگري خراسان جنوبي به بهره برداري رسيد.مديركل ميراث فرهنگي، صنايع دستي و گردشگري خراسان جنوبي از راه اندازي پنج مركز آموزش صنايع دستي در شهرستان هاي درميان، نهبندان، قاين، سربيشه و سرايان خبر داد و افزود: دفتر ميراث فرهنگي شهرستان سربيشه نيز به بهره برداري رسيد.حسين عباس زاده همچنين برگزاري نمايشگاه جاذبه هاي گردشگري با حضور دهياران روستاهاي هدف گردشگري، سومين سوگواره تعزيه ميراث ماندگار در اربعين و نمايشگاه مصحف شريف را از برنامه هاي آتي اين سازمان برشمرد.
وي با اشاره به تورهاي سفر يك روزه در راستاي سياست سفرهاي ارزان قيمت اظهار كرد: ثبت نام از متقاضيان از سوي 11 تور يك روزه در 11 مسير استان براي بازديد از مناطق ديدني و گردشگري آغاز شده است.مديركل ميراث فرهنگي و گردشگري خراسان رضوي اضافه كرد: علاوه بر اين، تور پنج روزه چابهار با همكاري دفتر نمايندگي تفتان تور ويژه كاركنان ادارات در چندين نوبت از ابتداي اسفندماه امسال آغاز مي شود.
</TEXT>
</DOC>
<DOC>
<DOCID>HAM2-851125-050</DOCID>
<DOCNO>HAM2-851125-050</DOCNO>
<ORIGINALFILE>/1385/851125/news/_iran.htm</ORIGINALFILE>
<ISSUE>چهارشنبه 25 بهمن 1385 - سال چهاردهم - شماره4206 - Feb 14, 2007</ISSUE>
<DATE calender="Western">2007-02-14</DATE>
<DATE calender="Persian">1385/11/25</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
فروش مازاد املاك براي تامين مسكن مددجويان بهزيستي
</TITLE>
<TEXT>
مهر: فروش مازاد املاك سازمان بهزيستي و همچنين هزينه كردن 3درصد از سرجمع اعتبارات ملي و استاني بهزيستي براي مسكن معلولان و نيازمندان كه براساس قانون امكان پذير بوده، از جمله اقداماتي است كه اجراي آنها در جهت خانه دار شدن مددجويان و معلولان بسيار مؤثر واقع مي شود. سرپرست معاونت مشاركت هاي مردمي سازمان بهزيستي در خصوص برنامه هاي سازمان براي مسكن معلولان و مددجويان افزود: در حال حاضر حدود 115 هزار معلول و مددجوي نيازمند فاقد مسكن در نوبت دريافت مسكن سازمان بهزيستي هستند كه بايد تا پايان برنامه چهارم توسعه مشكل مسكن آنان برطرف شود.
</TEXT>
</DOC>
<DOC>
<DOCID>HAM2-851125-051</DOCID>
<DOCNO>HAM2-851125-051</DOCNO>
<ORIGINALFILE>/1385/851125/news/_iran.htm</ORIGINALFILE>
<ISSUE>چهارشنبه 25 بهمن 1385 - سال چهاردهم - شماره4206 - Feb 14, 2007</ISSUE>
<DATE calender="Western">2007-02-14</DATE>
<DATE calender="Persian">1385/11/25</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
كنگره بين المللي شعر نبوي در مشهد برگزار مي شود
</TITLE>
<TEXT>
ايسنا: كنگره بين المللي شعر نبوي با حضور 8 كشور خارجي، روزهاي 16 و 17 اسفندماه سال جاري در مشهد برگزار مي شود. فراخوان اين كنگره به هفت زبان زنده دنيا به كشورهاي مختلف فرستاده شده و برنامه در 29 استان كشور نيز توسط اداره هاي كل ارشاد هر استان پيگيري مي شود.
</TEXT>
</DOC>
<DOC>
<DOCID>HAM2-851125-052</DOCID>
<DOCNO>HAM2-851125-052</DOCNO>
<ORIGINALFILE>/1385/851125/news/_iran.htm</ORIGINALFILE>
<ISSUE>چهارشنبه 25 بهمن 1385 - سال چهاردهم - شماره4206 - Feb 14, 2007</ISSUE>
<DATE calender="Western">2007-02-14</DATE>
<DATE calender="Persian">1385/11/25</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
شكست سنگين پاس در خانه
</TITLE>
<TEXT>
صعود استقلال اهواز، پرسپوليس، سپاهان و صباباتري
مهر: پس از پايان ديدارهاي روز گذشته جام حذفي تيم هاي پرسپوليس، سپاهان، صباباتري و استقلال اهواز مقابل رقباي خود به برتري دست يافتند. در اين ديدارها پرسپوليس موفق شد با دو گل از سد مقاومت فارس عبور كند. سپاهان 3 بر 2 تربيت يزد را شكست داد، صباباتري يك بر صفر مقابل نفت آبادان به پيروزي رسيد و استقلال اهواز با نتيجه عجيب 4 بر يك، پاس را حذف كرد.
</TEXT>
</DOC>
<DOC>
<DOCID>HAM2-851125-053</DOCID>
<DOCNO>HAM2-851125-053</DOCNO>
<ORIGINALFILE>/1385/851125/news/_iran.htm</ORIGINALFILE>
<ISSUE>چهارشنبه 25 بهمن 1385 - سال چهاردهم - شماره4206 - Feb 14, 2007</ISSUE>
<DATE calender="Western">2007-02-14</DATE>
<DATE calender="Persian">1385/11/25</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
طرح دادرسي الكترونيك بررسي مي شود
</TITLE>
<TEXT>
قم- خبرنگار همشهري: همايش نقش فناوري اطلاعات و ارتباطات در مديريت قضايي با حضور مديران سازمان قضايي نيروهاي مسلح و كارشناسان 28 و 29 بهمن در قم برگزار مي شود.
مديركل روابط عمومي سازمان قضايي نيروهاي مسلح با اعلام اين خبر گفت: در اين همايش ضرورت فناوري اطلاعات و ارتباطات در مديريت قضايي و برنامه هاي اين سازمان در راستاي اجراي طرح دادرسي الكترونيك توسط مديران سازمان و اساتيد دانشگاه مورد بررسي قرار خواهد گرفت.صديق، برپايي كارگاه آموزشي كاربري فناوري اطلاعات در مديريت قضايي را از ديگر برنامه هاي اين همايش برشمرد.
</TEXT>
</DOC>
<DOC>
<DOCID>HAM2-851125-054</DOCID>
<DOCNO>HAM2-851125-054</DOCNO>
<ORIGINALFILE>/1385/851125/news/_iran.htm</ORIGINALFILE>
<ISSUE>چهارشنبه 25 بهمن 1385 - سال چهاردهم - شماره4206 - Feb 14, 2007</ISSUE>
<DATE calender="Western">2007-02-14</DATE>
<DATE calender="Persian">1385/11/25</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
پايگاه اطلاع رساني بازتاب توقيف شد
</TITLE>
<TEXT>
ايرنا: معاونت امور مطبوعاتي و تبليغاتي وزارت فرهنگ و ارشاد اسلامي، ديروز با صدور اطلاعيه اي از ممنوعيت فعاليت پايگاه اطلاع رساني بازتاب خبر داد. اقدام عليه قانون اساسي، تفرقه افكني و خدشه در وحدت و وفاق ملي و تماميت ارضي، القاي بدبيني و نااميدي در مردم نسبت به مشروعيت و كارآمدي نظام، توهين به اشخاص حقيقي و حقوقي، نشر اكاذيب و افتراء علت توقيف بازتاب اعلام شده است.
</TEXT>
</DOC>
<DOC>
<DOCID>HAM2-851125-055</DOCID>
<DOCNO>HAM2-851125-055</DOCNO>
<ORIGINALFILE>/1385/851125/news/_iran.htm</ORIGINALFILE>
<ISSUE>چهارشنبه 25 بهمن 1385 - سال چهاردهم - شماره4206 - Feb 14, 2007</ISSUE>
<DATE calender="Western">2007-02-14</DATE>
<DATE calender="Persian">1385/11/25</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
مرزهاي عراق با كشورهاي همسايه از امروز بسته است
</TITLE>
<TEXT>
ايسنا: منابع آگاه عراقي اعلام كردند كه در راستاي طرح امنيتي جديد(چهارشنبه)تمامي  مرزهاي عراق با كشورهاي همجوار به استثناي 4 گذرگاه كه اشاره اي به نام آنها نشده، بسته خواهد شد.
خبرگزاري فرانسه نيز اعلام كرد: نيروهاي امنيتي عراق كنترل اكثر مسيرهاي اصلي شهر بغداد را برعهده گرفته اند. مالكي نيز پيش از اين اعلام كرده بود همزمان با اجراي طرح امنيتي جديد در بغداد 10 منطقه در سراسر اين شهر بسته خواهد شد.
</TEXT>
</DOC>
<DOC>
<DOCID>HAM2-851125-056</DOCID>
<DOCNO>HAM2-851125-056</DOCNO>
<ORIGINALFILE>/1385/851125/news/_iran.htm</ORIGINALFILE>
<ISSUE>چهارشنبه 25 بهمن 1385 - سال چهاردهم - شماره4206 - Feb 14, 2007</ISSUE>
<DATE calender="Western">2007-02-14</DATE>
<DATE calender="Persian">1385/11/25</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
اسرائيل درصدد توسعه گستره اماكن مذهبي يهودي
</TITLE>
<TEXT>
مهر: اسرائيل درصدد است به بهانه تعميرات در كنار مسجدالاقصي فرصتي پيش آورد تا با انهدام تپه خاكي واقع در نزديكي باب المغاربه، فضا را براي توسعه منطقه ديوار براق ايجاد كند.
پايگاه اينترنتي عرب 48 بر اساس اسنادي گزارش داد كه اسرائيل به بهانه تعميرات در گذرگاه خراب شده، تلاش مي كند تا با ساخت پل مورد نظر در باب المغاربه مسجدالاقصي فرصتي فراهم نمايند تا با انهدام تپه خاكي كوچك واقع در اطراف ديواره غربي مسجدالاقصي شرايط براي توسعه منطقه ديوار براق(ندبه)را فراهم آورد.
به نوشته اين تارنماي اينترنتي، ساخت اين پل خواست ديرين نهادهاي تندروي صهيونيستي بود. در همين شرايط سازمان آثار باستاني رژيم صهيونيستي به عنوان تنها سازماني كه براي حفاريها نياز به مجوز ندارد هم از فرصت سوءاستفاده كرده و اقدام به حفاري در زير مسجدالاقصي كرده است.باب المغاربه نسبت به ديگر باب هاي مسجدالاقصي از حساسيت به مراتب بيشتري برخوردار است به گونه اي كه از سال 1967 كه رژيم اشغالگر قدس اين ورودي را از حاكميت خود خارج كرد و تنها به داشتن كليدهاي آن بسنده نمود تاكنون از اين ورودي به وارد كردن يهوديان از اين منطقه به درون صحن مسجدالاقصي اقدام كرده و همچنين جنبش افراطي صهيونيستي امناي هيكل از اين ورودي به عنوان گذرگاهي براي اجراي برنامه هاي تجاوزكارانه خود در درون حرم شريف استفاده كردند.
</TEXT>
</DOC>
<DOC>
<DOCID>HAM2-851125-057</DOCID>
<DOCNO>HAM2-851125-057</DOCNO>
<ORIGINALFILE>/1385/851125/news/_kharj.htm</ORIGINALFILE>
<ISSUE>چهارشنبه 25 بهمن 1385 - سال چهاردهم - شماره4206 - Feb 14, 2007</ISSUE>
<DATE calender="Western">2007-02-14</DATE>
<DATE calender="Persian">1385/11/25</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
يك روز قبل از سالگرد ترور رفيق حريري
2 انفجار مهيب در لبنان20 كشته و زخمي برجاي گذاشت
</TITLE>
<TEXT>


گروه بين الملل در اثر انفجار در عقب دو دستگاه اتوبوس در شمال بيروت 2 نفر كشته و زخمي شدند. حسن سبع وزير كشور لبنان گفت: اطلاعات به دست آمده نشان مي دهد كه اين انفجار بر اثر بمب جاسازي شده در داخل اتوبوس در روستاي مسيحي عين علق واقع در 25 كيلومتري شمال شرق بيروت انجام گرفته است. اين در حالي است كه تمامي منطقه وقوع حادثه كه در بكفيا محل سكونت بسياري از مقامات اسبق لبنان است، تحت تدابير شديد امنيتي قرار دارد و بسياري از نيروهاي امنيتي و ارتش لبنان در اين منطقه مستقر شده و به حالت آماده باش كامل درآمدند.
بكفيا شهري كوهستاني است و زادگاه امين جميل رئيس جمهور سابق لبنان است كه پسرش پيير در ماه نوامبر ترور شد.به گزارش ايسنا نبيل مررو يكي از نمايندگان حزب ميشل عون در پارلمان لبنان گفت: برخلاف اظهارات بسياري از مسئولان دولت نامشروع لبنان، اين انفجار تنها يك طايفه مشخص و يا يك حزب مشخص و يا يك منطقه مشخص را هدف نگرفته است، بلكه اين انفجار تمام لبنان را هدف قرار داده است.
اميل لحود رئيس جمهور لبنان نيز با محكوم كردن اين انفجار آن  را يك كشتار واقعي و جنايت بزرگ توصيف كرد. رئيس جمهور لبنان گفت در هر زماني كه روزنه اي براي حل بحران هاي فعلي لبنان به وجود مي آيد و تمام طرف هاي لبناني درصدد تحكيم وحدت خود براي رويارويي با دشمنان لبنان هستند، جنايتي جديد در حق غيرنظاميان بيگناه انجام مي گيرد كه اين عمليات به صورت مستقيم نيز درصدد به بن بست رساندن تمام تلاش هاي داخلي و منطقه اي و بين المللي براي كمك به لبنان جهت دستيابي به توافق ملي ميان احزاب سياسي و غيرسياسي است.
</TEXT>
</DOC>
<DOC>
<DOCID>HAM2-851125-058</DOCID>
<DOCNO>HAM2-851125-058</DOCNO>
<ORIGINALFILE>/1385/851125/news/_kharj.htm</ORIGINALFILE>
<ISSUE>چهارشنبه 25 بهمن 1385 - سال چهاردهم - شماره4206 - Feb 14, 2007</ISSUE>
<DATE calender="Western">2007-02-14</DATE>
<DATE calender="Persian">1385/11/25</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
توافق در مذاكرات هسته اي كره شمالي
</TITLE>
<TEXT>


گروه بين الملل سرانجام بعد از سه سال مذاكره همراه با وقفه و كشمكش ميان كره شمالي و سه همسايه منطقه اي اين كشور با آمريكا بر سر برنامه هسته اي پيونگ يانگ، نيمه شب سه شنبه و در آخرين روز از تازه ترين دور اين گفتگوها در پكن توافقنامه اي به دست آمد كه همه طرف ها آن را موقت و غيرقطعي مي خوانند.
در پايان مذاكرات اخير كره شمالي قبول كرده است كه در ازاي دريافت فعلاً 50 هزار تن كمك از جمله سوخت نفت به ارزش 400 ميليون دلار، راكتور اصلي هسته اي خود را تعطيل كند. بعد از اينكه بازرسان بين المللي تعطيلي كار اين راكتور را تاييد كردند كره شمالي 950 هزار تن ديگر كمك دريافت خواهد كرد. متن اين توافقنامه بعد از پايان مذاكرات براي همه طرفهاي حاضر در سالن كنفرانس محل برگزاري گفتگوها در پكن خوانده شد و وقتي هيچ مخالفتي با آن صورت نگرفت، متن توافقنامه امضا شد و در اختيار رسانه ها قرار گرفت. طرفهاي مذاكره براي كره شمالي مهلتي 60 روزه مشخص كردند تا كار اين راكتور را متوقف كند. به اين ترتيب تعليق و توقف بقيه فعاليت هاي تسليحاتي هسته اي كره شمالي به دور ديگر مذاكرات موكول شد. صبح روز سه  شنبه متن اين توافقنامه براي تاييد نهايي به كشورهاي مذاكره كننده يعني چين، ژاپن، كره جنوبي، روسيه، كره شمالي و آمريكا فرستاده شد. در متن اين توافقنامه آمده است كه آمريكا به سرعت كره شمالي را از فهرست كشورهاي حامي تروريسم خارج كرده و به تحريم هاي تجاري عليه پيونگ يانگ پايان مي دهد اما ضرب الاجلي براي اين كار مشخص نشده است.
خبرگزاري يونهاپ كره  جنوبي اعلام كرد، كره شمالي 500 هزار تن نفت سنگين و 500 هزار تن ديگر كمك هاي انرژي و بشردوستانه دريافت مي كند.
از سوي ديگر شينزو آبه، نخست وزير ژاپن از اين پيشرفت استقبال كرد اما از كره شمالي خواست تلاش هاي بيشتري جهت غير هسته اي سازي كشورش به انجام رساند.
چان يونگ وو، نماينده هسته اي كره جنوبي نيز اعلام كرد، وي معتقد است اين پيشنهاد براي پيونگ يانگ قابل قبول خواهد بود.
اما جان بولتون، نماينده  سابق آمريكا در سازمان ملل با انتقاد شديد از اين توافقنامه از جورج بوش، رئيس جمهور آمريكا خواست تا آن را رد كند و اظهار داشت اين توافقنامه چهره  آمريكا را تضعيف مي كند.
بولتون به سي ان ان گفت:  من از اين توافقنامه بسيار ناراضي ام، اين توافقنامه پيام غلطي را به تكثيركنندگان آتي سلاح هاي هسته اي در سراسر جهان مي دهد، اگر ما براي مدت طولاني مقاومت كرديم و مذاكره كنندگان وزارت خارجه را خسته كرديم در نهايت شما به آنها پاداش داديد و در ازاي همه  اينها محموله اي بزرگ از نفت سنگين را تنها در ازاي بخشي از آنچه بايد كره شمالي در جهت برنامه  هسته اي اش به انجام رساند، به آنها ارايه مي كنيد.
اما مقامات دولت بوش با دفاع از اين توافق آن را بخشي از تلاش مرحله به مرحله براي خلع سلاح كره شمالي خواندند. كره شمالي در سال 1994 هم بر سر خلع سلاح با آمريكا به توافق رسيد. بر اساس آن توافقنامه قرار بود كره در مقابل دريافت 500 هزار تن سوخت نفت در سال فعاليت هسته اي خود را متوقف كند. قرار بود اين سوخت تا زماني به كره تحويل شود كه دو راكتور هسته اي اين كشور كامل شود و 2 ميليون مگاوات برق مورد نياز را توليد كند. اين توافقنامه در پايان سال 2002 با متهم شدن كره به انجام مخفيانه غني سازي اورانيوم متوقف شد.
</TEXT>
</DOC>
<DOC>
<DOCID>HAM2-851125-059</DOCID>
<DOCNO>HAM2-851125-059</DOCNO>
<ORIGINALFILE>/1385/851125/news/_kharj.htm</ORIGINALFILE>
<ISSUE>چهارشنبه 25 بهمن 1385 - سال چهاردهم - شماره4206 - Feb 14, 2007</ISSUE>
<DATE calender="Western">2007-02-14</DATE>
<DATE calender="Persian">1385/11/25</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
اسرائيل، كشورهاي اروپايي را براي ادامه محاصره ملت فلسطين تحريك مي كند
</TITLE>
<TEXT>
مهر: مقامهاي رژيم صهيونيستي اخيرا در تماس هايي با مقامهاي كشورهاي اروپايي، آنان را به رد توافقنامه مكه مكرمه و همكاري نكردن با دولت آتي فلسطين و ادامه محاصره اقتصادي ملت فلسطين تشويق و ترغيب مي كنند.
به گزارش نشريه المنار، منابع خبري اعلام كردند: اسرائيل در روزهاي اخير تماس هايي را با بعضي از كشورهاي اروپايي براي همراهي نكردن با دولت آتي فلسطين و ادامه محاصره اقتصادي عليه ملت فلسطين برقرار كرد و اين كشورها را به رد توافقنامه مكه تشويق كرد. زيپي ليوني در كنفرانس امنيتي مونيخ، اتحاديه اروپا را از شناسايي دولت متحد ملي فلسطين برحذر داشت. همچنين وزير امورخارجه رژيم صهيونيستي اخيرا در تماس هايي كه با سران كشورهاي اروپايي برقرار كرد؛ براين مسئله تاكيد كرد كه درگيري هاي داخلي فلسطين براي بار ديگر از سرگرفته مي شود.
از سوي ديگر منابع آگاه اعلام كردند: زيپي ليوني آماده مي شود تا تماس هاي علني خود را با جمعي از رهبران و مقامهاي كشورهاي عربي با هدف گشايش راهي براي عادي سازي روابط اعراب و اسرائيل برقرار كند.
</TEXT>
</DOC>
<DOC>
<DOCID>HAM2-851125-060</DOCID>
<DOCNO>HAM2-851125-060</DOCNO>
<ORIGINALFILE>/1385/851125/news/_kharj.htm</ORIGINALFILE>
<ISSUE>چهارشنبه 25 بهمن 1385 - سال چهاردهم - شماره4206 - Feb 14, 2007</ISSUE>
<DATE calender="Western">2007-02-14</DATE>
<DATE calender="Persian">1385/11/25</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
بازيگران جديد خاورميانه
پاتريك سيل
</TITLE>
<TEXT>
ولاديمير پوتين رييس جمهور روسيه روز يكشنبه سفري را به خاور ميانه شروع كرد كه هدف آشكار آن به نمايش گذاشتن چهره اي مطمئن از روسيه به عنوان يك وزنه تعادل منطقه اي در برابر قدرت آمريكاست. آمريكا و روسيه در خاورميانه در بسياري موضوعات با هم اختلاف دارند. آمريكا ايران را تهديد به تحريم هاي سخت و حتي حمله نظامي مي كند و اين درحاليست كه روسيه به ايران سيستم هاي دفاع موشكي مي دهد تا تاسيسات هسته اي اش را در برابر اين تهديدات محافظت كند. آمريكا در جنگ تابستان گذشته اسرائيل در لبنان حامي اسرائيل بود. اين درحاليست كه بعضي سلاح هاي حزب الله در اين درگيري روسي بودند. آمريكا بعد از پيروزي حماس در انتخابات فلسطين، جلودار تحريم دولت حماس بود. اما روسيه از گفتگو با اين جنبش حمايت مي كرد و حتي رهبران حماس را به مسكو دعوت كرد. واشنگتن مي گويد بيم دارد كه شمال آفريقا به كانون فعاليت هاي تروريستي تبديل شود. اما روسيه با متهم كردن آمريكا به داشتن دغدغه بيش از حد در اين باره، به الجزاير بيش از 5/7 ميليارد دلار تانك و هواپيما و موشك ضد هوايي فروخته است.
اما اين فقط روسيه نيست كه به عنوان بازيگر جديد وارد خاورميانه شده است. در ماههاي آينده دو رهبر اروپايي، توني بلر نخست وزير انگليس و ژاك شيراك رييس جمهور فرانسه، صحنه قدرت را ترك مي كنند. هر دوي اين رهبران بيش از يك دهه در قدرت بودند و هر دو سابقه در هم  ريخته اي از خود به جا مي گذارند. عملكرد داخلي بلر كه به روايت آمار و ارقام درخشان و موفق بوده، تحت تاثير سياست خارجي شكست خورده او قرار گرفت و يكجا زير سئوال رفت. او به عنوان تنها حامي بين المللي بوش، وارد جنگي شد كه همه آن را غلط مي دانستند و اكنون بر تعداد منتقدان آن افزون شده است. بلر تلاش كرد با تحركي در زمينه صلح اعراب و اسرائيل، اين سابقه تيره را تصحيح كند. اما اين تلاش او از سوي نومحافظه كاران طرفدار اسرائيل در واشنگتن با شكست رو به رو شد. كسي نمي داند آيا گوردون براون كه قرار است نخست وزيري را از بلر تحويل بگيرد، در مقابل اين نومحافظه كاران آمريكايي موفق تر خواهد بود يا نه.
شرايط ژاك شيراك اندكي متفاوت تر است و او اكنون در پايان راه و دوران حكومت خود مي تواند به اين افتخار كند كه از ابتدا با جنگ عراق مخالف بوده است. به خاطر همين موضع بود كه محبوبيت او در ميان اعراب افزايش يافت. البته بعد از اينكه شيراك در فشار به سوريه براي عقب نشيني از لبنان به آمريكا پيوست، بخشي از اين محبوبيت از دست رفت. شيراك همچنين در كشمكش اخير لبنان از حزب الله فاصله گرفت و در تحريم حماس به آمريكا پيوست اما اگر نيكولاي ساركوزي در انتخابات رياست جمهوري فرانسه پيروز شود اين كشور را بيشتر به سوي اردوگاه آمريكا و اسرائيل پيش خواهد برد.
حقيقت اين است كه نه انگليس و نه فرانسه نتوانسته اند سياست مستقلي در خاورميانه داشته باشند و به جاي آن تسليم سايه آمريكا و اسرائيل بوده اند. عدم دستيابي به سياست واحد دفاعي و خارجي در اروپا در سالهاي اخير هم به همين دليل بوده است. اما در آينده و در خاورميانه اي كه روسيه با اطمينان به نفس جديد، اعراب با قدرت تازه و به رهبري عربستان و ايران در حال ظهور در كنار نيروهاي غير دولتي همچون حماس و حزب الله بازيگران جديد آن هستند، اروپا هم به گونه اي ديگر بازي خواهد كرد.
روزنامه ديلي استار لبنان- 12 فوريه
</TEXT>
</DOC>
<DOC>
<DOCID>HAM2-851125-061</DOCID>
<DOCNO>HAM2-851125-061</DOCNO>
<ORIGINALFILE>/1385/851125/news/_kharj.htm</ORIGINALFILE>
<ISSUE>چهارشنبه 25 بهمن 1385 - سال چهاردهم - شماره4206 - Feb 14, 2007</ISSUE>
<DATE calender="Western">2007-02-14</DATE>
<DATE calender="Persian">1385/11/25</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
رايزني پوتين و شاه اردن درباره تحولات خاورميانه
</TITLE>
<TEXT>
مهر: رئيس جمهوري روسيه ديروز در ديدار با شاه اردن در امان درباره اوضاع منطقه خاورميانه به ويژه مناقشه اسرائيل و فلسطيني ها بحث و تبادل نظر كرد.
به گزارش خبرگزاري فرانسه، ولاديمير پوتين ديروز مذاكراتي را در اردن با شاه اين كشور انجام داد.محور اين مذاكرات بر مناقشه اسرائيل و فلسطيني ها و روابط دوجانبه بين مسكو و امان متمركز بود.
خبرگزاري پتراي اردن نيز در اين باره گزارش داد كه پوتين و عبدالله دوم درباره تحولات خاورميانه و به ويژه اوضاع مناطق فلسطيني و خاك عراق با يكديگر رايزني كردند.اين درحالي است كه پوتين با ابومازن رئيس تشكيلات خودگردان فلسطين نيز ديدار كرد.تحليلگران عرب زبان با اشاره به اين مطلب كه سفر پوتين به اردن در زمان حساسي از روند صلح انجام شد، گفتند: اين سفر در چارچوب تلاش روسيه براي بازگرداندن توازن قدرت در منطقه با حضور واشنگتن، روند صلح را به مسير اصلي اش بازمي گرداند.
</TEXT>
</DOC>
<DOC>
<DOCID>HAM2-851125-062</DOCID>
<DOCNO>HAM2-851125-062</DOCNO>
<ORIGINALFILE>/1385/851125/news/_kharj.htm</ORIGINALFILE>
<ISSUE>چهارشنبه 25 بهمن 1385 - سال چهاردهم - شماره4206 - Feb 14, 2007</ISSUE>
<DATE calender="Western">2007-02-14</DATE>
<DATE calender="Persian">1385/11/25</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
كوتاه از جهان سياست
</TITLE>
<TEXT>
محكوميت يك آمريكايي در دادگاه قطر
ايرنا: دادگاه قطر روز دوشنبه يك مهندس نفت آمريكايي را به جرم جاسوسي صنعتي به حبس ابد محكوم كرد. به گزارش خبرگزاري فرانسه از دوحه، روزنامه قطري الرايه نوشت كه اين مهندس آمريكايي در شركت دولتي نفت قطر كار مي كرد و در حين فروش اطلاعات مهم مربوط به يك ميدان نفتي به يك سفارتخانه خارجي، بازداشت شد. روزنامه انگليسي زبان گلف تايمز چاپ قطر نيز نوشت كه جان ويليس دانز جاسوس??ساله آمريكايي، روز دوشنبه در دوحه محكوم شد. به نوشته الرايه، نيروهاي امنيتي، اين جاسوس آمريكايي را از طريق يك مامور مخفي كه خود را نماينده يك سفارتخانه خارجي معرفي كرده بود، بازداشت كردند.
جايزه  5 ميليون دلاري براي دستگيري
دبيركل جنبش جهاد اسلامي فلسطين و يك عضو حزب الله
گروه بين الملل - وزارت امور خارجه  آمريكا 5 ميليون دلار جايزه براي دستگيري دبير كل جنبش جهاد اسلامي فلسطين و يكي از اعضاي حزب الله لبنان تعيين كرده است.به گزارش خبرگزاري دانشجويان ايران ايسنا به نقل از خبرگزاري كويت، وزارت امور خارجه  آمريكا با صدور بيانيه اي اعلام كرد: محمد حمادي، عضو حزب الله لبنان و رمضان عبدالله محمد شلح، دبير كل جنبش جهاد اسلامي فلسطين در ليست مظنونان پليس فدرال آمريكا، اف.بي. اي قرار دارند و اسامي آن ها بنا به تصميم كاندوليزا رايس، وزير امور خارجه  آمريكا به فهرست آن دسته از مظنوناني اضافه شده كه احتمال مشاركت آن ها در اقدامات تروريستي بيشتر است.
رئيس ستاد مشترك ارتش آمريكا
اتهامات واشنگتن عليه تهران را رد كرد
مهر:  رئيس ستاد مشترك ارتش آمريكا در رد اتهامات بي پايه و اساس مقام هاي كشورش عليه ايران مبني بر حمايت تسليحاتي از گروه هاي عراقي تأكيد كرد كه هيچ اطلاعاتي در اين زمينه كه تهران سلاح هاي مرگبار به عراق ارسال مي كند، وجود ندارد.
به گزارش روزنامه واشنگتن پست، ژنرال پيتر پيس در گفت وگو با صداي آمريكا و در طول ديدار خود از استراليا تصريح كرد: ما مي دانيم كه ابزار پرتابي منفجر شونده در ايران ساخته مي شوند، اما من نمي گويم كه دولت ايران في نفسه اين مسئله را مي داند.
وي افزود: اين مسئله روشن است كه ايراني ها مشاركت مي كنند و اين مسئله نيز روشن است كه ابزار وارده از ايران نيز وجود دارند، اما من نمي گويم كه دولت ايران آشكارا از اين مسئله اطلاع دارد و يا همدست است.
نخست وزير تركيه اقدام رژيم صهيونيستي
در مسجدالاقصي را محكوم كرد
ايرنا: رجب طيب اردوغان نخست وزير تركيه اقدام رژيم صهيونيستي به حفاري در مسجدالاقصي را محكوم كرد.
اردوغان در سخنراني خود خطاب به نمايندگان حزب حاكم عدالت و توسعه در مجلس ملي تركيه گفت: اسرائيل بايد به قرارداد لزوم حفظ اماكن مقدس مسلمانان پايبند باشد.
نخست وزير تركيه با عنوان اين كه اسرائيل در سال هاي????و???? ميلادي نيز با توسل به اقدام هاي مشابهي موجب بروز درگيري و خشونت در مسجدالاقصي شده است، گفت: هر گونه اقدامي عليه مسجدالاقصي، واكنش مسلمانان را به دنبال خواهد داشت. اردوغان با اشاره به اين كه ايهوت اولمرت نخست وزير اسرائيل آماده سفر به تركيه است، گفت: روز پنجشنبه(فردا)در ديدار با اولمرت اعتراض تركيه به اين اقدام اسرائيل را به اطلاع وي خواهم رساند. ايهوت اولمرت امشب براي ديدار دو روزه وارد آنكارا خواهد شد.
بلر و كرزاي در لندن ديدار مي كنند
ايسنا: سخنگوي دولت انگليس اعلام كرد كه توني بلر، نخست وزير اين كشور قرار است امروز چهارشنبه طي نشستي در لندن با حامد كرزاي، رئيس جمهور افغانستان به بررسي آخرين تحولات اين كشور به ويژه وضعيت نيروهاي ائتلاف در افغانستان بپردازد.
</TEXT>
</DOC>
<DOC>
<DOCID>HAM2-851125-063</DOCID>
<DOCNO>HAM2-851125-063</DOCNO>
<ORIGINALFILE>/1385/851125/news/_learning.htm</ORIGINALFILE>
<ISSUE>چهارشنبه 25 بهمن 1385 - سال چهاردهم - شماره4206 - Feb 14, 2007</ISSUE>
<DATE calender="Western">2007-02-14</DATE>
<DATE calender="Persian">1385/11/25</DATE>
<CAT xml:lang="fa">علمی فرهنگی</CAT>
<CAT xml:lang="en">Science and Culture</CAT>
<TITLE>
نگاهي به اجراي نظام پيشنهادهاي كاركنان در سازمان هاي دولتي ايران
نه براي لقمه اي نان
احمد اسماعيلي
</TITLE>
<TEXT>


تحول اداري فرآيندهاي متعددي همچون مشاركت عمومي كاركنان، اصلاح ساختارهاي اداري، تناسب وظايف و اختيارات، توانمند سازي كاركنان و مديران، پاسخگويي دولتمردان در مقابل شهروندان، نظارت بر نظام اداري و توسعه شيوه هاي اطلاعاتي و... را دنبال مي كند. با اين حال، علي رغم تلاش هاي فراواني كه در جهت تحول اداري صورت پذيرفته است، وضعيت و عملكرد ادارات از نظر مسئولان، كارمندان و در نهايت مردم مطلوب نيست.
به نظر مي رسد مهم ترين ركن براي پيشبرد تحول اداري، تغيير آن از سياستهاي بيروني و دستوري به الگوها و روش هاي دروني است. يعني روشهايي كه از داخل هر سازمان نشأت گرفته باشد. براي شرح اين مطلب به چند مشخصه مهم تحول اداري اشاره مي شود:
تحول، فرآيندي مستمر است؛ زيرا جامعه انساني از جهات مختلف علمي، اقتصادي، فرهنگي، سياسي و... تغيير مي كند. به ويژه در عصر ما، تحولات، سرعت روزافزوني دارند. به طوري كه پيتر دراكر مي گويد: جهاني كه دستخوش تحول و دگرگوني است و امنيت آن هر روز در معرض تهديد است، ابداع و ابتكار تنها راه بقا است. نوع تحولات مورد نياز در ادارات مختلف، به شدت متفاوت است. اين تفاوت به جهت اختلاف ادارات از لحاظ وظايف، امكانات، سطح معلومات علمي و تجربي، ساختارها و قوانين و... ايجاد مي شود. بنابراين چنانچه در پي اجرايي كردن تحول اداري هستيم، نمي توان تنها به دستور العمل هاي كلي براي تمام ادارات اكتفا كرد؛ زيرا نحوه شناسايي و رفع مشكلات هر اداره با ادارات ديگر تفاوت دارد.
براي شناسايي و رفع مشكلات هر سازمان، بايستي بيش از پيش به افراد همان سازمان اتكا كرد؛ زيرا نيروهاي داخل سازمان هم با مشكلات به صورت عيني و روزمره برخورد مي كنند، هم شناخت بيشتري به وظايف و روابط رسمي و غيررسمي دارند. در ضمن استفاده از تجربيات و نظريات آنها باعث دلگرمي و افزايش توجه آنها به اصلاح امور مي شود و حتي اگر بدانند چرا نظر اصلاحي آنها قابل اجرا نيست، باز هم به علم و بينش آنها نسبت به محيط خود افزوده مي شود و با درك بهتري كار مي كنند.
نظام پيشنهادها همه مشخصه هاي ياد شده را به خوبي پوشش مي دهد. امور فني و اداري، امروزه تنوع و پيچيدگي هاي زيادي يافته اند و پاسخ به اظهارنظر افراد مختلف در چگونگي اداره امور و استفاده از افكار همگان نيازمند همكاري و بررسي كارشناسي است. همچنين از نظر فرهنگ ديني به نظر مي رسد مي توان نظام پيشنهادها را يك راهكار منظم براي فرضيه امر به معروف و نهي از منكر تلقي كرد. از سوي ديگر طبق اصل 104 قانون اساسي، در ادارات شوراهايي مركب از كارمندان و مديران در جهت تأمين قسط اسلامي، همكاري در تنظيم برنامه ها و هماهنگي در پيشرفت امور لازم است. با وجود تشكيل شوراهاي صنفي و شهري تاكنون شوراهاي اداري تشكيل نشده اند. لذا پيشنهاد مي شود با تلفيق مباني نظام پيشنهادها و اين اصل متروك قانون اساسي و همچنين مفاهيم عالي امر به معروف و نهي از منكر، تحول اداري را در مسير مناسب قرار دهيم و نظام پيشنهادها را كه از فرهنگ ديگر كشورها اخذ شده با قوانين ملي وعقايد و فرهنگ عمومي همراه و هماهنگ سازيم.
پيش نياز اجراي نظام پيشنهادها
نظام پيشنهادها به طور كلي مبتني بر اخذ نظر و پيشنهاد از افراد درمورد چگونگي بهبود كارها و فعاليت ها، بررسي نظرات اخذ شده توسط افراد مطلع و معتمد، اجراي نظرات قابل قبول و بالاخره قدرداني از پيشنهاد دهندگان است كه همگي اين امور، وسيله اي براي تحول اداري و ارتقاي كيفي و كمي فعاليتهاست. از سوي ديگر به نظر مي رسد ادارات ما اساساً متناسب با اصل تحول پذيري طراحي نشده اند و معمولاً داراي ساختاري با انعطاف اندك، مديريت با اختيارات محدود، وظايف غيرشفاف، قوانين مطرح نشده، بودجه محدود و غيرقابل انعطاف و... هستند. بنابراين، براي تحول اداري بايستي شرايط و معيارهاي اصلي را تعريف كنيم كه ادارات بتوانند با يكديگر همكاري و اشتراك مساعي داشته باشند و روي هم يك مجموعه بزرگ و منسجم(اركان نظام اسلامي)را تشكيل دهند. همچنين بايد از قوانين و محدوديت هاي دست و پا گير بكاهيم. به هر حال اين محدوديت ها كه رفع آنها جزو اهداف تحول اداري هستند، عامل محدود كننده نظام پيشنهادها به شمار مي روند و رفع آنها الزامي است. در ذيل برخي از اين محدوديت ها و ديگر مقدمات اجراي نظام پيشنهادها شرح داده مي شوند:
1 - اظهار پيشنهاد نيازمند ابتكار عمل يا نقد وضع موجود است و بنابراين بايستي روابط مديران و كارمندان تا حدي صميمي و قانونمند باشد كه كارمند توان نقد و اظهار نظر سازنده و صريح را داشته باشد. به عبارت ديگر فضاي سالم براي اظهار نظر منتقدان و انتقادپذيري وجود داشته باشد. يعني كارمندان بدون نياز به شجاعت بسيار زياد بتوانند نظرات خود را اظهار كنند(البته با حفظ مقررات و سلسله مراتب و شرايط امر به معروف و نهي از منكر)و مديران نيز انتقادپذيري را در خود و زير دستان تقويت كنند و سخن حق را بپذيرند، هر چند برخلاف ميل و يا عادت آنها باشد. اين امر از سويي نيازمند شايسته سالاري در انتصاب مديران است و از سوي ديگر قوانين، بايستي حمايت لازم و دوطرفه از كارمند و مدير داشته باشد. ولي در وضعيت فعلي مديران نسبت به ارزشيابي و تشويق و تنبيه كاركنان اختيارات زيادي دارند، ولي نظر كارمندان حتي در ارزشيابي مديران لحاظ نمي شود.
2 - كمبود شديد حقوق و مزاياي اكثر كارمندان باعث كم شدن توجه آنان به وظايف اداري خود و من جمله بررسي روش هاي اصلاحي مي شود. لذا اكثر پيشنهادها در اوايل اجراي نظام پيشنهادها متوجه وضعيت مالي و رفاهي آنان خواهد بود و بايستي اين پيشنهادها نيز در چارچوب نظام پيشنهادها پيگيري شود. همچنين فاصله زياد بين حقوق كارمندان و مديران باعث ايجاد فاصله روحي بين آنها مي شود، يعني يكدلي و همكاري كه لازمه پيشرفت كار جمعي و تبادل نظر است را كم رنگ مي كند. در اين صورت، كارمندان مشكلات سازمان را مشكلات مديران مي پندارند و رغبتي براي حل اين مشكلات ندارند.
3 - بررسي برخي از پيشنهادها نيازمند مطالعات كارشناسي نسبتاً مفصل يا انجام تحقيقات فني مربوط به آن است. اغلب سازمان ها و وزارتخانه ها معمولاً مراكز تحقيقاتي وابسته به خود دارند كه بهتر است اين گونه پيشنهادها به همان مراكز تحقيقاتي ارجاع شود. با اين حال گاهي موضوع پيشنهادي، مرتبط با فعاليت هاي مراكز تحقيقاتي نيست يا نيازمند تحقيقات نسبتاً كوچكي است و لذا بايستي كميته هاي نظام پيشنهادها اجازه صرف هزينه براي تحقيقات موردي و نسبتاً كوچك روي بعضي پيشنهادهاي جالب را داشته باشند.
4 - با پذيرش پيشنهادها و امتياز بندي آنها بايستي از پيشنهاد دهنده قدرداني شود كه طريقه رايج آن اعطاي مزاياي مالي است، به طوري كه مبلغ پاداش متناسب با اهميت و تأثير پيشنهاد و زحمات پيشنهاد دهنده باشد و همچنين پاداش در فاصله زماني مطلوب(نسبتاً كوتاه)بايستي پرداخت شود. بنابر اين بايد اعتبارات لازم در رديف بودجه هر دستگاه پيش بيني شود و دست كميته اجرايي نظام پيشنهادها تا حدودي باز باشد(با قيد شرط معتمد بودن آنها)و فقط شرايط كلي براي كميته نظام پيشنهادها تعريف شود و شروط تكميلي به آئين نامه هاي داخلي هر سازمان يا اداره موكول شود. بديهي است منافع حاصل از اجراي نظام پيشنهادها به مراتب ارزشمندتر از هزينه هاي آن خواهد بود.
5 - در اجراي نظام پيشنهادها، چنانچه پيشنهادي به هر علت قابل پذيرش نيست، بايد علت پذيرش پيشنهاد رسماً و به صورت واضح به پيشنهاد دهنده اعلام شود تا پيشنهاد دهنده توجيه شود و مأيوس نگردد. در حالي كه بعضي از مديران به ويژه در ادارات دولتي رغبتي به تبادل نظر با كاركنان و پاسخگويي به آنان ندارند و چنين مديراني، اجراي نظام پيشنهادها را دشوار مي دانند. براي رفع اين مشكل مي توان در مراحل اوليه، اجراي نظام پيشنهادها را در سازمان هاي داوطلب شروع كرد، ولي طي يك برنامه زمان بندي شده بايستي كليه سازمان ها تحت پوشش قرار گيرند و پشتوانه هاي قوي براي حمايت از كميته هاي اجرايي در خصوص پاسخگويي مديران وجود داشته باشد.
6 - با اجراي نظام پيشنهادها در يك اداره، گاهي پيشنهادهايي مطرح مي شوند كه موجه و مثبت به نظر مي رسند، ولي اجراي آنها در حيطه اختيارات آن اداره نيست(موانع قانوني يا آئين نامه اي براي اجراي آن وجود دارد). در اين صورت به جاي دفع پيشنهاد به علت وجود مانع قانوني، بهتر است موضوع به مرجع ذي صلاح در امر آن قانون يا آئين نامه ارجاع و خواسته شود كه در صورت صلاح ديد، موضوع پيشنهاد را در بازنگري قوانين مربوطه لحاظ كنند و يا علت رد آن را توضيح دهند. البته اين حالت، بايد با طي مراحل و مراتب اداري صورت پذيرد. بنابر اين نظام پيشنهادها بايد در سطوح مختلف مطرح و اجرا شود تا چنانچه پيشنهادي در سطح يك اداره قابل قبول تلقي شده ولي اجراي آن نيازمند تصميم گيري در اداره ديگر يا مرجع بالاتر باشد، پيشنهاد مزبور به كميته ذي ربط در اداره ديگر يا سطح بالاتر منعكس شود و قابل پيگيري باشد.
نكاتي براي پيشبرد مطلوب تر نظام پيشنهادها
* موفقيت نظام پيشنهادها در گرو باور مديريت ارشد به توانايي كاركنان و درك مسايل آنان، توانمندي و شايستگي مديريت ارشد براي تشخيص و اجراي پيشنهادهاي مفيد و همچنين توجيه مديران مياني است وگرنه در سازماني كه مدير ارشد در اجراي نظام پيشنهادها جدي نباشد، يا مديران مياني با نظام پيشنهادها همنوا نباشند، يا برداشت اشتباه از ماهيت نظام پيشنهادها داشته باشند و در پي ايرادگيري باشند، تحول جدي اتفاق نخواهد افتاد و نظام پيشنهادها ناموفق جلوه خواهد كرد. پس آموزش مديران بايد به صورت گسترده پيگيري شود تا نظام پيشنهادها به عنوان ابزار كمكي براي مديران مطرح شده و با سازمان هايي آشنا شوند كه اين نظام را با موفقيت اجرا كرده اند.
* انگيزش كاركنان براي ارايه پيشنهاد مي تواند به صورت مادي و معنوي پيگيري شود. با وجود اهميت انگيزش معنوي در مشاركت و روش هاي متعدد و مؤثر آن، متأسفانه روي اين زمينه كمتر كار شده است. در اين مسير ضرورت دارد ارزش هاي فرهنگي و مذهبي جامعه مانند وجدان كاري، كمك به مردم، خدمت به نظام اسلامي و... و همچنين شخصيت و كرامت كارمندان مورد توجه قرار گيرد. فقدان انگيزه هاي معنوي، يك سازمان وابسته به نظام اسلامي را به يك سازمان صرفاً مادي تنزل مي دهد. متذكر مي شود اگر در نظام پيشنهادها مبالغي به پيشنهاد دهندگان پرداخت مي شود براي جبران بخشي از زحمات آنان و تشويق عموم است وگرنه وقت و فكر انسان ها را نمي توان با مبالغ مادي ارزشيابي و جبران كرد، همان طور كه ارزش عمر كارمند را نبايد با حقوق ناچيز اداري مساوي دانست. اصولاً اگر شخصي فقط براي دريافت پول، عمر خود را در مشاغل اداري يا مشاغل ديگر صرف كند، زيان مي بيند. زيرا عمر سرمايه محدود و برگشت ناپذير انسان ها براي تعالي معنوي است و آن چه كاركردن را ارزشمند و در رديف بالاترين عبادت ها قرار مي دهد، همانا تأمين معيشت براي انجام وظايف ديني و همچنين خدمت به جامعه است كه به ويژه در نظام اسلامي بالاترين افتخار است. به همين نحو، ارايه پيشنهادهاي سازنده و خالصانه را مي توان امر به معروف و نهي از منكر تلقي كرد كه موجب ارزش والاي آن و تائيدات الهي مي شود.
* در اغلب مراجع مربوط به نظام پيشنهادها، پاداش پيشنهاد دهندگان را درصدي از منافع اقتصادي كه بر اثر اجراي پيشنهاد عايد سازمان مي شود، تعريف مي كنند، ولي در ادارات دولتي اين روش ميسر نيست. زيرا اولاً هدف اصلي ادارات كسب منافع اقتصادي نيست، دوم آن كه منافع يك پيشنهاد به آساني اندازه گيري و قيمت گذاري نمي شود و سوم اين كه پرداخت ارقام درشت در ادارات ميسر نمي شود. بنابر اين، پرداخت پاداش در ادارات بايد حدود متعادل تري داشته و چارچوب امتيازبندي نسبتاً ساده داشته باشد. بديهي است معيارهاي ارزشيابي پيشنهاد و اعطاي پاداش به تناسب وظايف و شرايط ادارات متفاوت است.
نتيجه گيري و پيشنهادها
* اجراي نظام پيشنهادها در ادارات دولتي ضرورت داشته و براي پويايي و تحول سازماني اهميت دارد.
* سازمان مديريت و برنامه ريزي كشور بايستي مقدمات لازم براي ترويج و اجراي نظام پيشنهادها را در سطح ملي پيگيري و لوايح قانوني مورد نياز و چارچوب هاي نظام پيشنهادات ارايه كند. با اين حال تدوين آئين نامه هاي اختصاصي هر اداره، بايستي به همان اداره تفويض شود.
* آموزش مديران و كاركنان، تدوين مقررات اجرايي، تأمين اعتبارات مالي(از محل صرفه جويي هاي حاصله)و انجام تحقيقات براي شروع و استمرار نظام پيشنهادها ضرورت دارد.
* تعميم حوزه افراد پيشنهاد دهنده به مراجعان ادارات دولتي، متخصصان و عموم مردم(مشتريان)بايستي مطالعه شود.
* علاوه بر انگيزش هاي مادي، انگيزش هاي معنوي براي ارايه پيشنهاد اهميت وافر دارد و توجه به موضوعاتي همچون خدمت به جامعه، وجدان كاري، خدمت به نظام اسلامي و توجه به شخصيت و كرامت كارمندان از عوامل مهم آن به شمار مي رود كه بايد به خوبي مطالعه و به كار بسته شوند.
</TEXT>
</DOC>
<DOC>
<DOCID>HAM2-851125-064</DOCID>
<DOCNO>HAM2-851125-064</DOCNO>
<ORIGINALFILE>/1385/851125/news/_learning.htm</ORIGINALFILE>
<ISSUE>چهارشنبه 25 بهمن 1385 - سال چهاردهم - شماره4206 - Feb 14, 2007</ISSUE>
<DATE calender="Western">2007-02-14</DATE>
<DATE calender="Persian">1385/11/25</DATE>
<CAT xml:lang="fa">علمی فرهنگی</CAT>
<CAT xml:lang="en">Science and Culture</CAT>
<TITLE>
نگاه اول
ضرورت هاي اجراي نظام پيشنهادهاي كاركنان
</TITLE>
<TEXT>
گروه اجتماعي - به لحاظ ضرورتهاي تحول اداري و لزوم تحول مستمر در ادارات بايستي بيشتر از نيروهاي داخل هر اداره براي اصلاح امور استفاده شود. نظام پيشنهادها ابزار مفيدي براي تحول دروني و مستمر در ادارات است و باعث مشاركت عمومي كارمندان مي شود. با اين حال، ساختار كهن و ركود نسبي سيستم اداري موجود با ماهيت پوياي نظام پيشنهادها مطابقت نداشته و بايستي موانعي كه فراروي اجراي نظام پيشنهادهاست شناسايي و حتي المقدور رفع شوند. ويژگي هاي نظام اداري در شركتها و سازمان هاي خصوصي و دولتي تفاوت هاي زيادي دارد، كه تأثير آن بر نظام پيشنهادها تا حدودي بررسي مي شود.
نظام پيشنهادها را مي توان يك راهكار براي فريضه امر به  معروف و نهي از منكر تلقي كرد. بنابراين، تطبيق اين فريضه با نظام پيشنهادها و همچنين تلفيق آن با اصل 104 قانون اساسي(كه تشكيل شوراهاي اداري را توصيه مي كند)مي توان اين شيوه مديريتي را با قوانين ملي و فرهنگ مردمي هماهنگ سازد و باعث بالندگي و رشد مطلوب تر نظام پيشنهادها يا شوراهاي اداري شود.
مشكلات موجود در ساختار اداري كشور، ضرورت بهره گيري از شيوه هاي مناسب و نوين براي ساماندهي وضعيت ادارات دولتي و رفع مشكلات آنها را دو چندان ساخته است. با وجود تأكيدهاي مكرر بر اهميت تحول اداري و اقدام هاي انجام شده براي شناسايي و رفع مشكلات نظام اداري، عملكرد سازمان ها در اين زمينه مطلوب نيست. البته نبايستي تلاشهاي فراوان و صادقانه مديران و كارمندان را از نظر دور داشت كه گردش كنوني امور به واسطه همين تلاشهاست.
در چنين شرايطي نظام پشنهادها، به عنوان روشي در جهت بهبود مستمر وضعيت و عملكرد ادارات دولتي و جلب رضايت مردم مي تواند نقش مؤثري ايفا كند. به همين دليل اخيراً شوراي عالي اداري، اجرايي نظام پيشنهادها در ادارات و سازمانهاي دولتي را تصويب و ابلاغ كرده است. منظور از نظام پيشنهادها، مشورت و تبادل نظر بين كارمندان و مديران است كه به صورت ابزاري بين لايه هاي هرم قدرت در نظر گرفته مي شود تا انگيزه بهبود و تحول در همه افراد سازمان فراگير شود و عملكرد و وضعيت ادارات دولتي بهبود يابد.
نظام پشنهادها در برخي كشورها، به ويژه ژاپن سابقه طولاني دارد و تجارب آنها و نيز تجارب بسياري از مؤسسات موفق داخلي در اين زمينه موجود است. با اين حال، به نظر مي رسد براي بومي كردن اين سيستم مديريت(تطابق با قوانين و فرهنگ)تلاش بيشتري لازم است.
براي اجراي نظام پيشنهادها در ادارات، اولاً بايستي موانع موجود در اجرا برطرف شود و سپس براي هر يك از سازمانها و ادارات دولتي، آيين نامه مناسبي برحسب ساختار، وظايف و وضعيت سازمان تهيه و توسط افراد مطلع و معتمد به اجرا درآيد.
</TEXT>
</DOC>
<DOC>
<DOCID>HAM2-851125-065</DOCID>
<DOCNO>HAM2-851125-065</DOCNO>
<ORIGINALFILE>/1385/851125/news/_shari.htm</ORIGINALFILE>
<ISSUE>چهارشنبه 25 بهمن 1385 - سال چهاردهم - شماره4206 - Feb 14, 2007</ISSUE>
<DATE calender="Western">2007-02-14</DATE>
<DATE calender="Persian">1385/11/25</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
3 طرح بزرگ ترافيكي تا ماه آينده به بهره برداري مي رسد
تقاطع غير همسطح شهران- همت گشايش يافت
</TITLE>
<TEXT>


گروه شهري- شهردار تهران در مراسم گشايش تقاطع غير همسطح شهران -  همت اظهار اميدواري كرد با برنامه ريزي هاي صورت گرفته و با اقدامات جدي تر و دقيق تر سال 86 در همه عرصه هاي فرهنگي، اجتماعي، عمراني، خدماتي و.... شاهد جهش هاي بزرگي در حوزه مديريت شهري باشيم.
قاليباف ازسال85  به عنوان سال خوبي براي منطقه 5 نام برد كه پروژه هاي خوبي از جمله ميدان نور، طرح تقاطع غير همسطح شهيد همت و ستاري و زيرگذر شهران در آن به اجرا درآمد. وي ادامه داد همچنين طرح بزرگراه آسيا كه اتوبان كرج را به منطقه شهران متصل مي كند با هزينه 100 ميليارد تومان هم اكنون در اين منطقه در دست ساخت قرار دارد.
بقيه از صفحه اول
وي در ادامه گفت: در سال جاري 350 هزار تن آسفالت در محلات منطقه 5 ريخته شد و اگر اين رقم را با سال قبل از آن مقايسه كنيم با افزايش 6 برابري مواجه خواهيم شد.
قاليباف درباره زيرگذر شهران به وجود دو خط لوله آب و دو خط لوله گاز پرفشار به عنوان يكي از موانع عمده برسر اجراي اين طرح اشاره كرد كه در 10 سال گذشته مانع از آن مي شد تا كسي زير بار مسئوليت احداث اين طرح برود كه خوشبختانه بدون ايجاد كوچكترين مشكلي در جريان آبرساني و گازرساني به اهالي منطقه كار به اتمام رسيد. قاليباف گفت: محدوديت منابع مالي و ضرورت توسعه اقدامات عمراني درشهر مديريت شهري را به فكر بازنگري در روشهاي ساخت، طراحي و جانمايي طرح انداخت.وي در اينباره به اصلاح روشهاي طراحي و اجراي ساخت ابنيه، پلها و تقاطعات، روسازي ونگهداري معابر، استانداردسازي روشها، ماشين آلات و آموزشهاي جديد در مجموعه شهري اشاره كرد و خبرداد:
در همين باره قرار است از اين به بعد طراحي تمام پل ها و تقاطع هاي سطح شهر به گونه اي جديد سمبل نمادي از يك منطقه شهر باشد تا از حالت يكنواختي و ظاهر خسته كننده فعلي خارج شود. به گفته قاليباف از اين پس تمامي پل ها و تقاطع هاي سطح شهر با اين روش طراحي خواهند شد و با اين كار چهره شهر زيباتر و چشم نوازتر خواهد شد.
قاليباف در حاشيه مراسم افتتاحيه زيرگذر شهران با حضور در جمع خبرنگاران در پاسخ به سئوال خبرنگار همشهري درباره اينكه هم اكنون تصويب طرح جامع و تفصيلي شهر تهران در چه مرحله قراردارد گفت: طرح جامع پس از پشت سر گذاشتن مراحل تصويب خود در شهرداري و شوراي اسلامي شهر تهران براي تصويب نهايي به شوراي عالي شهرسازي وزارت مسكن و شهرسازي ارسال شده است كه براساس اخبار دريافتي هفته گذشته هم نخستين جلسه بررسي آن برگزار شده است.
شهردار تهران در مورد بودجه شهرداري تهران در سال 85 گفت: امسال 87 درصد بودجه شهرداري تهران محقق شده است و بودجه سال آينده شهرداري تهران با رقم3400 ميليارد تومان به شوراي اسلامي شهر تهران ارسال شده است، كه از يكشنبه هفته آينده در دستور كار شوراي اسلامي شهر تهران قرار مي گيرد لذا پس از اولين جلسه اي كه شوراي اسلامي شهر تهران درباره بودجه برگزار كند براي خبرنگاران جلسه اي خواهيم گذاشت و جزئيات بودجه را توضيح خواهم داد. شهردار تهران درباره تجمع كاركنان مترو در نزديكي ساختمان شوراي شهر گفت: اين تجمع، به دليل نپرداختن حقوق و مزاياي كاركنان مترو نبوده زيرا ما تمامي حقوق و مزاياي آنان را به موقع پرداخت كرده ايم.شركت مترو قبلا كار ساخت و بهره برداري را خودش انجام مي داد اما هم اكنون به دليل اينكه كه حجم بهره برداري ها و ساخت بالا رفته شركت بهره برداري را از شركت مترو جدا كرديم.وي افزود: افراد معترض مي خواهند كه همچنان زير نظر مترو كار كنند اين در حاليست كه اعتراض آنها وارد نيست و حرف آنها غيرمنطقي است زيرا آنها همچنان زير نظر مترو هستند و هيچ فرقي در حقوق و مزاياي آنها وجود ندارد.
بنا براين گزارش قرار است ظرف يك ماه آينده 3 طرح ترافيكي بزرگ به بهره برداري برسد، افتتاح تقاطع سئول - نيايش، بهره برداري از ادامه بزرگراه امام علي از رسالت تا مسيل باختر به طول 2500 متر و مسير مستقيم بزرگراه آيت الله سعيدي به سمت بزرگراه شهيد كاظمي در تقاطع نعمت آباد ازجمله اين پروژه هاست.
</TEXT>
</DOC>
<DOC>
<DOCID>HAM2-851125-066</DOCID>
<DOCNO>HAM2-851125-066</DOCNO>
<ORIGINALFILE>/1385/851125/news/_shari.htm</ORIGINALFILE>
<ISSUE>چهارشنبه 25 بهمن 1385 - سال چهاردهم - شماره4206 - Feb 14, 2007</ISSUE>
<DATE calender="Western">2007-02-14</DATE>
<DATE calender="Persian">1385/11/25</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
شهروندان خوش حساب 10،درصد بخشودگي عوارض مي گيرند
تأكيد شوراي شهر بر توسعه بازيافت زباله
حاشيه هاي جلسه شوراي شهر
</TITLE>
<TEXT>
زماني كه بيادي نايب رئيس شوراي شهر و شريعتمداري رئيس كميسيون برنامه و بودجه شورا از عدم پاسخگويي برخي مسئولان به اعضاي شورا گلايه كردند كرباسيان ضمن عذرخواهي از اين موضوع خاطرنشان ساخت كه در مواردي حتي تاكيد داشته ام كه نامه ها و پاسخ سئوالات با امضاي خود بنده براي اعضاء ارسال شود.
چمران نيز از پاسخگو نبودن برخي مناطق به مردم و حواله دادن آنان به اعضاي شوراي شهر انتقاد كرد و گفت: اگرچه ما به عنوان اعضاي شوراي شهر خود را پاسخگوي مردم مي دانيم ولي شهرداري نيز بايد وقت بگذارد و به مردم پاسخ بدهد نه اينكه مردم را از سر خود وا كنند.
گروه شهري- در جلسه ديروز شوراي شهر، گزارشي در باره جمع آوري، حمل و بازيافت زباله هاي شهري و چگونگي مشاركت بخش خصوصي در اين زمينه گزارشي از سوي معاون خدمات شهري شهرداري تهران ارايه شد.در سيصدمين جلسه علني شوراي اسلامي شهر تهران همچنين برخي اعضاء نسبت به عدم جديت در به كارگيري بخش خصوصي و متخصصان و كارشناسان در فرآيند بازيافت زباله هاي شهر تهران انتقاد كردند و از شهرداري در اين باره توضيح خواستند.
مسعود كرباسيان معاون خدمات شهري گفت: در حال حاضر روزانه 7 هزار و 700 تن زباله از مناطق مختلف شهرداري جمع آوري و به كهريزك منتقل مي شود كه احتمال افزايش آن با توجه به توسعه شهر و شهرك هاي اقماري وجود دارد.
وي با اشاره به روند بازيافت زباله در سال 84 گفت: بيشترين رقم، 2 هزار و 226 تن بود كه اين ميزان به دليل بروز برخي مشكلات براي پيمانكاران و آتش سوزي در يكي از واحد هاي مربوطه هم اكنون كاهش يافته و به يكهزار و 50 تن رسيده است.معاون خدمات شهري با بيان اينكه تلاش مي شود كه تفكيك زباله از مبدا به 36 درصد برسد گفت: هم اكنون در 22 منطقه تهران، 22 ايستگاه جمع آوري زباله خشك ايجاد شده است.نادرشريعتمداري رئيس كميسيون برنامه و بودجه شوراي شهر نيز با انتقاد از روند عزل و نصب هاي مديريتي در سازمان بازيافت شهرداري طي ساليان گذشته گفت: مساله بازيافت و محيط زيست در شهرداري و كشور تاكنون مظلوم واقع شده و هيچگاه به اين موضوع توجه نشده كه سازمان بازيافت يك كار تخصصي است. وي با تاكيد بر لزوم حمايت از پيمانكاران بازيافت و توليد كمپوست گفت: 6 ماه است كه تاسيسات پيمانكاران در اين زمينه تعطيل شده است.
رسول خادم رئيس كميسيون فرهنگي اجتماعي شورا نيز گفت: موضوع جمع آوري زباله و بازيافت آن به عنوان وظيفه و بحث اصلي شهرداري، مغفول مانده است.
مهلت بخشودگي 10 درصد خوش حسابي پرداخت عوارض
از سوي ديگر رئيس شوراي شهر گفت: شهروندان با پرداخت قبوض مربوط به عوارض تا پايان اسفند ماه امسال از 10 درصد بخشودگي ناشي از خوش حسابي استفاده كنند.
وي همچنين با اشاره به مشكلات و ابهامات پيش آمده در صدور و نحوه محاسبه قبوض مربوط به عوارض نوسازي و بهاي خدمات خواستار توضيح از سوي شهرداري شد.
مهدي چمران به اشكالات پيش آمده در قبوض عوارض نوسازي اشاره كرد و گفت: در برخي قبوض بدهي سابق بابت بهاي خدمات كه دريافت نشده آمده است در حاليكه اين عوارض سالهاست دريافت نمي شود. از سوي ديگر حسين پور زرندي، معاون مالي و اداري شهرداري تهران نيز با بيان اينكه مردم مي توانند در اين زمينه به ستادهاي رفع اشكال كه در شهرداري هاي مناطق پيش بيني شده مراجعه كنند گفت: قبوضي كه در آنها اشكال ايجاد شده است تا پايان خرداد ماه سال آينده فرصت پرداخت دارند. از سوي ديگر چمران رئيس شوراي شهر خطاب به معاون خدمات شهري گفت: براي برپايي نمايشگاه هاي بهاره و پر ازدحام در محل نمايشگاهها نبايد مجوز داده شود. وي همچنين از سازمان ميوه و تره بار خواست ضمن هماهنگي با وزارت بازرگاني زمينه مناسب براي عرضه ميوه ارزان در آستانه سال نو فراهم شود.
</TEXT>
</DOC>
<DOC>
<DOCID>HAM2-851125-067</DOCID>
<DOCNO>HAM2-851125-067</DOCNO>
<ORIGINALFILE>/1385/851125/news/_shari.htm</ORIGINALFILE>
<ISSUE>چهارشنبه 25 بهمن 1385 - سال چهاردهم - شماره4206 - Feb 14, 2007</ISSUE>
<DATE calender="Western">2007-02-14</DATE>
<DATE calender="Persian">1385/11/25</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
22 بهمن سال آينده انجام مي شود
بهره برداري از سينما آزادي بدون تأخير در زمان مقرر
</TITLE>
<TEXT>
سما:پروژه احداث سينما آزادي به هيچ عنوان از نظر زمان بندي عقب نيست و طبق روزشمار آن، تا 22 بهمن سال آينده به اتمام مي رسد.
اكبر تشكري نيا- مديرعامل شركت توسعه فضاهاي فرهنگي شهرداري تهران- با اعلام اين مطلب گفت: هرچند به دليل قرار گرفتن سينما آزادي در حاشيه دو خيابان اصلي مشكلاتي در روند اجرايي كار وجود دارد اما اين پروژه طبق روزشمار به كار خود ادامه مي دهد و تا 22 بهمن سال آينده به اتمام خواهد رسيد.
وي با بيان اين كه همواره اجراي كارهاي فرهنگي با مشكلات زيادي روبه رو است افزود: هم اكنون زيرساخت هاي فرهنگي شهر تهران در حال انجام است و احداث سينما آزادي نيز به عنوان يكي از بزرگترين پروژه هاي فرهنگي با توجه به زمان بندي اعلام شده در روزشمار بي وقفه به كار خود ادامه مي دهد.
</TEXT>
</DOC>
<DOC>
<DOCID>HAM2-851125-068</DOCID>
<DOCNO>HAM2-851125-068</DOCNO>
<ORIGINALFILE>/1385/851125/news/_shari.htm</ORIGINALFILE>
<ISSUE>چهارشنبه 25 بهمن 1385 - سال چهاردهم - شماره4206 - Feb 14, 2007</ISSUE>
<DATE calender="Western">2007-02-14</DATE>
<DATE calender="Persian">1385/11/25</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
عمليات احداث قطار شهري كرجدر انتظار اعتبار
</TITLE>
<TEXT>
ايرنا: مديرعامل سازمان قطار شهري مترو كرج گفت: ادامه عمليات حفاري براي تونل هاي قطار شهري اين شهر و حومه آن در انتظار تامين اعتبار سال جاري است.
نادررضا نوري افزود: چنانچه اعتبارات سالجاري اين طرح به موقع تخصيص نيابد، عمليات حفاري تحت الشعاع قرار خواهد گرفت. وي تاكيد كرد:???ميليارد ريال اعتبار امسال براي ادامه اين طرح تخصيص يافته و با وجود اينكه به آخر سال نزديك مي شويم هنوز در اختيار مجريان قرار نگرفته است.
وي، با اشاره به اينكه مدت اجراي اين طرح حدود پنج سال پيش بيني شده است، گفت: در صورت تامين نشدن به موقع اعتبار، اين مدت زمان طولاني تر خواهد شد.
</TEXT>
</DOC>
<DOC>
<DOCID>HAM2-851125-069</DOCID>
<DOCNO>HAM2-851125-069</DOCNO>
<ORIGINALFILE>/1385/851125/news/_shari.htm</ORIGINALFILE>
<ISSUE>چهارشنبه 25 بهمن 1385 - سال چهاردهم - شماره4206 - Feb 14, 2007</ISSUE>
<DATE calender="Western">2007-02-14</DATE>
<DATE calender="Persian">1385/11/25</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
امنيت شغلي كاركنان مترودر شركت بهره برداري تأمين است
</TITLE>
<TEXT>
سما:مديرعامل شركت بهره برداري راه آهن شهري تهران و حومه(مترو)تأكيد كرد: شركت بهره برداري مترو خصوصي نبوده و 100 درصد متعلق به شركت متروي تهران است و فعاليت كاركنان مترو در اين شركت به معني تعديل نيرو يا خصوصي سازي نيست.
جعفر ربيعي مديرعامل شركت بهره برداري راه آهن شهري تهران و حومه(مترو)افزود: منتقل شدن تعدادي ازكاركنان شركت متروي تهران به شركت بهره برداري موجب ايجاد شبهه براي جمعي از كارمندان و كاركنان مترو شده چرا كه فكر مي كنند با تشكيل شركت بهره برداري مترو اين بخش از زير نظر مترو خارج شده و به بخش خصوصي واگذار مي شود در حالي كه اين تصور كاملاً نادرست است.
جمعي از كاركنان شركت راه آهن شهري تهران و حومه(مترو)صبح ديروز در اعتراض به اين كه قرار است از شركت متروي تهران جدا شده و تحت پوشش شركت بهره برداري متروي تهران قرار گيرند، در مقابل ساختمان شوراي اسلامي شهر تهران تجمع كردند.
</TEXT>
</DOC>
<DOC>
<DOCID>HAM2-851125-070</DOCID>
<DOCNO>HAM2-851125-070</DOCNO>
<ORIGINALFILE>/1385/851125/news/_shari.htm</ORIGINALFILE>
<ISSUE>چهارشنبه 25 بهمن 1385 - سال چهاردهم - شماره4206 - Feb 14, 2007</ISSUE>
<DATE calender="Western">2007-02-14</DATE>
<DATE calender="Persian">1385/11/25</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
برگزاري نشست زن، شهر و رسانه در خانه هنرمندان
</TITLE>
<TEXT>


گروه شهريمركز مطالعات و پژوهش هاي رسانه اي مؤسسه همشهري، در جلسه سوم از سلسله نشست هاي علمي خود درمورد مسائل فرهنگي رسانه اي كه با عنوان جستار ماه برگزار خواهد شد، به موضوع زن، شهر و رسانه مي پردازد.
در اين جلسه يوسف اباذري، با موضوع فضاي شهري و جنسيت، حسن خجسته با موضوع گفتمان رسانه اي زن در ايران، سهيلا صادقي با موضوع ديدگاه هاي جنسيتي و مسائل اجتماعي، حسين كچوئيان با موضوع جنسيت و دين، ناصر كرمي با موضوع زن، توسعه پايدار و رسانه و شيوا كريمي با موضوع توليد كليشه هاي جنسيتي در سريال هاي تلويزيوني سخنراني مي كند.
اين جلسه ساعت 17 روز يكشنبه 29 بهمن در خيابان ايرانشهر، خانه هنرمندان ايران برگزار مي شود.
</TEXT>
</DOC>
<DOC>
<DOCID>HAM2-851125-071</DOCID>
<DOCNO>HAM2-851125-071</DOCNO>
<ORIGINALFILE>/1385/851125/news/_shari.htm</ORIGINALFILE>
<ISSUE>چهارشنبه 25 بهمن 1385 - سال چهاردهم - شماره4206 - Feb 14, 2007</ISSUE>
<DATE calender="Western">2007-02-14</DATE>
<DATE calender="Persian">1385/11/25</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
پرسه
</TITLE>
<TEXT>
نوبت چهارشنبه سوري
دوباره فصل اخبار مربوط به آخر سال رسيد و نوبت چهارشنبه سوري. مثل هر سال توصيه مي شود كه مراقب باشيد و هواي شيطنت بازي نوجوانان و كودكان را داشته باشيد. در اين بين مرتضي طلايي، منتخب سومين دوره انتخابات شوراي اسلامي شهر تهران هم گفته است: در برگزاري مراسم چهارشنبه سوري مراسم قاشق زني و جمع آوري اعانات نيز برگزار مي شد و كمك هاي جمع آوري شده در اختيار نيازمندان و مستضعفان قرار مي گرفت، با تلاش معاونت اجتماعي شهرداري تهران اين فرهنگ خيرخواهانه دوباره احيا و در جهت تعميق اقدامات نيكوكارانه در ميان مردم در سطح محله هاي تهران صورت مي گيرد.
تجهيز ناوگان تا پيش از نوروز
اسفند، ماه پركار خدمات شهري شهرداري است. مديرعامل سازمان خدمات موتوري شهرداري تهران خبر داده است كه 520 دستگاه ماشين آلات مكانيزه جمع آوري زباله و تجهيزات مكانيزه رفت و روب تا پايان سال به ناوگان مكانيزاسيون وارد مي شود.
</TEXT>
</DOC>
<DOC>
<DOCID>HAM2-851125-072</DOCID>
<DOCNO>HAM2-851125-072</DOCNO>
<ORIGINALFILE>/1385/851125/news/_siasi.htm</ORIGINALFILE>
<ISSUE>چهارشنبه 25 بهمن 1385 - سال چهاردهم - شماره4206 - Feb 14, 2007</ISSUE>
<DATE calender="Western">2007-02-14</DATE>
<DATE calender="Persian">1385/11/25</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
الهام، وزير دادگستري شد
</TITLE>
<TEXT>


گروه سياسي- غلامحسين الهام، در حالي كه تنها سه رأي با عدم اعتماد از سوي مجلس فاصله داشت، موفق شد با كسب 130 رأي مثبت(در برابر 101 رأي مخالف)به عنوان وزير جديد دادگستري به ساختمان اين وزارتخانه در ميدان ارك برود. البته او بايد دفتر رئيس جمهوري را ترك كند اما كماكان سخنگوي دولت باقي خواهد ماند.
به گزارش خبرنگار پارلماني همشهري شايد علت تغيير مسئول دفتر رئيس جمهوري را با توجه به تركيب همراهان روز گذشته احمدي نژاد در مجلس بتوان حدس زد؛ ديروز برخلاف روال هميشگي مسعود زريبافان، صادق محصولي، علي اكبر جوانفكر و مهدي كلهر كه از حلقه نزديكان رئيس جمهوري به شمار مي آيند در مجلس احمدي نژاد را همراهي نمي كردند و جلسه رأي اعتماد غلامحسين الهام تنها با هاشمي ثمره(از حلقه نزديكان)برگزار شد. امري كه شايعات موجود در زمينه برخي اختلافات الهام با نزديكان رئيس جمهوري را تقويت مي كند.
الهام وزير دادگستري شد
به همين دليل قدرت الله عليخاني عضو فراكسيون اقليت به عنوان اولين مخالف الهام خطاب به رئيس جمهوري گفت كه چرا آقاي الهام را كه فرد مؤثري در دفتر شما بود مي خواهيد از دفتر، دك كنيد [از خود برانيد.]
دفاع رئيس جمهوري از الهام
رئيس جمهوري روز گذشته بيشتر وقت خود در دفاع از وزير پيشنهادي اش را به تشكر از حضور مردم در راهپيمايي 22 بهمن اختصاص داد و در ادامه به سالگرد تخريب حرمين شريفين عسكريين اشاره كرد. وي در بخش هاي پاياني صحبت هاي خود الهام را يكي از بهترين نيروهاي انقلاب دانست و از نمايندگان مجلس خواست كه رأي بالايي به وي دهند. احمدي نژاد همچنين تاكيد كرد الهام تا امروز از اعتماد هر سه قوه برخوردار بوده است.
تذكرات قانون اساسي
اما يكي ديگر از نكاتي كه جلسه ديروز را تحت تأثير خود قرار داد تذكر اكبر اعلمي و حسن سبحاني مبني بر شغل هاي متعدد الهام و مغاير قانون اساسي بودن تصدي وزارت دادگستري توسط وي بود. حداد عادل هيچ يك از اين تذكرات را وارد ندانست و گفت: شوراي نگهبان تفسيري جز اين دارد. مجلس رأي اعتماد خود را مي دهد و بعد از شوراي نگهبان استفسار مي كنيم و اگر نظري غير از اين داشت آن موقع بايد به فكر جايگزيني براي آقاي الهام در شوراي نگهبان باشند.
الهام راديكال است
اما مواضع الهام مهمترين محوري بود كه مورد استناد مخالفين او قرار گرفت.عليخاني وي را فردي كاملاً سياسي و داراي موضع گيري هاي راديكال و تند دانست و گفت: دادگستري جاي قضا است نه جاي مسائل سياسي و با رفتن الهام به وزارت دادگستري نمي تـوان از قضات انتظار بي طرفي را داشت. سيدمحمد سادات موسوي عضو فراكسيون اصولگراي مجلس هم كه به عنوان دومين مخالف سخن مي گفت، با بيان اين كه خود نيز از هم جناحي هاي الهام است گفت: اگر بخواهيم سلامت قضات به خطر نيفتد نبايد از عناصر راديكال در اين سمت استفاده كنيم. وي همچنين به سخنان همسر سخنگوي دولت اشاره كرد و گفت: چرا آقاي الهام از اين گونه سخنان تبري نمي جويند.اما محمدحسين فرهنگي نماينده تبريز به عنوان موافق الهام، موضع گيري متفاوتي داشت و الهام را يكي از برجسته ترين سخنرانان دانشجويان اصولگرا دانست.اما خود الهام كه موافقان چندان قوي نداشت مجبور شد بيشتر بار دفاع را از خودش به عهده بگيرد. وي در حالي كه هنوز پيراهن مشكي درگذشت پدر همسرش(مرحوم دواني)را به تن داشت در مورد مسائلي كه در مورد همسرش مطرح شده بود گفت: من به آزادي فكر و بيان قائلم به ويژه در مورد خانم ها و اصطلاحاً مردسالاري بدخيم ندارم. وي افزود: مرد چنين ولايتي بر همسر خود ندارد كه به او بگويد چگونه فكر كن يا چگونه بنويس.
بيشترين سؤالات
اما مواضع الهام در موضع سخنگوي دولت نيز انتقادات فراواني عليه او ايجاد كرده بود.مواضع وي در خصوص صندوق مهر رضا، رابطه با مجلس، بحث ورود زنان به استاديوم، موضع دولت در قبال گراني ها و كاهش قيمت ها،  عدم اعتقاد وي به خرد جمعي براي حل مشكلات از جمله مهمترين انتقادهايي بود كه ديروز متوجه الهام در كسوت سخنگويي شد. اما فرهنگي در دفاع از وي گفت: نبايد سخناني كه اصل و مبناي سخنگويي است،  مبناي تصميم گيري مجلس قرار گيرد.محسن كوهكن هم رأي مجلس هفتم به مردي كه از مجلس انتقاد كرده را نقطه قوت مجلس قلمداد كرد و الهام در سخنان خود فقط به يك مورد از اين اشكالات اشاره كرد و در مورد سخنانش درباره مراجع گفت: نقل درستي از سخنان من صورت نگرفته و ما همواره به نظر علما احترام گذاشته و خود را نيازمند ارشاد مراجع مي دانيم.
شرف الوزاره بالوزير
اما الهام در بخش پاياني سخنان خود آب پاكي را روي دست نمايندگان ريخت و عملاً خود را فاقد اختيارات لازم براي ايجاد تحول در امر قضا دانست و گفت: فعلاً هيچ پشتوانه اي جز سرمايه معنوي و اعتماد سه جانبه ندارم و در واقع الان شرف الوزاره بالوزير و اميدوارم روزي با تصويب قوانين مناسب اختيارات اين وزارتخانه گسترش يافته و شرف الوزير بالوزاره هم تحقق يابد. در پايان جلسه پس از سخنان موافقين و مخالفين از ميان 254 نماينده حاضر الهام با 130 رأي مثبت، 101 رأي مخالف و 24 رأي ممتنع توانست از مجلس هفتم رأي اعتماد بگيرد. البته تنها او سه رأي بيشتر از حد نصاب  لازم را كسب كرد.
</TEXT>
</DOC>
<DOC>
<DOCID>HAM2-851125-073</DOCID>
<DOCNO>HAM2-851125-073</DOCNO>
<ORIGINALFILE>/1385/851125/news/_siasi.htm</ORIGINALFILE>
<ISSUE>چهارشنبه 25 بهمن 1385 - سال چهاردهم - شماره4206 - Feb 14, 2007</ISSUE>
<DATE calender="Western">2007-02-14</DATE>
<DATE calender="Persian">1385/11/25</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
احمدي نژاد امروز به تركمنستان مي رود
</TITLE>
<TEXT>
ايرنا: محمود احمدي نژاد رئيس جمهوري اسلامي ايران براي حضور در مراسم تحليف رئيس جمهوري جديد تركمنستان صبح امروز عازم عشق آباد، پايتخت اين كشور مي شود.
مراسم تحليف رئيس جمهوري جديد تركمنستان امروز و پس از اعلام نتايج رسمي انتخابات رياست جمهوري اين كشور برگزارمي شود.
طبق برنامه سران هشت كشور جهان شامل جمهوري اسلامي ايران، افغانستان، گرجستان، جمهوري آذربايجان، ارمنستان، اوكراين، روسيه و تركيه در مراسم تحليف رئيس جمهور جديد تركمنستان شركت مي كنند.
</TEXT>
</DOC>
<DOC>
<DOCID>HAM2-851125-074</DOCID>
<DOCNO>HAM2-851125-074</DOCNO>
<ORIGINALFILE>/1385/851125/news/_siasi.htm</ORIGINALFILE>
<ISSUE>چهارشنبه 25 بهمن 1385 - سال چهاردهم - شماره4206 - Feb 14, 2007</ISSUE>
<DATE calender="Western">2007-02-14</DATE>
<DATE calender="Persian">1385/11/25</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
كوتاه از خانه ملت
</TITLE>
<TEXT>
*غلامحسين الهام در دفاع از همسرش و در پاسخ به درخواست برخي نمايندگاني كه خواستار تبري جستن وي از مواضع راديكال همسرش شدند گفت: زنم را بيشتر از وزارت دوست دارم البته حاضرم خانواده ام را در راه انقلاب فدا كنم. فاطمه رجبي همسر او روز گذشته در مجلس حاضر بود.
* الهام در جايي با عذرخواهي از صراحت خود گفت: قانون اساسي درمورد وزير دادگستري گفته ما را به خير تو اميدي نيست، شر مرسان يعني وزير اختيار خاصي ندارد.
* رئيس جمهوري پس از رأي اعتماد مجلس به الهام در پيامي به نمايندگان از رأي آنها تشكر كرد.
* در راهروهاي مجلس شنيده شد كه عماد افروغ قصد داشت به عنوان مخالف الهام سخن بگويد اما با وساطت برخي از بزرگان فراكسيون اصول گرايان از اين امر منصرف شده است.
* حسن سبحاني نماينده دامغان در تذكري به وزير دارايي لزوم خودداري از فروش غيرقانوني سهام شركت هاي دولتي موضوع اصل 44 را خواستار شد.
* برخورد نامناسب يكي از نيروهاي حفاظت مجلس با يكي از عكاسان در جايگاه خبرنگاران موجب شد در هنگام سخنان رئيس جمهوري، خبرنگاران و عكاسان در حركتي اعتراض آميز براي دقايقي جايگاه خود را ترك كرده و از انعكاس اخبار امتناع ورزند اما با وساطت اميررضا خادم از اعضاي كميسيون فرهنگي، خبرنگاران پس از 15 دقيقه به جايگاه خود بازگشتند. ناآشنايي خبرنگاران حوزه رياست جمهوري با مسائل حفاظتي مجلس از ديگر علل پيش آمدن چنين مشكلاتي است.
</TEXT>
</DOC>
<DOC>
<DOCID>HAM2-851125-075</DOCID>
<DOCNO>HAM2-851125-075</DOCNO>
<ORIGINALFILE>/1385/851125/news/_siasi.htm</ORIGINALFILE>
<ISSUE>چهارشنبه 25 بهمن 1385 - سال چهاردهم - شماره4206 - Feb 14, 2007</ISSUE>
<DATE calender="Western">2007-02-14</DATE>
<DATE calender="Persian">1385/11/25</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
برگزاري اولين سالگرد هتك حرمت حرم امامين عسگريين ع
</TITLE>
<TEXT>
گروه سياسي- مراسم اولين سالگرد هتك حرمت به حرمين امامين عسگريين ع با حضور روحانيون و بازاريان تهران برگزار شد.
روحانيون، طلاب، اصناف و بازار و اقشار مختلف مردم در مراسم اعتراض اولين سالگرد هتك حرمت حرمين امامين عسگريين، در مسجد عزيز الله بازار بزرگ تهران گرد هم آمدند.
اعتراض كنندگان به اين هتك حرمت با سر دادن شعارهاي ضد آمريكايي و ضد صهيونيستي حاميان و عوامل اين گونه عمليا ت  تروريستي در عراق را محكوم كردند.
همچنين روحانيون، بازاريان و ديگر اقشار مردم كه در اين مراسم حضور داشتند، خواستار اخراج نيروهاي اشغالگر از خاك عراق شده و نيز اشغالگران را عامل اصلي ناامني و خروج آنان را موجب برقراري ثبات در اين كشور دانستند.
در اين مراسم علي اكبر ناطق نوري به ايراد سخنراني پرداخت. ناطق نوري در مراسم سالگرد جنايت تخريب حرمين شريفين عسگريين تأكيد كرد: اين جنايت ريشه در توطئه هاي آمريكا و انگليس دارد. در ابتداي مراسم بيانيه  جامعه  انجمن هاي اسلامي اصناف و بازار تهران در محكوميت اين جنايت نيز قرائت شد.
آيت الله لطف الله صافي گلپايگاني از مراجع عظام تقليد هم در پيامي از تمام مسلمانان خواست تا در بازسازي حرم عسگريين اهتمام ويژه داشته باشند.
آيت الله ناصر مكارم شيرازي از مراجع عظام تقليد قم نيز دوشنبه شب در آيين سالگرد تخريب مرقد عسگريين ع كه در حرم مطهر حضرت فاطمه معصومه س برگزار شد، خاطرنشان كرد: متأسفانه وهابيون افراطي، نادان و جاني تنها شيعيان را تكفير نمي كنند، بلكه همه مسلمانان جهان را آماج حملات وحشيانه خود قرار مي دهند.
وي تصريح كرد: ما به گروه هاي معتدل و علماي فهميده وهابيون توصيه مي كنيم كه اين خطر را هرچه زودتر درك كرده و بدانند كه اسلام ظرفيت پيشرفت را دارد ولي افراطي گري مانع آن است.
آيت الله يوسف صانعي از مراجع تقليد هم با اشاره به سالگرد تخريب حرم عسگريينع تصريح كرد كه با چنين اقداماتي نه تنها تشيع ضعيف نمي شود بلكه تقويت مي شود و بار ديگر مظلوميت شيعه براي همگان روشن مي شود.
?? محرم سالگرد تخريب حرمين مطهر عسگريين به دست عوامل استكبار جهاني و دشمنان اسلام در شهر مقدس سامرا است.
</TEXT>
</DOC>
<DOC>
<DOCID>HAM2-851125-076</DOCID>
<DOCNO>HAM2-851125-076</DOCNO>
<ORIGINALFILE>/1385/851125/news/_siasi.htm</ORIGINALFILE>
<ISSUE>چهارشنبه 25 بهمن 1385 - سال چهاردهم - شماره4206 - Feb 14, 2007</ISSUE>
<DATE calender="Western">2007-02-14</DATE>
<DATE calender="Persian">1385/11/25</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
اخبار كوتاه
</TITLE>
<TEXT>
وزارت دفاع: با بهره برداري از ناوگان بسيار پيشرفته نقشه برداري دريايي، وزارت دفاع توانايي موثري را در زمينه پدافند و آفند در درياها براي نيروهاي مسلح ايجاد كرد. سردار مصطفي محمدنجار وزير دفاع و پشتيباني نيروهاي مسلح در مراسم افتتاح اين ناوگان پيشرفته دريايي با اشاره به توانمندي هاي وزارت دفاع در عرصه دريا، آغاز بكار ناوگان هيدروگرافي سازمان جغرافيايي اين وزارتخانه را كه مجهز به آخرين تجهيزات پيشرفته هيدروگرافي و جمع آوري اطلاعات فيزيك و شيمي آب است، گام مهمي در صنعت
نقشه برداري كشور ارزيابي كرد.
رياست جمهوري: رئيس جمهوري در 24 سفر استاني خود در مجموع پنج ميليون نامه از طرف مردم براي حل مشكلات خود، دريافت كرده است كه بيشتر موضوعات مطرح شده در نامه ها در زمينه مشكلات مالي، اشتغال، تسهيلات، مسكن، دارو و درمان، بهزيستي و كميته  امداد امام  خميني ره است. با وجود حجم گسترده نامه هاي مردمي رئيس جمهور تاكيد كرده است كه تمامي نامه ها به صورت اصولي رسيدگي و مشكلات مردم هرچه سريعتر برطرف شود. بيش از 50 درصد نامه هايي كه موضوع آنها مساعدت و حمايت است، تا قبل از پايان سال 85 بررسي و پيگيري خواهد شد و مابقي نامه ها ظرف شش ماه آينده بررسي و پاسخ داده خواهد شد.
وزارت اطلاعات:يك مقام آگاه در وزارت اطلاعات از نابودي يك شبكه جاسوسي و تخريب اقتصادي در كشور خبر داد. وي روز گذشته گفت: شبكه جمع آوري و فروش اطلاعات گرانقيمت شركتهاي مخابراتي كشور به شركتهاي طرف قرارداد خارجي پس از اقدامات پيچيده اطلاعاتي و مراقبت هاي طولاني، توسط معاونت اقتصادي وزارت اطلاعات و با همكاري موثر وزارت ارتباطات و فناوري اطلاعات كشف و نابود شد. اين مقام آگاه تصريح كرد: اعضاي موثر شبكه در?? دي ماه امسال براساس حكم معاونت امنيت دادسراي عمومي و انقلاب اسلامي تهران و پس از شناسايي هاي نهايي و كنترلهاي اطلاعاتي، دستگير و تحويل مقامات قضايي شدند.
بنياد شهيد و امور ايثارگران: بنياد شهيد و امور ايثارگران با صدور بيانيه اي با تأكيد بر اجراي حكم تاريخي حضرت امام خميني ره در مورد سلمان رشدي مرتد، خاطر نشان كرد: كتاب آيات شيطاني تجسمي از توطئه هاي شيطاني استكبار جهاني و صهيونيست غاصب بود كه از آستين اين شيطان مرتد ظاهر شد. در بخش ديگر اين بيانيه تاكيد شده است: حكم قاطع و انقلابي امام خميني ره كه از احكام اسلام ناب محمدي ص سرچشمه گرفته است در گذر زمان تغييرناپذير است، همانگونه كه مقام معظم رهبري فرمودند: حكم امام ره در مورد سلمان رشدي مرتد، به آيات الهي متكي است و همانند آيات الهي مستحكم و غيرقابل حذف است.
</TEXT>
</DOC>
<DOC>
<DOCID>HAM2-851125-077</DOCID>
<DOCNO>HAM2-851125-077</DOCNO>
<ORIGINALFILE>/1385/851125/news/_siasi.htm</ORIGINALFILE>
<ISSUE>چهارشنبه 25 بهمن 1385 - سال چهاردهم - شماره4206 - Feb 14, 2007</ISSUE>
<DATE calender="Western">2007-02-14</DATE>
<DATE calender="Persian">1385/11/25</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
رئيس قوه قضائيه:
هيأت نظارت بر صدا و سيمايك قانون عادي مي خواهد
</TITLE>
<TEXT>
گروه سياسي- رئيس قوه قضائيه صبح ديروز در ديدار اعضاي هيأت نظارت بر صدا و سيما گفت: هيأت نظارت نقش بسيار مهمي در ارائه ديدگاههاي مناسب با سياست هاي كلان نظام و رهبري و اجرايي شدن آن در صدا و سيما دارد و براي رسيدن به اين مهم نيازمند تصويب يك قانون عادي است تا وظايفي كه بر مبناي قانون اساسي بر عهده آن است بهتر اجرا شود. آيت الله سيد محمود  هاشمي شاهرودي با تاكيد بر اينكه هيأت نظارت بر صدا و سيما بر مبناي قانون اساسي تشكيل شده است اظهار داشت: حدود اختيارات اين هيأت، چگونگي ارائه نظارت در مسائل مربوط به هزينه، بودجه و سياست هاي سازمان صدا و سيما بايد به عنوان قانون عادي در مجلس تصويب شود.هاشمي شاهرودي همچنين خواستار ارتقاء سطح امكانات هيأت نظارت بر صدا و سيما براي نظارت بر سطح كيفي برنامه ها، ارتقاء جايگاه هيأت نظارت بر صدا و سيما و افزايش نقش آن در احياي سياستهاي متناسب با اهداف نظام اسلامي شد و تاكيد كرد: هيأت نظارت با اصلاح تشكيلات و داشتن قانون و هدايتگري مناسب مي تواند به ارتقاء سطح برنامه هاي توليدي و اخبار صدا و سيما كمك كند.رئيس قوه قضائيه همچنين در ديدار ابراهيم جعفري نخست وزير سابق عراق و جمعي از وزرا و نمايندگان مجلس اين  كشور، گفت: دولت عراق بايد در سريع ترين زمان ممكن بر امنيت كشور حاكم شود.
</TEXT>
</DOC>
<DOC>
<DOCID>HAM2-851125-078</DOCID>
<DOCNO>HAM2-851125-078</DOCNO>
<ORIGINALFILE>/1385/851125/news/_siasi.htm</ORIGINALFILE>
<ISSUE>چهارشنبه 25 بهمن 1385 - سال چهاردهم - شماره4206 - Feb 14, 2007</ISSUE>
<DATE calender="Western">2007-02-14</DATE>
<DATE calender="Persian">1385/11/25</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
سفير ايران در بغداد:
غير مجاز به عراق وارد نشويد
</TITLE>
<TEXT>
ايرنا: سفير جمهوري اسلامي ايران در بغداد روز گذشته اعلام كرد: ايرانيان به هيچ وجه خطرات ورود غير مجاز به عراق را دست كم نگيرند.
حسن كاظمي قمي اظهار داشت: با اينكه در نتيجه رايزني هاي انجام شده تعداد زندانيان ايراني موجود در زندانهاي عراق به حداقل رسيده بود اما از ماه گذشته تاكنون حداقل??تن به اين تعداد افزوده شده اند. سفير ايران در عراق افزود: زندانهاي عراق داراي شرايط بسيار سختي هستند و تعداد زيادي از افراد بازداشت شده ايراني در صورت محكوميت بايد حداقل?ماه در كنار زندانيهاي عراقي و افغاني با حداقل شرايط به سر برند.
كاظمي قمي تاكيد كرد: با توجه به نزديك بودن ايام اربعين امام حسين(عليه السلام)لازم است تا ايرانيان مقررات اعلام شده از سوي مراجع رسمي را مد نظر قرار دهند و از سفر بدون داشتن رواديد و مدارك لازم به عتبات عراق جدا خودداري كنند.
ايرنا همچنين وضعيت زندانيان ايراني را بسيار وخيم گزارش كرد. در اين گزارش آمده است: اتباع ايراني به اين نكته توجه داشته باشند كه درصورت دستگيري به جرم ورود غير مجاز به داخل خاك عراق، زائران ايراني بايد ابتدا با مدارك كافي ثابت نمايند كه براي زيارت آمده اند. در بسياري از موارد خصوصا مواقعي كه سن فرد دستگير شده بين??تا??سال باشد مقررات پيچيده اي براي كشف علت ورود فرد به داخل عراق در موردش اعمال مي شود.
</TEXT>
</DOC>
<DOC>
<DOCID>HAM2-851125-079</DOCID>
<DOCNO>HAM2-851125-079</DOCNO>
<ORIGINALFILE>/1385/851125/news/_siasi.htm</ORIGINALFILE>
<ISSUE>چهارشنبه 25 بهمن 1385 - سال چهاردهم - شماره4206 - Feb 14, 2007</ISSUE>
<DATE calender="Western">2007-02-14</DATE>
<DATE calender="Persian">1385/11/25</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
وزيرخارجه كويت:
تلاش هاي ايران براي امنيت در عراق را صادقانه مي دانيم
</TITLE>
<TEXT>
گروه سياسي- وزير خارجه  كويت با رد اتهامات مطرح شده از سوي آمريكا مبني بر كشف سلاح هاي ايراني در عراق گفت: اتهاماتي  كه آمريكاييها مطرح مي كنند به خودشان مربوط است، اما آن چه كه ما مي دانيم اين است كه تلاش هاي جمهوري اسلامي ايران براي تحقق امنيت در عراق صادقانه است.
شيخ محمدالسالم الصباح كه پس  از ديدار و گفتگو با منوچهر متكي، همتاي ايراني خود در كنفرانس خبري مشتركي به سؤالات خبرنگاران پاسخ مي گفت با اشاره به تلاش ايران براي برگزاري جلسات مختلف در جهت كمك به تثبيت امنيت در عراق افزود: فتنه هاي مذهبي مي تواند درهاي جهنم را بر روي تمام كشورهاي منطقه باز كند و اين نه تنها به مصلحت ايران بلكه به مصلحت همه است كه اين فتنه در عراق خاموش شود و ما به صداقت ايران براي غلبه براين فتنه اطمينان داريم.
به گزارش خبرگزاري مهر منوچهر متكي نيز در ارتباط با موضع اخير دبير شوراي عالي امنيت ملي مبني بر آمادگي تهران براي ميزباني  كنفرانس امنيت منطقه اي، گفت: جمهوري اسلامي ايران در فرصت هاي مختلف ميزبان نشست هاي مختلف منطقه اي و بين المللي بوده و در همين راستا ما از پيشنهاد ارائه شده از سوي آقاي لاريجاني براي برگزاري اين اجلاس در تهران استقبال مي كنيم.
</TEXT>
</DOC>
<DOC>
<DOCID>HAM2-851125-080</DOCID>
<DOCNO>HAM2-851125-080</DOCNO>
<ORIGINALFILE>/1385/851125/news/_siasi.htm</ORIGINALFILE>
<ISSUE>چهارشنبه 25 بهمن 1385 - سال چهاردهم - شماره4206 - Feb 14, 2007</ISSUE>
<DATE calender="Western">2007-02-14</DATE>
<DATE calender="Persian">1385/11/25</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
بوش حمله به ايران را شايعه خواند
</TITLE>
<TEXT>
گروه سياسي- رئيس جمهوري آمريكا تأكيد كرد كه هيچ قصدي براي حمله به ايران ندارد و هرگونه پيش بيني ها در اين زمينه شايعه اي بي پايه و اساس است.
جرج بوش در گفتگو با تلويزيون دولتي آمريكا در واكنش به نگراني هاي مخالفان دموكراتش از اينكه بحران ميان آمريكا و ايران به مرحله رويارويي نظامي برسد، گفت: صحبت ها درباره  حمله  احتمالي آمريكا به ايران همهمه  و سروصداست. وي تاكيد كرد كه دولت آمريكا سياستي فراگير براي حل مسالمت آميز مسئله هسته اي ايران را در پيش مي گيرد، اما درعين حال ابراز اميدواري  كرد كه اعضاي كنگره و بويژه دموكراتها خطر دولت ايران مسلح به سلاح هسته اي را درك كنند.
به گزارش ايسنا رئيس جمهوري آمريكا گفت: به اعتقاد من منطقي است كه به وضوح به ايراني ها و جامعه بين المللي اعلام كنيم كه ما همچنان به فشارهاي خود ادامه خواهيم داد. بوش در حالي اين سخنان را مطرح مي كند كه پنتاگون اعلام كرده تقويت حضور نظامي آمريكا در خليج فارس پيامي براي  دشمنان احتمالي در منطقه است و جورج بوش رئيس جمهور آمريكا نيز وعده داده است آنچه را كه شبكه هاي ايراني دخيل در خشونت هاي عراق خوانده، مختل كند.
اعتراف آمريكا به عدم دخالت ايران
رئيس ستاد مشترك ارتش آمريكا اعتراف كرد كه هيچ اطلاعاتي كه نشان دهد دولت ايران به طور مستقيم درتامين سلاح  براي شبه نظاميان عراقي دست دارد، در اختيار ندارد. به گزارش ايسنا پيتر پيس، رئيس ستاد مشترك ارتش آمريكا درگفتگو با راديو آمريكا گفت: ما مي دانيم كه پرتاب شونده هاي انفجاري در ايران ساخته مي شود اما نشانه اي مبني براينكه دولت ايران در اين مسئله دخالت داشته باشد دردست نيست. اين درحاليست كه سخنگوي توني بلر از اتهام هاي آمريكا مبني بر مشاركت ايران در تامين سلاح براي شبه نظاميان عراقي حمايت كرد. سخنگوي دفتر توني بلر گفت: بلر اولين بار در اكتبر 2005 نسبت به نگراني ها در خصوص فناوري ابزارهاي انفجاري و تسليحاتي كه از ايران وارد عراق مي شوند هشدار داده بود. اين سخنگو كه به نام وي اشاره نشده است گفت: ما معتقديم كه اگر دولت ايران بخواهد مي تواند به اين نگراني ها پاسخ دهد.
</TEXT>
</DOC>
<DOC>
<DOCID>HAM2-851125-081</DOCID>
<DOCNO>HAM2-851125-081</DOCNO>
<ORIGINALFILE>/1385/851125/news/_siasi.htm</ORIGINALFILE>
<ISSUE>چهارشنبه 25 بهمن 1385 - سال چهاردهم - شماره4206 - Feb 14, 2007</ISSUE>
<DATE calender="Western">2007-02-14</DATE>
<DATE calender="Persian">1385/11/25</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
دبيرشوراي عالي امنيت ملي:
سوئيس به دنبال تسهيل روند پرونده هسته اي ايران است
</TITLE>
<TEXT>


گروه سياسي- دبير شوراي عالي امنيت ملي تصريح كرد: درجريان مذاكره با مقامات سوئيسي موضوع نقش آفريني سوئيس درحل مسأله هسته اي ايران به عنوان كشوري كه تمايل دارد نقشي تسهيل كننده درروند پرونده ايفا كندمدنظر قرارگرفت.
علي لاريجاني درگفتگو باواحد مركزي خبر با اشاره به اينكه رايزني هاي ميان ايران و سوئيس درباره برنامه هسته اي كشورمان وجود داشته  است،گفت: سوئيس به عنوان يك كشور بي طرف علاقمند است نقشي تسهيل كننده در اين زمينه داشته  باشد و آنچه با عنوان طرح سوئيس مطرح شده،بيشتر ناظر به همين نقش آفريني سوئيس درجهت تسهيل امراست.
وي افزود: مقامات سوئيسي تلاش مي كنند ضمن صحبت باطرف هاي ايراني راه حل هاي ممكن را مورد بررسي قرار دهندودرگفتگوهاي اخير با مقامات اين كشور قرار بر اين شد كه كارشان را ادامه دهند.
رئيس جمهور سوئيس درمذاكره با لاريجاني يادآوري كرد كه سوييس حق همه  كشورها براي استفاده از انرژي هسته اي با اهداف صلح آميز را به رسميت مي شناسد، اما هرگونه گسترش اين فناوري را نخواهد پذيرفت.
حسيني: تعليق پذيرفتني نيست
درحالي كه 2 روز پيش سخنگوي وزارت خارجه درنشست باخبرنگاران گفته بود كه حتي تعليق برنامه هسته اي هم درشرايط مذاكره قابل بررسي است، وي روزگذشته تأكيدكرد: موضوع تعليق تحت هيچ شرايطي پذيرفتني نيست.
حسيني خاطرنشان كرد: فعاليت هاي هسته اي جمهوري اسلامي ايران مسالمت آميز و در چارچوب مقررات بين المللي و معاهده ان پي تي است و لذا موضوع تعليق تحت هيچ شرايطي پذيرفتني نيست.
بركناري شارليه
سرپرست بازرسان آژانس بين المللي انرژي اتمي درارتباط با برنامه  هسته اي ايران پس از آن كه تهران به آژانس اعلام كرده بود از ورود وي به كشور خودداري خواهدكرد، از مسئوليتش بركنار شد. به گزارش ايسنا به نقل از ديپلماتهاي حاضردرآژانس كريس شارليه، مسئول بلژيكي بازرسان پرونده ايران درآژانس بين المللي انرژي اتمي از تاريخ اول آوريل به بخش برزيل و آرژانتين در آژانس منتقل مي شود. شارليه هفته  گذشته  از اين تصميم آژانس مطلع شد.
اظهارات البرادعي
مدير كل آژانس بين المللي انرژي اتمي با هشدار درباره عواقب خطرناك هرگونه حمله عليه ايران تاكيد كرد كه چنين اقدامي سبب يكپارچه شدن همه ايراني ها درحمايت ازبرنامه هسته اي خود خواهد شد.
به گزارش خبرگزاري مهر، البرادعي در جمع خبرنگاران در بروكسل گفت: من دليلي نمي بينم كه ايران و جامعه بين المللي با يكديگر درباره توقف فعاليتهاي غني سازي طي مدت مذاكرات و تعليق استفاده از تحريمها به توافق نرسند.
</TEXT>
</DOC>
<DOC>
<DOCID>HAM2-851125-082</DOCID>
<DOCNO>HAM2-851125-082</DOCNO>
<ORIGINALFILE>/1385/851125/world/_asib.htm</ORIGINALFILE>
<ISSUE>چهارشنبه 25 بهمن 1385</ISSUE>
<DATE calender="Western">2007-02-14</DATE>
<DATE calender="Persian">1385/11/25</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
آسيب شناسي محبت ورزيدن در بين جوانان امروز
دلگرمي يا سرگرمي؟
</TITLE>
<TEXT>


مهشيد سليماني
دخترم روي صندلي نشسته بود و به زمين خيره شده بود. نيمرخش را مي ديدم. من نشسته بودم و به او نگاه مي كردم. عميق براندازش مي كردم. شايد هر دوي ما در آن لحظه به يك چيز فكر مي كرديم؛ به اينكه او به كسي علاقه مند شده بود.
او نگران رابطه اش بود، من نگران او.
او به خودش فكر مي كرد و اميدوار بود. من، نااميد نبودم ولي مي دانستم كه همه چيز خراب شده است و تمام مي شود، مطمئن بودم كه رابطه اش به جايي نمي رسد.
او خودپسند و مغرور خودش را مركز رابطه اش مي ديد، من از بيرون به خودم و او نگاه مي كردم. من هم عبور نكرده بودم ولي راه بيشتري را پيموده بودم، راه بيشتري در روابطم و فاصله بيشتري را از خودم طي كرده بودم ولي او هنوز حتي به خودش نزديك هم نشده بود.
دلم مي خواست هرچه را آموخته ام به او بياموزم. دلش مي خواست فكر كند هيچ چيز غير از آنچه كه در ذهنش احساس مي كند، واقعيت ندارد. چقدر درك كردن چيزهايي كه ديده نمي شود سخت است. براي من مادر، براي نسل من هم سخت بود، ولي حداقل آنچه را كه حل كرده ام، حالا برايم آسان شده است. دنبال راهي آسان مي گشتم تا به او هم بياموزم. اين راه وجود داشت. همين عشقي كه در ذهنش اتفاق افتاده بوده، همين علاقه اي كه او را كاملاً از كار و زندگي اش دور كرده بود، راه هموار حركت ما با همديگر بود.
فكر مي كردم مي دانم كارش از كجا خراب شده است. مشكلش اين بود كه عشق، در ذهنش اتفاق افتاده بود نه در دلش. اين حالت در هر نوجواني اجتناب ناپذير است ولي به شرط آگاهي به سلامت مي رسد، بگذريم.
دخترم نه خودش را مي شناخت نه پسرك را، ولي انگار عاشق شده بود. خيلي راحت اسم هيجان هاي درونش را گذاشت عشق. از اين اتفاق خوشحال بود. اينكه مورد توجه كسي غير از پدر و مادر و آشنايان هميشگي قرار گرفته بود، به او احساس استقلال مي داد. همين احساس مغرورش مي كرد. همين غرور در او تسلط و چيزي شبيه به اعتماد به نفس ايجاد كرده بود. ولي او فقط به ذهنش اعتماد كرده بود. ذهن خودش را ذهن پسر مي دانست و اين هرگونه سوء ظن، ترديد و دقت را از فكرش گرفته بود. فكر مي كرد ذهن پسرك را مي خواند و اين از دخترم يك شاگرد اول عكس العمل ساخته بود. ذهن او را مي خواند و واكنش نشان مي داد آن هم واكنشي كه او دوست داشته باشد نه چيزي كه براي خودش مطلوب باشد. از دخترم هيچ چيز باقي نمانده بود؛ خالي خالي شده بود.
نوجوان من مثل يك گلوله به زندگي عاطفي تازه اش پرتاب شد. پوكه اش نزد ما باقي ماند. گويي خانواده، شرايط فشار و ضرب يك مكانيزم رهاكننده، شليك كننده و گريزاننده را تدارك ديده بود. براي بچه هاي امروز پيداكردن يك مورد عاطفي، انگار، تنها راه استقلال است. براي جوان من، گريز، كاركرد استقلال را داشت، هيجان زده و ضربدار از دامن من گريخت. هر چيزي وقتي براي اولين بار تجربه شود، هيجان زا است و هوشياري را پس مي زند. اين في نفسه و در مرحله خود بد نيست ولي آنچه مهم است درك كردن اولين تجربه است. من اين را به او نياموخته بودم كه اولين هر چيزي، كامل ترين و مهم ترين و بهترين آن نيست. من در طول زندگي كودكانه او آنقدر اولين ها را مهم جلوه داده بودم كه او قانع شده بود همان اولين، تعيين كننده همه چيز است. فرصتي ندارد، بايد شتاب كند، هول بزند، زور بزند و نبايد از دست بدهد. درست و غلطش هم تحت تأثير همين هيجان ارزيابي مي شد. من اخلاق را از هيجان هاي زندگي برايش استخراج كرده بودم نه از حقايق زندگي! با قوانين اخلاقي من، او به رفتار پنهاني روي مي آورد. اگر چيزي را در همان اولين بارها كسب نكرده بود، پنهان از ما به خودش فرصت مجدد مي داد. اين يك نقطه، يك نقطه بسيار مهم بود كه جوان مرا به زندگي پنهاني و نه مستقل هدايت مي كرد. زندگي مستقل عضلات رواني خاص خودش را مي طلبد و در موقع مناسب خود رخ مي دهد ولي جوان من، در موقع كودكي به رفتار پنهاني پناهنده شده بود. او معصوم بود و بي گناه ولي پنهان كار و خطاكار. قانون ما از او يك مجرم ساخته است در صورتي كه او گناهكار نيست حتي معصوم است و سالم، حال آنكه او براي طبيعي ترين و قانونمند ترين نياز خود احساس گناه مي كند و پنهان مي شود. من چه كرده بودم؟ با جوانم چه كرده ام؟ با خودم چه كرده بودند؟
حداقل در سه نسل پيش از من، خودم و بعد از من، سه نسلي كه مستقيماً به من متصل بودند، مسئله اشتباه درك شده بود.
اين نسل ها ميوه هاي خود را نمي خورند بلكه فقط جمع مي كنند. دختر من هم هدفش از عشق، تجربه و چشيدن طعم آن نبود؛ فقط مي خواست به آن برسد و داشته باشدش. اين نسل درباره همه چيز همين طور رفتار مي كرد. اين را من به او آموخته بودم. وقتي به او مي گفتم مهم نيست چه رشته اي و چگونه قبول شوي، فقط مهم است كه وارد دانشگاه بشوي، اين را به او مي آموختم. براي دختر من رسيدن به سيب، به پرتقال، به گلابي، دريافت سه طعم متفاوت نبود، فقط يكي بود. دريافت طعم رسيدن. من ذائقه او را خشكانده بودم. دختر من به مدرك تحصيلي مي رسد، به پول و شهرت و موفقيت مي رسد و به عشق مي رسد. در زندگي او فقط يك مزه وجود دارد؛ رسيدن. و اگر نرسد، تمام انگيزه زندگي اش را، همان يكي را، از دست داده است. ولي آدم سالم، اگر به سيب نرسد مهم نيست، طعم ديگري را چشيده است، باز هم چيزي براي چشيدن دارد. آدم سالم، اگر به پيروزي نرسد، طعم شكست را مي چشد و اين عين زندگي است.
هدف دختر من از عشق، فقط داشتن و رسيدن به يك رابطه بود، به همين دليل فاصله ها را دوست نداشت. حوصله رعايت فاصله ها را نداشت چون ذهنش طعم آن را درنمي يافت. از تمام مراحل گوارش، فقط پركردن شكم را بلد بود، چون شكمش كار گوارش را خود به خود و بدون اراده او انجام مي داد ولي حوصله جويدن نداشت چون زحمتش به عهده اراده خود او بود. به همين دليل مردم تند و با شتاب غذا مي خورند و پرخورند. دختر من خوردن انار را دوست داشت ولي شستن و دانه كردن آن را نه. لذتش را كشف نكرده بود. خانه تميز را دوست داشت ولي تميز كردنش را نه، طعم نظم دادن را نچشيده بود. لذتش را تجربه نكرده بود. مدرك تحصيلي، پول و همه نتايج خوب را دوست داشت ولي كسب كردنشان را نه، چون من در او اشتياق تلاش كردن را ايجاد نكرده بودم بلكه به جاي اشتياق، اجبار هر چيز را در او شكل داده بودم و اجبار مطلوب نيست. عشق را نيز در آخرين مرحله اش به رسميت مي شناخت، كشش و كوشش و صبر و فاصله را برنمي تابيد، مي گفت دوستش دارم ولي چشمانش برق نمي زد، گونه اش گلگون نمي شد، دست و پايش نمي لرزيد، چقدر بي پروا شده بود. چرا؟ وقتي قرار باشد بهاي چيزي را نپردازي ولي آن را داشته باشي، چون نمي داني چگونه به دست مي آيد و نمي داني چگونه از دست مي رود، بي پروا مي شوي، بي احتياط مي شوي و حتماً از دستش مي دهي و برايت مهم نيست. اين نشد يكي ديگر! بعدي را سفت تر مي چسبي. دختر من در عين بي پروايي، ترس از دست دادن هم داشت و اين يعني اضطراب و گستاخي با هم. اين يعني زمخت شدن رابطه، يعني كار نكردن لطافت هاي يك رابطه.
به خودمان فكر مي كردم، به خودم، به پدرش. بين ما چه مي گذشت، ما با هم رابطه قابل توجهي نداشتيم، نداريم. نه  رؤياي مشتركي ما را به واقعيتمان اميدوار مي كند و نه واقعيت درك شده اي ما را به رؤيايي تازه مي برد. الگوي دختر بيچاره ام ما بوديم، او نمي دانست رابطه چيست. من بي حيا نبودم ولي به دختركم هم نياموخته ام كه شرم و حيا در رابطه چه تأثيري ايجاد مي كند، خود من وقتي اولين بار، هيجان زده، وارد رابطه شغلي و اجتماعي ام شدم، وقتي خجالت مي كشيدم، سعي مي كردم آن را پنهان كنم و كم نياورم، آسان ترين راهي كه به ذهنم مي رسيد يا مردانه رفتار كردن بود، يا بي پروا و متظاهرانه ادا در آوردن و اين به تدريج عادتم شد. از خودم دور شدم. نمي دانستم كه خجالت كشيدن تنها راهي است كه آدم را در اندازه واقعي خودش معرفي مي كند. الان ياد گرفته ام كه اگر با خودم يگانه باشم، خجالت كشيدن بهتر از هر عامل ديگري روابطم را آرايش مي كند. همان گاردي كه با مردانه حرف زدن مي خواهم ايجادش كنم، با شرم آگين حرف زدن ايجاد مي شود بدون آن كه زن بودنم را از دست بدهم، من با حيا در جامعه با صداي قلمبه حرف زدم، بلند خنديدم، سروصدا دار راه رفتم، مستقيم درچشم افراد زل زدم تا نشان بدهم كه خجالت نمي كشم. ولي مي كشيدم، اين تضاد مرا عصبي و بدخلق مي كرد. من به جاي آن كه منطقم را تقويت كنم، رفتارم را كليشه اي كردم. جوان من مرا مي ديد. او ياد گرفت به جاي آن كه به خودش غلبه كند به ذهنيات ديگران غلبه كند. اين نسل آموخته است كه به جاي تسلط بر خود به ديگران مسلط شود. چنين فردي مي آموزد كه خود را تحميل كند، نسل امروز قادر نيست به خودش مسلط باشد. قادر نيست از خودش چيزي بخواهد. دختر من وقتي مي داند كه الان نبايد به دوستش تلفن كند، قادر نيست جلوي خودش را بگيرد. علي رغم تشخيص خودش رفتار مي كند و زنگ مي زند. چرا قادر نيست؟ چون من در كودكي به او نياموخته ام كه مثلاً  اگر قرار است تا سن خاصي آرايش نكند، اين را خود او از خودش بخواهد. اين را به او نياموختم بلكه فقط به او غلبه كردم، فقط به او مسلط شدم و مانع آرايش كردنش شدم، بنابراين او آنچه را كه از رفتار من آموخت، غلبه برخود نبود، تحميل كردن خود به ديگران بود. من از دختركم نخواستم كه تمرين كند حتي در تنهايي، جايي كه من نيستم، جلوي خودش را بگيرد و سراغ لوازم آرايش نرود، من به دخترم نگفتم كه آرايش كردن و نكردن مهم نيست بلكه تا سن خاصي برنامه مشخصي را دنبال كردن مهم است. من رعايت كردن يك برنامه را به كودكم نياموختم فقط او را مجبور برنامه هاي خودم كردم. كودك من لذت غلبه بر خود را درك نكرد. امروز آنچه را كه به او آموخته ام تحويلم مي  دهم، اين يعني فعل و انفعال رواني او درست عمل مي كند. پدرش به او نياموخت كه فاصله ها عاطفه ايجاد مي كنند بلكه گفت هر كه ناز كرد برود به درك!  دورش بينداز. نازش را نكش، ما به او نياموختيم كه سكوت، شرم، ترديد و طاقت عواملي هستند كه نمي گذارند از هول حليم توي ديگ بيفتد بلكه نيازهايش را يك جا و بي  جا برمي آورديم و نازهايش را نمي خريديم. هم اكنون او نيز چنين مي كند..
دو مشكل عمده يكي عدم غلبه برخود و ديگري كه حاصل اولي است؛ رعايت نكردن فاصله هاي لازم موجب شده بود كه دخترم در هر رابطه اي پا مي گذاشت آن را خراب مي كرد و از دست مي داد چون طرف مقابلش هم همين دو مشكل را دامن مي زد. در اين حال دخترم، به سطحي ترين شكل رابطه قانع شده بود. اين راضي اش نمي كرد ولي سرگرم مي شد گرچه با شناختي كه از او داشتم مي دانستم در عمق اين سرگرمي ها هم چيزي جست وجو مي كند ولي كيسه خالي را جست وجو مي كرد! 
دخترم فكر مي كني دل گرمي كجاست؟
پسرم تو دل گرمي نياز داري نه سرگرمي!
اگر يك لحظه، فقط يك لحظه فكر كني، به درونت نگاه كني، همان لحظه تو را دل گرم مي كند. اگر فقط يك لحظه، تأمين خواسته ات را عقب بيندازي دل گرم خودت مي شوي. يك لحظه كه سخت نيست، من كه نمي گويم اصلاً  فلان كار را نكن، مي گويم يك لحظه به اراده خودت آن را عقب بينداز، همين. اگر فقط يك بار به يكي از خواسته هاي خودت غلبه كني، خواسته دومت را بسيار آسان تر تحت تسلط خود
در مي آوري. صحبت از رياضت هاي سخت و غيرعادي نمي كنم، حتي نمي گويم به خشمت غلبه كن، نمي گويم هنگام شادي به خودت مسلط باش، نه، صحبت از زندگي روزانه عادي و آشناي خودمان مي كنم. مي گويم فقط يك لحظه ديرتر جواب تلفن را بده، به اراده خودت، كمي ديرتر چاي داغت را سربكش. يك دقيقه زودتر از خواب برخيز، نمي گويم پنج صبح بيدار شود، فقط يك روز يك ربع زودتر از تخت خوابت بيرون بيا و پس از آن احساست را به خودت تماشا كن. پول هايت را فقط يك روز ديرتر خرج كن. از ليست خريدهايت يكي را به اراده خودت حذف كن. امروز حذف كن، فردا خواستي بخر. همه اينها تو را دل گرم مي كند. مسلط، هدفمند، قوي و دل زنده ات مي كند. معيارهايت را تغيير مي دهد. تو را به خودت باز مي گرداند. اگر رها كني و به هر جا كه كشانده شدي بروي از تو چيزي باقي نمي ماند. بمان، طاقت بياور تا خودت را احساس كني، از كم شروع كن تا هر روز بيشتر خودت را احساس كني.
يكي ديگر از دلايل بي پروا شدن جوانان اين است كه وقتي مي سوزند آنها را رها مي كنيم، تنهايشان مي گذاريم. ما حتي برندگان را هم تنها مي گذاريم. برنده هاي بازي سوي خودشان مي روند، بازندگان هم سوي خودشان. اين يعني قطع ارتباط افراد با يكديگر، براي سوختگان طرحي بريزيم، بازي را ادامه بدهيم. اگر كسي بعد از آن كه بدي مي كند، تنها بماند و چيزي براي از دست دادن نداشته باشد، بي پروا مي شود، دنيايش را براي خودش تنهايي برمي د ارد. آن وقت خودخواه مي شود. آدم تنها مالك دنياست. آدمي كه سوخته است، آدمي كه در جامعه به بدي شناخته شود و از ريختن آبروي خود ترسي نداشته باشد ممكن است شجاعانه تر بدي كند و زيركانه تر انتقام بگيرد، نسل سوخته را دريابيم!
</TEXT>
</DOC>
<DOC>
<DOCID>HAM2-851125-083</DOCID>
<DOCNO>HAM2-851125-083</DOCNO>
<ORIGINALFILE>/1385/851125/world/_asib.htm</ORIGINALFILE>
<ISSUE>چهارشنبه 25 بهمن 1385</ISSUE>
<DATE calender="Western">2007-02-14</DATE>
<DATE calender="Persian">1385/11/25</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
دريچه
رازهاي يك ازدواج شاد
</TITLE>
<TEXT>
جواد ابراهيمي
داشتن يك ازدواج شاد و رضايتمند فقط به خاطر اين كه شما يكديگر را دوست داريد محقق نمي شود. اگرچه دوست داشتن و عشق در يك ازدواج بسيار اهميت دارد گاهي آن به تنهايي كافي نيست و شما بايد در ازدواج روي ديگر روابط تان تلاش كنيد. توجه دقيق و آشكار به احساسات يكديگر دو بعد عاطفي يك ازدواج شاد هستند. حتي بيشتر امور عادي و روزمره از قبيل درك مسئوليت هاي خانه و امور مالي مي توانند عواملي باشند كه در شادي و رضايت از ازدواج داخل مي شوند. درك اين امر ضروري است كه ازدواج يك رابطه چند وجهي است كه به منظور موفقيت آن نياز است همه ظرفيت هاي آن پرورش داده شود.
ميل به فداكاري اولين راز داشتن يك ازدواج شاد و خوشايند است. هر دو زوج در زندگي بايد آمادگي اين را داشته باشند كه گاهي خشنودي همسرشان را مقدم بر خشنودي خودشان قرار دهند. اگر هركدام از زوجين كاملاً خودمحور بوده و ميل به فداكاري نداشته باشند رنجش و خشمي در زندگي شان ايجاد خواهد شد. البته اين به معناي اين نيست كه فداكاري هميشه كارهاي بزرگ را در بر مي گيرد زيرا اكثر فداكاري ها مي تواند كارهاي كوچكي را شامل شود اما بايد به ياد داشت كه كوچك ترين فداكاري ها نيز ارزشمند هستند. مثلاً آماده كردن غذايي كه شما دوست نداريد اما مي دانيد كه همسرتان به آن علاقه مند است اين مي تواند يك فداكاري باشد چرا كه شما خشنودي همسرتان را بر رضايت خود ترجيح داده ايد.
اگرچه فداكاري ها جزء مهمي از زندگي شاد و رضايتمند است اما اين نيز مهم است كه شما گاهي اموري را انجام دهيد كه فقط براي خودتان است. اين عالي است كه علائق مشترك زيادي داشته باشيد اما اين نيز ضروري است كه شما بعضي از كارها را براي خودتان انجام دهيد. اين امري است كه هر دو همسر بايد آن را براي يكديگر بپذيرند. داشتن بعضي از فعاليت هاي جداگانه به شما فرصت اندكي مي دهد تا براي مدتي دور از همسرتان باشيد و اين دوري نيز فرصتي را به شما مي دهد تا جاي خالي آنها را احساس كنيد، به علاوه براي كنكاش خودتان مناسب بوده و از بي حوصلگي و يكنواختي در روابط جلوگيري مي كند.
راز ديگر براي يك ازدواج شاد حفظ صميميت و روابط محبت آميز است. حتي حركات كوچكي چون در آغوش گرفتن هم و گرفتن دست يكديگر فرصتي را براي ارتباط دوباره با همسرتان به دست مي دهد.مسائل مالي مي تواند موجب مقدار زيادي استرس در ازدواج شود لذا مهم است كه بيشتر از هميشه مراقب باشيد و اجازه ندهيد كه شرايط مالي تان ازدواج تان را تخريب كند. زماني كه نگراني هاي مالي بالا مي رود مهم است كه مشكلات شرح داده شوند به خاطر اين كه هر دو زوج از آنچه كه در حال اتفاق افتادن است آگاه شده و براي فراهم كردن بودجه با يكديگر تلاش كنند. كار كردن با يكديگر روي اين گونه مسائل زوجين را مطمئن مي سازد كه در فرايند تصميم گيري مشاركت داشته اند چرا كه هر دو زوج به اين نگراني ها مربوط هستند.شركت داشتن در مسئوليت هاي مربوط به خانه، راز ديگري است براي اين كه يك ازدواج شاد داشته باشيد. اگر هركدم از زوجين احساس كند و فكر كند كه مسئوليت هاي بيشتري را بر عهده دارد اين مي تواند منجر به ناراحتي و رنجش وي شود. سهيم شدن در اين مسئوليت ها نه تنها از رنجش و ناراحتي جلوگيري مي كند بلكه فرصتي را به زوجين مي دهد تا به عنوان يك تيم يا گروه كار كنند؛ امري كه پيوند و ارتباط شان را نيرومند مي سازد. هركدام از زوجين نياز دارند تا نقش فعالي را در تكميل امور عادي خانه بر عهده داشته باشند و اگر احساس مي كنند كه بار بيشتري را بر دوش دارند به همسرشان اجازه دهند كه آن را بداند، اين تصور كه همسرم بايد هر آنچه را كه مي خواهم بداند تصور اشتباه و غيرمنطقي است.
</TEXT>
</DOC>
<DOC>
<DOCID>HAM2-851125-084</DOCID>
<DOCNO>HAM2-851125-084</DOCNO>
<ORIGINALFILE>/1385/851125/world/_asib.htm</ORIGINALFILE>
<ISSUE>چهارشنبه 25 بهمن 1385</ISSUE>
<DATE calender="Western">2007-02-14</DATE>
<DATE calender="Persian">1385/11/25</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
جدول اعداد(سودوكو)287
</TITLE>
<TEXT>


اعداد 1 تا 9 را در هر يك از سطرها و ستون ها و مربع هاي كوچك 3 در 3 طوري قرار دهيد كه فقط يك بار نوشته شود. پاسخ جدول را فردا در روزنامه ملاحظه خواهيد كرد.
</TEXT>
</DOC>
<DOC>
<DOCID>HAM2-851125-085</DOCID>
<DOCNO>HAM2-851125-085</DOCNO>
<ORIGINALFILE>/1385/851125/world/_econw.htm</ORIGINALFILE>
<ISSUE>چهارشنبه 25 بهمن 1385</ISSUE>
<DATE calender="Western">2007-02-14</DATE>
<DATE calender="Persian">1385/11/25</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
پژوهش در لايحه بودجه 1386
</TITLE>
<TEXT>


دلگرمي يا سرگرمي؟
فريبا فهيم يحيايي
فصل چهارم قانون برنامه توسعه چهارم كشور به توسعه مبتني بر دانايي اختصاص يافته و در آن دانش و فناوري و مهارت به عنوان اصلي ترين عوامل ايجاد ارزش افزوده مطرح شده است. اين فصل به طور طبيعي بايد در قوانين بودجه سالانه عملياتي شود. گزارش حاضر نگاهي به وضعيت اعتبارات پژوهش در لايحه بودجه 86 دارد.
پژوهش فعاليتي است كه در نهايت به توليد و گسترش علم و يا ايجاد و تكميل فناوري مي انجامد و در هر صورت بنيان هاي اقتصادي، اجتماعي و فرهنگي كشور را مستحكم مي سازد،  لذا بخش علم و فناوري يكي از اركان اصلي برنامه هاي توسعه هر كشور را تشكيل مي دهد. بي ترديد رشد و توسعه اقتصادي، اجتماعي و فرهنگي كشورهاي پيشرفته جهان بيش از هر چيز مرهون توجه جدي به سرمايه گذاري در بخش علم و فناوري بوده و اين مهم به صورت يك استراتژي توسعه اي همراه با عزم ملي راهگشاي پيشرفت اقتصادي و بهبود سطح زندگي آنان گرديده است.
نظر به اهميت سرمايه گذاري هاي دولتي در ايجاد بنيان هاي نظام پژوهش و فناوري كشور، در بند هـ ماده 46 قانون برنامه چهارم توسعه، افزايش يكنواخت سرمايه گذاري دولت در امر پژوهش و فناوري به ميزان حداقل دو درصد(2)توليد ناخالص داخلي از محل اعتبارات عمومي دستگاه هاي اجرايي هدف گذاري شده است. اين در حالي است كه بررسي ارقام اعتباري منظور شده در لايحه بودجه سال 1386 نشان دهنده فاصله بسيار تا تحقق اين هدف است.
همانگونه كه اطلاعات جداول ذيل نشان مي دهد مجموع اعتبارات تحقيقاتي منعكس در لايحه بودجه سال 1386 از محل اعتبارات عمومي معادل 5/7405 ميليارد ريال بوده است كه معادل 6/4 درصد كاهش نسبت به سال 1385 را نشان مي دهد.
با توجه به رقم فوق، نسبت اعتبارات تحقيقاتي از محل منابع عمومي به توليد ناخالص داخلي معادل 31/0 درصد در سال 1386 خواهد بود كه فاصله قابل توجهي با هدف گذاري صورت گرفته در قانون برنامه چهارم دارد.
قابل ذكر است در بند(و)تبصره(9)لايحه بودجه 1386 دستگاه هاي اجرايي مكلف شده اند يك درصد از اعتبارات هزينه اي خود را به فعاليت هاي پژوهشي اختصاص  دهند. از آنجا كه اعتبارات هزينه اي دستگاه هاي اجرايي در سال 1386 نسبت به سال 1385 داراي رشد هاي بسيار محدود است لذا تحقق اين بند بسيار بعيد بوده و ضمانت هاي اجرايي لازم نيز در نظر گرفته نشده است. به هر حال در صورت تحقق كامل نيز در مجموع 1127 ميليارد ريال به اعتبارات تحقيقاتي كشور اضافه خواهد شد كه در اين صورت نيز نسبت اعتبارات عمومي تحقيقاتي به توليد ناخالص داخلي تنها معادل 36/0 درصد خواهد بود.




بررسي اعتبارات تحقيقاتي در لايحه بودجه سال 1386 حاوي نكات مهم ديگري است كه به برخي از آنها اشاره مي شود:
1 -  نظر به اهميت گسترش نقش بخش خصوصي و تعاوني اتخاذ تدابير و راهكارهاي لازم، جهت حمايت مالي مستقيم از مراكز و شركت هاي كوچك و متوسط بخش خصوصي و تعاوني براي انجام تحقيقات توسعه اي كه منجر به ابداع، اختراع و ارتقاي محصولات و روش ها مي شود در بند(ز)ماده(45)قانون برنامه  چهارم مورد تأكيد قرار گرفته و در اين رابطه رديف اعتباري 503840 تحت عنوان حمايت از تحقيقات بخش خصوصي و تعاوني با اعتباري معادل 70 ميليارد ريال در قانون بودجه سال 1385 منظور گرديده بود. رديف اعتباري فوق در لايحه بودجه سال 1386 حذف گرديده است.
2 -  حمايت از كليه پژوهش هاي داراي متقاضي از طريق پيش بيني اعتبار در بودجه هاي سنواتي، مشروط به اينكه حداقل چهل درصد از هزينه هاي آن را كارفرما تأمين و تعهد كرده باشد از ديگر مواد قانون برنامه چهارم بوده است.(بند د ماده 45)كه بابت آن در سال 1385 معادل 74 ميليارد ريال اعتبار منظور شده بود و اعتبار فوق با 46 درصد كاهش به 40 ميليارد ريال در سال 1386 تنزل يافته است.
3 -  كاهش شديد اعتبارات مراكز رشد علم و فناوري از ديگر نكات مطرح در رابطه با اعتبارات تحقيقاتي در لايحه بودجه سال 1386 است.
قابل ذكر است توسعه فناوري در اقتصاد دانايي محور يكي از عوامل كليدي در كسب مزيت هاي رقابت جهاني است و پارك ها و مراكز رشد علم و فناوري به مثابه ابزاري قدرتمند در ايجاد اشتغال مولد و توسعه فناوري مورد استفاده قرار مي گيرند. در اين رهگذر، مراكز رشد علم و فناوري كه نقشي اساسي و مهم در تجاري سازي نتايج پژوهش و توسعه فناوري دارند، با ايجاد و توسعه كسب و كارهاي مبتني بر فناوري هاي نوين در اقتصادهاي در حال رشد جايگاه و مرتبتي خاص يافته و مورد توجه نخبگان و سياست گذاران علمي و اقتصادي جهان قرار گرفته اند.
در كشور ما نيز در سال هاي اخير ايجاد و گسترش مراكز رشد علم و فناوري عمدتاً با هدف ايجاد، توسعه و حمايت از كسب و كارهاي كوچك و متوسط مبتني بر كارآفريني فناورانه مورد توجه بوده به گونه اي كه تاكنون 43 مركز رشد علم و فناوري مجوز تأسيس گرفته اند.
در مراكز فوق هسته هاي فناور متشكل از فارغ التحصيلان جوان و شركت هاي نوپاي كارآفرين مستقر شده و مورد حمايت هاي مالي، مديريتي و فني قرار مي گيرند. فضاي فيزيكي لازم براي استقرار و دسترسي به آزمايشگاه ها و كارگاه هاي تحقيقاتي نيز توسط مراكز رشد براي آنها فراهم مي گردد.
تاكنون پيش از 800 هسته و شركت فناور نوپا در مراكز رشد مستقر گرديده و پيش بيني مي شود تعداد اين واحدها در سال آينده حداقل به 1300 واحد برسد اين در حالي است كه اعتبارات هزينه اي مراكز رشد علم و فناوري از 40 ميليارد ريال در سال 1385(منعكس در رديف اعتبار 503842)به 5/27 ميليارد ريال(منعكس در رديف 113545)در لايحه بودجه سال 1386 رسيده است. به عبارت ديگر اعتبار هزينه اي هر يك از مراكز رشد كشور در سال آينده به طور متوسط تنها 639 ميليون ريال خواهد بود كه تنها در حد هزينه هاي ستادي و نگهداري از فضاها مي باشد و اين به منزله تعطيلي و يا ركود كامل فعاليت هاي اين مراكز است كه اميد مي رود با افزايش اعتبارات تحقيقاتي در مجلس شوراي اسلامي اين امر به وقوع نپيوندد.
</TEXT>
</DOC>
<DOC>
<DOCID>HAM2-851125-086</DOCID>
<DOCNO>HAM2-851125-086</DOCNO>
<ORIGINALFILE>/1385/851125/world/_econw.htm</ORIGINALFILE>
<ISSUE>چهارشنبه 25 بهمن 1385</ISSUE>
<DATE calender="Western">2007-02-14</DATE>
<DATE calender="Persian">1385/11/25</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
اقتصاد انرژي
سود 25 ميليارد دلاري شل
</TITLE>
<TEXT>
گروه اقتصادي- شركت نفتي رويال داچ شل اروپا اعلام كرد، ميزان سود خالص اين شركت طي سال 2006 ميلادي به بيش از 25 ميليارد دلار رسيد.
به گزارش خبرگزاري رويترز، افزايش قيمت جهاني نفت و رشد تقاضا مهمترين عامل رشد سود خالص شركت شل در اين مدت ارزيابي شده است. ميزان سود شركت شل طي سال 2006 ميلادي با 21 درصد افزايش به بيش از 7/12 ميليارد پوند معادل 25 ميليارد دلار رسيده است.
وان در وير رئيس شركت شل در اين باره گفت: گسترش حملات تروريستي در نيجريه و مخالفت روسيه با سرمايه گذاري شركت شل در پروژه ساخالين 2، تأثير منفي زيادي بر سود اين شركت داشته است.
وي در خصوص سرمايه گذاري شركت شل در پروژه پارس جنوبي، گفت: ايران داراي ذخاير غني نفت و گاز است و هر شركت بزرگ خارجي آرزوي سرمايه گذاري در پروژه هاي نفت و گاز اين كشور را دارد. سرمايه گذاري در پروژه هاي انرژي ايران به سود منافع بلندمدت شركت شل خواهد بود ولي در كوتاه مدت ريسك هاي سياسي و تهديدهاي آمريكا، امنيت سرمايه گذاري در اين كشور را با خطر روبه رو مي كند.
بر اساس اين گزارش، ميزان توليد نفت شركت شل طي سال 2006 ميلادي با 3/1 درصد كاهش روزانه به 47/3 ميليون بشكه رسيده است. قيمت متوسط هر بشكه نفت توليدي شركت شل طي سال گذشته به بيش از 13/60 دلار رسيده است. اين رقم طي سال 2005 ميلادي نيز به بيش از 56/50 دلار رسيده بود.
اين در حالي است كه شركت شورون دومين شركت نفتي آمريكا اعلام كرد، ميزان سود خالص اين شركت طي سه ماه پاياني سال 2006 ميلادي به شدت كاهش داشته است.
خبرگزاري رويترز ضمن اعلام اين خبر افزود: درآمد خالص اين شركت طي سه ماه چهارم 2006 ميلادي به كمتر از 77/3 ميليارد دلار رسيده است كه نسبت به مدت مشابه سال 2005، بيش از 40 ميليون دلار كاهش داشته است.
ميزان كل درآمد اين شركت در اين مدت به كمتر از 75/47 ميليارد دلار رسيده است كه نسبت به مدت مشابه سال 2005 ميلادي نيز حدود 6 ميليارد دلار كاهش نشان مي دهد. كاهش قيمت جهاني نفت مهمترين عامل افت چشمگير سود شركت شورون ارزيابي شده است.
</TEXT>
</DOC>
<DOC>
<DOCID>HAM2-851125-087</DOCID>
<DOCNO>HAM2-851125-087</DOCNO>
<ORIGINALFILE>/1385/851125/world/_idea.htm</ORIGINALFILE>
<ISSUE>چهارشنبه 25 بهمن 1385</ISSUE>
<DATE calender="Western">2007-02-14</DATE>
<DATE calender="Persian">1385/11/25</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
دين از ديدگاه جامعه شناسي
دين چه وظيفه اي دارد؟
</TITLE>
<TEXT>


سيد حسين امامي
تاثير و تاثرهاي دين و جامعه، حيات و پويايي اجتماعي را مي سازد؛ همين ارتباط را در مورد نهادها و جهت گيري هاي اقتصادي و سياسي نيز مي توان گفت. لذا دين شناسان در كاوش همه جانبه خود براي شناخت دين در جامعيت آن هم به شيوه هاي جامعه شناسي وهم به دستاوردهاي مجموعه بزرگ علمي(اعم از جامعه شناسي عمومي، جامعه شناسي سياسي، جامعه شناسي اقتصادي، جامعه شناسي شناخت، جامعه شناسي هنر، جامعه شناسي زبان و...)نياز دارند. از اين رو يكي از رويكردهاي دين شناسي رويكرد جامعه شناسانه است. مقاله حاضر ما را با نظريه هاي چند تن از بزرگان جامعه شناسي در مورد دين و جايگاه آن در زندگي آشنا
مي سازد.
***
دوركيم
وظيفه جامعه شناسي دين مطالعه كنش متقابل دين و جامعه است.اميل دوركيم(1917- 1858)- جامعه شناس فرانسوي- دين را مظهر قدرت جامعه مي دانست. فرانسه بعد از انقلاب به واسطه كشمكش بين سلطنت طلبان و ضد  سلطنت طلبان، كاتوليك ها و مخالفان غير مذهبي آنها و تعارض بين سرمايه و كار، رنج فراواني را تحمل مي كرد. بازتاب اين بحران كه بر جامعه فرانسه سايه افكنده بود در موجي از آشوب، خشونت و نارضايتي ديده مي شد.
سهم نخستين دوركيم در جامعه شناسي دين، تحليل او بود از نقشي كه دين در پديد آوردن وجدان جمعي، وجدان اخلاقي جمعي و آگاهي اجتماعي دارد. او اين فرض عمومي زمان خود را قبول داشت كه هرچند نقش دين در زندگي امروزين مرتبا كم مي شود، ولي هيچ گاه محو نمي شود. آخرين كار اساسي واصلي دوركيم، كتاب صوربنيادين حيات ديني است كه يكي از اساسي ترين كارهاي انجام شده در قرن بيستم است. او در اين اثر با بسط دادن تحليلي كه از احساسات ارائه مي دهد و با نشان دادن اهميت نهادها و سمبل ها، به شرح خود از تعامل به عنوان منشأ همبستگي و يكپارچگي، عمق و غناي بيشتري بخشيد. دوركيم اين گونه مي پنداشت كه ماهيت اصلي دين را مي توان در ساده ترين صورت دين كه در ساده ترين جوامع يافت مي شود، مشاهده كرد. به گفته دوركيم دين را نمي توان برحسب ماوراي طبيعي بودن آن، يعني نظري كه بر مبناي آن دين آخرين تحول در فكر انساني است و يا برحسب مفاهيمي كه از خدايان و ارواح وجود دارد، تعريف كرد. چرا كه چنين عقايدي در برخي از اديان بزرگ مانند بودايي يا اساسا وجود ندارد و يا باوري ثانويه است. دوركيم دين را برحسب آنچه وي اساسي ترين عامل فرق گذاري كه انسان مي شناسد، يعني مقدس و نامقدس، تعريف مي كند.دوركيم، دين را به عنوان منشأ اصلي اصول اخلاقي و همبستگي اجتماعي شناسايي كرد. از اين رو جامعه شناسي دين بايد نيروهاي اجتماعي را كه بر شخص معتقد چيره است و شرايطي را كه احساسات ديني را بر مي انگيزاند مطالعه كند. به اعتقاد دوركيم، تكامل دين مترادف و متوازي با تكامل اخلاق است. از لحظه اي كه اخلاق در همه جاي تاريخ، چنين نشانه اي از ديانت تلقي شده است، ناممكن است كه بتواند يكسره از اين خصلت عاري شود، زيرا در اين صورت به حيات خويش پايان خواهد داد. او در كتاب صوربنيادين حيات ديني ادعاهاي چندي را مطرح كرد كه عبارتند از:
1 - اعتقادات، اعمال شعائري و وجودهاي مقدس، مخلوق فكر جمعي اند و در دوره هاي جوشش جمعي ايجاد مي شوند.
2 - دين راهي مخصوص است براي نمايش واقعيات اجتماعي، كه داراي دو صورت شناختي و بياني است. در صورت شناختي، دين راهي است براي درك واقعيت و در صورت بياني، دين راهي است براي نمادي كردن و نمايشي كردن روابط اجتماعي.
3 - دين به طور مداوم جمع را مي سازد و بازسازي مي كند و اين كار را با محكم كردن پيوند هايي كه فرد را به جامعه متصل مي كند انجام مي دهد. دين شرايط ضروري حيات اجتماعي و به سبب آن حيات فردي را ابقا مي كند.به اين ترتيب دوركيم توانست كاركردهاي دين را به طور جامع، عمومي و ضروري بيان كند.
ماكس وبر
ماكس وبر(1920-1864)- جامعه شناس مشهور آلماني- معتقد است كه دين جهت دهنده به جامعه بوده و با تأكيد بر عينيت در تحقيقات علمي و تحليلش از اعمال انساني با استعانت از انگيزه ها، بر اين زمينه از مباحث جامعه شناسي اثر عميق نهاد. او از تفسير ماركسي رابطه اقتصاد و دين خشنود نبود. رابطه بين اجتماعاتي كه محل رشد سريع سرمايه داري بودند، با دين مردمشان را به دقت آزمود. برجسته ترين پرسش تحقيق 3 جلدي وبر درباره اديان جهان - چرا سرمايه داري وجود دارد؟ - هسته اصلي و كانون توجه، شاهكار وي يعني بررسي مقايسه اي بين دين و اقتصاد بود. او تزي را مطرح كرد كه پويايي شيوه توليد سرمايه داري را با ويژگي كار و خويشتن داري برگرفته از دين مرتبط ساخته و آنان را در يك حالت تبادلي با يكديگر قرار مي داد. او خويشتن داري را نوعي رياضت خواند و مدعي شد كه اين ويژگي به طور خاص، خصيصه اعضاي فرقه پروتستان است. با توجه به اين رابطه فرضي بين يك سيستم اقتصادي خاص و دين خاص، وبر ادعا كرد كه قرابتي گزينشي را كشف كرده كه به ما كمك مي كند تا يكي از دلايل پيدايش و موفقيت سرمايه داري مدرن را بشناسيم.او معتقد بود يكي از عوامل تسهيل كننده و پشتيبان اقتصادهاي پويا و بازار گرا، در جنبش كاتوليك پيرايي نهفته است. در اين نظام هاي اعتقادي، كار، پس انداز، سرمايه گذاري و موفقيت در كارفرمايي، تصديق و تاييد شده و به طور خلاصه آنكه ايجاد ثروت يك تكليف محسوب مي شود. مطالعات مقايسه اي وبر درباره اديان جهان - در چين، هند، يهوديت باستان، و مطالعات ناتمام او درباره اسلام - به اين منظور انجام شد تا نشان دهد كه چرا و چگونه شرايط لازم براي بروز و ظهور طبيعي سرمايه داري مدرن در محيط هايي متفاوت از محيط غرب وجود نداشته است.بناي جامعه شناسي دين وبر بر مفهوم الهيات است. وبر تشخيص داد كه دين ها رامي توان به دين هاي چند خداپرستي و يكتاپرستي تقسيم كرد. به زعم او از بين همه اديان فقط 2 دين به معناي كامل و دقيق كلمه يكتاپرستند: دين اسلام و دين يهود.جامعه شناسي ديني وبر مي خواهد اثبات كند كه در اديان، منطق ما بعدالطبيعي يا دين آدميان كه از فعاليت ذهني ايشان ناشي مي شود، قياسي است نيمه عقلاني و نيمه روان شناختي. آثار وبر القا كننده اين معنا هستند كه بشر دائما در كار طرح پرسش بنيادي از معناي هستي است، پرسشي كه داراي پاسخ منطقي و قاطع نيست، اما پاسخ هاي گوناگون داده شده به آن همه يكسان معتبرند.به نظر وبر 3 شرط اساسي براي جهت گيري ديني جامعه بايد موجود باشد تا تحول اقتصاد را به سوي سرمايه داري تسهيل كند. اولا: نجات نهايي انسان به نحوه عمل او در اين زندگي بستگي نداشته باشد، بلكه فقط به خواست خدا و تفضل او وابسته شود. ثانيا: مذهب جبري نبايد به اين منجر شود كه شخص، بيكارگي و بي تفاوتي پيشه كند. تعليم دين بايد كار و كوشش سخت و خستگي ناپذير باشد، در كار و كوشش با انضباط كامل عمل كند و اين را تكليف ديني خود بداند.
ثالثا: با توجه به روي گرداني كاتوليسيسم از دنيا، نعمات دنيا بايد هدف زندگي قرار بگيرد و تاكيد دين بايد بي اعتباري دنيا و بي اهميتي لذات آن نباشد.
وبر در جامعه شناسي ديني خود 3 نوع كنش ديني را از هم باز شناخته است: كنش ديني جادوگر، دين يار و دين آور. جادوگر مي خواهد با سحر و افسون ارواح شرير را تحت قدرت خود در آورد، درحالي كه يك دين يار در خدمت ديني به خصوص است و الهيات موردنظر خود را تكريم مي كند. دين آور، شخصي است كاريز ما كه رسالتي دارد و رسالتش به وي حكم مي كند كه دين يا آيين يا حكم خداوند را اعلام كند. به اين ترتيب تفاوتي وجود ندارد در اين كه او مجدد آييني منسوخ شده باشد، يا واضع آييني نو. او باور داشت كه روي سخن پيامبران، همه اديان است نه فقط اعضاي يك گروه ملي يا قومي خاص. وبر عميقا معتقد بود در اسلام عقلانيت لازم براي رسيدن به يك اقتصاد امروزين وجود دارد.
يواخيم واخ
يواخيم واخ(1955- 1898)- جامعه شناس آلماني- درك همدلانه دين در بطن جامعه را مطرح و به اين ترتيب او كرسي دانش دين را در دانشگاه شيكاگو تاسيس كرد. وي وظيفه جامعه شناسي دين را تحقيق در تاثيرات متقابل دين و جامعه مي دانست كه شامل تاثير دين بر صور و خصوصيات سازمان اجتماعي و تاثير جامعه بر روابط اجتماعي درون يك دين است. در انديشه اي كه واخ از دانش دين داشت، دين شامل جنبه نظري(فكري)، عملي(رفتاري)و نهادي(اجتماعي)مي شد؛ واخ مي كوشيد كه بگويد چگونه ارزش هاي ديني نهادهايي را كه بيانگر آنها هستند شكل مي دهند.
او در كتاب دانش دين به تشريح طرز عمل براي مطالعه اديان كه مستقل از الهيات و فلسفه باشد پرداخت و كوشيد ثابت كند كه مي توان كل تجربه ديني بشر را به طريق توصيفي بيان كرد. تعلق خاطر اصلي واخ، بعد جهاني دين بود، زيرا در جستجوي فهم اعمال و اعتقادات همه فرهنگ ها و اديان بود. او برآن بود كه اين طرح عملي و قابل اجراست، زيرا به طبيعت و ذهن مشترك انساني قائل بود، امري كه شامل دين همگاني ذاتي مي شود. وي بر طرز عمل شديدا عالمانه تاكيد مي كرد و در همان حال بر رويكردي كه شيوه تاويل را در مطالعات ديني بسط دهد پا فشاري داشت و معتقد بود كه محقق بايد از پيش در معرض امور ديني قرارگرفته و آن را حس و لمس كرده باشد. او مانند اسلاف خويش، تاكيد داشت كه دانشمند بايد در بعد ديني، خودش رشد يافته باشد.واخ در كتاب جامعه شناسي دين، شكل هاي بيان ديني را اين گونه معرفي مي كند:
اولا: بيان نظري كه اصول اعتقادي آن است. ثانيا: بيان عملي كه با شعائر و آداب هر دين تحقق مي پذيرد. ثالثا: بيان اجتماعي كه در پيوند مومنان با يكديگر و دين جمعي و گروهي جلوه گر مي شود.واخ، به چند نوع انسان ديني قائل است كه مهمترين آنها انسان ديني اصيل يا بنيانگذار است. انسان ديني بنيانگذار در جامعه اش بي همتاست، واسطه اي است براي انكشاف مثبت امر مقدس. انسان هاي ديني ديگر عبارتند از: پيروان، شهدا، مصلحان، دين ياران، علماي الهيات و...او صفت مشخصه انسان ديني را نه در كيفيت يا كنش دروني شخصيت، بلكه در اثر تاريخي و جامعه شناختي شخصيت او، يا در كاريز ماي رسمي او مي دانست.واخ هنگام بررسي رابطه دين و جامعه مي كوشد كه نوعي ارتباط بين آنچه خود گروه طبيعي و گروه ديني مي خواند برقراركند و در اين راه 6 گونه شعائر را مورد بررسي قرار مي دهد:شعائر خانوادگي، خويشاوندي، محلي، نژادي، ملي و سرانجام پيوستگي شعائري بر مبناي سن و جنسيت. واخ اين گروه بندي را اصلي تازه در گروه بندي هاي اجتماعي مي داند.
متن كامل را در همشهري آن لاين بخوانيد
www.hamshahrionline.ir
</TEXT>
</DOC>
<DOC>
<DOCID>HAM2-851125-088</DOCID>
<DOCNO>HAM2-851125-088</DOCNO>
<ORIGINALFILE>/1385/851125/world/_idea.htm</ORIGINALFILE>
<ISSUE>چهارشنبه 25 بهمن 1385</ISSUE>
<DATE calender="Western">2007-02-14</DATE>
<DATE calender="Persian">1385/11/25</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
نگاه
انسان سالم
</TITLE>
<TEXT>
گروه انديشه- روبرت. اي. پارك، جامعه شناس اروپايي مي گفت كه اساس سازمان اجتماعي، سنت ها و رسوم اند. آيا دين خود نوعي سنت عملي رفتاري است كه قادر بوده بستگي نيرومندي با يكايك وجوه فرهنگي، سياسي و اقتصادي جوامع برقرار كند، بر آنها تاثير گذاشته و از آنها تاثير بپذيرد؟ گردهمايي مردم در مراسم مذهبي، باعث تقويت باورهاي ديني و موجب به وجود آمدن احساسات پرشور، شديد و تقويت پيوند بين مردم مي شود. برخي از انديشمندان نقش عامليت براي دين قائل شده معتقدند اعتقادات و اعمال ديني به اخلاق جامعه، همساني مي بخشد.
همزمان با اديان، قواعد حقوق و اخلاق نيز عام و همه شمول شده و عملا حيات اخلاقي را انباشت از ديانت مي كنند. سن سيمون دين را در صورت امروزي شدن، براي حفظ حيات اجتماعي و معني دادن به آن اساسي و ضروري مي دانست. از اين منظر دين عامل پيوند است براي جامعه، و بياني است براي توضيح انسان اجتماعي. اما دين تنها به اين كاركرد بسنده نمي كند. دين با رويكرد به مباحث نوين، به طرز متقاعد كننده تري وارد زندگي آدميان مي شود. يكي از اين راه ها برداشتي است كه زيست شناسان از تعريف بيماري به عمل مي آورند. آنان بيماري را در چارچوب انحراف از وضعيت سالم تعريف مي كنند. بنابراين بايد سلامت هم به همين ترتيب تعريف شود. اين سخني است كه رابينگتن و واينبرگ آن را در آثارشان مورد تاييد قرار داده اند. اين تعريف شايد مورد تاييد نسبيت فرهنگي پست مدرن ها نباشد كه براساس آن ارزش هاي انساني را محلي دانسته و براي آن هويتي جهان شمول قايل نيستند. سلامت نظريه انديشمندان مورد اشاره، وضعيت مطلوب و خوشايند است. از اين واقعيت نمي توان غفلت كرد كه سلامت اجتماعي نيز بدون افراد سالم بي معني است. اما چگونه مي توانيم به وجود جامعه اي بيمار پي ببريم؟ شايد فقر، عدم احساس امنيت، سرگرداني، بي هويتي و... هريك نمادي براي توضيح جامعه بيمار تلقي شود. جامعه اي كه با يك تلنگر به فروپاشي اجتماعي خود مي رسد. اگر سخن سن سيمون براي حفظ انسجام اجتماعي، يكي از مقاصدي باشد كه دين به آن نظر دارد ، آن گاه بايد اشارات رابينگتن و واينبرگ را به خاطر بياوريم كه براي جامعه اي سالم، نيازمند افراد سالم هستيم. افرادي با وجدان بيدار و معطوف به هسته مركزي آفرينش كه در آن معنايي بس بزرگ براي هرگونه رفتار كوچك خود مي يابند. اين معنا واجد زايش هنجارهايي است كه منجر به ايجاد چسب اجتماعي مي شود؛ آن جايي كه كولي فقدان هنجارهاي اجتماعي را در كاهش سطح توفيق افراد موثر دانسته و آن را موجب اضمحلال انگيزه هاي اوليه مي داند.
</TEXT>
</DOC>
<DOC>
<DOCID>HAM2-851125-089</DOCID>
<DOCNO>HAM2-851125-089</DOCNO>
<ORIGINALFILE>/1385/851125/world/_litew.htm</ORIGINALFILE>
<ISSUE>چهارشنبه 25 بهمن 1385</ISSUE>
<DATE calender="Western">2007-02-14</DATE>
<DATE calender="Persian">1385/11/25</DATE>
<CAT xml:lang="fa">ادب و هنر.ادبیات</CAT>
<CAT xml:lang="en">Literature and Art.Literature</CAT>
<TITLE>
بازتاب روح زمانه در شعري از سلمان هراتي
تو نمرده اي
</TITLE>
<TEXT>


زهير توكلي
پيشگويي درباره مرگ، آن هم مرگ خويشتن، مسأله ساده اي نيست؛ در فرهنگ ما شأن پيامبران و اوليا بوده است. پس اگر محور سخني، چنين پيشگويي قرار گرفت، فرض اوليه اين است كه شاعر خود را در شأن رفيعي فرض كرده است و دوم آن كه سخن، سخني عادي نيست. اگر چنين دستمايه اي محور سخني از جنس شعر قرار گيرد، مي تواند مبين مردن از آن گونه اي باشد كه براي شاعر آرزو برانگيز است، يا مي تواند مبين تصور شاعر از مرگ و نوعي پيش انداختن خود از زمان به وسيله كلمات و در وجه اسطوره اي اش، نوعي مرگ پيش از مرگ و بي مرگي به وسيله قدرت احضار كلام باشد. اما اين شعر هيچ يك از اينها نيست.
من هم مي ميرم



من هم مي ميرم
اما نه مثل غلامعلي
كه از درخت به زير افتاد
پس گاوان از گرسنگي ماغ كشيدند
و با غيظ ساقه هاي خشك را جويدند
چه كسي براي گاوها علوفه مي ريزد؟
من هم مي ميرم
اما نه مثل گل بانو
كه سر زايمان مرد
پس صغرا مادر برادر كوچكش شد
و مدرسه نرفت
چه كسي جاجيم مي بافد؟
من هم مي ميرم
اما نه مثل حيدر
كه از كوه پرت شد
پس گرگها جشن گرفتند
و خديجه بقچه هاي گلدوزي شده را
در ته صندوق ها پنهان كرد
چه كسي اسب هاي وحشي را رام مي كند؟
من هم مي ميرم
اما نه مثل فاطمه
از سرماخوردگي
پس مادرش كتري پر سياوشان را
در رودخانه شست
چه كسي گندم ها را به خرمن جا مي آورد؟
من هم مي ميرم
اما نه مثل غلامحسين
از مارگزيدگي
پس پدرش به دره ها و رودخانه هاي بي پل
نگاه كرد و گريست
چه كسي آغل گوسفندان را پاك مي كند؟
من هم مي ميرم
اما در خياباني شلوغ
در برابر بي تفاوتي چشم هاي تماشا
زير چرخ هاي بي رحم ماشين
ماشين يك پزشك عصباني
وقتي از بيمارستان دولتي برمي گردد
پس دو روز بعد
در ستون تسليت روزنامه
زير يك عكس 4*6 خواهند نوشت
اي آن كه رفته اي...
چه كسي سطل هاي زباله را پر مي كند؟
اگرچه شروع شعر به يادآورنده آن ساحت استعلايي است كه اشاره شد، وقتي آن را تا پايان مي خوانيم، مي بينيم دقيقاً يك پارادوكس اتفاق افتاده است؛ يعني اتفاقاً كارايي شعر بت شكني   است آن هم نه از نوع بت شكني هاي مرسوم در انقلاب ها، بلكه شاعر خود را در مقام پيشگويي از مرگ كه شأن كاهن بتكده است، قرار مي دهد و درست در همين مقام، بزرگترين بت بتكده را كه همانا خود كاهن باشد(همان بتي كه بت هاي صامت را به نطق درمي آورد)مي شكند. مرگ همه كاراكترها در بندهاي ماقبل پاياني شعر، مرگ هايي است كه جاي خالي مرده را به رخ مي كشند: چه كسي براي گاوها علوفه مي ريزد؟، چه كسي جاجيم مي بافد، چه كسي اسب هاي وحشي را رام مي كند، چه كسي گندم ها را به خرمن جا مي آورد، چه كسي آغل گوسفندان را پاك مي كند؟ اما شاعر چي؟ اگر شاعر بميرد، پس از او خواهند گفت: چه كسي سطل هاي زباله را پر مي كند؟
در زمانه اي كه شعر معاصر، شاخه اي از روشنفكري به حساب مي آيد و جريان روشنفكري خواه ناخواه، ادعاي پيشرو  بودن را در ذات خود دارد، شاعر به خودشكني در برابر توده هاي گمنام مردم مي پردازد. او چرا سطل هاي زباله را پر مي كند؟، يك جواب ساده از توجه به بعد جامعه شناختي شعر به دست مي آيد. اين شعر، شعري است در ستايش روستا و در عين حال مرثيه بر روستا و در مقابل، شعري است در هجوشهر. بنابراين تمام كاراكترهاي ماقبل پاياني كه از روستا هستند، توليد كننده اند. غلامعلي براي گاوها علوفه مي ريزد، گل بانو جاجيم مي بافد، حيدر، چوپان و رام كننده اسبهاي وحشي است و... اما شاعر شهرنشين، مصرف كننده است. پس آنچه از او مي ماند سطل زباله اي است كه به همت بلند او پر شده است.
اما از اين باريك تر بايد. اگر شاعر در اين شعر نه به عنوان يك شهرنشين بلكه صرفاً به عنوان يك شاعر، راوي مرگ خويشتن باشد، آن وقت چه؟ قرينه هايي در شعر هست كه اين تأويل را پذيرفتني  مي نمايد: اولاً اگر او شهرنشين باشد، در تمام بندها از مرگ روستاييان سخن نمي گويد، آن هم با چنان لحن حماسي: نه مثل حيدر‎/ كه از كوه پرت شد‎/ پس گرگ ها جشن گرفتند‎/.../ چه كسي اسب هاي وحشي را رام مي كند؟‎/.../ پس مادرش كتري پر سياوشان را‎/ در رودخانه شست‎/.../ پس پدرش به دره ها و رودخانه هاي بي پل‎/ نگاه كرد و گريست. وقتي تمام تجربه هاي مشهود شاعر از مرگ، برگرفته از روستاست و در بند آخر با آن لحن تلخ و هجو گونه، از شهر ياد مي كند، ما اجازه داريم كه او را يك تبعيدي از روستا به شهر بدانيم. او در اين شعر يك شاعر روستايي است كه به شهر تبعيد شده و همه شعرهايش را خاطرات حماسي، زنده و در عين حال دردناك روستا، پر كرده است. او سطل زباله را از چه پر مي كند؟ از شعرهايي كه نوشته است، شعرهايي كه زيستن او را از روستا به او پس نمي  دهند، بلكه تنها به مصرف او مي رسند، خاطره هايي كه او بايد مصرفشان كند تا بتواند در شهر زنده بماند، پس اين كاغذها و شعرها هم مثل چيزهاي ديگري كه در روستا توليد مي شوند و در شهر مصرف مي شوند و پس مانده شان سطل زباله را پر مي كند، در واقع پس مانده خاطرات مصرف شده شاعر هستند، خاطرات طبيعت خشن، بي رحم و زندگي زنده و نستوهانه كه در شهر در خيابان هاي شلوغ، در برابر بي تفاوتي چشم هاي تماشا و در زير چرخ هاي بي رحم ماشين آرام آرام هرز مي روند و فراموش مي شوند. پس سطل هاي زباله شهر از كاغذهاي شاعر تبعيد شده، از شعرهايش كه او را راضي نمي كنند، چون زيستن روستايي اش را به او پس نمي دهند، پر مي شود.
* * *
در ساختار اين شعر، هر بند، از يك پيشگويي، يك واكنش و يك سؤال تشكيل مي شود. در بند آخر، واكنش شهرنشينان، درج عكسي در ستون تسليت روزنامه هاست، آن هم نه عكس 4*3 كه عكس معمولي است، بلكه عكس 4*6(تو هم با آن قيافه شيش در چهارت: كنايه از مضحك= شاعر روستايي در قاب شهرنشيني نامربوط مي زند)بنابر اين، عبارت: اي كه رفته اي‎/ چه كسي سطل هاي زباله را پر مي كند مي تواند تأويل سومي هم داشته باشد: جاي شاعر روستاست، شهر ماشيني، شاعر برنمي تابد، شاعر در شهر مثل همه شهرنشينان ديگر پر كننده سطل زباله است، يك مصرف كننده صرف، و آن ستون تسليت نه براي شخص شاعر بلكه يك فرم تسليت است براي هر شهرنشيني كه بميرد؛ در حالي كه در بندهاي قبل، هر مرگي طعمي داشت و هر كسي طعمه مرگ مخصوص خودش مي شد و براي هر مرده اي سوگواري زنده اي انجام مي گرفت، مقايسه شود بين ستون تسليت روزنامه كه آن هم مثل كاغذهاي شعر شاعر، سطل زباله را پر خواهد كرد، ستوني در كنار ستون هاي ديگر تسليت كه هر روز عكس و نام مرده اي جديد را مثل قبري كاغذي و البته قبري روباز در خود جاي مي دهند و بي تفاوت بي تفاوت اند [:بي تفاوتي چشم هاي تماشا] با گاوها كه در نبود غلامعلي ماغ مي كشند از گرسنگي، با صغرا كه در نبود گل بانو بايد مادر برادر كوچكش شود، با گرگ ها كه در نبود حيدر جشن مي گيرند و خديجه، نامزد او...
* * *
ساختار مستحكم شعر كه مبتني بر تكرار موازي يك فرم در بندهاي مرتبط معنايي است، امكان چنين مقايسه اي را به ما مي دهد و در همين ساختار است كه حرف پس معنايي ديگرگون به روايت مي بخشد. در اين بندها اين حرف بار محتوم بودن را به دوش مي كشد و علاوه بر آن در فضاي حادثه آميز و فاجعه بار بندهاي اول، وقتي پس از روايت مرگ بلافاصله واكنش ها را با پس نشان مي دهد، تو گويي اين حرف، چرخه بي صدايي از رنج را نشان مي دهد. وقتي مي گويد: من هم مي ميرم‎/ اما نه مثل گل بانو‎/ كه سر زايمان مرد‎/ پس صغرا مادر برادر كوچكش شد‎/ و مدرسه نرفت اگر هر حرف ربط ديگري بود، نمي توانست يك شبه پير شدن صغرا را كه در عين كودكي و كوچكي(به كلمه صغرا توجه شود)بايد براي برادر كوچكترش مادري كند، چنين بي حرف القا كند. در بافت تصويري- نمايشي اين بندها كه همه سوگواري ها در سكوت محض انجام مي گيرد، با كلمه پس  كه بلافاصله بعد از فاجعه مي آيد، انگار تقدير تاريخي آنها به نمايش كشيده مي شود، بلافاصله در سكوت، سوگواري انجام بايد بگيرد و حتي خود سوگواري، دنباله چرخه زندگي است، سوگواري صغرا تمام زندگي او پس از مرگ مادرش است، سوگواري خديجه تمام زندگي او بعد از حيدر است، چرا كه بقچه ها چون استخوان لاي زخم در صندوق مانده اند. اين طنين بي صداي مظلوميت در بند چهارم با سپردن پر سياوشان، گياهي اسطوره اي كه از خون سياوش روييده است به رودخانه كه مظهر ادامه حيات است، به اوج خود مي رسد. آن گاه نكته بسيار جالب، اين است كه اين مظلوميت خاموش، در بافتي حماسي از كلمات تنيده شده است، چنان كه در ابتدا سخنش رفت.
* * *
شعر من هم مي ميرم نمونه كامل يك شعر انقلابي است. هيچ تصريحي در اين شعر به هيچ يك از حوادث انقلاب نشده است، اما روح زمانه و ذهنيت انقلابي در آن با تمام قوا به ميدان آمده است. فروتني شاعر به عنوان نماد روشنفكري در برابر توده هاي مردم، دفاع از غربت و مظلوميت روستاييان، كه نماد محروميت و اختلاف طبقاتي بوده اند و هنوز هم هستند، حمله به شهر به عنوان نماد مدرنيته و ستايش از روستا به عنوان نماد سنت، همه خطوط فكري انقلاب است كه در اين شعر دروني شده است. از همه اينها مهم تر مظلوميت در عين ستيهندگي و سوگواري خاموش، سوگواري مستتر و مستمر در چرخه زندگي كه هر دو خاطره هاي فراتاريخي و نيز ديني ما ايرانيان از حماسه است، به شكلي واقعاً تحسين برانگيز در اين شعر نفس مي كشند. مؤلفه اي كه بعدها به يكي از مشخصه هاي مميز شعر پايداري ايران از كشورهاي ديگر بدل شد و در اين شعر كاملاً بي صدا حضور دارد، اما حضورش به جان مي نشيند چرا كه از تجربه مستقيم شاعر آب مي خورد: سلمان بچه روستا بود.
</TEXT>
</DOC>
<DOC>
<DOCID>HAM2-851125-090</DOCID>
<DOCNO>HAM2-851125-090</DOCNO>
<ORIGINALFILE>/1385/851125/world/_litew.htm</ORIGINALFILE>
<ISSUE>چهارشنبه 25 بهمن 1385</ISSUE>
<DATE calender="Western">2007-02-14</DATE>
<DATE calender="Persian">1385/11/25</DATE>
<CAT xml:lang="fa">ادب و هنر.ادبیات</CAT>
<CAT xml:lang="en">Literature and Art.Literature</CAT>
<TITLE>
شعر معاصر ايران
</TITLE>
<TEXT>


سيد محمد امين جعفري حسيني، متولد دي ماه 57 در برازجان فارس است. فارغ التحصيل حقوق قضايي است، مجموعه داستاني با عنوان چتر، عطر باران را مي پراند و مجموعه شعري با عنوان با دست خط هاي بچگانه از او منتشر شده است.
تقديم به كودكان مظلوم روستاي سفيلان چهارمحال و بختياري كه در آتش بي توجهي ها سوختند
با دست خط هاي بچه گانه
تو هم بالاخره در آتش سوختي
ابراهيم!هي گله گله گوسفند به تپه ها بردي
آتش دست و پا كردي،
به سرنوشت سيب  زميني ها فكر كردي و
خوشحال شدي كه مثل آنها نيستي
يادت به خير!مي نشستي و
بي آن كه نت ها چيزي از تو بدانند،
بي تماشاچي،براي حضار ني ناله مي كردي
مثل بابابزرگ ها
مثل خدانظر،
كه گوسفندهاش هنوز به موسيقي ديگري عادت نكرده اند
حيف شد
درس امروزمان كمي شيرين بود
درسي از نهج البلاغه: اي مالك...
خوش به حالمان كه نيستيم
يك عده بعد از ما نشسته اند از كمبودها حرف مي زنند و
نسبت به محيط و مساحت روستا،
حجم فاجعه را اندازه مي گيرند
و آتش را مقصر جلوه مي دهند
...
بعد از كلماتي مثل وعده،مثل هشدار،
يا مثل همين كتاب هايي كه سوخت،
بنويسند كنار بابا بعد نان
بنويسند كنار بابا بعد آب
و آب از آب تكان نخورد
...
نشر اكاذيب نكرده باشم،
يك عده،آخرين نامه هاي سرگشاده ما را،
روي شيشه هاي بي بخار خانه هامان ديده اند
فيتيله فردا تعطيله
حتماً دست خط هاي بچه گانه مانخواندني بوده است
كه تعطيلمان نكرده اند
امابه كوري چشم همه دشمنان
خود فتيله غيرت به خرج داد
و براي هميشه تعطيلمان كرد
يادمان به خير.
</TEXT>
</DOC>
<DOC>
<DOCID>HAM2-851125-091</DOCID>
<DOCNO>HAM2-851125-091</DOCNO>
<ORIGINALFILE>/1385/851125/world/_mycity.htm</ORIGINALFILE>
<ISSUE>چهارشنبه 25 بهمن 1385</ISSUE>
<DATE calender="Western">2007-02-14</DATE>
<DATE calender="Persian">1385/11/25</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
گفت وگو با شهرداران شيراز و تبريز
درآمد پايدار؛ چالش بزرگ شهرداري ها
</TITLE>
<TEXT>


عكس ها: مسعود خامسي پور _ جواد گلزار
عباس ثابتي راد



هر ساله و در روزهاي پاياني بهمن ماه، شهرداري هاي سراسر كشور براي سال آينده خود بودجه اي پيش بيني و بر اساس آن طرح هاي بسياري را براي شهرها برنامه ريزي مي كنند. شيراز و تبريز به عنوان دو كلانشهر نيز به مانند ديگر شهرها به برنامه ريزي براي سال آينده پرداخته اند كه براي حل مشكلات خود سعي در ساماندهي بيشتر معضلات دارند. مروري بر سخنان شهرداران اين دو شهر و توجه به مشكلات آنها شايد نمونه كوچكي باشد از مشكلات ساير كلانشهرها و شهرداري هاي كشور.
دكتر جعفر قادري شهردار شيراز در مورد بودجه سال آينده اين شهر با اعلام سرمايه گذاري هاي قابل توجه بخش خصوصي در شهر و افزايش آن گفت: بودجه شهرداري شيراز براي سال 86 هم اكنون در كميسيون تلفيق و برنامه و بودجه شوراي شهر شيراز در حال بررسي است. با توجه به گذشت ده ماه از سال 85 شهرداري شيراز توانست 121 ميليارد تومان از بودجه سال جاري خود را تأمين كند و بر اساس پيش بيني ها مي توان انتظار داشت كه در دو ماه آينده اين رقم نيز افزايش يابد. بر اين اساس و بنا بر احتساب رشد 20 درصدي در سال، بودجه شهرداري شيراز براي سال 86 در حدود 142 ميليارد تومان برآورد مي شود. البته اميدواريم كه با ادامه اين روند و حركت رو به رشد سرمايه گذاري ها و از سويي تحرك بخش مسكن در سال آينده بتوانيم رقمي بيشتر از بودجه پيشنهادي را جذب كنيم.
وي در مورد تأمين منابع مالي شهرداري و لزوم ايجاد منابع مالي پايدار براي شهرداري ها افزود: يكي از منابع مالي شهرداري ها مشاركت بخش خصوصي و تغيير كاربري اراضي در اختيار شهرداري است. از سويي اگر شهرداري بتواند با تكيه بر درآمدهاي پايدار و استفاده از منابع مالي بانكي و منابع داخلي راههاي جديدي را پيش روي خود بگشايد بي ترديد اين امكان وجود دارد كه بيش از پيش پروژه هاي شهري رونق بگيرد و علاوه بر تأمين بخش قابل توجهي از اعتبارات شهرداري، بسياري از سرمايه گذاري ها در سازمان جذب مشاركت هاي مردمي و در نهايت منجر به توانمندتر شدن شهرداري شود.
قادري با اشاره به حمايت هاي مختلف دولت از شهرداري از طريق صدور مجوز براي مؤسسات و يا از طريق ارائه اوراق مشاركت و يا فاينانس اظهار داشت: شهرداري ها مي توانند زمينه هاي متعدد را براي جذب سرمايه گذاري ها شناسايي كنند و ميزان قابل توجهي از اين سرمايه گذاري ها را در بخش بافت هاي فرسوده به كار گيرند.
وي با اعلام اين كه ما بايد درآمدها را از بخش مسكوني كم كنيم و با منابع پايدار عوارض ناشي از مصرف اين درآمدها را كاهش دهيم افزود: شايد يكي از مهمترين برنامه شهرداري ها بر اين باشد كه بر درآمدهاي خود تنوع دهد و عوارض بر توليد كه موجب بروز تورم مي شود را كاهش دهد.
شهردار شيراز با تأكيد بر تغيير سيستم مالي حسابداري شهرداري شيراز از سيستم نقدي به سيستم تعهدي اظهار داشت: به نظر مي رسد سيستم تعهدي كه اخيراً در شهرداري تهران به كار گرفته شده است مطلوب باشد و مي توان انتظار داشت با به كارگيري اين سيستم از بسياري از فعاليت هاي عمراني شهرداري پشتيباني شود.
وي در ادامه افزود: البته سيستم تعهدي داراي اشكالاتي است كه با توجه به همكاري هاي شهرداري ها و سازمان شهرداري هاي وزارت كشور بتوان آن را رفع كرد و تجارب ارزنده اي در اين باره به دست آورد.
جعفر قادري با اشاره بر لزوم تغيير در سيستم مالي شهرداري ها افزود: به نظر راهي غير از تغيير سيستم مالي شهرداري ها نداريم تا هرچه زودتر بر منابع پايدار دست يابيم؛ چرا كه بخشي از عملكردها و وصولي ها، املاك و دارايي هاي شهرداري كه بر اساس سيستم نقدي مورد توجه قرار نمي گيرد بايد در حسابداري شهرداري ها ظهور يابد. در غير اين صورت و با تكيه بر درآمدهاي معمولي شهرداري كه بر اساس سيستم نقدي است نمي توان اميدوار بود تا گشايشي در مشكلات شهرداري ها به وجود آيد. اين واقعيت انكارناپذير است كه دريافت فوري و نقدي نمي تواند مشكلي از درآمدهاي شهرداري بكاهد و با اين سياست تنها پروژه هاي زودبازده در ساختار شهرداري ها مورد توجه قرار مي گيرد.
شهردار شيراز در پايان افزود: با داشتن در آمدهاي پايدار مي توان به رشد منطقي در شهرها دست يافت و انگيزه بيشتري براي اجراي پروژه هاي طولاني و كليدي به وجود آورد.
لزوم توجه بيشتر دولت به شهرداري
مهندس عليرضا نوين شهردار تبريز نيز با اعلام پيشنهاد بودجه سال آينده به شوراي شهر تبريز گفت: بودجه پيشنهادي شهرداري براي سال آينده در حدود 274 ميليارد و 500 ميليون تومان است كه در مقايسه با سال آينده چندان رشد قابل توجهي نداشته است. ما تنها 5/16 درصد آن هم به دليل تورم افزايش بودجه اي را شاهد بوديم. سعي كرديم در طرح پيشنهادي براي بودجه بيشتر به واقعيت ها توجه كنيم و بودجه بادكنكي را ارائه ندهيم. اما تمام اميد ما در سال آينده سرمايه گذاري بخش خصوصي است كه در حدود 1000 ميليارد تومان برآورد شده است. ما قصد داريم تا در سال آينده و با كمك گرفتن از سرمايه هاي بخش خصوصي بيش از سي پروژه بزرگ را در شهر انجام دهيم كه هم اكنون طرح توجيهي آن آماده است. انتظار مي رود كه در سال آينده بتوان اين ميزان از سرمايه گذاري را از بخش خصوصي جذب كرد.
مهندس نوين در ادامه با تأكيد بر لزوم ايجاد درآمد پايدار در شهرهاي بزرگ افزود: متأسفانه اين واقعيت تلخ در شهرداري ها وجود دارد كه هنوز به درآمدهاي پايدار نرسيده اند. از دهه 70 با تصويب دولت شهرداري ها خودگردان شده اند. دولت از آن پس ديگر از اين سازمانها حمايت مالي نمي كند. از همان هنگام قانون پيش بيني كرده بود تا درآمدهايي براي شهرداري ها به وجود آيد، اما تا به امروز اقدامي عملي در اين باره انجام نشده است. از سويي شوراي شهر تنها در خصوص تعيين عوارض محلي داراي اختيار است و چيزي در حدود 75 درصد از درآمد شهرداري ها از عوارض ماده 100 و فروش تراكم به دست مي آيد. همچنين فعاليت هاي شهرداري و ارائه خدمات شهر به شهروندان تعطيل بردار نيست. بنابراين به منظور تأمين منابع مالي براي ارائه خدمات به شهروندان شهرداري ها اقدام به كارهايي مي كنند كه نگران كننده است. به عنوان مثال در بخش فضاي سبز، اقدامات نامناسب بسياري مي افتد. شهرداري ها در مرحله اي براي تأمين منابع مورد نياز خود اقدام به تغيير كاربري فضاهاي سبز مي كند. اين كار ممكن است كه در حدود 6 يا 5 درصد درآمدهاي مورد نياز شهرداري ها را تأمين كند.اما اين كار ناديده گرفتن حقوق شهرونداني است كه قصد زندگي در محيطي امن و راحت دارند. شهرداري ها پس از اين تغيير كاربري ها به دليل نياز شهر به فضاهاي سبز پشيمان شده و پس از چندي با صرف منابع قابل توجه در صدد ايجاد فضاي سبز در شهر برمي آيند.
شهردار تبريز يكي از راههاي مهم براي توجه دولت به تأمين درآمد در شهرداري ها را ارائه لايحه ماليات بر ارزش افزوده به مجلس دانست و گفت: با اين كار مي توان اميدوار بود كه دولت راهي براي تأمين حدود 30 الي 40 درصد درآمدهاي شهرداري ها به وجود مي آورد. وي همچنين بر ناكارآمدي قانون تجميع اشاره كرد و افزود: پس از تصويب قانون تجميع شهرداري كلانشهرها بسيار ضرر كردند. چرا كه بر اساس اين قانون درآمد شهرداري ها يك جا جمع مي شود و وزارت كشور درآمد شهرداري هاي سراسر كشور را توزيع مي كند. قبلاً درآمدهاي محلي شهرداري مثل عوارض از كارخانه هاي حاشيه شهرها يا عوارض فروش بنزين را شهرداري ها مستقلاً دريافت مي كردند اما اكنون اين درآمدها به صندوقي ريخته مي شود و در هر سال تمام اين درآمدها بين شهرداري هاي كل كشور توزيع مي شود.
نوين در مورد بودجه اختصاص يافته از محل تبصره 13 گفت: با وجود گذشت 11 ماه از سال هنوز دولت براي يارانه بليت اتوبوس ها حتي يك ريال به شهرداري تبريز پرداخت نكرده است. اين در حالي است كه وضعيت راه اندازي قطار شهري هم چندان روشن نيست. ما بارها اعلام كرده ايم كه تأمين هزينه براي راه اندازي قطارهاي شهري كه سهم شهرداري ها و دولت يكسان است و هركدام مي بايست 50 درصد بودجه بپردازند منصفانه نيست. اما به اين حرف ها توجهي نشده است. با وجود اين كه شهرداري ها 50 درصد بودجه سالانه براي تأمين هزينه ها را پرداخت كرده اند اما دولت هنوز مبلغي نپرداخته است. دولت با وجود پايان سال تنها 35 درصد از اعتبار مورد نياز را پرداخت كرده و اين برخلاف توافق صورت گرفته است.
شهردار تبريز براي راه اندازي سريع تر قطار شهري تبريز به فعاليت هاي انجام گرفته توسط اين شهرداري اشاره كرد و افزود: ما براي تسريع در اين امر توانستيم يك فاينانسر پيدا كنيم حتي توافق نامه با او به امضاء برسانيم اما دولت قبول نكرد و با اعلام اين كه قصد تأمين واگن به صورت يك جا براي شهرداري ها را دارد ما را از اين كار منصرف كرد. دولت حتي از تضمين فاينانسي كه ما آن را معرفي كرده بوديم خودداري كرد.
نوين با اشاره به لزوم حمايت بيشتر دولت از شهرداري ها گفت: براي ساماندهي بافت هاي فرسوده ما انتظار داريم كه دولت از حساب ذخيره ارزي به ما كمك كند كه اين مورد هم به مانند ساير موارد چندان مورد توجه دولت واقع نشد.
شهردار تبريز براي ايجاد درآمدهاي پايدار براي شهرداري ها گفت: ما مي توانيم با استفاده از اعتبارات مردمي و پشتوانه آن از بانك ها وام بگيريم اما اين راه تنها يكي از راههاي درآمدزايي براي شهرداري است. از سويي بانك ها حتي براي نگهداري چك هايي كه از سوي مردم به شهرداري ها داده مي شود قبول مسئوليت نمي كنند. به نظر مي رسد كه دولت بايد بيش از اين از شهرداري ها حمايت كند. چرا كه در صورت بروز مشكلي همه مسئولان متهم به كم كاري خواهند بود. بي ترديد اين وضعيت نگران كننده است و بايد مورد توجه بيشتري قرار گيرد.
وي در پايان از افتتاح چندين طرح شهري به مناسبت پيروزي انقلاب اسلامي در شهر تبريز خبر داد و افزود: مركز مكانيزاسيون معاينه فني خودرو، پارك منطقه اي غدير با مساحت 120 هكتار و روگذر قدس از جمله طرح هايي است كه آن را افتتاح كرده ايم.
***
كلانشهرها به عنوان مهمترين مراكز جمعيتي كشور نيازمند توجه درخور و ويژه دولت هستند تا مشكلات متعددي كه در اين مراكز به وجود مي آيد هرچه زودتر رفع و امكان خدمات رساني به شهروندان آن بيشتر شود. شايد مشكلات بسياري از شهرهاي بزرگ شبيه به هم باشد و با اندكي تسامح ميان مديران شهري و دولت بتوان راههاي حل آن را يافت.
</TEXT>
</DOC>
<DOC>
<DOCID>HAM2-851125-092</DOCID>
<DOCNO>HAM2-851125-092</DOCNO>
<ORIGINALFILE>/1385/851125/world/_mycity.htm</ORIGINALFILE>
<ISSUE>چهارشنبه 25 بهمن 1385</ISSUE>
<DATE calender="Western">2007-02-14</DATE>
<DATE calender="Persian">1385/11/25</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
ديدگاه
قابلمه هاي خالي
</TITLE>
<TEXT>
مهرداد مشايخي
پس از آن كه در دوران سازندگي، مديريت شهري تهران مكلف شد وابستگي درآمدهاي شهرداري اين شهر را از درآمدهاي دولت به كمترين حد ممكن برساند، يافتن منابعي براي كسب درآمد به اولين دغدغه اين مديران بدل شد. امروز پس از گذشت نزديك به دو دهه به وضوح مي توان دريافت كه تكليف دولت به شهرداري پايتخت براي استقلال درآمدها، بدون به وجود آوردن زمينه هاي سالم و مناسب درآمدزايي، موجب به وجود آمدن مشكلات آزار دهنده اي براي اين ابرشهر شده است. شهرداري تهران در حالي بايد هزينه هاي سرسام آور اداره و آباداني شهر بزرگي چون تهران را مي پرداخت كه نظام مالي آن همچون دهه هاي قبل به شيوه نقدي مي چرخيد و اين شيوه ابهامات بسياري را در عملكرد مالي شهرداري به وجود مي آورد و مانع از بهره گيري كامل از اعتبارات بانكي مي شد. از سوي ديگر دولت بايد منابع جايگزين درآمد را به شهرداري معرفي و يا اين كه زمينه را براي بهره گيري شهرداري از سرمايه گذاري خصوصي و اعتبارات داخلي و خارجي فراهم مي كرد؛ امري كه هيچ گاه به طور كامل انجام نشد. در نبود آنچه ياد شد، شهرداري تهران بخش بزرگي از درآمدهاي خود را از فروش تراكم به دست آورد، اين موضوع نيز به نوبه خود مشكلاتي را نظير گسترش متراكم فضاهاي مسكوني و اداري بدون در نظر گرفتن فضاهاي خدماتي به دنبال داشت.
تراكم فروشي كه كارشناسان شهري از آن با عنوان فروش ارزان شهر ياد مي كنند چنان مزاحمت ها و اخلال هايي را در نظام اقتصادي شهر به وجود آورد كه در شوراي شهر اول به بحث انگيزترين مسائل مطرح در شورا بدل شد. همه اين دانسته هاي تجربي در حالي است كه امروز ديگر كلانشهرهاي كشور نظير مشهد، تبريز، شيراز و... به ناچار در حال بهره گيري از فروش تراكم در كسب درآمد بوده و اين شهرها به سمت تبديل شدن به تهراني ديگر گام برمي دارند.
از سوي ديگر در شرايط كنوني اگر امكان فروش تراكم از كلانشهرهاي كشور حذف شده و زمينه هاي جايگزيني منابع درآمدي مهيا نشود، شهرداري ها به آشپزخانه هايي با قابلمه هاي خالي بدل مي شوند؛ چرا؟ دلايل آن روشن است؛ درآمدهاي شهرداري ها به جز فروش تراكم، به اخذ عوارض مختلف از شهروندان ختم مي شود. درآمد اين عوارض نيز به تنهايي پاسخگوي اداره شهر بدون هيچ عمليات آباداني و بهبود شرايط است.
بنابراين اگر مديريت شهري در كلانشهرها بخواهد تحولي بزرگ در شهر به وجود بياورد يا بايد چشم به درآمد فروش تراكم داشته باشد و يا اين كه به فكر دستيابي به منابع ديگري باشد.اين منابع ديگر امروز نكته مورد بحث شهرداران كلانشهرها و دولت است. دولت نيز مي بايست زمينه بهره گيري شهرداري هاي كلانشهرها را از فاينانس، اعتبارات بانكي و سرمايه گذاري خصوصي(داخلي و خارجي)فراهم آورد. در غير اين صورت قابلمه هاي شهرداري ها يا خالي روي اجاق خواهند ماند، يا پر از دست پختي خواهد بود كه مواد آن از فروش شهرها به دست آمده است.
</TEXT>
</DOC>
<DOC>
<DOCID>HAM2-851125-093</DOCID>
<DOCNO>HAM2-851125-093</DOCNO>
<ORIGINALFILE>/1385/851125/world/_mycity.htm</ORIGINALFILE>
<ISSUE>چهارشنبه 25 بهمن 1385</ISSUE>
<DATE calender="Western">2007-02-14</DATE>
<DATE calender="Persian">1385/11/25</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
زاويه ديد
چند نفر در انتهاي اين متن
</TITLE>
<TEXT>
گروه شهري - اين يك فاجعه است. اگرچه هر ساله اين مشكل به وجود مي آيد و شهروندان تهراني نيز چنان به آن عادت كرده اند كه گويي اگر روزي مشكلي به نام آلودگي هوا وجود نداشته باشد يكي از مهمترين ويژگي زندگي در اين شهر را از دست مي دهند، اما بايد بپذيريم كه بخش قابل توجهي از رفتارهاي عصبي و نگران كننده تهراني ها ناشي از اين مشكل است. بر اساس آمار تهراني ها 22 درصد از روزهاي سال را در آلودگي به سر برده اند. هوايي كه مثل يك چتر سياه ناگهان بر روي شهر چنبره مي زد و تنها بارش باران يا وزش باد مي توانست اين شهر را از سكون و مرگ زايي نجات دهد. هر چند اين  آمار نسبت به مدت مشابه در سال گذشته چندان تغييري نداشت، اما اين سؤال به ذهن خطور مي كند كه دولت براي رهايي از اين مشكل چه راهي را پيش رو دارد. آيا مي توان به صرف اينكه مديريت شهر ي وظيفه ساماندهي ترافيك و كنترل بر شركت ها و كارخانه هاي شهر تهران را دارد و تنها در حدود قوانين معين و مشخص كه اتفاقاً چندان هم كارآمد نيستند، رهايي از اين وضعيت را به عهده او گذاشت و اميد داشت كه شهروندان تهراني و ساير شهرهاي بزرگ كه هر ساله با اين مشكل دست به گريبانند با اهتمام مديران شهري خود از چنبره مخوف آن بگريزند.
در طول ماه هاي گذشته خبر از مرگ 3600 شهروند تهراني بسيار تكان دهنده بود. بسياري از سازمان هاي مربوطه با اعلام اينكه در هر ساعت در تهران در حدود 5 نفر بر اثر آلودگي هواي تهران جان خود را از دست مي دهند زنگ خطري را به صدا در آوردند كه هنوز چند روز از آن نگذشته بود كه صداي آن كاملاً فراموش شد و هيچ كدام از سازمان هاي مربوطه براي حل اين مشكل نه راهي پيشنهاد كرد و نه حتي بنا بر رسم معمول كميته اي ويژه براي آن تشكيل شد. شايد در اين ميان و بي توجه به هياهوهاي ناشي از اين آمار و ارقام تكان دهنده يك هفته در هواي آلوده تهران كه در هر ساعت پنج نفر از همشهريان مان مي مردند ما با لبخندي بر لب هفته هواي پاك را جشن گرفتيم و با چند مقاله و گزارش مشكل هواي پاك شهر مان را حل كرديم. شهروندان تهراني و بسياري از شهرهاي بزرگ كشور هر ساله با تكيه بر آمارهاي رسمي تقريباً يك سوم از روزهاي سال را در شرايط بسيار نگران كننده اي به سر مي برند و هنوز كميته اضطراري كاهش آلودگي هوا نتوانسته است راه حل مناسبي براي آن بيابد. انگار براي حل اين مشكل بايد هزاران قرباني ديگر بدهيم تا شايد ميزان بحران براي بسياري از مسئولان روشن شود. هيولاي آلودگي در همين لحظه كه شما اين سطور را مي خوانيد شايد جان دو يا سه شهروند را گرفته باشند و تنها راه ما براي مواجهه با اين مشكل شايد تنها لبخندي تلخ و خشكيده بر صورتمان باشد.
</TEXT>
</DOC>
<DOC>
<DOCID>HAM2-851125-094</DOCID>
<DOCNO>HAM2-851125-094</DOCNO>
<ORIGINALFILE>/1385/851125/world/_siasatw.htm</ORIGINALFILE>
<ISSUE>چهارشنبه 25 بهمن 1385</ISSUE>
<DATE calender="Western">2007-02-14</DATE>
<DATE calender="Persian">1385/11/25</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
نقش آلمان در جنگ عراق
</TITLE>
<TEXT>


نيلوفر قديري
بازديدكنندگان از دفتر فرانك والتر اشتين ماير وزير خارجه آلمان به محض ورود به اين دفتر متوجه مي شوند كه زمان زيادي از شروع به كار او نگذشته است. هنوز در و ديوار اتاق او به خوبي تزئين و آراسته نشده است. اگر مخالفت هاي مخالفان در پارلمان آلمان همين طور ادامه يابد او ديگر فرصتي براي اين كار نمي يابد. از سال گذشته تاكنون اعضاي حزب دموكرات هاي آزاد، سبزها و حزب چپ همگي خواستار استعفاي وزير خارجه آلمان بوده اند. دليل اين درخواست ها همه يك موضوع بوده و آن اينكه اشتين ماير از حمايت فعالانه سرويس هاي اطلاعاتي آلمان از اقدام آمريكا در جنگ عراق آگاه بوده است.
در آن زمان اشتين ماير مسئول دفتر صدر اعظم آلمان گرهارد شرودر بود و آگاهي او از اين موضوع برايش مسئوليت سنگيني به دنبال مي آورد. در ژانويه گذشته پارلمان آلمان تحقيق ويژه اي درباره گزارش هايي انجام داد كه حاكي از چگونگي حمايت سرويس اطلاعات خارجي اين كشور از واشنگتن در جنگ عراق بود. اين گزارش ها نشان مي داد كه چگونه سرويس اطلاعات خارجي آلمان اطلاعات ارزشمندي را درباره اهداف بالقوه بمباران گسترده ماه آوريل سال 2003 آمريكا در عراق در اختيار واشنگتن گذاشته است.
اشتين ماير و سرويس اطلاعات خارجي آلمان اين گزارش ها را تكذيب كرده اند. اما اكنون كه گرهارد شرودر در قدرت نيست، همه انتقادات متوجه اشتين ماير رئيس دفتر اوست و اكنون همه او را به خاطر رفتار دوگانه دولت وقت آلمان سرزنش مي كنند. دولت شرودر در ظاهر و در انظار عمومي جنگ عراق را محكوم مي كرد، اما آنطور كه اكنون معلوم شده سرويس هاي اطلاعاتي آلمان در اين جنگ مشاركت مستقيم داشته اند. شرودر و ائتلاف چپ ميانه و سوسيال دموكرات و سبزهاي او در سال 2002 به دليل مواضع ضدجنگ بار ديگر در انتخابات پيروز و در قدرت ابقا شد.
انتشار اين گزارش ها هم به ميراث ضد جنگ شرودر و هم به آينده سياسي وزير خارجه كنوني آلمان آسيب مي زند. اشتين ماير هم در اين ميان بيكار ننشسته و در چند گفت وگوي رسانه اي و راديو تلويزيوني گفت: ما در آن زمان(دوران حكومت شرودر)هيچ گاه نگفتيم روابطمان را با آمريكا قطع كرده و يا ناتو را ترك مي كنيم. بلكه فقط مي گفتيم در اين جنگ مشاركت نخواهيم كرد. اما هنوز سخنراني هاي آتشين شرودر از يادها نرفته كه به طور علني از فاصله گرفتن از آمريكا سخن مي گفت. اكنون رسانه هاي آلماني اين پرسش را مطرح مي كنند كه آيا شرودر به راي دهندگان دروغ گفته و آنها را فريب داده است؟
رسانه هاي آلماني گزارش هايي را منتشر كرده اند كه در آن از يك مقام سابق پنتاگون نقل شده، دو عامل و مامور سرويس اطلاعات خارجي آلمان در بغداد اطلاعات بسيار مفيدي را در اختيار آژانس اطلاعات دفاعي ارتش آمريكا قرار داده اند كه به نيروهاي آمريكايي در انتخاب درست اهداف خود براي بمباران در عراق كمك مي كرد. مهمترين اين كمك ها در 7 آوريل سال2003 انجام شد و طي آن آلماني ها اطلاعاتي را درباره مكان صدام حسين در اختيار ارتش آمريكا قرار دادند تا در يك حمله كشته شود.
به نوشته منابع خبري آلماني و به نقل از اين مقام سابق پنتاگون، سرويس هاي اطلاعاتي آمريكا صبح روز 7 آوريل اطلاعاتي درباره كارواني از مرسدس  ليموزين هاي سياه رنگ دريافت كردند كه در نزديكي رستوراني پارك شده بود. اين رستوران اغلب محل رفت و آمد و حضور صدام و رهبران حكومت بعث بود. به سرويس اطلاعاتي آمريكا خبر داده شد كه صدام يكي از حاضران در محل است.
بعد از دريافت اين خبر مقامات آمريكايي در تماس تلفني با ماموران اطلاعاتي آلمان از آنها خواستند كه به محوطه رستوران سري بزنند. اين ماموران بعد از بازديد از محل وجود كارواني از خودروهاي ويژه ضد گلوله را تاييد كردند. مدت كوتاهي بعد چهار بمب با هدايت ماهواره اي در اين محل فرود آمد.
علي رغم وجود اين اطلاعات، اكنون رئيس سرويس اطلاعات خارجي آلمان ارنست اورلو، اين خبر را تكذيب مي كند و مي گويد، اين درست نيست و آلمان با عاملان جنگ همراه نبود. وي مي گويد: ما هيچ اطلاعاتي درباره اهداف حمله در اختيار آمريكا قرار نداديم.
با وجود همه اين تكذيب ها آلمان دو مامور ويژه سرويس اطلاعاتي در بغداد داشت و حضور و فعاليت اين دو مامور را هم به واشنگتن خبر داده بود. به محض شروع جنگ عراق حضور اين دو مامور براي واشنگتن بسيار مهم و حياتي شد. بارها در طول جنگ آمريكايي ها از ماموران اطلاعاتي آلمان خواستند درباره جزئيات مهمي چون حفر خندق اطراف بغداد و يا پر شدن اين خندق ها با بنزين براي به آتش كشيدن آن بعد از نزديك شدن نيروهاي آمريكايي تحقيق كنند. اين اخبار براي نيروهاي آمريكايي در ادامه جنگ اهميت بسيار زيادي داشت. شكل رسمي فعاليت اين دو مامور سرويس اطلاعات خارجي آلمان در بغداد اين بود كه تحولات جنگ را به برلين گزارش كنند. پوشش ظاهري ارائه اطلاعات به آمريكايي ها و يا همكاري با آنها هم اين بود كه در حملات گسترده هوايي ارتش آمريكا هيچ ساختمان غيرنظامي و يا تاسيسات و سفارتخانه اروپايي در اين حملات آسيب نبيند و هدف بمباران قرار نگيرد. واشنگتن هنوز تاوان بمباران اشتباهي سفارت چين در بلگراد در جريان جنگ بالكان را پس مي دهد.
اخبار و گزارش ها حاكي از آن است كه در هيچ موردي واشنگتن به طور مستقيم با دو مامور آلماني در ارتباط نبوده و اطلاعات اين دو مامور از طريق برلين به پنتاگون مي رسيده است. افرادي كه در آن زمان در سرويس اطلاعات خارجي آلمان مشغول به كار بوده اند و اكنون ديگر در اين سمت حضور ندارند در محافل خصوصي به روزنامه هاي آلماني مي گويند كه اطلاعاتي كه در سال2003 در اختيار ارتش آمريكا در عراق گذاشته شده بسيار مهم و كارساز بوده است.
آمريكا هم   در مقابل اين كمك، اطلاعات طبقه بندي شده  اي را درباره عمليات هاي برنامه ريزي شده نظامي خود در اختيار آلمان ها قرار مي داده است. اين اطلاعات براي دولت آلمان كه در آن زمان به خاطر مخالفت صريح رهبران آن با جنگ عراق از سوي واشنگتن در انزوا قرار گرفته بود، مهم به نظر مي رسيد؛ به طوري كه آلماني ها از قبل اطلاع داشتند كه گام بعدي ارتش آمريكا در عراق چيست.
اما همكاري اطلاعاتي آمريكا و آلمان با جنگ عراق شروع نشد. رئيس بخش اروپاي سازمان اطلاعات مركزي آمريكا( سيا)، اخيرا در مصاحبه اي با نشريه اشپيگل گفت: دو هفته بعد از حملات 11 سپتامبر، آگوست هنينگ رئيس سرويس اطلاعات خارجي آلمان با هياتي براي گفت وگو درباره چگونگي همكاري بهتر با همتايان آمريكايي به واشنگتن آمدند.
به گفته اين مقام سيا بسياري از درخواست هاي اطلاعاتي آمريكا از اروپا بعد از 11سپتامبر از طريق مقامات اطلاعاتي آلمان به بقيه اروپا مي رسيد. در همين مصاحبه سخني فاش شد كه نقش آلمان در جنگ عراق را از همكاري اطلاعاتي صرف در جريان بمباران ها فراتر مي برد. اين مقام سيا در اين مصاحبه با اشپيگل كه دو هفته پيش منتشر شد، گفت: يكي از مهمترين اطلاعاتي كه دولت بوش از آن در توجيه حمله به عراق استفاده كرد فرضيه وجود آزمايشگاه هاي تسليحاتي ميكروبي سيار در عراق بود.
به گفته اين مقام سيا، منابع خبري در سرويس اطلاعات خارجي آلمان اين اطلاعات را در اختيار آمريكايي ها قرار داده بودند. اين مقام آمريكايي مي گويد، از ميان همه اطلاعات نادرستي كه درباره اين جنگ منتشر شد، اطلاعات مربوط به اين آزمايشگاه ها رسواكننده ترين بود. اين اطلاعات را ماموران اطلاعاتي آلمان از يك مهندس عراقي به دست آوردند كه در برنامه تسليحات ميكروبي عراق فعال بوده است. اين مهندس عراقي براي دريافت پناهندگي سياسي به آلمان رفته و در آنجا اطلاعات خود را در اختيار ماموران اطلاعاتي آلمان قرار داده است.
به همين دليل است كه در واشنگتن، بسياري آلمان را هم در رسوايي نادرست بودن و ساختگي بودن اطلاعات درباره تسليحات عراق شريك مي دانند. البته اين مقام سيا اعتراف مي كند كه آلماني ها هنگام ارائه اين اطلاعات تاكيد كرده بودند، ممكن است اين اطلاعات چندان هم قابل اتكا نباشد و نبايد در سخنراني كالين پاول در شوراي امنيت براي متقاعد كردن كشورها به شروع جنگ عراق گنجانده شود، اما سيا اين توصيه را ناديده گرفت.
انتشار اين اخبار در آلمان باعث شد تا ديگر موارد همكاري اطلاعاتي برلين با واشنگتن در جنگ با ترور هم زير ذره بين مخالفان در پارلمان قرار گيرد. مخالفان دولت در آلمان نسبت به اطلاعاتي كه ممكن است مورد سوء استفاده آمريكايي ها در نقض حقوق بشر قرار گيرد، هشدار داده اند.
</TEXT>
</DOC>
<DOC>
<DOCID>HAM2-851125-095</DOCID>
<DOCNO>HAM2-851125-095</DOCNO>
<ORIGINALFILE>/1385/851125/world/_siasatw.htm</ORIGINALFILE>
<ISSUE>چهارشنبه 25 بهمن 1385</ISSUE>
<DATE calender="Western">2007-02-14</DATE>
<DATE calender="Persian">1385/11/25</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
نگاه
قلعه آمريكا در برلين
</TITLE>
<TEXT>
گروه بين الملل- دو ماه پيش آمريكايي ها ساخت يك سفارتخانه ديگر خود را در گوشه ديگري از دنيا تقريباً به پايان بردند. اما اين بار اين سفارتخانه ويژگي منحصر به فردي دارد: سفارتخانه جديد آمريكا در آلمان كه اكنون مراحل پاياني خود را مي گذراند، يك قلعه مدرن است. اين قلعه با درس گرفتن از تجربه اي ساخته شده كه مقامات وزارت خارجه آمريكا هنوز آن را فراموش نكرده اند. در سال 1985 آمريكا مجبور شد ساختمان پر هزينه سفارت خود را در مسكو بازسازي كند زيرا از وجود دستگاههاي شنودي باخبر شد كه روس ها در ديوارهاي اين سفارت كار گذاشته بودند. حالا در قلعه مدرني كه قرار است سفارت جديد آمريكا در برلين باشد، همه چيز چنان تدارك ديده شده كه اتفاقي اينچنين ديگر پيش نيايد. اين ساختمان چنان ساخته شده كه نه تنها تجربه جاسوسي روسها بلكه انفجار نايروبي و كراچي هم براي آن تكرار نشود. بسياري اين ساختمان را يك جواهر در عالم معماري مي نامند اما بايد آن را يك قلعه تمام عيار توصيف كرد كه براي متوقف كردن جاسوسان و حمله كنندگان احتمالي طراحي شده است.فضاي داخلي فوق العاده محرمانه اين ساختمان هنوز غير قابل دسترسي است و كسي درباره آن چيزي نمي داند. واشنگتن مدتها قبل يعني در سال 1931 درخواست كرده بود تا فضايي را در منطقه كنوني اين ساختمان براي احداث سفارتخانه در اختيار بگيرد. در سال 1957 دولت وقت آلمان شرقي ساختماني كه در اين محل به عنوان سفارت آمريكا پا برجا بود را ويران كرد. بعد از آن و در سال 2002 بعد از مدتها مذاكره وزارت خارجه آمريكا و سناي برلين درباره محل ساختمان سفارت و امنيت آن، دو طرف درباره اين محل توافق كردند. براي تأمين امنيت اين ساختمان و به درخواست مقامات آمريكايي مسير خيابان هاي اطراف اين ساختمان تغيير يافته و منحرف شده است. اين تغيير مسير با اين هدف صورت گرفته كه ماشين  ها و ترافيك معمول خيابان هاي اطراف اين ساختمان دست كم 25 متر با محل ساختمان فاصله داشته باشد. پايه هاي بتوني اين ساختمان تا عمق هشت متري زمين فرو رفته است. طراحان اين ساختمان براي اجتناب از احتمال انفجار بمب كار گذاشته شده در خودرو، پاركينگي در طبقه زيرين ساختمان تعبيه نكرده اند. اين ساختمان در برابر شديدترين انفجارها و لرزش ها مقاومت بالايي دارد. همچنين طراحي اين ساختمان طبق استانداردهاي آمريكايي و به گونه اي است كه از هر نقطه آن امكان پرواز يا فرود آمدن هلي كوپتر وجود دارد. كار ساخت اين سازه را يك شركت ساخت و ساز آلماني و يك شركت آمريكايي كه در كارهاي ساختماني امنيتي تخصص دارد به صورت 49 به 51 درصد به عهده دارند. اما آلماني ها به دلايل امنيتي به طبقات چهارم و پنجم اين ساختمان دسترسي ندارند.
</TEXT>
</DOC>
</HAMSHAHRI2>