<?xml version="1.0" encoding="utf-8"?>
<!DOCTYPE HAMSHAHRI2 SYSTEM "hamshahri.dtd">
<HAMSHAHRI2>
<COPYRIGHT>
Hamshahri2 Corpus, Beta Release!
Copyright 2004-2008, Database Research Group (DBRG), Faculty of Engineering, University of Tehran
All the news content in the corpus is copyrighted by Hamshahri Newspaper (www.hamshahri.net)

Homepage:
http://ece.ut.ac.ir/dbrg/hamshahri/ham2

Contact:
darrudi@insf.org 

Please view the enclosed `Help.txt` file in the package for more information (tag description, etc).

IT IS A BETA RELEASE, PLEASE DON NOT REDISTRIBUTE IT!
</COPYRIGHT>
<DOC>
<DOCID>HAM2-860116-001</DOCID>
<DOCNO>HAM2-860116-001</DOCNO>
<ORIGINALFILE>/1386/860116/news/_adabh.htm</ORIGINALFILE>
<ISSUE>پنجشنبه 16 فروردين 1386 - سال پانزدهم - شماره4234 - Apr 5, 2007</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
با بي توجهي مسئولان فرهنگي و عدم حمايت مالي و معنوي
خيمه هنري ايران در امارات برپا مي شود
</TITLE>
<TEXT>
گروه ادب و هنر گروه بزرگي از هنرمندان ايراني در رشته هاي نقاشي، عكاسي، تئاتر، مجسمه سازي، سينما و موسيقي به مدت سه هفته در دوبي حضور يافته و ضمن برپايي نمايشگاه بزرگي از آثار هنري، به اجراي برنامه مي پردازند.
ايسنا شروع اين سه هفته را 20 ارديبهشت گزارش كرده است و مي نويسد: گروه هنري دنا قرار بود در يكي از بزرگ ترين فرهنگسراهاي هنري دوبي، نمايشگاهي را برگزار كند كه با گسترش برنامه، حوزه هاي تئاتر، موسيقي و سينما نيز به برنامه نمايشگاهي اين گروه افزوده شدند و اكنون فرح اصولي مسئول انتخاب آثار گروه است.
درست يك سال پيش در فروردين ماه 1385 نيز همين گروه، نمايشگاهي را به مدت دو هفته از 26 فروردين در بنياد فرهنگي ابوظبي برپا كرد و اين دومين بار است كه به كشور 2/2 ميليون نفري امارات متحده عربي سفر مي كند. كشوري كه اكنون به مركز هنرهاي تجسمي خاورميانه بدل شده است و با برگزاري منظم نمايشگاه دوسالانه شارجه و حراج آثار هنري كريستي، جايگاهي را براي خود دست و پا كرده است.
در برنامه هنري ماه آينده، علاوه بر گروه دنا، 30 تابلو، علي زارع و نغمه قاسم لو نمايشگاه عكاسي برپا مي كنند. در حوزه تئاتر، سميرا سينايي با سه نمايش كوتاه و پري صابري با نمايش ليلي و مجنون حضور دارند. در بخش سينما، تاكنون از رخشان بني اعتماد، مهرداد اسكويي، مهوش شيخ الاسلامي، مانيا اكبري، ابراهيم مختاري و خسرو سينايي دعوت شده است. در حوزه موسيقي، گروه آرين به سرپرستي ماهور احمدي اجرا خواهد داشت و علاوه بر تمام اين ها، كارگاه هايي نيز در زمينه مجسمه، تئاتر و نقاشي برپا مي شود...
اما آيا نمي شد برنامه مذكور را در ايران برگزار كرد؟ فرح اصولي، نقاش و مسئول هماهنگي كل برنامه مي گويد: اگر ايراني ها خودشان بخواهند، چرا نمي شود. اين آرزوي من است كه نه تنها در تهران كه حتي در شهرستان هاي مختلف به صورت دوره اي برنامه هايي مثل اين را برگزار كنيم، اما لازمه اين كار، حمايت مالي و معنوي مسئولان است كه نمي شود.
اصولي محل برگزاري برنامه هاي گروه هنري ايران را شارجه اعلام مي كند و مي گويد: ابتدا قرارمان مثل سال گذشته، ابوظبي بود، بعد به دوبي منتقل شد و حالا شارجه است. و درباره تعيين امارات به عنوان محل برگزاري برنامه، مي گويد: آنها خودشان پيشنهاد داده اند. پيگيري كرده اند و بعد هم به مرور، كار را گسترش داده و علاوه بر هنرهاي تجسمي، سينما، تئاتر و موسيقي را هم دعوت كرده اند. به هر حال امارات كه بيشتر فعاليت هايش را در دوبي متمركز كرده بود، ابوظبي و شارجه را نيز وارد ميدان كرده است و چهارنعل به سمت تسخير همه حوزه هاي فرهنگي و هنري، مي تازد.
امضاي قرارداد افتتاح شعبه موزه لوور در جزيره سعديات ابوظبي، تنها همكاري فرهنگي با قلب فرهنگي اروپا نيست. مسئولان امارات و فرانسه درباره تأسيس شعبه اي از دانشگاه سوربن با 1500 دانشجوي متمول در امارات نيز توافق كرده اند. اما شيخ ابوظبي، حسابي كمر همت بسته است تا جزيره سعديات اين اميرنشين را به يك شهر هنر عربي اروپايي تبديل كند و البته در تمام اين اقدامات بين المللي امارات، نام خليج فارس، در اطلاعات و اخبار، بروشورها و كاتالوگ ها به اسامي مجعولي چون خليج عربي يا دست كم خليج تغيير يافته است.
فرح اصولي مي گويد: ما حالا ديگر اصلا حتي در شرايط رقابت با امارات هم نيستيم و بهتر است به جاي رقابت يا بايكوت كردن، در بي ينال ها و حرا ج هاي شان شركت كنيم تا دست كم نفعي از اين طريق ببريم. ما هرگز فكر نمي كنيم كه هنر چه قدر مي تواند درآمدزا باشد و با وجود همه گذشته شكوهمندمان، حتي يك بي ينال داخلي را نيز نمي توانيم منظم و پويا برگزار كنيم.
</TEXT>
</DOC>
<DOC>
<DOCID>HAM2-860116-002</DOCID>
<DOCNO>HAM2-860116-002</DOCNO>
<ORIGINALFILE>/1386/860116/news/_adabh.htm</ORIGINALFILE>
<ISSUE>پنجشنبه 16 فروردين 1386 - سال پانزدهم - شماره4234 - Apr 5, 2007</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
پايان شب، براي شهري كه دوست مي دارم
</TITLE>
<TEXT>


گروه ادب وهنر - تصويربرداري يك تله فيلم از مجموعه تلويزيوني شهري كه دوست مي دارم با عنوان موقت شب به كارگرداني رسول صدرعاملي و با حضور بازيگران شاخص سينماي ايران از جمله عزت الله انتظامي،خسرو شكيبايي و امين حيايي در مشهد به پايان رسيد.به گفته سيدكمال طباطبايي، تهيه كننده اين مجموعه تلويزيوني،كليت اين مجموعه در مورد آدم هايي است كه خواسته يا ناخواسته قدم در راه حرم مطهر امام رضا(ع)مي گذارند و در پايان هر قسمت خلق وخو و نحوه تفكر آنها متحول شده وچشم اندازي تازه به زندگي مي يابند.
اين مجموعه در قالب 15 تله فيلم دقيقه اي و به صورت اپيزوديك به كارگرداني رسول صدرعاملي براي شبكه يك سيما تهيه مي شود. و تله فيلم شب هم اكنون درمرحله تدوين است.
</TEXT>
</DOC>
<DOC>
<DOCID>HAM2-860116-003</DOCID>
<DOCNO>HAM2-860116-003</DOCNO>
<ORIGINALFILE>/1386/860116/news/_adabh.htm</ORIGINALFILE>
<ISSUE>پنجشنبه 16 فروردين 1386 - سال پانزدهم - شماره4234 - Apr 5, 2007</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
جشنواره  فيلم هاي ايراني در كاليفرنيا
</TITLE>
<TEXT>
گروه ادب و هنر - جشنواره سالانه فيلم هاي ايراني از 18 فروردين تا 21 ارديبهشت ماه در دانشگاه لس آنجلس ucla كاليفرنيا برگزار مي شود. اين جشنواره با نمايش فيلمهايي از ماني حقيقي، دكتر علي رفيعي، رخشان بني اعتماد، مهرداد اسكويي، مهدي جعفري و بهمن فرمان آرا هفدهمين دوره خود را پشت سر مي گذارد.فيلمهاي ماهي ها عاشق مي شوند، كارگران مشغول كارند، خون بازي و يك بوس كوچولو در اين دوره حضور دارند. همچنين چند فيلم مستند و كوتاه در اين جشنواره  سالانه به نمايش درمي آيند.
</TEXT>
</DOC>
<DOC>
<DOCID>HAM2-860116-004</DOCID>
<DOCNO>HAM2-860116-004</DOCNO>
<ORIGINALFILE>/1386/860116/news/_adabh.htm</ORIGINALFILE>
<ISSUE>پنجشنبه 16 فروردين 1386 - سال پانزدهم - شماره4234 - Apr 5, 2007</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
ادامه تعطيلات نوروزي در تئاتر
</TITLE>
<TEXT>
گروه ادب و هنر- فعاليت هاي تئاتري سال86 از امروز با اجراي 2 نمايش تلخ بازي قمردرعقرب ومش كاظم حلبي درتالار مولوي آغاز مي شود. اين درحالي است كه تئاتر شهر و ديگر تالارهاي نمايشي تهران هنوز در تعطيلي و در وضعيتي مبهم به سر مي برند.
مجموعه تئاترشهر با 7 سالن نمايش برنامه اي نامشخص تر از بقيه دارد و وضعيت اجراي نمايش يا بازسازي آن چندان روشن نيست. در آخرين روزهاي سال گذشته اعلام شد تئاتر شهر از فروردين تا خرداد براي بازسازي تعطيل خواهد بود اما چند روز پيش بهروز غريب پور مدير بازسازي تئاترشهر گفت: مجموعه  تئاتر شهر بعد از تعطيلات نوروز تعطيل نخواهد بود و نمايش ها طبق جدول زمان بندي خود، اجرا مي شوند. وي با بيان نامشخص بودن زمان قطعي آغاز عمليات نوسازي گفت: در نظر داريم بعضي تغييرات را به گونه اي انجام دهيم كه نيازمند تعطيلي تمام سالن ها نباشد، بدين معنا كه در طول زمان نوسازي سالن ها به نوبت بتوانند برنامه هاي خود را دنبال كنند. مدير روابط عمومي تئاترشهر گفت: مجموعه تئاتر شهر از هفته آينده در اولين فرصتي كه امكان اجراي نمايش داشته باشد، ميزبان آثار نمايشي سال جديد خواهد شد. هرچند تصميم گيري درباره  نمايش هاي جديد توسط شوراي انتخاب آثار انجام مي شود، اما اتخاذ هرگونه تصميمي منوط به زمان بازسازي تئاتر شهر است. وي ادامه داد: از آنجا كه شتاب عمليات بازسازي دچار تغيير شده، اجراي آثار نيز دچار تغييراتي مي شود اما برنامه اجراها توسط شورا مشخص مي شود. همچنان كه مي دانيد، اواخر سال گذشته مقرر شد شورايي مركب از 5 تا 7 عضو درباره چگونگي گزينش آثار نمايشي در سال 86 تصميم گيري كنند.
ازسوي ديگر تالار سنگلج هم كه اين روزها تعميرات را پشت سر مي گذارد هنوز برنامه مشخصي براي اجرا ندارد. تعميرات اين تالار توسط دفتر عمران وزارت فرهنگ و ارشاد اسلامي آغاز شده و شامل تعمير كف صحنه، تجهيز سيستم نور و صدا به سيستم ديجيتالي و... است.
اتابك نادري، مدير جديد اين تالار اميدوار است، برنامه اجراي نمايش ها از هفته دوم ارديبهشت ماه و همزمان با هفته بزرگداشت روز جهاني تئاتر در اين تالار آغاز شود. وي گفت: احتمال مي رود همان شوراي گزينش متون تئاترشهر، براي سنگلج هم تصميم گيري كند اما هنوز در اين باره تصميمات قطعي گرفته نشده است. اما تالار هنر تنها تالار نمايشي تهران است كه تاريخ اجراي برنامه هاي آن به طور قطعي مشخص است و قرار است از روز يكشنبه 19 فروردين ماه به مدت دو هفته ميزبان دو نمايش قصه سيبي كه نصف نشد و شكارچي و پرنده كه اجراي آن از اواخر سال گذشته آغاز شده تا اوايل ارديبهشت ماه در اين تالار ادامه پيدا كند.
</TEXT>
</DOC>
<DOC>
<DOCID>HAM2-860116-005</DOCID>
<DOCNO>HAM2-860116-005</DOCNO>
<ORIGINALFILE>/1386/860116/news/_adabh.htm</ORIGINALFILE>
<ISSUE>پنجشنبه 16 فروردين 1386 - سال پانزدهم - شماره4234 - Apr 5, 2007</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
روزهاي خوب سينما
</TITLE>
<TEXT>
گروه ادب و هنر درحالي كه اخراجي ها با رقمي غير قابل پيش بيني در حال فروش است، خون بازي توانسته رشد صعودي بيشتري نسبت به رقبا داشته باشد.
تهيه كننده خون بازي معتقد است با توجه به اينكه فيلم مضمون اعتياد دارد و در ژانر سينماي اجتماعي است در شرايط مناسبي از نظر زماني اكران نشده و به مهر گفته است: با علم به اين مطلب، دست رد به سينه اكران اين فيلم نزديم؛ چون نمي توانستيم خطر اكران نشدن فيلم در طول سال را به جان بخريم.
جهانگير كوثري به وضعيت اكران فيلم در طول سال اشاره مي كند و مي افزايد: توليدات سينماي ايران حدود 80 فيلم در طول سال است كه از اين تعداد تنها 30 تا 35 فيلم فرصت نمايش در سالن سينما را پيدا مي كنند. بنابراين نگراني ما هم بسيار طبيعي بود كه اگر اين اكران را از دست مي داديم شايد ديگر فرصت نمايش پيدا نمي شد. ضمن اينكه معتقدم خون بازي در هر شرايطي كه اكران مي شد، به طور حتم فروش خود را مي داشت.كوثري در ادامه به ميزان استقبال تماشاگران از خون بازي در تهران و شهرستان اشاره كرده و مي گويد: خوشبختانه سينماي ايران تماشاگران فهيمي دارد كه براي ديدن فيلم خوب به سينما مي روند. بنابراين خون بازي در كنار ساير فيلم هاي در حال اكران تماشاگران خاص خود را دارد و در حال حاضر هم اين فيلم از لحاظ فروش رشد صعودي را طي مي كند.
</TEXT>
</DOC>
<DOC>
<DOCID>HAM2-860116-006</DOCID>
<DOCNO>HAM2-860116-006</DOCNO>
<ORIGINALFILE>/1386/860116/news/_adabh.htm</ORIGINALFILE>
<ISSUE>پنجشنبه 16 فروردين 1386 - سال پانزدهم - شماره4234 - Apr 5, 2007</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
كوتاه
</TITLE>
<TEXT>


به دنبال ماه قرمز: فيلمبرداري فيلم سينمايي ماه قرمز به كارگرداني سعيد ابراهيمي فر به پايان رسيد. ابراهيمي فر معتقد است متن ماه قرمز اثري متفاوت در ژانر دفاع مقدس و صاحب طنزي مدرن است.فيلمبرداري ماه قرمز پس از 26 جلسه كاري در شهرك سينمايي دفاع مقدس به پايان رسيد و طي چند روز تدوين آن آغاز مي شود.در ماه قرمز كه بر اساس فيلمنامه اي از رضا مقصودي به تصوير درمي آيد، حسن پورشيرازي بازي مي كند.



بازنويسي فيلمنامه پروين: فريدون حسن پور فيلمنامه فيلم تلويزيوني پروين اعتصامي  را بازنويسي مجدد مي كند. او كه سال گذشته وقت زيادي را صرف نگارش فيلمنامه اين مجموعه كرده بود، ترجيح مي دهد همچنان و با دقت بيشتري روي اين پروژه فعاليت كند و اكنون دوباره مشغول تحقيقات و كار روي فيلمنامه است. اين فيلم تلويزيوني كه قرار بود دي ماه سال گذشته توليد شود يكي از قسمت هاي مجموعه ستارگان خاموش است كه زندگي بزرگان فرهنگ ايران را به تصوير مي كشد.



دبير جشنواره تئاترماه: نصرالله قادري با حكم سعيد كشن فلاح رئيس مركز هنرهاي نمايشي حوزه هنري، دبير چهارمين جشنواره سراسري تئاتر ماه شد. قادري در كارنامه كاري خود تاليف و كارگرداني نمايش هاي متعددي را ثبت كرده و در دانشكده هاي تئاتر نيز به تدريس اين هنر اشتغال دارد. وي دبير سومين جشنواره تئاتر ماه را نيز عهده دار بود. چهارمين جشنواره سراسري تئاتر ماه، به كوشش مركز هنرهاي نمايشي حوزه هنري، آذرماه سال جاري برگزار خواهد شد.



تغيير پاداش سكوت: مازيار ميري قصد دارد قبل از اكران آخرين ساخته اش پاداش سكوت،كه در جشنواره فيلم فجر به نمايش درآمد تغييراتي داده و پس از آن فيلمش را راهي اكران عمومي كند. ميري با تدوين مجدد فيلم، زمان آن را كوتاه تر مي كند. همچنين صداي نسخه به نمايش در آمده پاداش سكوت در جشنواره فيلم فجر، پس از انجام تغييرات در تدوين، به صورت دالبي درمي آيد. ميري اميدوار است بتواند پاداش سكوت را در اواخر فصل بهار روانه اكران كند.
</TEXT>
</DOC>
<DOC>
<DOCID>HAM2-860116-007</DOCID>
<DOCNO>HAM2-860116-007</DOCNO>
<ORIGINALFILE>/1386/860116/news/_adabh.htm</ORIGINALFILE>
<ISSUE>پنجشنبه 16 فروردين 1386 - سال پانزدهم - شماره4234 - Apr 5, 2007</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
بر مدار صفر درجه، جايگزين زير تيغ
</TITLE>
<TEXT>
ايسنا: سريال بر مدار صفر درجه ساخته حسن فتحي از هفته آينده دوشنبه ها جايگزين سريال زير تيغ مي شود.بر مدار صفر درجه در قالب 22 قسمت 50 دقيقه اي به تهيه كنندگي حسن بشكوفه يكي از بزرگترين مجموعه هاي شبكه يك محسوب مي شود و درباره جواني ايراني  است كه در دهه 20 شمسي براي ادامه تحصيل به اروپا مي رود و در آنجا با دختري يهودي آشنا مي شود.در اين سريال بازيگراني چون شهاب حسيني، رؤيا تيموريان، لعيا زنگنه، مسعود رايگان، ايرج  راد و چند بازيگر خارجي به ايفاي نقش پرداخته اند.
</TEXT>
</DOC>
<DOC>
<DOCID>HAM2-860116-008</DOCID>
<DOCNO>HAM2-860116-008</DOCNO>
<ORIGINALFILE>/1386/860116/news/_akhar.htm</ORIGINALFILE>
<ISSUE>پنجشنبه 16 فروردين 1386 - سال پانزدهم - شماره4234 - Apr 5, 2007</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
عكس روز
</TITLE>
<TEXT>


عكس: همشهري‎/ محمد توكلي
تهران، ميدان وليعصر- با وجود پايان يافتن تعطيلات نوروزي، رفت و آمد در اغلب خيابان هاي شهر روان است اما پيش بيني مي شود كه از هفته آينده بار ديگر ترافيك به معابر تهران بازگردد.
</TEXT>
</DOC>
<DOC>
<DOCID>HAM2-860116-009</DOCID>
<DOCNO>HAM2-860116-009</DOCNO>
<ORIGINALFILE>/1386/860116/news/_akhar.htm</ORIGINALFILE>
<ISSUE>پنجشنبه 16 فروردين 1386 - سال پانزدهم - شماره4234 - Apr 5, 2007</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
بازار
</TITLE>
<TEXT>
گاز زدن ساندويچ هاي سبك
اين روز ها بازار فروشندگان ساندويچ  هاي سرد به لطف توصيه هاي بهداشتي كارشناسان مبني بر كاهش مصرف سرخ كردني ها رونق بيشتري يافته  است و رهگذراني  كه نمي توانند با ساندويچ ها و فست فود ها خداحافظي كنند ترجيح مي دهند از اين نوع غذا هاي آماده به نسبت انواع گرم آن استفاده كنند.
با اين وجود نكته قابل تامل اين است كه كمتر كسي هنگام گاز زدن به ساندويچ، متوجه افزايش مقدار كاهو، گوجه و خيار شور و در مقابل كاهش ميزان ژامبون و فراورده هاي گوشتي آن مي شود. جداي از چند توزيع كننده زنجيره اي خوشنام اين مواد غذايي، برخي ساندويچي ها يا از مواد اوليه ارزان استفاده مي كنند و يا روز به روز از وزن ژامبون ها مي كاهند. البته در مقابل اين كم فروشي ها در برخي مناطق كه ميزان عرضه و رقابت نيز براي جلب خريدار بالا رفته است علاوه بر به كارگيري مواد مرغوب، نان هاي مخصوص و شيرين نيز به افزايش كيفيت كمك كرده است. از سوي ديگر توزيع ارزان ساندويچ هاي سوسيس، كالباس و هات داگ با كف قيمت 600 تومان و سس هاي مخصوص، شيوه  جديدي براي اين صنف رقم زده است.
</TEXT>
</DOC>
<DOC>
<DOCID>HAM2-860116-010</DOCID>
<DOCNO>HAM2-860116-010</DOCNO>
<ORIGINALFILE>/1386/860116/news/_akhar.htm</ORIGINALFILE>
<ISSUE>پنجشنبه 16 فروردين 1386 - سال پانزدهم - شماره4234 - Apr 5, 2007</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
نظر شما
</TITLE>
<TEXT>


مركز تحقيقات و مطالعات رسانه اي
فصل بهار
پژوهشگران مركز مطالعات و تحقيقات رسانه اي همشهري در تاريخ 20تا 23 اسفند  ماه سال گذشته اقدام به اجراي يك نظرسنجي تلفني درباره بهار كردند. در اين  نظر سنجي             به طور  تصادفي با 1000 نفر از مردم تهران تماس گرفته شد. نتايج اين نظرسنجي نشان مي دهد كه 80 درصد از پاسخگويان، بهار را به رنگ سبز، 6 درصد سفيد، 6 درصد آبي، 3درصد صورتي، 3 درصد بي رنگ و 2درصد رنگين مي بينند. با تولد طبيعت 77درصد از پاسخگويان در خود تغيير احساس مي كنند، از جمله:( 59 درصد شادابي و نشاط، 15 درصد تولد دوباره، 10 درصد گذشت زمان، 8 درصد آرامش، 6 درصد تنوع و 2 درصد عشق و اميد)
نظر پاسخگويان درباره جذابيت بهار در نمودار نشان داده شده است.
اين نظرسنجي ها ادامه دارد. ممكن است در روزهاي آينده، پژوهشگران مركز مطالعات و تحقيقات رسانه اي همشهري، با تلفن شما هم تماس بگيرند.
متن كامل اين خبر را در www.hamshahri olie.ir بخوانيد
</TEXT>
</DOC>
<DOC>
<DOCID>HAM2-860116-011</DOCID>
<DOCNO>HAM2-860116-011</DOCNO>
<ORIGINALFILE>/1386/860116/news/_akhar.htm</ORIGINALFILE>
<ISSUE>پنجشنبه 16 فروردين 1386 - سال پانزدهم - شماره4234 - Apr 5, 2007</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
در شهر چه خبر
</TITLE>
<TEXT>
جمع آوري تور ها
تور هاي ماهيگيران درياي خزر از امروز به دريا نمي افتد، البته اين محدوديت براي صيد ماهي هاي استخواني اعمال مي شود. فصل صيد ماهيان استخواني درياي خزر از بيستم مهرماه سال قبل آغاز شده بود و ديشب خاتمه يافت. حسن حبيب نژاد مديركل شيلات مازندران گفت: زمان صيد پايان يافته و صيادان بايد تورهاي خود را از دريا جمع كنند. وي از افزايش?? درصدي صيد نسبت به فصل قبل خبر داد و گفت: چهار هزار و??? تن از انواع ماهيان صيد شده را ماهي سفيد تشكيل مي دهد. مديركل شيلات مازندران، رهاسازي باكيفيت خوب و استاندارد بچه ماهي سفيد در طول سه سال گذشته، انجام اصلاح و لايروبي رودخانه هاي مهم شيلاتي و شرايط مساعد جوي را به عنوان سه عامل مهم افزايش صيد عنوان كرد.
بازگشت نرخ نان
در حالي كه بسياري نانوا ها در نقاط مختلف كشور دست به افزايش خودسرانه قيمت نان زده اند، با تصميم مسئولان ارشد استان مركزي، افزايش قيمت سه نوع نان در اين استان متوقف شد. در نشست استاندار و فرمانداران استان مركزي مقرر شد هر قرص نان لواش و تافتون به قيمت يك صد و?? ريال و سنگك به قيمت??? ريال به مردم عرضه شود. استاندار استان مركزي در اين نشست گفت: طبق مصوبه شوراي اقتصاد قيمت نان بايد با تصميم شوراي سياستگذاري آرد و نان استان ها افزايش مي يافت. عبدالله سهرابي افزود: افزايش قيمت انواع نان در استان مركزي به عنوان آخرين استان كشور در ابتداي سال جاري انجام شد كه اين مهم بايد منوط به بهبود كيفيت باشد. وي  گفت: اگر نان توليدي نانوايي ها به  كيفيت فعلي و بدون رعايت استانداردهاي مورد نياز باشد، امكان افزايش قيمت نان در اين استان وجود ندارد. وي اضافه كرد: رضايتمندي مردم در اولويت است و با ارائه نظام تنبيه و تشويق از اين به بعد با جديت به كيفيت نان توليدي در شهرهاي استان نظارت مي شود. وي گفت: اعمال نرخ جديد اين سه نوع نان از هفته آينده در سطح نانوايي هاي استان مركزي لازم الاجرا است.
زباله سازي
به نظر مي رسد كارگران شهرداري اشتهارد كرج به علت ويژگي هاي اين منطقه استحقاق دريافت اضافه كاري دارند. زيرا سرانه توليد روزانه زباله در اين شهر دو برابر سرانه توليد زباله در كشور است. فرهاد صدري مسئول خدمات شهرداري اشتهارد كرج در اين مورد مي گويد: هر شهروند اشتهاردي روزانه يك كيلو و??? گرم زباله توليد مي كند كه??? گرم بيشتر از سرانه كشور است. سرانه جهاني توليد زباله??? گرم در روز است و در ايران اين سرانه به??? گرم مي رسد. صدري گفت: هم اكنون شهر اشتهارد?? هزار و??? نفر جمعيت دارد و روزانه?? تن زباله در اين شهر توليد مي شود. وي بااشاره به اين كه زباله ها با دو دستگاه كاميون خاور و يك دستگاه وانت نيسان جمع آوري مي شود،گفت: در صورت همكاري شهرداري هاي ماهدشت كرج و بوئين زهراي قزوين، اقدامات لازم براي راه اندازي يك كارخانه كمپوست در منطقه انجام خواهد شد. وي ادامه داد: راه اندازي اين كارخانه نقش به سزايي در توليد كود مورد نياز بخش كشاورزي اين مناطق خواهد داشت. اين مسئول گفت: تاكنون اين شهرداري دو هزار بروشور براي نهادينه كردن فرهنگ بازيافت زباله در مدارس منطقه توزيع كرده است.
12هزار چادر
بسياري از چادر هاي مسافران مشهد بلااستفاده ماند و اين موضوع به رونق بازار مسافرخانه ها و هتل ها منجر شد. به گفته مسئولان، طرح ممنوعيت برپايي چادر در سطح شهر و فضاهاي سبز پارك هاي محلي مشهد، در نوروز امسال با موفقيت انجام شد. محمد عظيم شهيدي معاون خدمات شهري شهرداري مشهد در اين مورد مي گويد: يكي از علت هاي اين امر افزايش ظرفيت ايجاد چادر در پارك طرق و كمپ بابا قدرت بود. در نوروز امسال در دو پارك ياد شده?? هزار چادر برپا شد و زايران در اين دو مكان از خدمات رفاهي مناسبي برخوردار بودند. برپا نكردن چادر توسط زايران و مسافران در معابر و محيط هاي سبز باعث شد تا از ازدحام جمعيت و تراكم وسايل نقليه در نقاط مركزي شهر تا حدودي كاسته شود و مشكلات شهروندان در اين رابطه برطرف شود. وي برپا كردن چادر توسط زايران در سطح شهر را بسيار اندك دانست و افزود: اگر در دو روز اول عيد، زايراني اقدام به برپا كردن چادر كردند با اعلام ممنوعيت و ارشاد ماموران شهرداري مواجه و به دو پارك بابا قدرت و طرق هدايت مي شدند.
زمان مجاز رانندگي
امسال مدت زمان مجاز رانندگي براي سواري هاي كرايه فعال در بخش حمل ونقل جاده اي استان اردبيل?? ساعت در شبانه روز تعيين شده است. اصغر پير ايراني مديركل حمل و نقل و پايانه هاي استان اردبيل افزود: در صورتي كه سفر بيش از?? ساعت پيش بيني شود و مؤسسه وابسته برنامه سفر آن را يكسره تنظيم كرده باشد بايد راننده كمكي با وسيله ترابري در نظر گرفته شود. وي ارتقاي سلامت مسافران، رعايت مقررات ايمني رفت و آمد وسايط نقليه و كاهش احتمال وقوع حوادث رانندگي را از جمله اهداف اجراي اين طرح برشمرد. وي در بخش ديگري از سخنان خود به اجراي طرح آمارگيري مبدأ و مقصد در اين استان در سال گذشته اشاره كرد و هدف از اجراي آن را كمك به مطالعات جامع حمل و نقل كشور و برآورد ماتريس مبدأ - مقصد حمل و نقل جاده اي استان ذكر كرد.
</TEXT>
</DOC>
<DOC>
<DOCID>HAM2-860116-012</DOCID>
<DOCNO>HAM2-860116-012</DOCNO>
<ORIGINALFILE>/1386/860116/news/_akhar.htm</ORIGINALFILE>
<ISSUE>پنجشنبه 16 فروردين 1386 - سال پانزدهم - شماره4234 - Apr 5, 2007</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
كوتاه
</TITLE>
<TEXT>
نوروز آرام
فرمانده انتظامي گلستان گفت: با اجراي طرح نوروزي?? وقوع جرايم در استان، نسبت به مدت مشابه سال قبل??درصد كاهش يافت. سرهنگ پاسدار ابراهيم كريمي اظهار داشت: در طرح نوروزي امسال، بيش از شش هزار پليس به كار گرفته شدند و در تمامي تفرجگاه ها به صورت سواره و پياده گشت زني كردند. به گفته وي، سرقت خودرو?? درصد، سرقت موتورسيكلت?? درصد، سرقت اماكن?? درصد كاهش و كشف اموال مسروقه?? درصد افزايش داشته كه حاكي از همكاري خوب مردم با پليس بوده است. وي اعلام كرد: طي اين مدت، با ايجاد?? گشت محسوس و نامحسوس پليس،?? دستگاه دوربين كنترل سرعت در محورهاي اصلي و فرعي، شش پاسگاه ثابت و?? پاسگاه  سيار پليس راه، امنيت ترافيكي مطلوب در سطح جاده ها ايجاد و بر عبور و مرور در محورها، نظارت شد. سرهنگ كريمي، كاهش?? درصدي تصادفات برون شهري، كاهش?? درصدي مجروحان و كاهش?? درصدي تصادفات خسارتي را از نتايج اين امنيت ترافيكي عنوان كرد. فرمانده انتظامي استان گلستان درباره كنترل ترافيك در درون شهرها گفت: با تقويت راهور و اعزام تيم هاي ويژه ترافيكي شاهد كاهش?? درصدي مجروحان و?? درصدي تلفات انساني بوديم. به گفته وي در اين مدت فقط دو نفر در سوانح رانندگي جان خود را از دست دادند.
افزايش مسافران كيش
آمار ها نشان مي دهد تعداد مسافران نوروزي جزيره كيش در مقايسه با مدت مشابه سال گذشته?? درصد افزايش يافته است. مقصود اسعدي ساماني رئيس ستاد تسهيلات نوروزي كيش مي گويد: از?? اسفندماه سال گذشته تا روز?? فروردين ماه سال جاري،??? هزار مسافر از طريق فرودگاه بين المللي و بندرگاه وارد كيش شدند. به گفته وي، در اين مدت?? هزار مسافر از طريق فرودگاه و?? هزار مسافر از طريق دريا به جزيره كيش سفر كرده اند.
ادامه تخلفات رانندگي
با وجود بالا رفتن حساسيت پليس نسبت به جرائم رانندگي، برخي رانندگان همچنان به رعايت كامل قوانين رانندگي پايبند نيستند و خيال رعايت تمامي موارد آن را ندارند. براي نمونه در خراسان شمالي با چهارهزار و??? فقره تخلف رانندگي نوروزي در خيابان ها و معابر شهري اين استان برخورد شده است. سرهنگ هادي داوودي معاون راهنمايي و رانندگي خراسان شمالي اظهار داشت: اين موارد در مقطع زماني اول تا چهاردهم فروردين امسال روي داد كه سه هزار و??? مورد استفاده نكردن از كمربند ايمني و??? مورد نداشتن كلاه ايمني براي موتورسواران بوده است. وي افزود:??? مورد از تخلفات رانندگي به توقيف خودرو و??? مورد به توقيف موتورسيكلت منجر شده است. در اين مدت??? مورد تصادف در جاده ها و معابر شهري نيز اتفاق افتاد. از مجموع اين تصادفات??? فقره تصادف خسارتي و?? فقره تصادف جرحي بود كه منجر به مجروح شدن?? نفر شد. معاون راهنمايي و رانندگي خراسان شمالي گفت: تصادفات جرحي اين استان نسبت به مدت مشابه سال گذشته كه به مجروحيت?? نفر انجاميد، هفت درصد كاهش داشته است. سرهنگ داوودي افزود: اما شمار تصادفات خسارتي اين استان نسبت به پارسال افزايش داشته و از?? فقره به??? مورد رسيده است. وي گفت: تصادف منجر به فوت نيز كه سال گذشته يك مورد روي داده بود در سال جاري نداشتيم.
5 هزار متر فرش
مديرعامل شركت فرش استان ايلام گفت: سالانه 5 هزار مترمربع فرش دستباف در اين استان توليد مي شود.
اين ميزان توليد شامل فرش دستباف ابريشم، چله ابريشم، گل ابريشم، ذرع و نيم ذرع است. ارزش ريالي توليد سالانه فرش دستباف ايلام حدود ده ميليارد ريال است.?? درصد اين ميزان فرش توليدي به كشورهاي مختلف جهان از جمله كانادا، تركيه، عراق و حوزه خليج فارس صادر مي شود.
</TEXT>
</DOC>
<DOC>
<DOCID>HAM2-860116-013</DOCID>
<DOCNO>HAM2-860116-013</DOCNO>
<ORIGINALFILE>/1386/860116/news/_akhar.htm</ORIGINALFILE>
<ISSUE>پنجشنبه 16 فروردين 1386 - سال پانزدهم - شماره4234 - Apr 5, 2007</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
مسابقه با جايزه
</TITLE>
<TEXT>
رتبه گردشگري
ايران در گردشگري جهان چه رتبه اي دارد؟(پاسخ را در صفحه 22 روزنامه بيابيد.)
a)ه74b)ه85
c)ه87d)ه25
نحوه شركت در مسابقه:شركت كنندگان بايد يكي از گزينه هاي a ,b ,c ,d را حداكثر تا ساعت 19 امروز به شماره 3000251(بدون پيش شماره)و دارندگان تلفن هاي تاليا و ايرانسل به شماره 09122029165 اس ام اس كنند. به حساب 12 نفر از افرادي كه پاسخ صحيح داده باشند(5 نفر از تهران، 5 نفر از شهرستان ها و 2 نفر از مشتركان سرويس sms خبري)جايزه نقدي واريز مي شود. شماره تلفن همراه برندگان در شماره بعدي روزنامه چاپ مي شود و همكاران ما به منظور دريافت شماره حساب بانكي با آنها تماس مي گيرند.
2 جايزه ويژه براي مشتركان sms خبري: اين مشتركان بايد در صورت شركت در مسابقه پس از تايپ گزينه صحيح، عبارت sms را درج و سپس ارسال كنند. گفتني است شانس مشتركان sms خبري، 10 برابر بيش از ساير شركت كنندگان است.
شماره تلفن برندگان مسابقه 51


</TEXT>
</DOC>
<DOC>
<DOCID>HAM2-860116-014</DOCID>
<DOCNO>HAM2-860116-014</DOCNO>
<ORIGINALFILE>/1386/860116/news/_akhar.htm</ORIGINALFILE>
<ISSUE>پنجشنبه 16 فروردين 1386 - سال پانزدهم - شماره4234 - Apr 5, 2007</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
طوفان در سيستان
</TITLE>
<TEXT>
طوفاني كه با سرعت 100 كيلومتر در ساعت شهر زاهدان را درنورديد ديروز متوقف شد.
يكي از كارشناسان سازمان هواشناسي سيستان و بلوچستان گفت: اين طوفان حداقل ديد را به 2 كيلومتر رساند.
فرماندهي پليس راه زاهدان نيز اعلام كرد: جاده زابل به زاهدان كه به علت طوفان شن مسدود شده بود، از ساعت 45/12 روز گذشته بازگشايي شده است.
</TEXT>
</DOC>
<DOC>
<DOCID>HAM2-860116-015</DOCID>
<DOCNO>HAM2-860116-015</DOCNO>
<ORIGINALFILE>/1386/860116/news/_akhar.htm</ORIGINALFILE>
<ISSUE>پنجشنبه 16 فروردين 1386 - سال پانزدهم - شماره4234 - Apr 5, 2007</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
فرهنگسرا
</TITLE>
<TEXT>
يك اتفاق خوب
مشاوره روان شناختي محاوره سبز با حضور اساتيد مشاور در فرهنگسراي تفكر برگزار مي شود. اين مشاوره با رويكرد مثبت انديشي، عنوان يك اتفاق خوب را براي پرسش و پاسخ انتخاب كرده است. نشست محاوره سبز، گفت وگوي آزاد اساتيد مشاور در رشته هاي تحصيلي، تربيتي، خانوادگي، اخلاقي و... با مخاطبين است كه طي آن ابهامات فكري و گره هاي دروني افراد بازكاوي و علت شناسي مي شود. اين برنامه هر هفته يكشنبه ها و چهارشنبه ها از ساعت 9 تا 11 در فرهنگسراي تفكر به نشاني: شهرزيبا- شهران بلوار شهران نرسيده به فلكه دوم، فرهنگسراي تفكر، برگزار مي شود.
كلاسهاي بهاري
واحد آموزش فرهنگسراي اقوام با توجه به فرارسيدن فصل بهار اقدام به ثبت نام كلاس هاي آموزشي ترم بهار كرده است. اين كلاس ها در رشته هاي مختلف از جمله دوره هاي مختلف قرآني، زبان، كامپيوتر، تقويتي و همچنين كلاس هاي هنري شامل موسيقي، خوشنويسي، نقاشي، معرق تئاتر و صنايع دستي تشكيل مي گردد. علاقه مندان براي نام نويسي در دوره هاي مورد علاقه خود مي توانند تا تاريخ 30 فروردين و از ساعت 9 الي 18 به واحد آموزش فرهنگسراي اقوام واقع در خيابان ابوذر انتهاي خيابان سجاد جنوبي ميدان بهاران فرهنگسراي اقوام مراجعه كنند و يا با شماره  تلفن هاي 66213738 و 66237470 تماس بگيرند.
خون بازي در بهمن
فيلم سينمايي خون بازي در سينما تراس دهكده فرهنگسراي بهمن در حال اكران است. اين فيلم در سانس هاي 10، 14، 16 و 18 به روي پرده مي رود. علاقه مندان مي توانند براي تماشاي اين فيلم به نشاني: ميدان راه آهن ميدان بهمن فرهنگسراي بهمن مراجعه كنند و يا براي كسب اطلاعات بيشتر با شماره تلفن 55050373 تماس بگيرند.
</TEXT>
</DOC>
<DOC>
<DOCID>HAM2-860116-016</DOCID>
<DOCNO>HAM2-860116-016</DOCNO>
<ORIGINALFILE>/1386/860116/news/_bourse.htm</ORIGINALFILE>
<ISSUE>پنجشنبه 16 فروردين 1386 - سال پانزدهم - شماره4234 - Apr 5, 2007</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
فروش سهام نفتي از شهريور ماه آغاز مي شود
</TITLE>
<TEXT>


گروه بورس مدير عرضه سهام سازمان خصوصي سازي از آغاز واگذاري سهام شركت هاي نفتي در شهريور ماه سال جاري خبر داد.
سيدمهدي عقدايي، مدير عرضه سهام سازمان خصوصي سازي با اعلام اين خبر افزود: در حال حاضر منتظر مصوبه هيأت وزيران براي واگذاري سهام شركت هاي نفتي هستيم.
وي افزود: واگذاري شركت هاي نفتي پس از دريافت مصوبه هيأت وزيران از شهريور ماه سال جاري آغاز خواهد شد.
وي با بيان اينكه ابتدا بايد يك توافق نهايي بين وزراي نفت و اقتصاد درباره واگذاري شركت هاي نفتي صورت بگيرد تصريح كرد: براساس مصوبه هيأت وزيران مشخص مي شود كه كداميك از شركت هاي نفتي قابل واگذاري مشمول صدر اصل 44 هستند و كدام شان مشمول صدر اصل 44 نمي شوند.
به گفته عقدايي تعداد شركت هاي نفتي قابل واگذاري در حال حاضر بين 107 تا 124 شركت تخمين زده مي شود. پيش از اين براساس تصويب هيأت وزيران قرار شد تا از مجموعه مخابرات شركت مخابرات به عنوان شركت مادر تخصصي با 33 شركت زيرمجموعه واگذار شود.
مدير امور عرضه سهام سازمان خصوصي همچنين در مورد نحوه واگذاري شركت مديريت پروژه هاي نيروگاهي ايران(مپنا)كه قرار است تا 10 روز آينده واگذار شود گفت: در مجموع 5 درصد از سهام شركت مپنا عرضه خواهد شد كه از اين ميزان 4 درصد توسط سهامدار عمده يعني شركت آب و برق صبا و يك درصد توسط سازمان خصوصي سازي عرضه خواهد شد.
وي در مورد نحوه تعيين قيمت سهام شركت مپنا گفت: قيمت سهام شركت مپنا را روند عرضه و تقاضا در بورس مشخص مي كند اما سهامدار عمده شركت، خود كف قيمتي را مشخص مي كند كه سهام پايين تر از اين قيمت به فروش نخواهد رفت. ضمن اينكه در روز اول 3 درصد از سهام مپنا عرضه مي شود و اگر تقاضا براي اين سهم پايين تر از اين ميزان باشد، سهام مپنا به فروش نخواهد رفت.
عقدايي تصريح كرد: بايد هر 3درصد از سهام شركت مپنا در اين روز به فروش برود به طور مثال اگر تقاضا براي 5/2 درصد از سهام شركت مپنا وجود داشته باشد، سازمان بورس اجازه انجام معامله نخواهد داد. وي در خصوص زمان عرضه سهام مپنا گفت: براساس توافقي كه با سهامدار عمده صورت گرفته است سهام اين شركت در روز 25 فروردين عرضه مي شود. مدير امور عرضه سهام سازمان خصوصي سازي درباره ديگر واگذاري هاي سال جاري گفت: سازمان خصوصي سازي در اريبهشت ماه سال جاري مقداري از سهام شركت ملي صنايع مس ايران و فولاد مباركه را عرضه خواهد كرد ضمن اينكه در اين ماه عرضه هاي اوليه شركت هاي فولاد خوزستان و صنايع آلومينيوم ايران(ايرالكو)نيز در اين ماه انجام خواهد شد.
</TEXT>
</DOC>
<DOC>
<DOCID>HAM2-860116-017</DOCID>
<DOCNO>HAM2-860116-017</DOCNO>
<ORIGINALFILE>/1386/860116/news/_bourse.htm</ORIGINALFILE>
<ISSUE>پنجشنبه 16 فروردين 1386 - سال پانزدهم - شماره4234 - Apr 5, 2007</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
شايعات تأييد شد
2 خودروساز جهاني مشتري سهام ايران خودرو
</TITLE>
<TEXT>


گروه بورس پس از 7 سال شايعه و تكذيب، يك مقام رسمي در صنعت خودرو ايران از احتمال فروش سهام خودروسازان ايراني به سرمايه گذاران خارجي خبر مي دهد.
منوچهر منطقي، مدير عامل ايران خودرو در اظهارنظري بي سابقه به ايسنا گفت:دو شركت بزرگ خودروساز خارجي در پي خريد بخشي از سهام ايران خودرو هستند.
درحال حاضر 40 درصد سهام ايران خودرو متعلق به سازمان گسترش است. اين سازمان دولتي به طور غيرمستقيم و از طريق سرمايه گذاري رنا، نيمي از سهام ايران خودرو و سايپا را در تملك خود دارد.
طي سال هاي اخير مسئولان مختلف در وزارت صنايع از فروش باقي مانده سهام دولت در شركت هاي خودروسازي
سر باز زده اند اما ظاهراً اين بار ماجرا جدي است به طوري كه غلامرضا حيدري كرد زنگنه در گفت وگويي با همشهري تاكيد كرد، طبق دستور مقام معظم رهبري و فرمايش هاي ايشان در جمع كارگزاران خصوصي سازي ديگر هيچ كس نمي تواند در برابر برنامه خصوصي سازي مقاومت كند و سهام خودروسازان هم از اين جريان مستثني نيست.
پيش از اين يك بار در سال77 خورشيدي تلاش هايي براي فروش سهام پارس خودرو به فيات يا فولكس واگن انجام شد كه در نهايت به دليل مخالفت مديران دولتي بي نتيجه ماند.
مدير عامل ايران خودرو تاكيد كرده است: اگر فضاي بين المللي تاثيرگذار نباشد اين اتفاق رخ خواهد داد. واگذاري سهام به سرمايه گذاران خارجي تا حد زيادي در ورود ايران خودرو به بازارها و مشاركت هاي جهاني موثر خواهد بود.
وي از اعلام نام دو شركت متقاضي خريد سهام ايران خودرو خودداري كرد و گفت: فعلا نمي توانم نام آنها را بگويم، اما يكي از آنها جزو هفت خودروساز بزرگ جهان است.
او درباره اينكه آيا اين موضوع بر اساس قوانين بورس ايران امكان پذير است يا خير؟ گفت: خريد سهام زير 10 درصد شركت هاي داخلي توسط شركت هاي خارجي در بورس ايران امكان پذير است. منطقي، در عين حال حضور ايران خودرو در بورس هاي جهاني را بسته به نظر سازمان بورس دانست. پيش از اين در سال هاي گذشته ايران خودرو مذاكراتي براي ورود به بورس هاي لوكزامبورگ و لندن داشته كه تا كنون به نتيجه نرسيده است.
</TEXT>
</DOC>
<DOC>
<DOCID>HAM2-860116-018</DOCID>
<DOCNO>HAM2-860116-018</DOCNO>
<ORIGINALFILE>/1386/860116/news/_bourse.htm</ORIGINALFILE>
<ISSUE>پنجشنبه 16 فروردين 1386 - سال پانزدهم - شماره4234 - Apr 5, 2007</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
اعلام روش فروش سهام مخابراتي
</TITLE>
<TEXT>
گروه بورس - هيأت وزيران در مصوبه اي نحوه واگذاري شركت هاي مخابراتي را در چارچوب سياست هاي راهبردي اصل 44 تصويب كرد.
به گزارش دبيرخانه شوراي اطلاع رساني دولت، شركت هاي مخابراتي قابل واگذاري در چارچوب سياست هاي كلي اصل 44 در قالب واگذاري سهام شركت مادرتخصصي مخابرات ايران در فرآيند خصوصي سازي قرار خواهند گرفت و شركت ارتباطات زيرساخت نيز از شركت مخابرات ايران منفك و به وزارت ارتباطات و فناوري اطلاعات منتقل و مطابق اساسنامه موجود تحت عنوان سازمان ارتباطات زيرساخت اداره مي شود.
وزارت ارتباطات و فناوري اطلاعات موظف شده، ظرف شش ماه پس از تصويب و ابلاغ اين تصويب نامه اصلاحات لازم را در اساسنامه سازمان مذكوراعمال و به تصويب هيأت وزيران برساند.
طبق اين مصوبه هيأت عالي واگذاري موظف است، مطابق ضوابط نسبت به واگذاري سهام شركت مخابرات ايران تصميمات لازم را به خصوص در موارد: تعيين مدت واگذاري سهام، تصويب شيوه هاي قيمت گذاري سهام و چگونگي پرداخت قيمت توسط خريداران با امكان محاسبه وديعه هايي كه نزد شركت هاي مخابرات سپرده شده است، تصويب دستورالعمل اولويت هاي فروش سهام شركت و تعيين درصدهاي بخش خصوصي و تعاوني و سهام مديران و كاركنان در چهارچوب بند ج سياست كلي اصل 44 و تصويب دستورالعمل هاي نحوه تنظيم قراردادهاي فروش سهام، اتخاذ كنند.
علاوه بر آن شركت مخابرات ايران با استفاده از اختيارات قانوني در مدت معيني كه توسط هيأت عالي واگذاري تعيين مي شود، در چارچوب قانون تجارت اداره مي شود و طي مدت يك سال اساسنامه شركت با رعايت قوانين مربوط توسط مراجع ذيربط اصلاح و تدوين خواهد شد.
همچنين كليه تعهدات شركت مخابرات ايران واگذار شده به كاركنان اعم از حقوق،  مزايا، بيمه، بازنشستگي و ساير تعهدات كماكان محفوظ و در تعهد شركت واگذارشده است.
بر اساس تصميم هيأت وزيران جابه جايي دارايي ها، امكانات و منابع انساني و مالي بين شركت هاي مخابراتي، سازمان ارتباطات و زيرساخت،  سازمان فضايي ايران و سازمان تنظيم مقررات و ارتباطات راديويي بايست با رعايت قوانين و مقررات به نحوي صورت گيرد كه امكان اجراي ماموريت دولت فراهم باشد.
نظارت بر حسن اجراي اين تصويب نامه به عهده وزارت امور اقتصادي و دارايي و سازمان خصوصي سازي گذاشته شده و اين وزارتخانه بايد گزارش پيشرفت كار را در فاصله زمان هاي مناسب به هيأت عالي واگذاري ارائه كند.
</TEXT>
</DOC>
<DOC>
<DOCID>HAM2-860116-019</DOCID>
<DOCNO>HAM2-860116-019</DOCNO>
<ORIGINALFILE>/1386/860116/news/_bourse.htm</ORIGINALFILE>
<ISSUE>پنجشنبه 16 فروردين 1386 - سال پانزدهم - شماره4234 - Apr 5, 2007</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
صف خريد سهام مس طولاني تر شد
</TITLE>
<TEXT>


گروه بورس: تالارهاي بورس در مبادلات ديروز شاهد افزايش توجه سهامداران به شركت ملي صنايع مس ايران بودند.
از ابتداي سال جاري تاكنون شركت مس با اقبال بازار مواجه بوده. ديروز نيز اين شركت بار ديگر مورد توجه قرار گرفت و صف هاي خريد سهام آن طولاني تر شد؛ به طوري كه در پايان معاملات ديروز يك هزار و 200 تقاضا براي خريد 12 ميليون سهام شركت مس در كارگزاري ها به ثبت رسيد.
ديروز همچنين گروهي از سهامداران در صف هاي خريد سهام كابل البرز ايستادند و براي خريد 5/2 ميليون سهم اين شركت 260 تقاضا پر كردند. سرمايه گذاري توسعه صنعتي ايران نيز ديروز با صفي معادل 2 ميليون و 600 هزار سهم مواجه بود.بانك كارآفرين، زامياد، كربن ايران، كابل البرز، مهرگام پارس، دارويي لقمان و گلوكوزان نيز از جمله سهامي هستند كه در ابتداي فصل بهار مورد توجه سهامداران قرار گرفته اند.
ديروز همچنين بار ديگر نام شركت هاي رايان سايپا، سرمايه گذاري توكا فولاد و جوش اكسيژن ايران براي ادامه معاملات بر روي تابلوي بورس نمايش داده شد. نماد رايان سايپا پس از اعلام پيش بيني سود و توكا فولاد و جوش اكسيژن ايران پس از افزايش سرمايه باز شد.
</TEXT>
</DOC>
<DOC>
<DOCID>HAM2-860116-020</DOCID>
<DOCNO>HAM2-860116-020</DOCNO>
<ORIGINALFILE>/1386/860116/news/_bourse.htm</ORIGINALFILE>
<ISSUE>پنجشنبه 16 فروردين 1386 - سال پانزدهم - شماره4234 - Apr 5, 2007</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
روزهاي سبز شاخص
</TITLE>
<TEXT>
گروه بورس- شاخص بورس تهران همزمان با آغاز فصل سبز روزهاي خوشي را سپري مي كند.
ديروز شاخص كل بورس با 5/13 واحد افزايش به كار خود پايان داد و معاملات خود را براي دومين روز متوالي با موفقيت پشت سر گذاشت.
ديروز شاخص هاي بازده بازار و صنعت نيز هركدام به ترتيب 43 و 8 واحد رشد كردند. شاخص واسطه گري مالي نيز 104 پله صعود كرد.
در مبادلات روز گذشته بار ديگر شركت چادرملو بيشترين سهم را در افزايش شاخص داشت؛ به طوري كه افزايش ارزش سهام اين شركت منجر به صعود شاخص تا سقف 5 واحد شد. از ابتداي سال جاري تاكنون اين شركت مهم ترين نقش را در افزايش شاخص داشته است.
پس از چادرملو بانك پارسيان با 5/4 و سايپا با 5/3 واحد تأثير مثبت بر شاخص در جايگاه بعدي قرار گرفتند و در نهايت 8 واحد شاخص را بالا كشيدند.
زامياد و خودرو پارس نيز از جمله شركت هاي تأثيرگذار در صعود شاخص بودند. ديروز شركت فولاد مباركه اصفهان بيشترين اثر منفي را در شاخص داشت و در نهايت 5/1 واحد شاخص بورس را پايين كشيد.
سرمايه گذاري صندوق بازنشستگي و پتروشيمي اصفهان نيز از جمله شركت هايي بودند كه بر روي شاخص تأثير منفي داشتند.
</TEXT>
</DOC>
<DOC>
<DOCID>HAM2-860116-021</DOCID>
<DOCNO>HAM2-860116-021</DOCNO>
<ORIGINALFILE>/1386/860116/news/_bourse.htm</ORIGINALFILE>
<ISSUE>پنجشنبه 16 فروردين 1386 - سال پانزدهم - شماره4234 - Apr 5, 2007</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
بررسي صلاحيت نمايندگان اعضاي هيأت مديره بورس كالا
</TITLE>
<TEXT>
گروه بورس- صلاحيت نمايندگان اعضاي حقوقي هيأت مديره شركت بورس كالاي ايران بررسي و نتيجه آن اعلام مي شود.
به گزارش اطلاع رساني بورس، با توجه به مهلت اعضاي حقوقي هيأت مديره اين شركت مبني بر معرفي نمايندگان خود تا پايان سال 85،  اسامي اين نمايندگان به سازمان بورس و اوراق بهادار ارائه شده است. محمود رضا خواجه نصيري رئيس اداره امور بورس ها و بازارها در اين باره گفت: صلاحيت حرفه اي،  عمومي و علمي اين افراد در كميته تأييد صلاحيت مديران بورس ها بررسي و پس از تأييد صلاحيت اعلام خواهد شد.وي افزود: در تلاش هستيم تا ابتداي ارديبهشت نتيجه بررسي صلاحيت ها را اعلام كنيم.
شركت هاي سرمايه گذاري بهمن، توسعه معادن و فلزات،  توسعه معادن روي،  فولاد مباركه،  ذوب آهن اصفهان، بانك ملت و كارگزاري بانك كشاورزي هفت عضو اصلي و حقوقي هيأت مديره شركت بورس كالاي ايران هستند.
</TEXT>
</DOC>
<DOC>
<DOCID>HAM2-860116-022</DOCID>
<DOCNO>HAM2-860116-022</DOCNO>
<ORIGINALFILE>/1386/860116/news/_bourse.htm</ORIGINALFILE>
<ISSUE>پنجشنبه 16 فروردين 1386 - سال پانزدهم - شماره4234 - Apr 5, 2007</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
سهام فولاد خوزستان خرداد ماه عرضه مي شود
</TITLE>
<TEXT>
گروه بورس- در اجراي سياست هاي اصل?? قانون اساسي، پنج درصد سهام فولاد خوزستان تا خردادماه امسال در بورس اوراق بهادار عرضه و قيمت آن متناسب با شرايط بازار تعيين مي شود.
به گزارش روابط عمومي شركت فولاد خوزستان، عباس وردي نژاد مديرعامل شركت فولاد خوزستان در ديدار استاندار خوزستان با اعضاي هيأت مديره اين شركت افزود: فولاد خوزستان دومين شركت بزرگ فولاد در كشور است كه وارد بورس مي شود و اميد مي رود مردم اين استان با توجه به بازدهي مناسب اين شركت بتوانند از فرصت خريد سهام آن استفاده كنند.
وي اظهار داشت: فولاد خوزستان از جمله شركتهاي مشمول خصوصي سازي در قالب اصل?? قانون اساسي است و مقدمات اين خصوصي سازي در طول سه سال گذشته فراهم شده است.
</TEXT>
</DOC>
<DOC>
<DOCID>HAM2-860116-023</DOCID>
<DOCNO>HAM2-860116-023</DOCNO>
<ORIGINALFILE>/1386/860116/news/_bourse.htm</ORIGINALFILE>
<ISSUE>پنجشنبه 16 فروردين 1386 - سال پانزدهم - شماره4234 - Apr 5, 2007</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
سايپا و پارسيان در صدر جدول معاملات
</TITLE>
<TEXT>
گروه بورس- در مبادلات روز گذشته بازار سهام، شركت هاي سايپا و بانك پارسيان در صدر جدول معاملات بورس قرار گرفتند.
ديروز 201 سهامدار 9 ميليون و 200 هزار سهم پارسيان را خريداري كردند به اين ترتيب در معاملات ديروز اين بانك به لحاظ حجم معاملات درصدر ايستاد و به لحاظ تعداد خريدار در مكان دوم جاي گرفت.ديروز همچنين شركت سايپا رتبه اول جدول معاملات را به لحاظ بيشترين تعداد خريدار از آن خود كرد. ديروز در مجموع 260 سهامدار 2 ميليون سهم سايپا را خريداري كردند.در پايان مبادلات ديروز 25ميليون سهم به ارزش 62هزار ميليون ريال توسط سهامداران دادوستد شد.به غير از دوشركت ياد شده ديروز شركت هاي رايان سايپا، فولاد مباركه و چادر ملو از جمله شركت هايي بودند كه مورد توجه بازار قرار گرفتند.
آغاز خوش براي بورس كشاورزي
ايسنا: بورس كالاي كشاورزي سال جديد را با معامله 2 هزار و 285 تن كالا در طول دو روز آغاز كرد.
به گزارش روابط عمومي بورس كشاورزي تالار معاملات اين بورس در روزهاي 14 و 15 فروردين ماه، شاهد عرضه 2 ميليون و 743 هزار و 800 تن كالا شامل جو، ذرت و كنجاله بود. در اين دو روز، 2 هزار و 285 تن كالا شامل 730 تن كنجاله، يك هزار و 545 تن ذرت و10 تن جو به ارزش پنج ميليارد و 748 ميليون و 450 هزار ريال در تالار به فروش رفت. كارگزاران بورس كالاي كشاورزي در گروه ذرت، 2ميليون و580 هزار و 570تن ذرت برزيل عرضه كردند كه يك هزار و 545 تن آن به ارزش سه ميليارد و 536ميليون و 700 هزار ريال مورد معامله قرار گرفت. هر كيلو ذرت برزيل به قيمت 2310 ريال در اين گروه به فروش رفت. گروه كنجاله طي دو روز مذكور شاهد عرضه 162 هزار و 925 تن كنجاله سوياي برزيل بود كه 730 تن آن، به ارزش 2 ميليارد و 191ميليون و50 هزار ريال خريداري شد. هر كيلو كنجاله سويا پليت برزيل به قيمت 3040 ريال در اين گروه مورد معامله قرار گرفت.
در گروه جو 305 تن جو دامي اوكراين عرضه شد كه 10 تن آن به ارزش 20ميليون و 700 هزار ريال به فروش رفت. هر كيلو از اين كالا به قيمت 2070 ريال داد و ستد شد.
40 درصد بورس امارات
در دست خارجي ها
ايسنا: در سه ماه نخست سال جاري ميلادي 40 درصد از معاملات بازار مالي دبي توسط خارجي ها صورت گرفته و حجم كل معاملات خارجي ها در بورس دبي از مرز 17 ميليارد درهم گذشت.
طبق آخرين آمار منتشر شده در بورس دبي، در سه ماه نخست سال جاري ميلادي مجموع كل معاملات صورت گرفته در بازار مالي دبي از مرز 43.193 ميليارد درهم گذشت كه 40 درصد اين معاملات را خارجي ها انجام دادند.سرمايه گذاران انگليس بعد از سرمايه گذاران امارات بيشترين ميزان سرمايه گذاري را به خود اختصاص داده اند. روزنامه البيان در اين زمينه نوشت: از آغاز سال جاري تاكنون شاخص كل سهام در بازارهاي مالي امارات 7/6 درصد كاهش يافته است.
كاهش ارزش طلا
در بورس دبي
ايسنا: ارزش طلا و نقره در بورس طلا و فلزات دبي كاهش يافت.
در پي كاهش ارزش دلار مقابل يورو و ين ژاپن در هفته جاري، ارزش طلا و نقره در بورس طلا و فلزات دبي كاهش يافت. روز گذشته در بورس طلا و فلزات دبي در معاملات بلندمدت طلا براي تحويل در ماه ژوئن 2007 ميلادي هر اونس طلا به ارزش 662 دلار داد و ستد شد كه ارزش هر اونس طلا بيش از 50 سنت كاهش يافت. همچنين در معاملات بلند مدت نقره براي تحويل در ماه ژوئن 2007 ميلادي هر اونس نقره به ارزش 13 دلار و41 سنت معامله شد كه ارزش هر اونس نقره بيش از 19 سنت كاهش يافت. در همين حال در معاملات ارزي در بورس طلا و فلزات دبي هر يورو به ارزش 1.3418 دلار خريد و فروش شد و هر 100 ين ژاپن 0.8580 دلار معامله شد.
</TEXT>
</DOC>
<DOC>
<DOCID>HAM2-860116-024</DOCID>
<DOCNO>HAM2-860116-024</DOCNO>
<ORIGINALFILE>/1386/860116/news/_diet.htm</ORIGINALFILE>
<ISSUE>پنجشنبه 16 فروردين 1386 - سال پانزدهم - شماره4234 - Apr 5, 2007</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
براي اولين بار در كشور توليد شد
واكسن اوريون با استفاده از سويه هاي انساني
عكس: محمد توكليسميه شرافتي
</TITLE>
<TEXT>


پروژه اي كه مؤسسه سرم سازي رازي از سال 1365 آغاز كرده بود، سرانجام به نتيجه رسيد؛ توليد واكسن اوريون با استفاده از سويه rs12(سويه انساني).در سال 1382 اين مؤسسه اعلام كرد ايران و سوئيس واكسن جديد اوريون با سويه  محلي ايراني مي سازند. براساس توافق به عمل آمده بين مسئولان دو كشور اين واكسن با فناوري ايراني و با سرمايه گذاري كشور سوئيس، ساخته شد. مطالعات باليني اين واكسن هم در كشورهاي ايران، آلمان، ايتاليا و سوئيس با موفقيت انجام شد و قرار شد تا سال 2005 اين واكسن به توليد انبوه برسد. اين در حالي بود كه تا پيش از اين، واكسن اوريون مورد استفاده در ايران از سويه ويروس ژاپني روي سلول جوجه تهيه مي شد، در حالي كه واكسن جديد اوريون از سويه ايراني روي سلول ديپلوئيد انساني تهيه شده بود. مراحل تكميل اين طرح 16 سال به طول انجاميد، اما سرانجام در سال گذشته، با همكاري 20 تن از محققان انستيتو رازي سويه جديد واكسن اوريون با عوارض جانبي بسيار كمتر نسبت به نوع خارجي آن توليد شد. اين واكسن علاوه بر قابليت انحصاري براي پيشگيري از اوريون، به صورت mmr(سرخك، سرخجه، اوريون)نيز قابل استفاده است و حالا با گذراندن مراحل كنترل كيفي، بر روي انسان نيز قابل اجرا است.
دكتر محمد تقويان، فارماكولوژيست و مسئول بخش توليد واكسن هاي ويروسي مؤسسه توليد واكسن و سرم سازي رازي در اين گفتگو در مورد مراحل توليد اين واكسن و مزيت هاي آن نسبت به واكسن هاي مشابه توليد شده بيشتر توضيح مي دهد.
* در حال حاضر چند نوع سويه شناخته شده براي توليد واكسن در دنيا مورد استفاده قرار مي گيرند؟
- در مورد واكسن اوريون ما در حدود 5 تا 6 نوع سويه ويروسي داريم كه الان در سطح دنيا فقط با اين چند سويه اقدام به توليد واكسن مي كنند و فقط اين سويه ها به عنوان سويه هاي واكسينال مورد قبول استانداردهاي جهاني است.
* در مورد نقش سويه ها در توليد واكسن توضيح مي دهيد؟
- ببينيد، عامل اصلي در توليد واكسن، عامل بيماري زاست، البته به شرطي كه خواص بيماري زايي آن تحليل يافته باشد. هميشه واكسن را با استفاده از ويروسي كه باعث ايجاد بيماري مي شود تهيه مي كنند. در اصطلاح واكسن سازي به اولين ارگانيسمي كه از آن براي توليد واكسن استفاده مي كنند، در اصطلاح بذر يا سويه گفته مي شود. بنا بر اين خواص بيولوژيكي، فيزيكي و شيميايي اين سويه ها بايد كاملاً شناسايي شود.
* نحوه تهيه اين سويه ها به چه صورت است؟
- نحوه تهيه سويه به طور عمومي در سطح دنيا به اين صورت است كه سويه از ارگانيسم جدا مي شود و در بسترهاي سلولي مختلف تكثير مي شود تا حدي كه بيماري زايي اين سويه به حداقل برسد ولي كارايي خودش را براي مقاوم كردن بدن شخص در برابر بيماري از دست ندهد.
* آيا واكسن هم مي تواند مثل دارو عوارض جانبي داشته باشد؟
- بله، نكته مهم اين است كه واكسن هم مثل بقيه داروها علاوه بر فوايدش، مضرات و عوارض جانبي هم دارد. وقتي ما يك واكسن را با يك دارو مقايسه مي كنيم، همين عوارض جانبي واكسن آن را نسبت به بقيه داروها متفاوت مي كند. اصولاً ما واكسن را براي كساني تجويز مي كنيم كه خودشان مبتلا به بيماري نيستند به همين دليل واكسن را به آن تزريق مي كنيم كه بدن فرد نسبت به آن بيماري مقاوم شود. بنا بر اين اگر در اين صورت همراه با تزريق واكسن عارضه اي براي فرد ايجاد شود هم براي او و هم براي اطرافيان تحريك كننده و نگران كننده خواهد بود و آنها را نسبت به تزريق واكسن بد بين خواهد كرد. در صورتي كه اگر دارو براي فرد عارضه اي ايجاد كند چون بيمار در ابتدا تأثيرات مثبت دارو را ديده است شايد برايش اهميتي نداشته باشد كه متحمل عوارض دارو نيز خواهد شد يا نه. ولي متأسفانه واكسن اثرش به زودي مشخص نمي شود و خود فرد هم شايد متوجه نشود كه واكسن در او اثر كرده است يا نه و فقط با انجام تست هاي آزمايشگاهي مي توان به اين موضوع پي برد. بنا بر اين بايد هرچه بيشتر سعي شود كه از عوارض واكسن جلوگيري شود.
* پس سويه هايي كه در توليد واكسن به كار مي روند از نظر اين عوارض جانبي تفاوت هايي با هم دارند.
- در واكسينولوژي دو خصلت عمومي براي يك واكسن در نظر گرفته مي شود؛ اولاً واكسن بايد مؤثر باشد و ثانياً عوارض سوء نداشته باشد. سويه هايي كه در سطح دنيا وجود دارد از نظر اين دو فاكتور با هم تفاوت هايي دارند؛ بعضي عوارض جانبي كمتري دارند و بعضي داراي عوارض جانبي بيشتري هستند. در مورد تأثيرات سودآور نيز به همين صورت است، هميشه در سطح دنيا اين چالش وجود دارد كه ما براي توليد واكسن از چه سويه هايي استفاده بكنيم همين حساسيت باعث شده كه داشتن يك سويه مناسب از نظر اقتصادي براي مراكز توليد واكسن بسيار مهم تلقي شود. همين باعث شده كه دسترسي به سويه هاي واكسينال خيلي محدود شود يكي از نظر اين كه تعداد اين سويه ها كم است و ديگر اين كه كساني كه اين سويه ها را در اختيار دارند، به راحتي آ نها را در اختيار كارخانجات ديگر قرار نمي دهند.
* واكسني كه الان براي بيماري اوريون توليد شده از نظر عوارض جانبي در چه وضعيتي است؟
- ببينيد، در تحقيقات اوليه مشخص شد كه مقداري از عوارض جانبي سويه اي كه براي تهيه واكسن استفاده مي شد، در سطح جامعه مورد قبول نيست براي همين بخش تحقيقات مؤسسه به اين فكر افتاد كه يك گام فراتر نهد و سويه هايي توليد كند كه عوارض جانبي كمتر و اثرات مفيد بيشتر داشته باشد. در سال 1382 پروژه اي تعريف شد و هدف آن اين بود كه يك سويه محلي براي توليد واكسن اوريون تهيه شود. تمامي بيولوژيست ها، ميكرو بيولوژيست ها و ويروس شناس ها و پزشكان در اين امر مشاركت داشتند. نتايج اوليه استخراج اين سويه ويروسي با موفقيت انجام گرفت. بعد از آن تست هايي نيز روي حيوانات آزمايشگاهي انجام شد. وقتي مشاهده شد كه اين سويه عوارض جانبي روي حيوانات ندارد، به نتيجه رسيديم كه اين سويه براي توليد واكسن اوريون و استفاده بر روي انسان مي تواند مناسب باشد. در اين زمينه چند كشور اروپايي نيز پيشنهاد دادند كه پروژه را به صورت مشترك ادامه دهند.
* سويه تهيه شده از سلول انساني نسبت به سويه تهيه شده روي جنين جوجه چه مزايايي دارد؟
- نكته بسيار مهم اين است كه سويه اي كه كشورهاي اروپايي از آن استفاده مي كنند، از سلولهاي جنين جوجه تهيه مي شود به همين دليل عوارض جانبي اين سويه ها بالاتر از سويه هايي است كه از سلول انساني تهيه مي شود. ويروس به تنهايي نمي تواند در محيط هاي شيميايي رشد كند و براي تكثير آن بايد يك بستر مناسب وجود داشته باشد و اين بستر مناسب حتماً بايد يك سلول زنده باشد. به طور طبيعي سويه اي كه از سلول جنين جوجه تهيه مي شود، مقداري از پروتئين و آنتي ژن هاي جنين جوجه داخل آن مي ماند و اين مي تواند منبع ايجاد آلرژي در فرد گيرنده واكسن باشد. ولي آنتي ژن سلول انساني به مقدار كمتري احتمال دارد كه در فرد ايجاد علائم آلرژي كند.
* اين واكسن در چند نوبت و در چه سنيني تزريق خواهد شد؟
- بعد از مراحل ثبت در وزارت بهداشت، در چهار ماه آينده اين واكسن به صورت كشوري در دو نوبت در سال در كودكان تزريق خواهد شد و در موارد نادر هم بزرگسالان از اين واكسن استفاده مي كنند. بهتر است بدانيد استفاده از واكسن اوريون تا 95 درصد از ابتلاي فرد به بيماري جلوگيري مي كند.
</TEXT>
</DOC>
<DOC>
<DOCID>HAM2-860116-025</DOCID>
<DOCNO>HAM2-860116-025</DOCNO>
<ORIGINALFILE>/1386/860116/news/_diet.htm</ORIGINALFILE>
<ISSUE>پنجشنبه 16 فروردين 1386 - سال پانزدهم - شماره4234 - Apr 5, 2007</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
سلامت در ايران
</TITLE>
<TEXT>
غني سازي كليه  آردهاي نان هاي سنتي در سال 86
مديركل دفتر بهبود تغذيه جامعه وزارت بهداشت با بيان اين  كه با حمايت اعتباري سازمان مديريت و برنامه ريزي كشور كليه آردهاي خبازي ويژه نان هاي سنتي در كشور در سال 86 با آهن و اسيد فوليك غني سازي مي شوند، گفت: به گفته مسئولان وزارت بازرگاني اين اعتبار در بودجه 86 ديده شده است. دكتر سيد مرتضي صفوي با بيان اين كه به ازاي هر دلار سرمايه گذاري در غني سازي آرد، 84 دلار سود عايد بخش بهداشت و درمان كشور مي شود، به ايسنا گفت: اضافه كردن 30ppm آهن به آرد هيچ مشكلي به لحاظ افزايش ميزان آهن در بدن ايجاد نمي كند.
7 ميليارد ريال براي تجهيز خانه هاي بهداشت روستايي
امسال 7 ميليارد ريال براي تجهيز خانه هاي بهداشت روستايي كشور اعتبار در نظر گرفته شده است. جهانبخش محبي نيا عضو هيأت رئيسه  مجلس شوراي اسلامي افزود: دولت مصمم است تمام راه هاي روستايي بالاي يك      صد خانوار امسال آسفالت شود.و تا پايان برنامه  پنج ساله  چهارم اجراي طرح هاي هادي هم در روستاهاي بالاي 100 خانوار به پايان خواهد رسيد.
راه اندازي دومين بيمارستان سرطان كشور
دومين بيمارستان سرطان كشور در اراك، راه اندازي مي شود. غلامرضا فتح آبادي مديركل دفتر امور اجتماعي استانداري استان مركزي به مهر گفت: بازسازي اين بيمارستان به دليل فرسودگي با 500 ميليون تومان اعتبار استاني در حال نهايي شدن است و تجهيز اين بيمارستان توسط علوم پزشكي و از مصوبات سفر هيأت دولت به استان مركزي، با يك ميليارد و 800 ميليون تومان انجام مي شود و به مركز مجهزي در زمينه بيماريهاي سرطاني تبديل مي شود.
</TEXT>
</DOC>
<DOC>
<DOCID>HAM2-860116-026</DOCID>
<DOCNO>HAM2-860116-026</DOCNO>
<ORIGINALFILE>/1386/860116/news/_diet.htm</ORIGINALFILE>
<ISSUE>پنجشنبه 16 فروردين 1386 - سال پانزدهم - شماره4234 - Apr 5, 2007</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
خطر تشعشعات اتمي بيشتر از آلودگي هوا نيست
</TITLE>
<TEXT>
گروه سلامت- ترس با احتياط و توجه و رعايت فرق دارد. ترس يك احساس كور و بي منطق است كه مي تواند واكنش هاي هيجاني متفاوتي را هم در پي داشته باشد. اما احتياط مبتني بر آگاهي و اجتناب از موقعيت هايي است كه عقل بر خطر آنها حكم كرده است. تشعشع هاي اتمي هم يكي از آن مسائلي است كه درباره خطر آن ترس هاي بي مورد زيادي وجود دارد. ترس هايي كه خودشان مي توانند منشا بروز رفتارهاي پرخطر ديگر باشند.
در همين رابطه، خبرگزاري بي بي سي، دو روز پيش در مورد خطر واقعي تشعشع هاي اتمي از محققان و كارشناسان نظرخواهي كرده است كه نتايج جالبي هم داشته است.
دكتر جيم اسميت از موسسه تحقيقات آب و اكولوژي در همين رابطه، واقعه بزرگي مانند انفجار مركز اتمي چرنوبيل را مثال مي زند كه سال 1986 رخ داد. او مي گويد مطالعات ما نشان مي دهد خطر اين واقعه و تشعشعات اتمي ناشي از آن، چندان بيشتر از رفتارهاي پرخطري مانند سيگاري بودن يا چاقي بيش از حد و بيمار گونه نيست. او احتمال بروز سرطان ناشي از اين تشعشعات را چيزي حدود 1 درصد تخمين مي زند و مي گويد: احتمال بروز انواع بيماري ها و مرگ ناشي از آنها به دليل سيگار يا چاقي يا آلودگي هوا در شهرهايي نظير كيف تقريبا در همين حدود است. بنابراين ترس اكثر ما از اين تشعشعات تا حد زيادي مبالغه آميز و بي مورد است. دكتر اسميت عقيده دارد اين گونه مبالغه ها مي تواند باعث بروز رفتارهاي پرخطري در فرد، مانند افراط در سيگار يا الكل، شود كه نتايج آن به مراتب كشنده تر از انفجار اتمي چرنوبيل است.
اما دكتر مايكل كلارك كارشناس تشعشع از آژانس حفاظت بهداشتي مي گويد شايد بتوان خطر تشعشع در انفجار چرنوبيل را با زندگي در شهرهاي آلوده يا چاقي مقايسه كرد، حتي شايد اين نوع مقايسه ها عبرت آموز و براي پيشگيري از عادات و رفتارهاي غلط بهداشتي راهگشا باشد، اما در مورد انفجار بمب هاي اتمي در هيروشيما و ناكازاكي ژاپن در سال 1945 قضيه فرق مي كند و چنين مقايسه هايي چندان صحيح به نظر نمي رسد.
از يك طرف آمارها نشان مي دهد كه نزديك به 200هزار نفر در اثر اين بمباران ها از بين رفتند كه رقم بسيار بالايي است، بسيار تكان دهنده و بالاتر از آمار موارد احتمالي فوت در اثر تشعشع هاي اتمي انفجار چرنوبيل. از طرف ديگر سيگار كشيدن يا ورزش نكردن، رفتارهايي هستند كه به خود فرد مربوط مي شوند، اما بمباران اتمي يك موضوع تحميلي و رفتاري ضدبشري است كه به هيچ وجه نمي توان آن را با رفتارهاي غلط فردي يا حتي يك اتفاق ناخواسته مقايسه كرد.
آمارهاي سازمان ملل متحد تخمين مي زند حدود 9 هزار نفر از افرادي كه در مواجهه با تشعشع هاي انفجار چرنوبيل بوده اند، در اثر سرطان هاي ناشي از اين تشعشع ها فوت خواهند كرد. گرچه موسسه صلح سبز مي گويد مرگ هاي ناشي از اين سرطان ها به 90 هزار مورد نيز خواهد رسيد.
با اين حال، جمع بندي اين نظرها نشان مي دهد بهتر است به جاي ترس هاي مبالغه آميز و بي مورد از مسائلي كه چندان در اختيار ما نيستند، بيشتر به فكر اصلاح رفتارهاي غيربهداشتي خودمان باشيم تا دستي دستي خودمان را بمباران اتمي نكنيم.
</TEXT>
</DOC>
<DOC>
<DOCID>HAM2-860116-027</DOCID>
<DOCNO>HAM2-860116-027</DOCNO>
<ORIGINALFILE>/1386/860116/news/_diet.htm</ORIGINALFILE>
<ISSUE>پنجشنبه 16 فروردين 1386 - سال پانزدهم - شماره4234 - Apr 5, 2007</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
محققان مي گويند
</TITLE>
<TEXT>
تايپيست ها در معرض خطر آرتروز زودرس
تايپيست ها، نقاشان، بافندگان و موزيسين ها در معرض ابتلا به آرتروز زودرس هستند اما ورزش و نرمش هاي تقويت كننده عضلات و مفاصل بهترين راه پيشگيري از اين عارضه است.
اين را دكتر ديانت متخصص ارتوپد، در گفت وگو با خبرنگار ايسنا، گفته و اضافه مي كند: اولين بخشي كه در اندام بدن تايپيست ها دچار عارضه مي شود مهره هاي گردن به خصوص مهره هاي 5 و6 است كه در طولاني مدت باعث آرتروز مي شود اين عارضه بر روي ريشه هاي عصبي فشار وارد مي كند كه با دست قابل لمس است و باعث درد در دستها مي شود. ايشان درباره راه هاي پيشگيري از درد دست در تايپيست ها و كساني كه با كامپيوتركارمي كنند، ورزش را توصيه كرده اند: ورزش و نرمش هاي تقويت كننده عضلات گردن، شانه و كتف، قبل از شروع كار و بعد از آن باعث جلوگيري از فشار روي استخوان، مهره ها، مفاصل گردن و ريشه هاي عصبي مي شود. دكتر ديانت در خاتمه توصيه كرد: تغذيه مناسب و استفاده از ميوه و سبزيجات در وعده هاي غذايي و مصرف غذاهاي املاح دار بهترين راه هاي تقويت عضلات بدن مي باشد. همچنين گرفتن دوش آب گرم و استفاده از داروهاي آرام بخش براي جلوگيري از دردهاي شبانه موثر است.
سن بالاي والدين و خطر اوتيسم بچه ها
محققان مي گويند بالا رفتن سن پدر و مادر مي تواند احتمال بروز اوتيسم را در فرزندانشان بيشتر كند. خبرگزاري رويترز در اين باره گزارش داد محققان مركز تحقيقات اوكلند در كاليفرنيا با بررسي بيش از 13هزار نوزادي كه در فاصله سال هاي 1995 تا 98 به دنيا آمده بودند و پيگيري آنها در سال هاي بعد، متوجه شدند هر 10 سالي كه به سن مادر اضافه مي شود، احتمال بروز اين اختلال در فرزندش، 31 درصد بالا مي رود. اضافه شدن هر 10 سال به سن پدر هم مي تواند احتمال اوتيسم را در فرزندش 28 درصد بالا ببرد.
البته در گزارش اين مطالعه كه در نشريه آرشيو پزشكي كودكان و نوجوانان چاپ شده، آمده است كه احتمال بروز اوتيسم، در والدين مسن بيشتر است، اما هنوز نمي توان گفت كه سن بالاي آنها، عامل اين بيماري است. اوتيسم، طيفي از اختلالات رفتاري را شامل مي شود كه در آنها كودك قادر به برقراري ارتباط با افراد و محيط پيرامون خود نيست. علت دقيق اين بيماري هنوز شناخته شده نيست.
رازهاي صدسالگي
يك مطالعه بر روي تعداد زيادي از افرادي كه به 99 سالگي رسيده اند، نشان مي دهد داشتن ارتباط هاي اجتماعي و در جريان وقايع روز بودن، به طولاني شدن عمر افراد كمك مي كند. خبرگزاري رويترز گزارش داده است كه وقتي محققان آمريكايي از 100 فرد 99 ساله درباره نحوه زندگي شان سوال كردند، متوجه شدند 30 درصد آنها هر روز اخبار تلويزيون را مي بينند، 24 درصد مشتري پر و پا قرص سي دي ها هستند و تفريح 15درصدشان بازي هاي ويدئويي است. 6 درصد اين كهنسالان(يا معمرين)از اينترنت استفاده مي كنند و 4 درصدشان هم موسيقي را با آي پاد گوش مي كنند. بررسي ها همچنين نشان داد كه دو عامل معنويت و توجه به سلامتي نيز نقش مهمي در افزايش طول عمر اين عده از پرسش شوندگان داشته است. اكثر اين افراد به توصيه هاي بهداشتي عمل مي كنند، سيگار نمي كشيده اند و به موقع براي معاينات و بررسي هاي پزشكي مراجعه كرده اند. ضمن اين كه اتكاي قوي به خداوند در 34 درصد آنها وجود داشت. كارشناسان مي گويند داشتن ارتباط هاي قوي اجتماعي، خود را از جريانات روز دور نداشتن و نيز توجه به بهداشت و سلامت فردي مي تواند عامل مهمي در افزايش طول عمر به شمار آيد.
هشدار نسبت به آغاز بهار آلرژي ها



همزمان با فرا رسيدن فصل بهار آلرژن هاي مختلفي وارد محيط مي شود كه اغلب اين آلرژن ها گرده هاي گياهان هستند.
دكتر عباس نعمتي متخصص آسم و آلرژي به خبرنگار ايسنا گفت: آبريزش و خارش بيني، عطسه هاي فراوان، سرفه و سوزش گلو از علايم استنشاق گرده هاي آلرژي زاست كه بهترين كار براي جلوگيري از بروز آن استفاده از ماسك بر روي دهان و دوري از محيط هاي گرده زاست. علايم در ساير بيماران مي  تواند شامل خارش چشم، قرمزي، كبودي چشم و گاه علايم پوستي باشد و گروه كمتري نيز به علايم تنفسي مانند، سرفه، تنگي نفس و خلط دچار مي شوند. دكتر نعمتي درباره درمان اين علايم توضيح داد: درمان اين بيماري ها نسبت به شدت علايم متفاوت است. غالبا براي تخفيف علايم از آنتي هيستامين ها استفاده مي شود. اما اگر اين حساسيت ها از راه هاي تنفسي نظير سرفه و آبريزش بيني باشد، استفاده از كورتن استنشاقي توصيه مي شود. اين متخصص، بهترين راه پيشگيري از بروز حساسيت را دوري از عوامل محيطي آلرژي زا دانست و تاكيد كرد:  بيماراني كه آلرژي آنها فصلي است بايد در اين فصل دارو مصرف كنند.
كافئين براي ميگرن مضر است
متخصص داخلي واعصاب وعضو انجمن ام اس ايران گفت: كودكان مبتلا به ميگرن نبايد نوشيدني و غذاهاي كافئين دار و محرك مصرف كنند.
دكتر مسعود اعتمادي فر به ايرنا گفت: اين كودكان بايد به اندازه كافي مايعات بخصوص نوشيدني هايي كه هنگام  سردرد، قند و سديم مورد نياز آنها را تامين مي كند استفاده كنند. همچنين بنا به نظر ايشان، اين كودكان نبايد در زمينه درس و تكاليف به خصوص هنگام شب تحت فشار قرار بگيرند و بايد از ورزش هاي سنگين و مهيج مانند واليبال و بسكتبال اجتناب كنند و به ورزشهاي آرام چون بدمينتون روي بياورند. وعده هاي غذايي كودك نيز بايد در ساعات مشخص از روز باشد و به وي اجازه داده نشود از غذاهاي فانتزي و ادويه دار مصرف كند.
اعتمادي فر گفت:??در صد از كودكان بنا به دلايلي كه بيشتر آن ارثي و بيماري هاي عصبي است ميگرن دارند كه در صورت شناخت و درمان اين بيماري، كودك مي تواند به راحتي به انجام فعاليت هاي خود بپردازد.
سيركلسترول خون را كم مي كند
يك تحقيق علمي در چهارمحال و بختياري نشان مي دهد، مصرف گياه سير موجب كاهش كلسترول خون مي شود.
پژوهش هاي سه نفر از پزشكان و متخصصان مركز تحقيقات سلولي و مولكولي دانشگاه علوم پزشكي چهارمحال و بختيارينشان مي دهد، گياه سير تقويت كننده معده است و خاصيت پايين آوردنده كلسترول خون و ضد سرطاني دارد.
همچنين اين مطالعه كه بر روي موشهاي صحرايي صورت گرفت، مشخص كرد كه عصاره گياه سير ميزان ترشح اسيد و پپسين معده را به  طور قابل ملاحظه اي افزايش مي دهد. به گزارش ايرنا، اين تحقيقات را محمد رفيعيان، هدايت الله شيرزاد و مهرداد شهراني از متخصصان و پزشكان و اعضاي هيات علمي دانشگاه علوم پزشكي چهارمحال و بختياري انجام دادند. چكيده اين تحقيقات در مجلات پزشكي داخلي نيز به چاپ رسيده است.
ابداع آزمايش بويايي براي تشخيص آلزايمر
محققان دانشگاه سين سيناتي يك آزمايش بويايي ابداع كرده اند كه مي تواند با تشخيص زودهنگام اختلالات بويايي كمك كند. اين اختلالات مي تواند هشدار اوليه اي براي بيماري آلزايمر باشد.به گزارش خبرگزاري يونايتدپرس از سين سيناتي، نمونه هاي اوليه آزمايش بزرگ بويايي را كه توسط شركت دبليو آر مديكال الكترونيك ساخته شده است، در اين دانشگاه بررسي خواهد شد.
از آنجا كه بويايي حس آسيب پذير و ظريفي است، احتمال دارد كه در روند اوليه اين بيماري آلزايمر از بين برود. به اين ترتيب بررسي ميزان عملكرد آن مي تواند كمك كند تا توانايي هاي مغز را ارزيابي كنيم.
</TEXT>
</DOC>
<DOC>
<DOCID>HAM2-860116-028</DOCID>
<DOCNO>HAM2-860116-028</DOCNO>
<ORIGINALFILE>/1386/860116/news/_ejtem.htm</ORIGINALFILE>
<ISSUE>پنجشنبه 16 فروردين 1386 - سال پانزدهم - شماره4234 - Apr 5, 2007</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
17ربيع الاول؛سالروز ولادت پيامبر اعظم
تو بزرگي من كوچك
بهمن شريف زاده
</TITLE>
<TEXT>


گروهي براين باورند كه گزاره هاي عرفاني چيزي جز يافته هاي فردي و تجارب باطني عارفان نيست كه از مدارك و مآخذ ديني اخذ شده است؛ استشهاداتي هم كه در كلام ايشان به مدارك و مآخذ ديني همانند آيات قرآن و روايات ديده مي شود، گاه فقط تأويلي از مدارك مقبول است و گاه تكيه بر مدارك ضعيفي است كه مقبول اهل نظر نيست. گروهي ديگر معتقدند حقايق عرفاني، تعاليم ويژه دين براي برخي نخبگان است. اين گروه، دين را داراي مراتب گوناگوني مي دانند كه فراخور ظرفيت هاي مختلف آحاد بشر، آماده و ابلاغ شده است و مسائل عرفاني از عالي ترين مراتب دين شمرده مي شود كه فقط كساني از آن بهره مند مي شوند كه قدم در مسير سلوك گذارند. در اين مقاله با توجه به برخي كلمات منقول از پيامبر بين اين دو نظر داوري مي شود. براي وصول به پاسخ درست تر، لازم است گذري بر برخي از اساسي ترين مفاهيم و آموزه هاي عرفاني داشت؛ سپس در كلمات و افعال نبوي(ص)جست وجو و درنگ مي كنيم تا به پاسخ پرسش مقاله دست يابيم.
تهي شدن از خود و پر شدن از خدا بي شك از برترين غايات در سلوك عارفانه است كه عارفان با عنوان فناي در خدا از آن ياد مي كنند. آن ها بر اين باورند كه سالك مي تواند به مرتبه اي برسد كه جز خدا نبيند. وصول به مرتبه فنا در گرو فقير يافتن خويش از همه كمالات است و تا وقتي آدمي خود را مالك كمالي از كمالات گوناگون ببيند از شهود و كمال الاهي محروم مي ماند؛ به عبارت ديگر تا وقتي آدمي خود را مي بيند، خدا را نمي بيند و تا كمالات خداوندي بر او مشهود نگردد و مبهوت خداوند نشود، فنا بي معنا است؛ از اين رو است كه فقر، جايگاه ويژه اي در عرفان و انديشه عارفان پيدا مي كند؛ تا آن جا كه فقير از عناوين و اوصاف بسيار ارزشمند سالكان عالي مرتبه شمرده مي شود و هم از اين رو است كه فقط برخي از سالكان، شايسته اين وصف مي شوند. فقر با عميق ترين معاني و عالي ترين مراتبش در گفتار و كردار پيامبر اسلام(ص)به وضوح ديده مي شود. آن جا كه حضرت محمد(ص)فقر را سربلندي خويش شمرده و به آن افتخار مي كند: الفقر فخري و به افتخر(1). از ذات فقير خويش در برابر پروردگار بي نيازش ياد مي كند كه در كلام الهي بر آن تصريح شده است؛ آن جا كه خداوند تعالي مي فرمايد: يا ايها الناس انتم الفقراء الي الله و الله هو الغني الحميد(2)؛ اي مردم! شما نيازمندان به خداوند هستيد و خدا بي نياز و ستوده است.
فقر از آن رو مايه سربلندي است كه بدون آن، كمالي از درگاه خداوندي طلب نشود و فرد بي طلب، هرگز درگاه حضرتش را نجويد. همچنين بدون معرفت به فقر خويش، آدمي از معرفت به واقعيت خويش تهي است و به پندار بي نيازي مبتلا است. عارف با چنين معرفتي به واقعيت خويش دست يافته است و اين معرفت است كه مقتضي معرفت به پروردگار است؛ چنان كه حضرت محمد(ص)فرمود: من عرف نفسه فقد عرف ربه(3)؛ پس آن كس كه نفس خويش را آن گونه كه هست، شناخت، پروردگارش را مي شناسد. و از آن جا كه حقيقت آدمي چيزي جز فقر و نياز نيست، پس هر كس خود را به فقر و نياز شناخت، پروردگارش را به غنا و بي نيازي مي شناسد.
در توضيح بيشتر مطلب مي توان گفت كه انسان به مقتضاي سرشت كمال جوي خويش به كمال توجه مي كند و به اندازه توجهش به خود، از خدا غافل مي شود از اين روست كه سالكان به تبعيت از رسول خدا(ص)فقر و مسكنت مي طلبيدند و به آن افتخار مي كردند؛ چنان كه حضرت(ص)فرمود: اللهم احيني مسكينا و امتني مسكينا و احشرني في زمره المساكين(4)؛ بار خدايا! مرا به فقر زنده بدار و در فقر بميران و در شمار فقيران محشورم كن.
سالك با هر گام كه جلو مي رود به حقيقت فقر نزديك تر مي شود و بر شدت احساس نيازش افزوده مي شود. او بايد مراقب خويش باشد تا با دريافت حالات نيك و مواجهه با حقايق والا و جذاب به پندار مالكيت و تصاحب مراتب و مقامات عالي گرفتار نشود؛ بلكه هر كمال و زيبايي را نمايش اسماء نيكوي پروردگارش ببيند و احساس فقر بيشتري به كمالات او كند؛ يعني با هر گامي از خودش فاصله بيشتري گرفته و به خداوند نزديك تر شود. حركت سالك حقيقي با حركت عابدان و زاهدان ظاهر بين بسيار متفاوت است. زاهد و عابدي كه از نگاه به حقيقت محروم است، فقط به اين توجه دارد كه چه اندازه عبادت كرده است تا با افزودن عباداتش، احساس رضايت بيشتري از خود كند و مراتب بالاتري به دست آورد. حال آن كه سالك حقيقي با افزودن بر عبادات و اذكارش، به دنبال تحصيل مقامات و مدارج نيست. او مجذوب حقيقت درخشاني است كه از خود بي خودش مي كند؛ از اين رو هر چه پيش مي رود، احساس حقارت بيشتري كرده و خود را نيازمندتر مي يابد در حالي كه زاهدان و عابدان ظاهربين هر چه جلو مي روند، بيشتر به خود مي بالند و با ديده حقارت به ديگران مي نگرند و آن ها را محروم از توفيقاتي مي بينند كه مي پندارند نصيب خودشان شده است.
به هر حال سلوك عارفانه حركتي سلبي است به اين معنا كه با هر گام، پندار داشته ها از انسان بيشتر سلب مي شود و سالك، مزه فقر را بيشتر مي چشد تا به حقيقت و ذات فقر نايل شود. منظور از حقيقت فقر آن است كه سالك، ذات خويش را عين فقر و نياز مي يابد كه نياز در هيچ زمان و مكاني از او جدا نمي شود و هميشه همراه او و بلكه عين او است. سالك در آغاز فقر خويش را مقيد مي بيند؛ براي مثال فقط در هنگام بيماري نياز به سلامتي را احساس مي كند و نيازش را به درگاه خداوند عرضه مي دارد و آن گاه كه خداوند شفايش داد، ديگر احساس نيازي به اسم شافي خدا نداشته و از خداوند طلب عافيت نمي كند؛ ولي با پيشروي در مراحل سلوك به آن جا مي رسد كه خود را در همه لحظات عمرش محتاج اسماء الهي مي يابد و قيد از فقرش فرو مي ريزد و به فقر مطلق نايل مي شود و خود را در پيشگاه پروردگار، هميشه نيازمند مي بيند تا جايي كه از او مي خواهد كه براي چشم بر هم زدني به خود واگذار نشود كه اين حكايتي گويا از اين حقيقت است كه عارف واقعي خود را صاحب چيزي نمي بيند تا به آن دل خوش بوده و بر آن تكيه كند. ام سلمه كه از زنان رسول خدا(ص)است، شبي از شب ها كه حضرت(ص)در خانه او بود، از خواب برخاست و حضرت(ص)را در بستر نديد، جوياي حضرتش(ص)شد و پس از جست وجو او را در كنج اتاق يافت كه به پا ايستاده و دست به دست آسمان بالا برده و در حال گريه به درگاه خدا عرض مي كند:... اللهم و لا تكلني الي نفسي طرفه عين ابدا؛ بار خدايا، هرگز مرا براي چشم برهم زدني به خود وامگذار(5).
ام سلمه با شنيدن اين كلمات و ديدن حال زار حضرت(ص)روي گرداند و گريست. رسول خدا(ص)متوجه ام سلمه شد و رو به سوي او كرد و فرمود: ام سلمه! چرا گريه مي كني؟ ام سلمه گفت: پدر و مادرم به فدايت اي رسول خدا(ص)براي چه گريه نكنم در حالي كه تو با اين مقامي كه نزد خدا داري چنين مي گويي: رسول خدا(ص)فرمود: ما يومنني و انما و كل الله يونس بن متي الي نفسه طرفه عين و كان منه ماكان؛ چه چيز مرا ايمن مي سازد؛ در حالي كه خداوند يونس بن متي را يك چشم برهم زدن به خود واگذاشت و بر او آن گذشت كه گذشت(يعني گرفتار عذاب خدا در دل دريا شد).
سلب اطمينان رسول خدا(ص)از خود و تكيه گاه دانستن خدا از آن رو است كه حضرتش(ص)خود را صاحب چيزي نمي بيند تا امكان اعتماد بر خويش را براي او فراهم سازد. حضرتش(ع)حتي به ادامه حيات خويش كه سرآغاز كمالات ديگر است، اميدوار نيست و براي همين فرمود: به خدا سوگند به فرو بردن لقمه اي كه به دهان مي گذارم، اميد ندارم و به خدا سوگند به گشودن دوباره پلك هايم آن گاه كه آن ها را مي بندم، اميد ندارم و به بستن آن ها وقتي گشوده هستند، اميد ندارم.
در كلامي ديگر حضرتش(ص)فرمود: به خدا سوگند قدم از قدم بر ندارم جز آن كه به قدم بعدي اميد ندارم. نفي هر گونه توانايي در انجام رفتارها و نفي هرگونه سببيتي در گردش امور از غير خدا گواه ديگري بر ثبوت فقر براي آدمي در نگاه و گويش رسول خدا(ص)است؛ آن جا كه مي فرمايد: لا حول ولا قوه الا بالله.
اين شواهد مشتي از خروار و اندكي از كلمات بسيار حضرتش(ص)در بيان فقر ذاتي بشر است كه در جمله لايملك لنفسه نفعا و لاضرا و لاموتا و لاحياه و لانشورا(6)مشهود است. امير مومنان علي(ع)كه خود را تربيت يافته و تأديب شده رسول خدا(ص)مي خواند، خود و خدا را در مناجات محراب مسجد كوفه اش اين گونه معرفي مي كند: انت الغني و انا الفقير، انت العظيم و انا الحقير، انت العزيز و انا الذليل. انت الحي و انا الميت(7)و... هر چه كاستي و نداري است به خود، و هر چه كمال و دارايي است به خدا نسبت مي دهد.
اكنون با تأمل و درنگ مي توان به خوبي سرچشمه هاي عرفان را در گفتار و كردار نبوي مشاهده كرد، كلماتي كه عارفاني همچون ابوسعيد ابوالخير را چنان رشد مي دهد كه خود را در برابر پروردگار هيچ ببيند و بگويد: كسي كه او را چيزي نبود و نامي نباشد، او را نامي مي توان نهاد؟ اين خود محال باشد و روا نبود(8).
شمس الدين تبريز هم جان باختن براي خدا را زيره به كرمان بردن مي داند؛ چرا كه او خود دهنده جهان است و آن گاه مي گويد تنها چيزي كه مي توان به درگاه او برد تا خشنودي اش را فراهم كرد، نياز است كه او بي نياز است و از عرض نياز خشنود مي شود(9). اگرچه بسياري از معارف ديگر عرفاني را نيز مي توان در كلمات زيباي حضرتش(ص)رديابي نمود.
پي نوشت ها:
1 - علامه مجلسي، بحارالانوار، ج 16، ص 217، ح 6.
2 - فاطر /}15
3 بحارالانوار، ج 2، ص 32، ح 22.
4 بحار الانوار، ج 95، ص 377.
5 بحارالانوار، ج 91، ص 109.
6 - همان.
7 - محمد بن منور، اسرارالتوحيد، ص 312.
8 و 9- مقالات شمس.
</TEXT>
</DOC>
<DOC>
<DOCID>HAM2-860116-029</DOCID>
<DOCNO>HAM2-860116-029</DOCNO>
<ORIGINALFILE>/1386/860116/news/_ejtem.htm</ORIGINALFILE>
<ISSUE>پنجشنبه 16 فروردين 1386 - سال پانزدهم - شماره4234 - Apr 5, 2007</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
امام صادق(ع)و فرقه ها
</TITLE>
<TEXT>


گروه انديشه زندگي امام صادق (ع)در دوره اي بود كه انديشه هاي گوناگون ظهور كرده و از هر طرف به جامعه اسلامي هجوم آورده بود. امام با اين جريانات فكري كه برخي از آنها اساس اسلام را تهديد مي كرد، مبارزة سختي را در دو جبهه آغاز كردند. در جبهة اول مستقيماً با اين انحرافات، رو در رو شدند و مبارزه كردند. در جبهة دوم مدرسه اي تأسيس كردند و در آن جا شاگرداني تربيت كردند تا بتوانند در اسلام فراتر از سلطه و سلطنت را به مردم معرفي كنند. از اين مدرسة عظيم بسياري بهره بردند. افرادي مثل هشام   بن حكم، هشام  بن سالم، مومن الطاق و ديگران مناظرات بسياري انجام دادند. بعضي از جريانات فكري انحرافي كه امام مستقيماً با آن ها روبرو بود، خارج از تفكر شيعه بود و بعضي در داخل تفكر شيعي بود. در خارج از تفكر شيعي گروه هايي مانند معتزله، مرجئه و خوارج بيشتر نامبردار بودند.
معتزله
معتزله كه بنيان گذار آن عمر بن عبيد يا واصل بن عطا است، جريان فكري اي بود كه از تفكرات فلسفه يونان چيزهايي را اقتباس كردند و مي خواستند آن ها را با شرع اسلام تطبيق دهند. امام با اين انديشه مبارزه كرد.
امام صادق (ع)و شاگردانش با معتزله مناظراتي دارند كه در كتاب هاي تاريخ و سيره ذكر شده است.
مرجئه
از اين فرقه اينك اثري نيست و نابود شده است. اين فرقه در زمان امام صادق (ع)حضور فعالي داشتند. به باور اين فرقه، ايمان عبارت است از اعتقاد قلبي، و عمل لازمة ايمان نيست. انسان وقتي به وجود خدا و نبوّت پيامبر(ص)ايمان پيدا كرد كافي است و همين  موجب نجات است؛ چه عمل كند و چه نكند. بنا براين عقيده، كساني كه اهل عمل نباشند، گناهكار و فاسق اند؛ حساب اين ها با خدا است و ديگران نمي توانند در باره آنان بد بگويند. كار آن ها را بايد به خدا وا گذار كرد.
مرجئه دشمن شيعه و علي (ع)بودند. دشمني آن ها تا حدي بود كه جاحظ در البيان و التبيين شعري از يك شاعر شيعه در بارة مرجئه نقل مي كند. با خواندن اين شعر معلوم مي شود كه مرجئه چه قدر با علي(ع)دشمني داشته است. شاعر شيعي مي گويد: اگر مي خواهي كه يك مرجئي قبل از آن كه زمان مرگش فرا رسيده باشد، بميرد نام علي(ع)را پيش او بياور و بر پيامبر و آل او صلوات بفرست.
خوارج
خوارج در زمان امام صادق (ع)بيشتر درگير فعاليت هاي سياسي بودند و عليه حكومت ها قيام مي كردند. شيخ مفيد در الفصول المختاره مناظره اي را ميان هشام بن حكم با عبدالله بن اباض كه از سران خوارج بود، نقل مي كند. فرقه اباضيه فكر خارجي گري معتدل شده اي دارد. خوارج فرقه هاي متفاوتي داشتند كه تندرو  ترين آن ها نجدات بود و معتدل ترين شان اباضيه. اباضيه تنها فرقه اي از خوارج است كه تا كنون باقي مانده است و فرقه هاي ديگر همگي از ميان رفته اند.
غلات
در درون تفكر شيعي در دوران امام صادق (ع)انحرافي به وجود آمده بود كه از درون شيعه را تهديد مي كرد: غلو و غالي گري بعد از علي(ع)پديد آمد و در زمان امام صادق به اوج خود رسيد. در زمان امام صادق  در درون مكتب تشيع غلات، بي شمار شدند. موضوع غلو اين فرقه معمولاً جايگاه و شخصيت ائمه(ع)بود. براي نمونه در باب امام صادق و امام باقر(ع)غلو مي كردند و آنان را تا سر حد الوهيت بالا مي بردند.
غلات هم مثل مرجئه جريان لاابالي گري و اباحه گري را ترويج مي كردند و مي گفتند اگر محب اهل بيت باشيم ديگر عمل لازم نيست. امام صادق (ع)با غلات به سختي و صراحت مبارزه مي كردند؛ سخت تر از مبارزه با معتزله و خوارج و حتي سخت تر از مبارزه با زنديقان.
</TEXT>
</DOC>
<DOC>
<DOCID>HAM2-860116-030</DOCID>
<DOCNO>HAM2-860116-030</DOCNO>
<ORIGINALFILE>/1386/860116/news/_ejtem.htm</ORIGINALFILE>
<ISSUE>پنجشنبه 16 فروردين 1386 - سال پانزدهم - شماره4234 - Apr 5, 2007</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
گزارش
هفته وحدت در سال اتحاد ملي و انسجام اسلامي
</TITLE>
<TEXT>
گروه اجتماعي- وحدت و يكپارچگي مسلمانان از اهميت خاصي برخوردار است و همواره مورد تاكيد دين مبين اسلام بوده است از
همين رو هفته وحدت در سال اتحاد ملي و انسجام اسلامي از منزلت و مرتبه اي والا دارد.
بنابر نظر اهل سنت 12 ربيع الاول و بنابر روايات شيعي 17 ربيع الاول سال عام الفيل، سالروز ميلاد فرخنده پيامبر گرامي اسلام حضرت محمد(ص)است كه فاصله بين 12 تا 17 ربيع الاول هفته وحدت ناميده شده است.
وحدت و يكپارچگي مسلمانان و لزوم اتحاد و اتفاق كلمه ميان ايشان بلكه ضرورت توحيد كلمه بر محور كلمه توحيد براي همه موحدان و خداپرستان روي زمين، از تعاليم و آموزش هاي اساسي آيين اسلام و از اصول فرهنگ قرآني است. بر همين اساس، قرآن كريم يكي از عمده ترين و سازنده ترين اهداف رسالت رسول اكرم را تأليف قلوب و ايجاد انس و تفاهم به جاي خصومت و دشمني بيان مي كند و اگر كسي در تاريخ، به ديده عبرت بنگرد اين معني را از شاه كارهاي رسالت محمدي مييابد. بعد از رحلت پيامبر عظيم الشأن اسلام اوصياي معصوم او كوشيدند تا وحدت و يكپارچگي را حفظ كنند و به همين دليل در بسياري از موارد از حقوق شخصي خويش چشم پوشيدند.
در طول تاريخ نيز، دانشمندان مصلح و همه تلاشگران راستين انسانيت، از عوامل اختلاف و تجزيه گريختند و از دامن زدن به آتش خصومت بين مسلمانان، بركنار زيستند و ديگران را به اتحاد و تفاهم فراخواندند.
طرح انديشه وحدت جهان اسلام يكي از مشغوليت هاي فكري ديرينه و اساسي حضرت امام(ره)بود كه در طول دوران فعاليت اجتماعي- سياسي خود چه قبل از پيروزي انقلاب اسلامي و چه بعد از آن لحظه اي از آن غفلت نورزيدند. وفاداري صادقانه امام به وحدت نه تنها او را به برجسته ترين شخصيت انقلابي جهان اسلام تبديل كرد، بلكه ايشان توانستند در ميان فرقه هاي اسلامي مختلف نيز جايگاه بس رفيعي كسب كنند.
بزرگداشت هفته وحدت، از 12 تا 17 ربيع الاول مورد حمايت ايشان قرار گرفت چه اينكه از ديدگاه امام خميني روند وحدت بين مسلمان، ضرورت ايجاد سمبلها و نهادهاي تازه اي را ميطلبيد كه فراتر از زمان و مكان قرار دارد.
رهبر معظم انقلاب اسلامي در رابطه با هفته وحدت فرموده اند: اگر امروز بشريت متوجه اين رحمت بشود - رحمت وجود اسلام، رحمت تعاليم نبوي، اين سرچشمه جوشان وحدت و آن را بيابد و خود را از آن سيراب كند، بزرگترين مشكل بشر برطرف خواهد شد. اگر چه همين امروز هم، تمدن هاي موجود عالم، بلاشك از تعاليم اسلام بهره مند شده اند و بدون ترديد آنچه از صفات و روش هاي خوب و مفاهيم عالي در بين بشر وجود دارد، متخذ از اديان الهي و تعاليم انبياء و وحي آسماني است و بخش عظيمي از آن، به اسلام متعلق است، امروز بشر به معنويت و صفا و معارف روشن، حق و دلپذير اسلام - كه هر دل با انصافي آن معارف را ميپذيرد و ميفهمد - نيازمند است. لذاست كه دعوت اسلامي در جهان، طرفدار پيدا كرده است و بسياري از غير مسلمين هم دعوت اسلامي را پذيرفتهاند.
برگزاري جشن وحدت
مردم مسلمان و انقلابي استان كردستان در تلاقي بهار نبوت و بهار طبيعت آماده برگزاري جشن هاي هفته وحدت در سال اتحاد ملي و انسجام اسلامي مي شوند.
استان كردستان به عنوان يكي از استان هاي اهل سنت كشورمان
هر سال در ايام برگزاري هفته وحدت تجلي گاه وحدت و اخوت بين مذاهب اسلامي است و صداي دل انگيز دف و اشعار عارفانه و مولودي خواني منادي اين وحدت است.
به گزارش ايرنا از منظر مردم كردستان نام گذاري سال?? به عنوان سال اتحاد ملي و انسجام اسلامي اهميت هفته وحدت امسال را مضاعف و مسئوليت مسلمانان را بيشتر از گذشته كرده است. كردستاني ها بر اين باورند كه آئين هاي ويه هفته وحدت امسال با توجه به توطئه هاي تفرقه افكنانه استكبار جهاني اهميت ويه اي دارد و بزرگداشت اين هفته در حقيقت پاسخ دندان شكن مسلمانان سني و شيعه به استكبار خواهد بود. جشن هاي ويه هفته وحدت امسال، دوازدهم ربيع الاول با نورافشاني آسمان كردستان به مناسبت سالروز ميلاد حضرت نبي اكرم(ص)آغاز مي شود.
برگزاري جشن بزرگ مولودي خواني در مسجد جامع سنندج، برپايي آيين هاي جشن و سرور در مراكز دانشگاهي، برگزاري مسابقات فرهنگي، علمي و ورزشي از جمله برنامه هاي ويه هفته وحدت امسال در كردستان است. دبير ستاد بزرگداشت هفته وحدت استان كردستان مي گويد: در سال اتحاد ملي و انسجام اسلامي، جشن هاي هفته وحدت بايد باشكوه تر از گذشته برگزار شود.
روحانيان اهل سنت استان كردستان اصولاً معتقدند كه هر گونه حركت در جهت ايجاد اختلاف بين مسلمانان جايز نيست و با عنايت به توطئه هاي مزورانه استكبار جهاني، خواستار حركت جدي تر در تحقق اهداف سال اتحاد ملي و انسجام اسلامي هستند.
همچنين هفته وحدت با شور و حالي خاص همزمان با سراسر كشور از?? ربيع الاول در سيستان و بلوچستان آغاز شده است. اقشار مختلف شيعه و سني سيستان و بلوچستان يكي ديگر از استان هاي مرزي جنوب شرق كشور كه سالها در كنار يكديگر با صلح و آرامش زيست كرده اند هفته وحدت را با شور و شادي خاصي آغاز كردند.
مردم اين استان از شمال تا جنوب آن از چند روز پيش براي برگزاري آيين هاي جشن و سرور ميلاد پيامبر اكرم(ص)و هفته وحدت آماده شده اند. زندگي مسالمت آميز و اتحاد و همبستگي شيعه و سني در سيستان و بلوچستان زبانزد عام و خاص و الگويي مناسب براي تمامي مسلمانان جهان است.
برگزاري كنفرانس بين المللي وحدت اسلامي
بيستمين كنفرانس بين المللي وحدت اسلامي با موضوع ويگي هاي سيره پيامبر اعظم(ص)به منظور بررسي ويگي هاي فردي، اجتماعي، فرهنگي و تمدني پيامبر اكرم(ص)17 تا 19 فروردين ماه با حضور انديشمنداني از 45 كشور جهان به همت مجمع جهاني تقريب مذاهب اسلامي در تهران برگزار مي شود.
در اين كنفرانس كه همزمان با ميلاد با سعادت پيامبر اعظم(ص)و هفته وحدت برگزار مي شود، جمعي از متفكران، انديشمندان و شخصيت هاي برجسته علمي و فرهنگي و اعضاي مجمع عمومي اين مجمع شركت خواهند داشت.
آينده نگري و برقراري روابط عقلاني بين پيروان اديان آسماني و مذاهب اسلامي، بررسي فرهنگ وحدت و تعهد متقابل، جهاد اسلامي و دفاع از كيان امت و بررسي اخلاق انساني و ايمان و عبوديت، مدارا و آسان گيري از موضوعات اين كنفرانس است.
نگاه  انساني به محيط زيست، تعالي معنوي بشريت، جهانشمولي در اخلاق و عدالت، فرهنگ گفتگو، صلح و همزيستي، تعليم، تربيت و دعوت اسلامي، دفاع از مستضعفان جهان و تعادل در شخصيت از ديگر مسائل مورد بحث در بيستمين كنفرانس بين المللي وحدت اسلامي است.
</TEXT>
</DOC>
<DOC>
<DOCID>HAM2-860116-031</DOCID>
<DOCNO>HAM2-860116-031</DOCNO>
<ORIGINALFILE>/1386/860116/news/_ejtem.htm</ORIGINALFILE>
<ISSUE>پنجشنبه 16 فروردين 1386 - سال پانزدهم - شماره4234 - Apr 5, 2007</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
تب كنكور، تبليغات دروغين مؤسسات آموزش غيرمجازرا تشديد كرده است
تعطيلي 50 مؤسسه آموزش عالي غيرمجاز
</TITLE>
<TEXT>


علي اصغر محمدي- همواره در آستانه برگزاري آزمون هاي دانشگاه ها و مراكز آموزش عالي، برخي از مؤسسات و آموزشگاه هاي كنكور با انجام تبليغات اغوا كننده و دادن وعده هاي واهي از قبيل قبولي صددرصد تضميني، فروش سئوالات و تست هاي احتمالي كنكور و با شگردهاي خاص، اقدام به فريب داوطلبان و خانواده هاي آنها و اخذ مبالغي هنگفت به صورت غيرقانوني مي كنند.
اين روزها و در حالي كه ثبت نام دوره هاي فراگير دانشگاه پيام نور تا 20 فروردين ادامه دارد، تبليغات مؤسسات غيرمجاز تحت عناوين دوره هاي فراگير دانشگاه پيام نور، دانشگاه بدون آزمون و...، افزايش يافته و برگه هاي تبليغاتي و دفترچه هاي ثبت نامي آنها در سطح شهر و اطراف مراكز پستي توزيع مي شود.
پيش از اين مسؤولان دانشگاه پيام نور بارها تاكيد كرده اند كه به هيچ سازمان و موسسه خصوصي مجوز  نام نويسي و برگزاري دوره هاي فراگير را نداده و نسبت به سوءاستفاده از اين موسسات هشدار دادند.
اين در حالي است كه  فعاليت مؤسسات آموزشي داراي مجوز شامل برگزاري دوره هاي كمك آموزشي و كلاس هاي تقويتي است و هيچ مؤسسه اي نمي تواند قبولي داوطلبان را در دوره هاي فراگير دانشگاه تضمين كند.
در همين حال مدير كل دفتر ارزيابي و نظارت وزارت علوم، از تعطيلي 50 موسسه آموزش عالي آزاد غيرمجاز با هماهنگي نيروي انتظامي خبر داد و گفت: به 5 موسسه غيرانتفاعي نيز اخطار تعطيلي داده شده است.
رضا عامري افزود: تشكيل شعبه ويژه و قاضي كه در اين زمينه تخصص داشته باشد، اولويت هايي است كه وزارت علوم براي تسريع در جلوگيري از فعاليت موسسات غيرمجاز در دستور كار دارد.
وي با بيان اينكه وزارت علوم خواهان واگذاري برخي موارد قانوني در برخورد با موسسات آموزش عالي غيرمجاز به اين وزارتخانه است، گفت: بدين وسيله با تشخيص غير قانوني بودن يك موسسه حكم تعطيلي آن به سرعت صادر و موسسه با حكم وزارت علوم تعطيل مي شود.
مدير كل دفتر ارزيابي و نظارت وزارت علوم افزود: در حال حاضر فرايند تعطيلي اين گونه موسسات طولاني است به گونه اي كه درخواست تعطيلي از طريق معاونت حقوقي وزارت علوم به قوه قضائيه ارائه مي شود و حكم تعطيلي پس از زماني طولاني از سوي دستگاه هاي قضايي صادر مي شود.
همچنين برخي از اين مؤسسات خود را به نوعي وابسته به سازمان سنجش معرفي مي كنند،در حالي كه سازمان سنجش آموزش كشور بارها هرگونه ارتباط و همكاري خود را به هر نوع و شكلي با اين مؤسسات به شدت تكذيب كرده و به كنكوري ها و خانواده ها هشدار داده است كه فريب تبليغات مؤسسات غيرمجاز را نخورند.
از سوي ديگر علي عباسپور رئيس كميسيون آموزش مجلس در اين باره گفت: بايد خلأهاي قانوني برخورد با آموزشگاه ها و مراكز غيرمجاز آموزش عالي شناسايي شود و در زمينه تصويب قوانين مورد نياز، كميسيون آموزش مجلس آمادگي لازم را دارد. وي از بررسي قوانين برخورد با مراكز آموزشي غيرمجاز خبر داد و گفت: بايد خلأ هاي قانوني شناسايي و دلايل ارائه احكامي همچون حكم دانشگاه هاوايي مشخص شود.
همچنين معاون حقوقي و پشتيباني وزارت علوم گفت: قوانين دست و پا گير برخورد با مراكز آموزشي غيرمجاز بايد حذف شوند.
سيد محمد حسيني با اشاره به اينكه بر اساس قانون وزارت علوم موظف است به مراكز آموزشي غيرمجاز اخطار تعطيلي دهد، افزود: ارائه اخطار به مراكز آموزشي غيرمجاز برخورد با اين مراكز را چندين ماه به عقب مي اندازد.
در همين حال مشاور قضايي دادستان كل كشور بر نظام  مند شدن نظارت بر آموزشگاه هاي كنكور تاكيد كرد. مشاور قضايي دادستان كل كشور نيز چندي پيش در نشست بررسي تخلفات موسسات علمي و آموزشي غير مجاز بر لزوم نظام  مند  شدن امر بازرسي و نظارت بر فعاليت موسسات و آموزشگاه هاي كنكور تاكيد كرد.
حسين ذبحي در اين نشست بر لزوم برخورد قاطع با موسسات و آموزشگاه هايي كه مجوز فعاليت از نهادها و مراجع متولي امر دريافت نكرده اند، تاكيد كرد و افزود: دسته اي از اين موسسات مجوز فعاليت دارند ولي در زمينه اي غير از موضوع مجوز خود فعاليت مي كنند( موسسات مجاز كه مرتكب تخلف شده اند)؛ به طور مثال از آموزش و پرورش مجوز برگزاري كلاسهاي تقويتي گرفته اند و در كنار آن به آموزش موسيقي و زبان هم مي پردازند كه بايد فعاليت اين موسسات در شاخه يا شاخه هاي غيرمرتبط متوقف شود.
همچنين مدير كل آموزشهاي آزاد وزارت علوم، تحقيقات و فناوري در اين باره گفت: حدود 70 موسسه آموزش عالي آزاد به صورت مجاز و قانوني در كشور فعاليت مي كنند.
دفتر آموزشهاي آزاد وزارت علوم، تحقيقات و فناوري پيش از اين با هشدار نسبت به تشديد فعاليت موسسات غيرقانوني در زمينه آموزش عالي، اعلام كرده بود: برگزاري هر نوع كلاس تقويتي آموزش عالي همانند كلاس هاي آمادگي آزمون هاي كارداني به كارشناسي، آمادگي آزمونهاي كارشناسي ارشد و تقويتي دانشگاه پيام نور، صرفا در موسسات آموزش عالي آزاد مصوب وزارت علوم امكان پذير است و اين موسسات موظفند نسخه اي از موافقت نامه قطعي و مجوز برگزاري دوره هاي خود را در محل مناسبي در معرض ديد كاربران نصب كنند.
به گفته عليرضا علي احمدي رئيس دانشگاه پيام نور اين دانشگاه براي برگزاري دوره هاي دانش پذيري براي هيچ موسسه خصوصي مجوز صادر نكرده است و وزارت علوم نيز در صورتي كه در گذشته اين مجوز را به معدودي از موسسات ارائه كرده اكنون اين مجوز را لغو نموده است.
وي تاكيد كرد: دانشگاه پيام نور به شيوه سراسري و فراگير اقدام به جذب دانشجو مي كند كه تمامي امتحانات توسط سازمان سنجش و به صورت يكسان برگزار مي شود و پذيرفته شدگان اين دوره ها مدركي يكسان دريافت مي كنند.
</TEXT>
</DOC>
<DOC>
<DOCID>HAM2-860116-032</DOCID>
<DOCNO>HAM2-860116-032</DOCNO>
<ORIGINALFILE>/1386/860116/news/_ejtem.htm</ORIGINALFILE>
<ISSUE>پنجشنبه 16 فروردين 1386 - سال پانزدهم - شماره4234 - Apr 5, 2007</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
ساماندهي پايان نامه هاي تحصيلات تكميلي
</TITLE>
<TEXT>
گروه اجتماعي- پايان نامه هاي دانشجويان تحصيلات تكميلي امسال ساماندهي مي شود.مديركل امور پژوهشي وزارت علوم در اين باره به مهر گفت: در تلاش هستيم براي سال جديد تمامي دانشگاه ها را به سمت پايان نامه هايي مطابق با نياز جامعه هدايت كنيم. بهزاد سلطاني افزود: همچنين در سال جديد دانشگاه ها ملزم به قراردادن پايان نامه هاي تحصيلات تكميلي خود در مركز اسناد و اطلاعات مدارك علمي هستند.
</TEXT>
</DOC>
<DOC>
<DOCID>HAM2-860116-033</DOCID>
<DOCNO>HAM2-860116-033</DOCNO>
<ORIGINALFILE>/1386/860116/news/_ejtem.htm</ORIGINALFILE>
<ISSUE>پنجشنبه 16 فروردين 1386 - سال پانزدهم - شماره4234 - Apr 5, 2007</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
آزمون كارداني فرهنگيان در كنكور سراسري ادغام شد
</TITLE>
<TEXT>
گروه اجتماعي- آزمون كارداني ناپيوسته فرهنگيان در كنكور سراسري ادغام شد.
معاون سازمان سنجش كشور با اعلام اين مطلب به فارس گفت: با هماهنگي هاي انجام شده با وزارت آموزش و پرورش از اين پس آزمون كارداني ناپيوسته فرهنگيان به طور مجزا برگزار نمي شود و اين آزمون در كنكور سراسري ادغام مي شود.
حسين توكلي با اشاره به اين كه ادغام اين 2 آزمون سبب كاهش هزينه ها مي شود، افزود: بر اين اساس آموزگاران ديپلمه رسمي وزارت آموزش و پرورش مي توانند با ثبت نام در كنكور سراسري ضمن انتخاب رشته هاي ويژه خود ساير رشته هاي تحصيلي آزمون سراسري را نيز انتخاب كنند.
</TEXT>
</DOC>
<DOC>
<DOCID>HAM2-860116-034</DOCID>
<DOCNO>HAM2-860116-034</DOCNO>
<ORIGINALFILE>/1386/860116/news/_ejtem.htm</ORIGINALFILE>
<ISSUE>پنجشنبه 16 فروردين 1386 - سال پانزدهم - شماره4234 - Apr 5, 2007</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
16ميليون مين عمل نكرده در مناطق جنگي ايران وجود دارد
</TITLE>
<TEXT>


دبيركل سازمان ملل: مين  هاي عمل  نكرده جنگ  هاي جهان سالانه 51 هزار قرباني مي گيرد
ليلا خاكسار - دبيركل سازمان ملل با اعلام اين كه مين  هاي زميني و مهمات عمل نكرده از زمان جنگ، سالانه 15 هزار قرباني مي گيرد، از تمامي كشور  هاي جهان خواست تا به معاهده منع توليد مين  هاي ضد نفر پيوسته و مفاد آن را اجرايي كنند.
بان كي مون، همزمان با 15 فروردين، روز بين المللي آگاهي درباره مين و كمك در اقدام عليه آن در پيامي گفت: اين روز يادآوري در اين زمينه است كه ميليون ها نفر از مردم در نزديك به 80 كشور جهان هنوز در ترس از مين  هاي زميني و مهمات عمل نكرده انفجاري ناشي از جنگ به سر مي برند.
وي با بيان اين كه اين ابزار ها كماكان هر سال 15 هزار قرباني جديد را مي گيرد، اظهار كرد: اين امر تلفات غيرقابل قبول جاني و نقص عضو ايجاد كرده، به وسايل امرار و معاش مردم صدمه  زده و در دسترسي به زمين، جاده  ها و خدمات زيربنايي مانع ايجاد مي كند.
از سوي ديگر كنوت اوستبي، هماهنگ كننده سازمان ملل متحد و نماينده مقيم برنامه عمران ملل متحد در كنفرانس خبري كه به مناسبت اين روز برگزار شده بود، گفت: بيشتر قربانيان مين افراد غير نظامي هستند كه در ايران نيز تهديداتي جدي براي آنها وجود دارد و بايد تلاش كنيم با برنامه آگاه سازي در چارچوب بين المللي با هدف ايجاد محيطي امن براي زندگي مردم آنها را پاكسازي كنيم.
وي افزود: در حال حاضر 14 نهاد تخصصي سازمان ملل متحد در40 كشور در اين زمينه فعاليت مي كنند و 153 كشور به كنوانسيون اوتاوا پيوسته اند. اين كنوانسيون به كشور  هاي عضو به مدت 10 سال فرصت مي دهد تا مين  ها را شناسايي و از بين ببرند و اميدواريم كه كشور ايران هم به اين كنوانسيون بپيوندد و از كمك هاي بين المللي در اين زمينه بهره مند شود.
مرتضي حبيبي، رئيس مركز مين زدايي كشورمان نيز در اين نشست گفت: در سال 61 زمين  هاي آلوده به مواد منفجره و گلوله هاي عمل نشده 5/6ميليون هكتار بود كه به مرور عمليات پاكسازي انجام شد كه در حال حاضر 4/3 ميليون هكتار پاكسازي شده و بخش زيادي از اين اراضي زير كشت رفته و مردم شهر ها و روستا ها به زندگي خود برگشته اند.
شيرين عبادي، عضو هيأت مديره كانون مشاركت در پاكسازي مين نيز گفت: هنوز 16 ميليون مين عمل نكرده در مناطق جنگي باقي مانده كه بطور متوسط 8 ميليون انسان در معرض خطر قرار دارند و آنچه ما به عنوان سازمان غيردولتي و مردمي از مسئولين مي خواهيم تسريع براي پاكسازي اين مناطق است و از نهادهاي بين المللي هم خواهان كمك و در اختيار گذاشتن امكانات براي رسيدگي هرچه زودتر به اين موضوع هستيم.
منصور آقانصير،رئيس امداد و نجات هلال احمر ضمن اشاره به خدمات اين سازمان گفت: اين سازمان در راستاي اهداف و وظايف قانوني و انسان دوستانه خود جهت پيشگيري و به حداقل رساندن قربانيان مين و مواد منفجره باقي مانده از جنگ در ارديبهشت سال 1382 مقدمات اجرايي پروژه اي را با همكاري كميته بين المللي صليب سرخ به منظور تربيت مربي در زمينه آموزش آگاهي از خطرات مين و مواد منفجره فراهم كرد.
وي افزود: در سال 1383 اين پروژه در پنج استان مرزي غرب كشور و سپس در آذر ماه 1384 در 2 استان شرقي كشور به اجرا درآمد.
وي گفت: گروه مخاطب اين آموزش ها، مردم، بخصوص عشاير، روستاييان مرزنشين، كاروان هاي زيارتي و سياحتي و پناهندگان كشورهاي همسايه شرقي(افغانستان)و غربي(عراق )بودند. از ابتداي اين طرح تاكنون 287هزار و 521نفر طي 7390 دوره آموزش ديده اند و در اين راستا بروشور  هاي آموزشي به زبان فارسي، كردي و عربي منتشر شده است و در استان  هاي مربوطه به زبان محلي و فارسي آموزش داده شده است.
</TEXT>
</DOC>
<DOC>
<DOCID>HAM2-860116-035</DOCID>
<DOCNO>HAM2-860116-035</DOCNO>
<ORIGINALFILE>/1386/860116/news/_ejtem.htm</ORIGINALFILE>
<ISSUE>پنجشنبه 16 فروردين 1386 - سال پانزدهم - شماره4234 - Apr 5, 2007</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
فراخوانمشمولان متولد 55تا 67 به خدمت سربازي
</TITLE>
<TEXT>
گروه اجتماعي- سازمان وظيفه عمومي ناجا با صدور اطلاعيه اي وضعيت سربازي مشمولان متولد سال 1367 را جهت اعزام به خدمت دوره ضرورت و همچنين مشمولان متولد سال 1368 را جهت رسيدگي به وضعيت مشموليت آنان اعلام نمود.
بر اساس اين اطلاعيه مشمولان متولد 1367 كه در سال 1385 به وضعيت آنان رسيدگي شده و مشمولاني كه شرايط اعزام به خدمت دوره ضرورت را دارند؛در سال 1386 به خدمت سربازي اعزام خواهند گرديد.
همچنين كليه مشمولان متولد سال 1368 موظفند تا پايان سال جاري به دفاتر پستي سراسر كشور مراجعه و نسبت به تكميل مدارك قيد شده در دفترچه راهنماي خدمت وظيفه عمومي اقدام و به آدرس تهران -ميدان سپاه -سازمان وظيفه عمومي ناجا و يا صندوق پستي 313-16415 ارسال نمايند.
نيروهاي نظامي و انتظامي كه قبلاً مشمولان متولد سال 1368 را به عنوان كاركنان پايور استخدام نموده و يا در سال جاري استخدام خواهند نمود موظفند گواهي مربوطه را به صورت جداگانه به آدرس فوق ارسال نمايند. همچنين مراكز آموزش عالي و دانشگاه ها بايستي درخواست صدور معافيت تحصيلي براي مشمولان متولد سال 1368 شاغل به تحصيل در موسسات آموزشي مربوطه را به صورت انفرادي به آدرس فوق ارسال نمايند.مشمولان متولد سال 1368 مقيم خارج از كشور نيز براي تعيين وضعيت مشموليت خود بايستي به نمايندگي هاي كنسولي يا سياسي دولت جمهوري اسلامي ايران در كشور محل اقامت خود مراجعه نمايند.
سازمان وظيفه عمومي نيروي انتظامي، همچنين مشمولان داراي تحصيلات ديپلم و زير ديپلم متولد سال هاي 55 تا پايان 67 را به خدمت سربازي فرا خواند.
سازمان وظيفه عمومي ناجا با صدور اطلاعيه اي اعلام كرد،تمامي مشمولان غايب و غيرغايب كه زمان اعزام آنان در برگه هاي اعزام به خدمت صادره از سازمان وظيفه عمومي ناجا فروردين ماه سال 1386 تعيين گرديده است، ساعت 6 صبح روز شنبه 18/1/1386 و تمامي مشمولان عادي زيرديپلم غايب و غير غايب مزبور در ساعت 30/6 صبح روز يكشنبه 19/1/1386 به معاونت وظيفه عمومي استان مربوطه مراجعه تا به خدمت دوره ضرورت اعزام گردند.
ارائه  كارت
پايان خدمت
به نخبگان
در ازاي انجام
پروژه پژوهشي
رئيس ستاد كل نيروهاي مسلح نيز با بيان اين كه نخبگان، به ازاي خدمت وظيفه عمومي با انجام پروژه تحقيقاتي، از نظر قانوني و خدمت وظيفه، تدارك و پشتيباني مي شوند، گفت: به نخبگان معرفي  شده از سوي بنياد ملي نخبگان در ازاي انجام پروژه  پژوهشي مورد نياز كشور كارت پايان خدمت سربازي ارائه مي شود. سرلشكر بسيجي دكتر سيد حسن فيروزآبادي در جمع فرماندهان و مسئولان نيروهاي مسلح در خصوص حمايت از نخبگان كشور اظهار كرد: براي تحقق چشم انداز 20 ساله و موفقيت سياست كلي تعيين شده از سوي مقام معظم فرماندهي كل قوا براي توليد علم و توسعه علمي كشور، ضرورت دارد به نخبگان توجه لازم شود.
</TEXT>
</DOC>
<DOC>
<DOCID>HAM2-860116-036</DOCID>
<DOCNO>HAM2-860116-036</DOCNO>
<ORIGINALFILE>/1386/860116/news/_ejtem.htm</ORIGINALFILE>
<ISSUE>پنجشنبه 16 فروردين 1386 - سال پانزدهم - شماره4234 - Apr 5, 2007</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
افزايش حداقل حقوق بازنشستگان به شرط پاسخگويي منابع
</TITLE>
<TEXT>
ايسنا: عضو كميسيون اجتماعي مجلس گفت: وزارت رفاه و تأمين اجتماعي قول داده است در سال جديد، تا جايي كه منابع جوابگو باشد، حداقل حقوق بازنشستگان سازمان تأمين اجتماعي به 200 هزار تومان افزايش يابد.
ابوالقاسم مختاري با اشاره به اين كه پرداخت حداقل حقوق بازنشستگان تا سقف تعيين شده 200 هزار تومان در دو ماه پاياني سال گذشته به تصويب كميسيون تلفيق نرسيده بود، گفت: البته اين افزايش در سال جديد نيز تضمين قانوني ندارد و ممكن است شامل عده اي نشود. به گفته مختاري، تا كنون اقدامي كه بتواند مستمري و حداقل حقوق بازنشستگي را تأمين كند، انجام نگرفته و وزارت رفاه نيز معتقد است با توجه به اين كه خود منابع مالي اش را تأمين مي كند، تصويب قانوني مجلس مبني بر پرداخت حداقل حقوق اين افراد تا سقف 200 هزار تومان، بدون منابع مالي امكان پذير نيست و دولت بايد اين منابع را تأمين كند؛ حال آن كه دولت اين موضوع را نپذيرفته و معتقد است سازمان تأمين اجتماعي بايد خود تأمين كننده باشد. عضو كميسيون اجتماعي مجلس در پايان با بيان اين كه دولت حدود 6 هزار ميليارد تومان به وزارت رفاه و تأمين اجتماعي بدهكار است، اظهار كرد: سال گذشته قرار بود تا دولت يكهزار و 500 ميليارد تومان از بدهي ها را به اين وزارتخانه پرداخت كند كه اين امر محقق نشد.
</TEXT>
</DOC>
<DOC>
<DOCID>HAM2-860116-037</DOCID>
<DOCNO>HAM2-860116-037</DOCNO>
<ORIGINALFILE>/1386/860116/news/_ejtem.htm</ORIGINALFILE>
<ISSUE>پنجشنبه 16 فروردين 1386 - سال پانزدهم - شماره4234 - Apr 5, 2007</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
رئيس پليس مبارزه با مواد مخدر اعلام كرد
آغاز جمع آوري معتادان خياباني
</TITLE>
<TEXT>
گروه اجتماعي- رئيس پليس مبارزه با مواد مخدر ناجا ضمن اعلام برنامه هاي سال 86 پليس مبارزه با مواد مخدر، از آغاز مرحله دوم طرح جمع آوري معتادان خياباني در سراسر كشور، خبر داد.
سردار حسين آبادي، رئيس پليس مبارزه با مواد مخدر ناجا ضمن تشريح عملكرد پليس در سال 85، مهمترين برنامه پليس را در جهت مبارزه با ورود مواد مخدر، افزايش مبارزه و مقابله با باندها، شبكه ها و ترانزيت مواد مخدر دانست.
حسين آبادي، اولويت هاي ديگر اين پليس را در سال 86 در حوزه اعتياد، برخورد جدي با معتادان ولگرد و جمع آوري آنان در جهت هدايت به مراكز درماني و بازپروري، اعلام كرد و اظهار داشت: در سال گذشته مراكز درماني دولتي و غيردولتي جهت درمان معتادان با متادون راه اندازي شد و امسال نيز همانند سال گذشته، پليس با جديت متادون درماني را در دستور كار خود دارد.
وي خاطرنشان كرد: در سال گذشته تلاش ما فشار بر روي دستگاه هاي درماني در جهت گسترش و توسعه مراكز درماني بود تا با اجراي طرح جمع آوري معتادان خياباني، آمادگي لازم را در خود بوجود آوردند.
</TEXT>
</DOC>
<DOC>
<DOCID>HAM2-860116-038</DOCID>
<DOCNO>HAM2-860116-038</DOCNO>
<ORIGINALFILE>/1386/860116/news/_ejtem.htm</ORIGINALFILE>
<ISSUE>پنجشنبه 16 فروردين 1386 - سال پانزدهم - شماره4234 - Apr 5, 2007</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
با مردم
9 تا 12 به استثناءروزهاي تعطيل23023337
</TITLE>
<TEXT>
ميهمان ناخوانده در سفره خانه
به ميمنت روزهاي عيد به همراه ميهمانان خود، سري به سفره خانه سنتي... در خيابان گاندي تهران زديم. چشمتان روز بد نبيند كه سوسك جان باخته اي هم به اين ميهماني آمده بود. از سر خلوص، حضور اين ميهمان ناخوانده را به گردانندگان سفره خانه، يادآور شديم، اما باز هم چشمتان روز بد نبيند با چنان واكنش خشم آلودي روبه رو شديم كه نگو و نپرس... باقي مي ماند بر عهده دستگاههايي كه مفهوم بهداشت را در اين مكان ها جا بيندازند.
م. عليزاده. تهران
عاقل آن است كه...
از قديم گفته اند، عاقل آن است كه انديشه كند پايان را. حالا حكايت بعضي از مسافران نوروزي است كه با روياي سفرهاي تابستاني، با مقداري غذا و توشه و خوراكپزي و بيتوته كردن در كنار خيابان، در ايام عيد راه افتادند به سمت شهرهاي شمالي از جمله شهر ما تنكابن، چنان كه افتد و داني، با رگبارهاي شديد بهاري بار و بنديل را برچيدند و از خير سفر گذشتند. اميد كه درسي باشد براي سالهاي آتي تا مسافران نوروزي با تدبير و پيش بيني و تجهيزات بهتري راهي شمال و شهر ما تنكابن شوند. ناگفته نماند كه به قول آن لطيفه معروف، كمبود هتل و ميهمان خانه ارزان قيمت هم در ناكامي مسافران، بي تأثير نيست.
اسد كرمي- تنكابن
كوزه گر و كوزه شكسته
@ لابد مي دانيد، محله قديمي مجيديه و از جمله محل سكونت ما خيابان استاد حسن بنا در جوار يكي از مهمترين تأسيسات آب تهران واقع شده است. اما به مصداق مثل قديمي كوزه گر از كوزه شكسته آب مي خورد، ما هم از فشار مناسب آب محروم مانده ايم. با پيغام و تلفن، مسأله را وارسي كرديم، اما هنوز به نتيجه نرسيده ايم. اميدواريم، سال نو بشارت دهنده رفع اين مسأله باشد.
نوشاد ميرقطبي- تهران
آن تمدن و اين رفتار؟!
اگر دوربيني داشتم، باران لاينقطع پوست و پسمانده انواع ميوه و تنقلات را كه از يك خودرو سواري در بزرگراه صدر به اطراف مي باريد، ثبت مي كردم تا به عنوان يكي از عجايب عصر ما معرفي شود. اطمينان دارم، اگر موفق به ديدار جناب راننده و سرنشينان خودرو مي شديم، چنان در باب فرهنگ و تمدن كهن ما داد سخن مي دادند كه كم مي آورديم! يادمان باشد كه گفته اند: دو صد گفته چون نيم كردار نيست.
پروانه رضايي- تهران
حيف از دريا
در ساحل زيباي رامسر، شاكر و شادمان افق نيلگون دريا را تماشا مي كردم كه ناگهان ديدم يك شيء سرخ رنگ به وسط موج ها پركشيد. نيم خيز شدم و نگاهي به دور و برم انداختم و ديدم، تني چند از سياحتگران نوروزي، هندوانه بزرگي را شكافته اند و پس از تناول بقاياي آن را به دريا مي ريزند! گفتم حيف نيست اين درياي زيبا را كه كم و بيش در كام آلودگي رفته، آلوده ترش كنيم؟!... عذرخواهي كردند و افزودم: شكر نعمت نعمتت افزون كند.
عابد خواه- رامسر
آسفالتي كه من ديدم
@ اگر اشتباه نكنم صد سال از اختراع آسفالت مي گذرد و دست كم 70 سال است كه ما خيابان آسفالته داريم. اما آسفالتي كه در آزادراه تهران- ساوه مي ريزند، چنين پشتوانه اي ندارد. مي گوييد نه؟!... اهل فن بيايند و بررسي كنند. يك بار محكم كاري، بهتر از صد بار دوباره كاري است.
احمدي- زنجان
دلمان لك زده!
در ميان اين همه شيرهاي جورواجور در بسته بندي هاي رنگارنگ دلمان لك زده براي آن شير پاستوريزه اي كه واقعاً  طعم شير داشت. در بعضي از اين محصولات، طعم چربي افزودني و شيرخشك، اشتهاي آدم را كور مي كند. پس كجاست آن كنترل كيفيت كه دم و دستگاه مفصلي هم برايش درست كرده بوديم؟! 
خسرو صادقي- كرج
روياي دوردست
سالهاست كه خانه دار شدن براي اعضاي شركت تعاوني مسكن سازمان سابق امور اداري و استخدامي كشور به صورت رويايي دوردست درآمده است. ظاهراً  زميني كه براي اين كار در نظر گرفته شده بود، در وردآورد كرج، گرفتار چم و خم هاي اداري و عدم تغيير كاربري و... شده است. در حالي كه در همسايگي زمين ما، شركت... در حال ساخت و ساز است. شركت مترو هم، آماده است در قبال تصرف ضروري بخشي از زمين پول آن را بپردازد. مي ماند عنايت وزارت مسكن كه اميدواريم شامل حال ما بشود.
جواد اصغرزاده شبستري- تهران
اندر آداب مسافرت
@ در ايام عيد قسمت شد كه با يكي از اين اتوبوس هاي لوكس بلندبالا با خيال راحت به اصفهان سفر كنيم. تا حوالي شهرري با همسر و بچه هايم، در اوصاف اتوبوس و راحتي جا، گپ مي زديم از آن به بعد، مرد ميانسالي كه پشت سر ما نشسته بود چنان با صداي بلند، از خاطرات ايام كودكي و عهد جواني اش گفت و گفت كه وقتي به اصفهان رسيديم، دست كم به يك عدد قرص مسكن براي رفع سردرد احتياج پيدا كرديم. راستي آداب سفر با اتوبوس را هم بايد يكي يكي به ما ياد بدهند؟!
فرهمند سليمي- كرج
چشم اندازهاي ناپيدا
اينجانب برخلاف بعضي از منتقدين، برج سازي را يك كار توليدي كلان و اشتغالزا مي دانم؛ اما به اين شرط كه اين همه به قول مهندسان معمار اغتشاش بصري ايجاد نكنند. زماني از هر خيابان تهران چشم اندازهاي زيباي كوههاي شمال شهر پيدا بود و مردم از اين همه زيبايي نصيبي مي بردند. قرار نبود، چشم اندازها را ساختمان هاي بلند كور كنند. مسأله هم مربوط به امروز نيست. اما اگر از همين امروز چاره انديشي بشود، بهتر از فرداست.
حسين- ع- تهران
تنديس هايي از جنس زباله!
@ تا 15-10 سال پيش، گل و گياه كنار جاده ها را كيسه هاي نايلوني مي پوشاندند و حالا، قوطي هاي پلاستيكي ريز و درشت، از دوردست همچون تنديس هاي بلورين جلوة هاي بهاري را مغلوب كرده اند!  توليدي هاي نوشابه لطف كنند و براي اين بطري ها، مثل شيشه نوشابه هاي قديم گرويي تعيين كنند، تا بلكه بختك اين قوطي ها و بطري ها از محيط زيست ما برداشته شود.به قول معروف: از طلا گشتن پشيمان گشته ايم مرحمت فرموده ما را مس كنيد
عاطفه- س. بابل
</TEXT>
</DOC>
<DOC>
<DOCID>HAM2-860116-039</DOCID>
<DOCNO>HAM2-860116-039</DOCNO>
<ORIGINALFILE>/1386/860116/news/_ejtem.htm</ORIGINALFILE>
<ISSUE>پنجشنبه 16 فروردين 1386 - سال پانزدهم - شماره4234 - Apr 5, 2007</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
پاسخ مسئولان
</TITLE>
<TEXT>
جابه جايي مسافر از مسير قبلي انجام خواهد شد
در پاسخ به مطلب درج شده در همشهري مورخ 11/11/85 ستون با مردم با عنوان تردد اتوبوس هاي بليتي در خيابان آسيا و فردوس قطع شد به اطلاع مي رساند: عمليات اجرايي پل هوايي تقاطع بلوار آسيا و فردوس باعث تغيير مسير خط 23-22(شهرك هوانيروز- فلكه صادقيه)شده و اتوبوس ها از بلوار رسالت كه داراي دو ايستگاه پرمسافر مي باشد، تردد مي كنند و اتوبوس هاي خطوط خصوصي 13-1 از خيابان الهام كه داراي دو ايستگاه كم مسافر مي باشد وارد بلوار فردوس شده و به سمت شرق جابه جايي مسافر را انجام مي دهد كه پس از پايان عمليات اجرايي اين جابه جايي از مسير قبل صورت خواهد گرفت.
روابط عمومي شركت واحد اتوبوسراني تهران و حومه
نيازمند هماهنگي است
در پاسخ به مطلب درج شده در همشهري مورخ 15 بهمن،85 ستون بامردم با عنوان باقرشهر مترو ندارد، به اطلاع مي رساند: -1 ايستگاه ايجاد شده در خيابان هنرستان باقرشهر با مناطق مسكوني حدود 3كيلومتر فاصله دارد و در محدوده شهرداري منطقه 19 تهران قرار دارد. -2 جلسات مختلفي توسط مديران شهرداري و شوراي اسلامي باقرشهر با مديران شركت راه آهن مترو تهران مبني بر احداث ايستگاه در انتهاي خيابان شهيد فيروزي(توريست)در باقرشهر برگزار شده، ولي تاكنون به نتيجه نرسيده است.-3 ايجاد ايستگاه و اتوبوس و ميني بوس نيازمند تعريض و ايجاد بلوار حدفاصل بلوار غدير(جاده قديم تهران- قم تا ايستگاه فوق)و تعريض خيابان شهيد گلشني است كه خيابان فوق در حريم شهرداري هاي مناطق 19 و باقرشهر قرار دارد.با اين حال اين شهرداري نسبت به نقشه برداري و تهيه طرح مناسب اقدام نموده است و ضرورت دارد با هماهنگي شركت مترو تهران كه نسبت به احداث پايانه تعميرگاهي بزرگ فتح در مسير فوق اقدام نموده، احداث بلوار فوق به صورت مشاركتي در دستور كار شركت مترو، شهرداري هاي منطقه 19 و باقرشهر قرار گيرد.
روابط عمومي شهرداري باقرشهر
</TEXT>
</DOC>
<DOC>
<DOCID>HAM2-860116-040</DOCID>
<DOCNO>HAM2-860116-040</DOCNO>
<ORIGINALFILE>/1386/860116/news/_ejtem.htm</ORIGINALFILE>
<ISSUE>پنجشنبه 16 فروردين 1386 - سال پانزدهم - شماره4234 - Apr 5, 2007</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
برگزيدگان جشنواره الكترونيكي پيامبر اعظم(ص)فردا معرفي مي شوند
</TITLE>
<TEXT>
گروه اجتماعي- مراسم اختتاميه و معرفي برگزيدگان جشنواره الكترونيكي پيامبر اعظم(ص)فردا بعدازظهر در سالن همايش هاي صداوسيما برگزار مي شود.
بنا بر اين گزارش در مراسم اختتاميه اين جشنواره كه از سوي سازمان ملي جوانان برگزار شده علاوه بر معرفي آثار برگزيده در 12 بخش و 19 رشته فرهنگي و هنري شامل، شعر، عكس، نماهنگ، وبلاگ نويسي، گرافيك، كاريكاتور، داستان كوتاه، فيلم كوتاه و... بخشي از آثار نيز به نمايش داده خواهد شد و برنامه نيز به صورت زنده از شبكه راديويي جوان و سپس شبكه سوم سيما پخش خواهد شد.
مشاور رئيس سازمان ملي جوانان در حوزه فناوري اطلاعات و دبير جشنواره الكترونيكي پيامبر اعظم(ص)گفت: جشنواره الكترونيكي پيامبر اعظم(ص)الگوي موفقي براي نهادها و سازمان هاي فرهنگي و آموزشي كشور است تا بتوانند از ظرفيت هاي فناوري اطلاعات و اينترنت در عرصه هاي مختلف فرهنگي، هنري و آموزشي بهره ببرند.
حجت الاسلام سيدحميد حسيني، در جمع خبرنگاران گفت: باتوجه به اين كه سال 1385 با تدبير مقام معظم رهبري، سال پيامبر اعظم(ص)نامگذاري شد، سازمان ملي جوانان با همكاري نهادها و سازمان هاي مختلف فرهنگي و هنري كشور براي آشنايي بيشتر جوانان با سيره و شخصيت پيامبر اعظم(ص)جشنواره الكترونيكي پيامبر اعظم(ص)را برگزار كرد.
وي يكي از اهداف برگزاري اين جشنواره را آشناسازي اقشار مختلف جامعه به ويژه جوانان با سيره، شخصيت و رهنمودهاي پيامبر اعظم(ص)اعلام كرد و افزود: ايجاد زمينه مناسب براي توليد آثار متعدد فرهنگي و هنري در رابطه با شخصيت آن حضرت، بزرگداشت شايسته سال پيامبر اعظم(ص)، ايجاد پايگاهي جذاب و پرمحتوا در شبكه جهاني اينترنت كه به صورت اختصاصي آثار جوانان را در رابطه با پيامبر اكرم(ص)ارائه مي كند، ترويج فرهنگ استفاده صحيح و بهينه از شبكه اينترنت و فناوري اطلاعات و ارتباطات، شناسايي جوانان هنرمند و فعال در عرصه اينترنت و ايجاد ارتباط و همكاري با آنان از ديگر اهداف برگزاري جشنواره الكترونيكي پيامبر اعظم(ص)است.
دبير جشنواره الكترونيكي پيامبر اعظم(ص)با اشاره به عضويت بيش از 20 هزار نفر از جوانان در پايگاه اينترنتي جشنواره افزود: در طول مدت برگزاري جشنواره الكترونيكي پيامبر اعظم(ص)، در رشته شعر 1117 اثر، عكاسي 2530 اثر، نماهنگ 261 اثر، وبلاگ نويسي 1498 اثر، گرافيك 2396 اثر، چهل حديث نويسي 1399 اثر، كاريكاتور 588 اثر، داستان كوتاه 874 اثر، فيلم كوتاه 85 اثر، خوشنويسي 659 اثر، آموزش الكترونيكي 2010 شركت كننده و در رشته كتابخواني نيز هر هفته يك متن از كتب مرتبط با سيره و شخصيت پيامبر اعظم(ص)بر روي سايت قرار مي گرفت كه در مجموع 280 هزار نفر در اين مسابقه شركت داشتند.
</TEXT>
</DOC>
<DOC>
<DOCID>HAM2-860116-041</DOCID>
<DOCNO>HAM2-860116-041</DOCNO>
<ORIGINALFILE>/1386/860116/news/_eqtes.htm</ORIGINALFILE>
<ISSUE>پنجشنبه 16 فروردين 1386 - سال پانزدهم - شماره4234 - Apr 5, 2007</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
حلقه هاي محدودكننده بخش خصوصي
مژگان شاه حسيني
</TITLE>
<TEXT>


 بخش خصوصي در ميان حلقه هاي محدوديت، خود را با ابلاغ سياست هاي اصل 44 اميدوارتر مي بيند، زيرا ميدان دار توسعه و پيشرفت شده و از او توقع رشد و توسعه اقتصاد ملي مي رود البته با شرط حمايت هاي واقعي دولت، آنان چشم بر تحقق هر چه سريع تر اصل 44 دارند تا كشور خود را سرافراز در كنار كشورهاي همسايه ببينند و بر خود ببالند. اين خواسته بخش خصوصي است حتي آناني كه در خارج از كشور با ياد كشورشان فعاليت مي كنند، اين را مي توان از ميان كلام صادركنندگان نمونه به وضوح مشاهده كرد كه موانع قانوني و ساختاري را حتي با تحمل ضررهاي آني بنگاه اقتصادي خود به جان خريدند و توانستند در شرايط دست و پاگير اقتصادي تنديس برتري را در كارآفريني، اشتغال زايي، مديريت و بهره وري از آن خود كنند، با چند فعال و صادركننده كشور در سال هاي 85 و 84 در خصوص انتظارات بخش خصوصي در چارچوب سياست هاي اصل 44 و توسعه فعاليت هاي بخش خصوصي در توليد و صادرات، به گفت و گو نشستيم كه با هم مي خوانيم:
اسدالله عسكراولادي مديرعامل شركت صادراتي حساس و صادر كننده نمونه سال هاي 76، 79 و 85 با تاكيد بر ثمربخش بودن نتايج خصوصي سازي، بخش خصوصي را در شرايط حساس كنوني موظف مي داند كه خود را از فضاي سنتي گذشته جدا و با فضاي قرن 21 وفق دهد و در بيان علت خود اذعان مي دارد كه امروزه شرط موفقيت، نحوه و ميزان انطباق كيفيت توليد و صادرات با شرايط روز دنياست و بايد اين را از صادركنندگان خواست و به همين دليل شرايط صادرات ما بايد بر اساس اهدافي كه دولت تعيين كرده تغيير ساختار دهد چه از نظر كيفيت و چه بسته بندي و اين كار برعهده صادركنندگان است.
وي در اين زمينه نقش هدايت كننده براي دولت قائل است و اظهار مي دارد: مهم ترين وظيفه دولت بايد تغيير ساختار براي صادرات باشد و توليد براي صادرات جزو اهداف اصلي قرار گيرد نه صادرات مازاد محصول، ما بايد تغيير وضع دهيم و توليدات محصول و مصنوع را به سمت صادرات هدايت كنيم، يك نمونه از نقش ارشادي دولت بهينه سازي مناطق كشاورزي به منظور توليد براي صادرات است، مصرف داخلي به جاي خود اما بايد مانند كشورهاي تركيه، چين و يا هند مناطق مستعد توليد براي صادرات شكل گيرد و روش سنتي صادرات مازاد توليد و مصرف كنار گذاشته شود و آنچه كه ما به آن معتقديم و سياست صنعتي است توليد براي صادرات است.
رئيس كميسيون بازرگاني و صادرات اتاق ايران، لزوم بازنگري در برنامه هاي صادراتي را با ابلاغ اصل 44 از سوي بخش خصوصي ضروري دانسته و بر اين امر تاكيد مي كند كه در شرايط حاضر بايد در بازاريابي، تبليغات و قراردادها از شكل سنتي به علمي  تغيير وضع دهيم و اين كار هم وقت زيادي مي برد و علاوه بر حمايت و هدايت دولت، همت و آموزش صادركنندگان جوان لازم است تا بتوانيم سرمان را از جنگل آمازون بيرون بكشيم.
او در بيان محدوديت هاي فعاليت بخش خصوصي در امر صادرات به بي توجهي بانك ها نسبت به فروش ارز سلفي اشاره كرده و مي گويد: مشكل فعلي صادركنندگان
بي ثباتي ارز است، بانك ها بايد به بهبود اوضاع صادرات كمك كنند و صادركننده راحت باشد كه سيستم بانكي پولش را مي پردازد و فروش قراردادي ارز سلف يا فروارده بايد در سيستم بانكي برقرار شود و مني كه به برزيل كالا مي فروشم و خريدار برزيلي ارزش را به راحتي به دلار تبديل مي كند بايد بدانم كه امروز يورو چند است اما نمي دانم و به همين دليل ما در مقابل خارجيان دچار مشكل هستيم.
اين صادركننده نمونه از نقش it براي سرعت در انجام كار صادراتي و آگاهي از شرايط بازار كشور هدف با توجه به افزايش رقابت سخن گفته و از بخش خصوصي در ضعف اطلاع از كاربردهاي فناوري اطلاعات به انتقاد مي پردازد و اذعان مي دارد: ما به عنوان بخش خصوصي كمترين استفاده را در صادرات ازit مي بريم، امروزه روش مكاتباتي براي آگاهي از زمينه هاي صادراتي، تعرفه كشور هدف و يا ليست واردات كارآمد نيست و بايد به سمتي برويم كه من صادركننده بدانم كه محصول صادراتي ام در كدام كشور بازار پررونقي دارد و در آنجا سرمايه گذاري كنم، it مي تواند بازارها را با يكديگر مچ كرده و يك روز را تبديل به يك ساعت كند و سازمان توسعه تجارت هم در اين زمينه نقش محوري دارد.
وي شيوه خصوصي سازي را در كشور نامناسب مي داند و معتقد است كه اين دستور بزرگ اقتصادي به شكل واقعي اش اجرا نمي شود و مؤسسات دولتي فقط كارمندان خود را خصوصي مي كنند و هزينه صادرات را در بنادر بالا مي برند، دولت بايد به كمك بخش خصوصي بيايد و حمل و نقل ارزان براي كالاهاي صادراتي فراهم كند.
اجراي اصل 44 با ساختار اقتصادي موجود به نحو مطلوب مقدور نيست
مهندس زهتابچيان مدير عامل شركت راك شيمي  صادركننده نمونه سال هاي 81 و 85 ابلاغ اصل را در اين موقعيت بسيار اميدبخش دانسته و در عين حال اظهار مي دارد: اجراي سياست هاي اصل 44 با ساختار اقتصادي موجود به نحو مطلوب قطعاً مقدور نيست و حاصل اجراي اين ابلاغيه، منتج به تشكيل شركت هاي شبه دولتي با ساختار دولتي مي شود كه به نفع بخش خصوصي نخواهد بود. وي مي افزايد: اين امكان در شرايطي به نحو احسن محقق مي شود كه دولت مصمم به خصوصي سازي باشد و تضمين امنيت سرمايه گذاري، احترام به سرمايه گذار، سهولت قوانين، تعامل بهتر و آسان تر با دنيا، حذف تدريجي يارانه ها و همچنين سوبسيدزدايي از اقتصاد ايران، شرايط لازم اجراي اين بند است.
اين صادركننده نمونه اظهار مي دارد: واگذاري شركت هاي دولتي به بخش خصوصي به شكل مزايده و با شرط توليد براي صادرات، تعيين نرخ پايه براي مزايده با نظارت گروهي از كارشناسان و افراد ذي ربط براي پيشگيري از اعطاي رانت هاي اطلاعاتي و رابطه اي مي تواند مانع رانت و ويژه خواري شود.
او به نقل از شوميتر مي گويد كه عامل عمده پيشرفت اقتصادي هر كشوري، كارآفرينان آن كشور هستند و در ادامه اظهار مي دارد: تمام شركت هاي دنيا غالباً كارآفرين بوده و حداقل فكر و همت غالب، مربوط به يك شخص خاص است و پس از تشكيل اوليه شركت هاي خصوصي به تدريج بزرگ شده و از ساختارهاي كوچك و ساده، به بزرگ و پيچيده تغيير ساختار مي دهند و سهامشان را در بازار عرضه مي كنند و اين در حالي است كه شركت هاي چندمليتي هنوز در اختيار بنيانگذاران اصلي آنها قراردارند، مانند شركت فيات ايتاليا كه35 درصد از سهام آن متعلق به نسل سوم بنيانگذار است.
وي با بيان اين كه تاكنون عوامل بازدارنده زيادي از مسير صادرات برداشته شده در عين حال مي افزايد: اما به دليل ساختار بوروكراتيك و دولتي اقتصاد ايران، موانع ديگري وجود دارند كه با وجود تلاش هاي فراوان مسئولان، امكان رفع كامل اين موانع تاكنون وجود نداشته است.
زهتابچيان تصريح مي كند: فعالان اقتصادي و به خصوص توليدكنندگان و صادركنندگان اصولاً سياسي نيستند و البته به دليل مشغله زياد نمي توانند سياسي باشند، آنان از دولت انتظار دارند كه زمينه مناسب را براي توليد و تجارت فراهم سازد و از هر گونه اقدامي كه موجب از دست دادن مشتريان و بازارهاي متنوعي كه تا به حال به دست آورده اند، نشود زيرا معتقد است بازارهايي كه از دست مي روند به راحتي احيا نمي شوند و اين ضرر اغلب برگشت ناپذير است.
وي معتقد است كه ثبات قوانين و فراهم سازي نقدينگي لازم براي واحد ها با نرخ سودي كه بانك ها را قادر به تأمين مالي كند از اقدامات سازنده دولت به شمار مي رود چه بسا توليدكنندگاني كه به دليل كمبود نقدينگي بانك ها، پول مورد نيازشان را از بازارهاي غير رسمي  و با نرخ سود 2 تا 3 برابر بيشتر تأمين مي كنند.
به اذعان او، در صورت ايجاد بسترهاي لازم برا ي رشد از سوي دولت، كارآفرينان واقعي پيدايشان مي شود و كارها راه مي افتد و دولت هم راحت مي شود و پس از مدتي، فوايد و بركات اين جريان كارآفريني، مشكلات عديده دولت را نيز حل مي كند.
اقدام موثري صورت نگرفته است
حسين كهنگي مدير عامل شركت توليدي كشباف آزادي و صادركننده نمونه سال 84 با اشاره به حجم فراوان صادرات اين شركت از سال 57 به كشورهاي انگليس، آلمان، افغانستان، پاكستان و آسياي ميانه با تاسف اظهار مي دارد: در سال 84 صادرات ما به علت نداشتن بازار داخلي و ضعف حمايت هاي دولت در رقابت هاي خارجي كاهش يافت و در سال 85 به طور كامل متوقف شد و در حال حاضر هم به علت در اختيار نداشتن نقدينگي تصميم داريم ماشين هاي شركت را در اسفندماه سال جاري بخوابانيم و شركت را تعطيل اعلام كنيم.
وي مي گويد: با وجود وعده هاي پي درپي دولت هنوز جايزه صادراتي سال 84 و نيز 85 پرداخت نشده و عمده حمايت دولت كه در قالب جايزه صادراتي به صادركنندگان پرداخت مي شده فراموش شده است و اين مشكل صنعت نساجي و بسياري از صنايع است.
كهنگي اذعان مي دارد كه كشباف آزادي داراي سابقه فعاليت ديرينه و شناخته شده در بسياري از كشورهاست اما ضعف قوانين و از همه مهم تر واردات بي رويه، قدرت رقابت را از اين شركت توليدي كه نقش بسزايي در اشتغال زايي داشته و بسياري ديگر از فعالان صنعت نساجي سلب كرده است.
او مي گويد: وقتي يك افغاني يك جفت كفش چيني را به قيمت 30 تومان به كشورش وارد مي كند ديگر كالاهاي ايراني در آن جا بازاري ندارد و اين نمونه اي است از خروار.
اين صادركننده نمونه خاطر نشان مي كند: صادرات بدون حمايت امكان ندارد و تا زماني كه واردات قاچاق به كشور ادامه داشته باشد و پارچه و پوشاك با قيمت بسيار ارزان از تركيه و چين وارد و در بازار نصف قيمت توليد داخل به فروش رود صنعت نساجي و صنايع مرتبط به ورشكستگي خواهد انجاميد.
وي ابلاغ اصل 44 را اقدام خوبي در ساماندهي اقتصاد دانسته اما در عين حال عنوان مي كند كه با اين ابلاغيه اميدي ايجاد نشده و تا به حال اقدام مؤثري در زمينه بهبود شرايط توليد و صادرات انجام نشده است و با اوضاع فعلي، خصوصي سازي به سمت دولتي بودن پيش مي رود و شركت هاي دولتي كاري مي كنند كه زيان ده شوند تا در اختيار بخش خصوصي قرار نگيرد، اگر قرار است كاري شود بايد درست انجام شود و اولين اقدام بايد كاهش بهره وام بانكي به صادركنندگان باشد كه دولت نيز قول آن را داده بود و متاسفانه توليدكنندگان حاضرند با وجود علاقه فراوان به حرفه خود نقدينگي شان را جذب سيستم بانكي كنند تا به دردسرهاي كار توليد و صادرات گرفتار نشوند.
اميد به عملياتي شدن وعده هاي دولت
عزت الله عادليان سدهي رييس هيأت مديره شركت ياتا اكسپرس صادركننده نمونه سال 84 معتقد است كه با ابلاغ اصل 44 و اعلام برنامه هاي اجرايي براي وسعت حوزه بخش خصوصي صادركنندگان اميدوارند كه با عملي شدن هر چه سريع تر وعده هاي دولت، بتوانند زير يك چتر امنيتي و حمايتي فعاليت كنند تا مجبور نشوند سرمايه هاي خود را در قبال برخورداري از يك سري امكانات به كشورهاي ديگر سرازير كنند.
او مي گويد: من تلفن بانك مركزي دوبي را به شما مي دهم و ببينيد كه به صادركنندگانشان وام با بهره 4 درصد مي دهند، بهتر است براي تشويق صادرات سري به تركيه و يا هنگ كنگ بزنيم و ببينيم كه دولت اين كشورها چه تدابيري براي افزايش صادرات انديشيده اند، در اينجا جان ما را به لب مي رسانند تا آن يك درصد تشويق صادراتي را كه الان نيم درصد شده به ما بدهند.
عادليان با ابراز نارضايتي از اين كه مانند ديگر صادركنندگان نمونه موفق به دريافت جايزه صادراتي سال 84 نشده در بيان پيگيري هاي خود عنوان مي كند كه به ما مي گويند قرار است بودجه اش بيايد و تأمين اعتبار شود.
وي اذعان مي كند: پوست و روده حالت جراحي دارد و يك لحظه غفلت موجب از بين رفتن كل سرمايه مي شود و در صورت ادامه بي توجهي مسئولان اين صنعت از بين خواهد رفت به طوري كه در تبريز سه هزار كارگاه كفش دوزي وجود داشت و الان اين تعداد به زير 100 كارگاه رسيده، ما تا كي بايد به چين باج بدهيم و كانتينر آشغال ها را وارد و دلار از كشور خارج كنيم.
اين صادركننده نمونه به انتقاد از بي اعتنايي دولت نسبت به آينده بخش خصوصي مي پردازد و مي گويد: شعارهاي حمايت از بخش خصوصي بايد عملي شود و تمام دستگاه ها خود را موظف به آن بدانند.
او به نمونه ديگري اشاره كرده و مي افزايد: چندي پيش زمين 100 هزار متري كارخانه خزرخز توليد كننده چرم مرغوب در شمال كشور به همراه ماشين آلات و سوله هاي آن از سوي بانك صنعت و معدن به عنوان طلبكار به شخصي فروخته شد كه مي خواهد زمين را قطعه قطعه و در آن ساختمان سازي كند، اين كار موجب بيكاري هزار كارگر و ترس از سقوط صنعت چرم در ايران شد و جالب آن كه پس از اعلام شكايت از اين اقدام عنوان كردند معامله اي است كه انجام شده و ما كاري نمي توانيم بكنيم.
عادليان اذعان مي كند: من عاشق مملكتم هستم اما از كار صادرات سودي نمي برم و فقط خوشحالم كه 300 كارگر سر اين سفره نان مي خورند و مي دانم كه پس از مرگ من فرزندانم حاضر نيستند كه اين حرفه را به دليل ريسك بالاي آن و مشكلات فراوان ادامه دهند.
وي اظهار مي دارد: با اعلام خصوصي سازي و ابلاغ اصل 44 بايد قوانين و مقررات تأمين اجتماعي اصلاح شود و حق بيمه از 27 درصد به 10 درصد كاهش يابد تا كار توليد و صادرات سرمايه ايجاد كند.
</TEXT>
</DOC>
<DOC>
<DOCID>HAM2-860116-042</DOCID>
<DOCNO>HAM2-860116-042</DOCNO>
<ORIGINALFILE>/1386/860116/news/_eqtes.htm</ORIGINALFILE>
<ISSUE>پنجشنبه 16 فروردين 1386 - سال پانزدهم - شماره4234 - Apr 5, 2007</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
خصوصي سازي براي رقابت پذيري
</TITLE>
<TEXT>


سياست هاي اصل 44 قانون اساسي با هدف توانمندسازي بخش خصوصي براي رقابت پذيري در بازارهاي بين المللي و افزايش كارايي و بهره وري ابلاغ شد، اما شرط اصلي تحقق آن لزوم برنامه ريزي عملياتي و اجراي دقيق از سوي دولت براي خصوصي سازي واقعي است، گرچه اين برنامه كمكي در قالب لايحه اجراي سياست هاي اصل 44 تدوين شد، اما تا پياده سازي آن و تحقق كامل اين اصل، بخش خصوصي بايد با موانع زيادي دست و پنجه نرم كند تا به وضع مطلوب برسد همچون در حوزه صادرات غيرنفتي كه افزايش حجم آن به عنوان يك راهبرد اصولي براي رسيدن به توسعه اقتصادي پايدار و تثبيت جايگاه كشور در معادلات بين المللي محسوب مي شود و در اين ميان تسخير بازارهاي منطقه به عنوان گام نخست ورود به بازارهاي جهاني بايد مورد توجه قرار گيرد، اما واردات گسترده به كشور طي يك سال اخير زنجير صادرات را پاره كرده و اين معادله را بر هم زده است.
محدوديت هاي اعمال شده در خصوص تعرفه ها و مكانيزم قيمت ها نوعي يكه تازي دولت در اقتصاد و راندن بخش خصوصي با غرش هر چه من مي گويم است و در اين ميان دست عمل گرايي براي جلوگيري از سيل كالاهاي خارجي ارزان به بازار كساد داخل و كمك به بنگاه ها و مؤسسات توليدي ورشكسته و سيلي خورده از قاچاق كالا وجود ندارد و اين اتفاقات موجب شده تا سهم بخش خصوصي از صادرات غير نفتي كشور در مقايسه با كشورهاي همسايه ناچيز باشد.
اگر قرار است كه تا پايان برنامه پنج ساله 20 ميليارد دلار و مطابق
چشم انداز100 ميليارد دلار صادرات داشته باشيم شايسته است كه دولت به بازنگري سياست هاي اقتصادي خود بپردازد.
فرمان جديد رهبري انقلاب اقتصادي بزرگي است و دولت بايد به شركت هاي زيرمجموعه خود تفهيم كند كه بايد خصوصي سازي و واگذاري ها به شكل واقعي انجام شود اما با وضعيت فعلي واگذاري ها، شركت در عمل در اختيار سازمان دولتي است.
</TEXT>
</DOC>
<DOC>
<DOCID>HAM2-860116-043</DOCID>
<DOCNO>HAM2-860116-043</DOCNO>
<ORIGINALFILE>/1386/860116/news/_eqtes.htm</ORIGINALFILE>
<ISSUE>پنجشنبه 16 فروردين 1386 - سال پانزدهم - شماره4234 - Apr 5, 2007</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
خبر
</TITLE>
<TEXT>
خصوصي سازي در شركت هاي زيرمجموعه 
وزارت جهاد كشاورزي سرعت مي گيرد
گروه اقتصادي- هيات وزيران در جلسه اسفند ماه 85، به پيشنهاد وزارت امور اقتصادي و دارايي، واگذاري 100 درصدي سهام شركت مجتمع صنعتي گوشت فارس به روش مزايده را تصويب كرد.
به گزارش دبيرخانه شوراي اطلاع رساني دولت، به پيشنهاد وزارت امور اقتصادي و دارايي و به استناد قانون برنامه هاي سوم و چهارم توسعه اقتصادي، اجتماعي و فرهنگي جمهوري اسلامي ايران با واگذاري 100 درصدي سهام شركت گوشت فارس از زير مجموعه هاي شركت مادر تخصصي توليد محصولات كشاورزي دامي و منابع طبيعي به روش مزايده موافقت كرد.
بر اين اساس برنامه زمان بندي كليه شركت هاي مصوب واگذاري در سال 86 نيز تنفيذ شد و سازمان خصوصي سازي مجاز است در سال 86 نسبت به ادامه عرضه سهام شركت هاي داراي برنامه زمان بندي فروش كه عمليات واگذاري آن ها در سال 85 به پايان نرسيده، اقدام كند و واگذاري آن ها را تسريع كند.
ارائه پيشنهاد كاهش تعرفه واردات قطعات مورد نياز براي توليد لوازم خانگي
ايسنا: توليدكنندگان، كاهش تعرفه واردات قطعات مورد نياز براي توليد لوازم خانگي در كشور را خواستار شدند.
دبير كل شوراي صنايع گاز و لوازم خانگي با اعلام اين خبر، افزود: وضع تعرفه واردات لوازم خانگي بايد با هدف حمايت از واردات قطعات مورد نياز توليدكنندگان اين محصولات انجام شود. به اين ترتيب يك چتر حمايتي براي لوازم خانگي توليد داخل خواهيم داشت.
حبيب  الله انصاري با بيان اين كه بحث كاهش تعرفه ها به منظور پيوستن ايران به سازمان تجارت جهاني ضروري است، گفت: تعرفه واردات قطعات(مواد اوليه)مورد نياز براي ساخت لوازم خانگي بايد به حداقل برسد. وي با بيان اين كه قطعات اوليه وارداتي بيشتر در ساخت يخچال، ماشين لباسشويي و كولر گازي استفاده مي شود، گفت: بايد به موازات افزايش تعرفه واردات، از ورود قاچاق محصولات نيز به كشور جلوگيري شود زيرا در غير اين صورت، بالارفتن تعرفه ها باعث افزايش قاچاق خواهد شد. انصاري، افزود: بيشترين حجم قاچاق لوازم خانگي به وسايل با حجم كوچك مانند چاي ساز اختصاص دارد؛ البته قاچاق در وسايل ديگر با حجم بالا مانند تلويزيون و ماشين لباسشويي نيز مشاهده مي شود. وي با بيان اين كه نظر واحدهاي توليدكننده لوازم خانگي در خصوص تعرفه واردات اين محصولات به كشور به وزارت صنايع و معادن اعلام شده است، گفت: پيشنهاد توليدكنندگان اين است كه تعرفه واردات قطعات مورد نياز براي توليد محصولات خانگي كاهش يابد. ميزان تعرفه مناسب و قابل قبول براي واردات محصولات نهايي لوازم خانگي بين 40 تا 60 درصد برآورد مي شود و در حال حاضر نيز تعرفه ها در همين حدود است.
كارگروه هاي استاني كميسيون تغيير بهره برداري اراضي تشكيل مي شود
مهر: هيات وزيران در جلسه اسفندماه 85 آئين نامه مستندسازي و تعيين بهره برداري اموال غيرمنقول دستگاه هاي اجرايي را اصلاح كرد.
بر اساس اين مصوبه بررسي پيشنهاد تغيير بهره برداري و واگذاري اراضي و املاك دستگاه هاي اجرايي براي اجراي طرح هاي مصوب استاني به كارگروهي با مسئوليت استاندار و عضويت روساي سازمان هاي مسكن و شهرسازي، امور اقتصادي و دارايي، جهاد كشاورزي، مديريت و برنامه ريزي كشور و مدير كل ثبت و اسناد و املاك همان استان محول مي گردد.
در ادامه مصوبه تصريح شده است، كارگروه استان نسبت به بررسي مدارك در حوزه استان با لحاظ شرايط آئين نامه و شيوه نامه هاي ابلاغي توسط معاون حقوقي و امور مجلس رئيس جمهور بر اساس مراتب ذيل اقدام و نتيجه را همراه با مدرك لازم به دفتر معاونت حقوقي و امور مجلس رئيس جمهور براي ارايه به هيات وزيران ارسال خواهد كرد:تعيين وضعيت جغرافيايي محدوده مورد نظر به انضمام اعلام قطعي حدود چهارگانه بر روي نقشه عمومي منطقه يا طرح تفصيلي شهر مربوط - مالكيت قطعي( شش دانگ )دولت بر اراضي و املاك پيشنهادي براي واگذاري- تطبيق موضوعي و وضعيت حقوقي مترتب بر محدوده اراضي درخواستي از جمله وجود معادن، ذخاير كاني، حقوق عرفي و متصوره دامداران، صاحبان نسق و عشاير مناطق معينه محيط زيست و مسايل زيست محيطي.
آمادگي 6 شركت خارجي
براي حضور در مناقصه 17بلوك اكتشافي
شانا: معاون مدير در بلوك هاي اكتشافي و مشاركت هاي خارجي شركت ملي نفت ايران از دريافت درخواست خريد اسناد مناقصه 17 بلوك اكتشافي از سوي شش شركت خارجي خبر داد.
مهندس حسين روشندل گفت: ممكن است شش شركتي كه با بازديد از اتاق اطلاعات، اسناد مناقصه را خريداري كرده اند، شريك ايراني نيز داشته باشند و با بازگشت شركت كنندگان به كشورهاي خود و پايان تعطيلات نوروزي شاهد خريد اسناد مناقصه بيشتري خواهيم بود.
وي با اشاره به اين كه بيست و ششم اسفند ماه، آخرين روز بازديد از اتاق اطلاعات بود، گفت: بازديدكنندگان از اتاق اطلاعات تا 20 خرداد سال آينده(دهم ژوئن 2007)مهلت دارند اسناد مناقصه را خريداري كنند.
روشندل اظهار داشت: بازديدكنندگان پس از خريد اسناد و با بررسي آن، همچنين بررسي اقتصادي بودن و ريسك بلوك، در مورد ارائه پيشنهادهاي فني و مالي تصميم گيري مي كنند.
معاون مدير در بلوك هاي اكتشافي و مشاركت هاي خارجي شركت ملي نفت ايران، بازديد از اتاق اطلاعات در مقايسه با دوره پيشين را بسيار خوب ارزيابي كرد و گفت: بيش از 30 شركت داخلي و خارجي از اتاق اطلاعات بازديد كردند كه اين ميزان در مقايسه با دوره قبلي، حدود 20 درصد افزايش داشته است.
مجموع وسعت?? بلوك اكتشافي جديد??? هزار و??? كيلومتر مربع است و از بلوك هاي يادشده، بلوك هاي ايلام، دانان، فسا، بندرعباس، قوچان، كلات،  راز، مراوه تپه، مغان? و? و   نفت شهر در خشكي و بلوك هاي الوند، دير، لاله، فردوسي و تابان در خليج فارس قرار دارند.
اين بلوك ها در استان هاي خراسان رضوي، خراسان شمالي،  سمنان، اردبيل و بخشي از استان آذربايجان شرقي، استان گلستان،  بخشي از استان هاي ايلام و كرمانشاه، فارس و هرمزگان واقع شده اند.
بر پايه اين گزارش، قيمت  هاي متفاوتي براي خريد اسناد مناقصه 17 بلوك اكتشافي ارائه شده كه بيشترين قيمت اسناد مناقصه 38 هزار يورو است. كمترين ميزان سرمايه گذاري براي 17بلوك ياد شده نيز، بيش از 460 ميليون يورو است.
5 كشور اروپايي قرارداد انتقال نفت خزر را امضا كردند
مهر: 5 كشور روماني، صربستان، كرواسي، اسلووني و ايتاليا قرارداد احداث بخشي از خط لوله انتقال نفت درياي خزر به اروپا را منعقد كردند.
به گزارش رويترز، 5 كشور اروپاي جنوب شرقي ديروز قرارداد ساخت خط لوله نفت اتصال درياي سياه به ايتاليا را كه بخشي از پروژه انتقال نفت درياي خزر به اتحاديه اروپاست، منعقد كردند.
اين خط لوله در راستاي كاهش وابستگي اتحاديه اروپا به منابع انرژي روسيه و خاورميانه احداث خواهد شد. درياي خزر داراي سومين ذخاير بزرگ نفت و گاز جهان است. مقامات ارشد كشورهاي روماني، صربستان، كرواسي، اسلووني و ايتاليا ديروز در زاگرب قرارداد اين پروژه را موسوم به خط لوله نفت فرا اروپا(peop)امضا كردند. اين خط لوله به طول 1400 كيلومتر منطقه كنستانتا در روماني را به شهر تريسته ايتاليا متصل مي كند و ساخت آن 2 تا 5/3 ميليارد دلار هزينه دربرخواهد داشت.
</TEXT>
</DOC>
<DOC>
<DOCID>HAM2-860116-044</DOCID>
<DOCNO>HAM2-860116-044</DOCNO>
<ORIGINALFILE>/1386/860116/news/_eqtes.htm</ORIGINALFILE>
<ISSUE>پنجشنبه 16 فروردين 1386 - سال پانزدهم - شماره4234 - Apr 5, 2007</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
شرايط جديد وام مسكن جوانان در سال 86
در سال جاري حساب پس انداز مسكن جوانان با 11 هزار تومان افتتاح مي شود
</TITLE>
<TEXT>


گروه اقتصادي- شرايط جديد استفاده از مزايا و تسهيلات حساب پس انداز مسكن جوانان در تهران، شهرهاي بزرگ و ساير شهرها براي سال جاري اعلام شد.
به گزارش اداره برنامه ريزي و تشكيلات بانك مسكن، متقاضياني كه از ابتداي سال 1386 اقدام به افتتاح حساب پس انداز مسكن جوانان مي كنند بايد حداقل ماهيانه 110 هزار ريال(11 هزار تومان)به اين حساب واريز نمايند. بر اين اساس، حداكثر تسهيلات اعطايي اين حساب به متقاضيان در تهران، شهرهاي بزرگ و ساير شهرها در پايان سال پانزدهم به ترتيب معادل 570، 500، 480 ميليون ريال تعيين شده است.
در صورت رعايت حداقل مبالغ واريزي ماهيانه طي مدت 15 سال(در مقاطع تعيين شده)، حداقل سقف تسهيلات متعلقه در پايان سال پانزدهم حدود 480 ميليون ريال تعيين مي گردد.
حداكثر سقف تسهيلات اعطايي با توجه به تقسيم بندي جغرافيايي(شهر تهران، شهرهاي بزرگ و ساير شهرها)براي حسابهاي افتتاحي طي سال 1386 به ترتيب در پايان سال پنجم معادل 230، 170، 140 ميليون ريال، و در پايان سال ششم به ترتيب بالغ بر 170260،200، ميليون ريال و در پايان سال پانزدهم بالغ بر 570500، و480 ميليون ريال تعيين شده است.
چنانچه دارنده حسابي بخواهد در پايان سال پنجم و يا ششم از سقف تسهيلات فوق الذكر استفاده نمايد بايد سپرده گذاري خود را با مبالغي بيشتر آغاز كند. براي افتتاح كنندگان حساب در سال 86، ضرايب لازم براي استفاده از سقف تسهيلات عبارتند از: 2/6 برابر حداقل واريزي ماهيانه براي تهران 6/4 برابر حداقل واريزي ماهيانه براي شهرهاي بزرگ 8/3 برابر حداقل واريزي ماهيانه براي ساير شهرها.
حساب پس انداز مسكن جوانان يكي از انواع حسابهاي سپرده سرمايه گذاري كوتاه مدت بوده كه دارنده حساب قادر مي باشد با رعايت برنامه سپرده گذاري ارائه شده توسط بانك دربلند مدت با شرايط خاص استثنائي از مزايا وتسهيلات ويژه حساب مذكور برخوردارگردد.
حساب پس انداز مسكن جوانان
هر شخصي كه به سن هيجده سال تمام رسيده و يا حكم رشد او از سوي دادگاه صادر شده باشد مي تواند به نام خود يا كساني كه تحت ولايت و قيمومت او باشند حساب پس انداز مسكن جوانان افتتاح نمايد.
متقاضيان افتتاح حساب پس انداز مسكن جوانان مي توانند سپرده گذاري خود را با واريز حداقل مبلغ ماهيانه به دفعات يا به صورت يكجا در ابتداي دوره آغاز نمايند.
</TEXT>
</DOC>
<DOC>
<DOCID>HAM2-860116-045</DOCID>
<DOCNO>HAM2-860116-045</DOCNO>
<ORIGINALFILE>/1386/860116/news/_eqtes.htm</ORIGINALFILE>
<ISSUE>پنجشنبه 16 فروردين 1386 - سال پانزدهم - شماره4234 - Apr 5, 2007</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
ابهام در مورد قيمت بنزين در سال جاري
دولت براي كاهش قيمت بنزين و سهميه بندي لايحه مي دهد
</TITLE>
<TEXT>


گروه اقتصادي در حالي كه بر اساس مصوبه مجلس در لايحه بودجه سال 86 بنزين بايد از اول خرداد ماه به صورت سهميه بندي و با قيمت 100 تومان در هر ليتر عرضه شود ديروز محمود احمدي نژاد رئيس جمهوري اعلام كرد كه دولت قصد دارد تا لايحه اي جديد به مجلس ارائه كند كه قيمت بنزين بار ديگر به 80 تومان كاهش يابد.
وي تاكيد كرد كه دولت مخالف افزايش قيمت بنزين است و به دنبال آن است تا با مذاكره با مجلس و ارائه لايحه اي، مانع از افزايش قيمت بنزين به 100 تومان شود.
قيمت بنزين در اواخر سال گذشته و هنگام بررسي لايحه بودجه سال جاري به پرچالش ترين موضوع در هنگام بررسي لايحه بودجه تبديل شده بود و به رغم تلاش برخي نمايندگان براي بازگشت قيمت به پيشنهاد دولت در لايحه پيشنهادي دولت كه به تداوم قيمت 80 تومان تاكيد داشت مجلس به افزايش قيمت به 100 تومان رأي داد. در صورت ارائه لايحه دولت براي تغيير قيمت تعيين شده در لايحه بودجه به نظر مي رسد كه بار ديگر شاهد تنش و جدل در مجلس شوراي اسلامي  در اين زمينه باشيم. عرضه بنزين به قيمت پايين تر از نرخ بين المللي علاوه بر اين كه به رشد بي رويه مصرف در كشور منجر شده است، انگيزه قاچاق اين فرآورده با ارزش سوختي از ايران به كشورهاي همسايه را افزايش داده است. كميسيون تلفيق بررسي لايحه بودجه در هنگام بررسي مواد مربوط به بنزين افزايش قيمت بنزين به 150 تومان را تصويب كرده بود كه با تلاش برخي از نمايندگان عضو كميسيون در آخرين روز بررسي لايحه در كميسيون قيمت به 100 تومان كاهش يافت.
با توجه به اين كه اعلام ارائه لايحه دولت تنها به تغيير قيمت بنزين معطوف شده به نظر مي رسد برنامه ريزي دولت براي سهميه بندي بنزين و تعيين سهم هريك از خودرو هاي شخصي و عمومي  نيز بايد تا اواخر ماه جاري انجام شود. ديروز محمدرضا نعمت زاده مديرعامل شركت ملي پالايش و پخش فرآورده هاي نفتي بر تعيين سهميه خودرو ها در هيأت دولت تأكيد كرده است.
به رغم اعلام ارائه لايحه دولت براي بازگشت قيمت بنزين به قيمت جاري بايد در انتظار اعلام سهميه  بنزين خودروهاي شخصي و عمومي  از اول خرداد ماه سال جاري بود.
</TEXT>
</DOC>
<DOC>
<DOCID>HAM2-860116-046</DOCID>
<DOCNO>HAM2-860116-046</DOCNO>
<ORIGINALFILE>/1386/860116/news/_eqtes.htm</ORIGINALFILE>
<ISSUE>پنجشنبه 16 فروردين 1386 - سال پانزدهم - شماره4234 - Apr 5, 2007</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
وزير ارتباطات اعلام كرد:
خصوصي سازي مخابرات مهمترين برنامه وزارت ارتباطات
</TITLE>
<TEXT>
گروه اقتصادي- خصوصي  سازي مخابرات، يكي از مهمترين برنامه هايي است كه در سال جديد در دستور كار وزارت ارتباطات و فناوري اطلاعات است.
به گزارش روابط عمومي وزارت ارتباطات و فناوري اطلاعات، دكتر محمد سليماني با بيان اين مطلب كه وزارت ارتباطات، در بحث واگذاري مالكيت پيشتاز بوده است، گفت: در حال حاضر، وارد فاز اجرايي واگذاري مالكيتي مخابرات شده ايم و از آن جايي كه سرمايه موجود در اين حوزه، حدود 140 هزار ميليارد ريال است، بايد مراقب افراد طمع كار باشيم و تلاش كنيم اين كار به درستي انجام شود.
محمد سليماني برنامه  مهم ديگرسال 86 را سرمايه گذاري بيش از 600 ميليارد ريال براي ايجاد زيرساخت هاي فناوري اطلاعات اعلام كرد. وي همچنين تاكيد كرد كه تلاش مي كنيم تا به كمك بخش خصوصي، واگذاري تلفن همراه، در سال جاري به روز شود.
وي اظهار داشت: همچنين، يكسان سازي كدها، خصوصاً در بخش تلفن ثابت و ارائه خدمات اينترنتي از سوي شركت ارتباطات سياردر شبكه دولتي تلفن همراه، از ديگر برنامه ها در سال جديد است.
وي خاطرنشان كرد: در حال حاضر و با در نظر گرفتن سيم كارت هاي واگذارشده از سوي ارتباطات سيار، اپراتور دوم و پيمانكار تاليا، بيش از 17 ميليون سيمكارت در سطح كشور توزيع شده است.
وي افزود: شركت پست نيز طي يك سال گذشته توانست تعداد متوسط مرسوله را از هشت عدد در سال 84 به 5/13 عدد در پايان سال 85 برساند.
وي ادامه داد: شركت پست بانك نيز منابع مالي خود را از 150 ميليارد تومان در سال 84 به 300 ميليارد تومان در سال 85 رسانده است.
وي خاطرنشان كرد: همچنين پست بانك، توانست براي نخستين بار در كشور، در يك هزار و 45 روستا حاضر و خدمات بانكي را به آن ها ارائه كند.
</TEXT>
</DOC>
<DOC>
<DOCID>HAM2-860116-047</DOCID>
<DOCNO>HAM2-860116-047</DOCNO>
<ORIGINALFILE>/1386/860116/news/_eqtes.htm</ORIGINALFILE>
<ISSUE>پنجشنبه 16 فروردين 1386 - سال پانزدهم - شماره4234 - Apr 5, 2007</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
داشتن كارت هوشمند سوختبراي نقل و انتقال خودرو الزامي شد
</TITLE>
<TEXT>
گروه اقتصادي- درحالي كه هنوز كارت هوشمند سوخت به صورت رسمي به عنوان وسيله عرضه سوخت در شبكه توزيع بكار برده نمي شود ديروز قوه قضائيه اعلام كرد كه كارت هوشمند سوخت از مدارك لازم براي نقل و انتقال خودرو در دفاتر اسناد رسمي كشور است.
حسينعلي اميري معاون رئيس قوه قضائيه و رئيس سازمان ثبت اسناد و املاك كشور در بخشنامه اي دفاتر اسناد رسمي را مكلف كرد براي نقل و انتقال خودرو، كارت هوشمند سوخت را از فروشنده مطالبه و به خريدار تحويل دهند.
در اين بخشنامه آمده است: دفاتر اسناد رسمي هنگام نقل وانتقال خودروهاي بنزيني و گازوييلي، كارت هوشمند سوخت را به عنوان يكي از مدارك خودرو به خريدار تحويل و مشخصات آن را در سند تنظيمي  قيد كنند.
بر اساس اين مواد قانوني، از زمان لازم الاجرا شدن تحويل سوخت وسايط نقليه موتوري بنزيني و گازوييلي از طريق كارت هوشمند سوخت، دفاتر اسناد رسمي مكلفند در هنگام نقل و انتقال خودروهاي مزبور، اين كارت را به عنوان يكي از مدارك خودرو به خريدار تحويل و مشخصات آن، در سند تنظيمي اعم از قطعي، وكالت و هر نوع سند ديگري قيد شود.
كارت هوشمند سوخت حاوي مشخصات هويتي دارندگان خودرو و مشخصات خودرو از جمله شماره موتور، شاسي و بدنه است.
</TEXT>
</DOC>
<DOC>
<DOCID>HAM2-860116-048</DOCID>
<DOCNO>HAM2-860116-048</DOCNO>
<ORIGINALFILE>/1386/860116/news/_eqtes.htm</ORIGINALFILE>
<ISSUE>پنجشنبه 16 فروردين 1386 - سال پانزدهم - شماره4234 - Apr 5, 2007</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
هند براي عبور گاز ايران، از پاكستانتخفيف خواست
</TITLE>
<TEXT>
گروه اقتصادي - وزير نفت و گاز طبيعي هند در ديدار با نخست وزير پاكستان در دهلي نو خواستار تخفيف اسلام آباد در هزينه ساليانه200 ميليون دلاري حق عبور گاز ايران از خاك اين كشورشد.
به نوشته روزنامه تايمز آف اينديا چاپ دهلي نو مورلي دئورا، به شوكت عزيز، نخست وزير پاكستان گفته است كه پاكستان به ميزان قابل ملاحظه اي از اين خط لوله بهره مند مي شود و اين سود كافي براي اين كشور دارد.
وزير نفت و گاز طبيعي هند، گفته كه بهتر است، اسلام آباد هزينه اي را براي عبور خط لوله گاز ايران دريافت نكند زيرا اين يك طرح مشترك است و تقريبا نصف اين خط لوله(از حوزه پارس جنوبي ايران تا مرز پاكستان)براي هر دو كشور هند و پاكستان مشترك خواهد بود و هزينه عبور تنها در صورتي دريافت مي شود كه كشور ناقل سودي از خط لوله نبرد. پاكستان خواستار?/??دلار در ازاي هر يك ميليون واحد حرارتي انگليسي
(mbtu)به عنوان هزينه عبور خط لوله گاز ايران - پاكستان - هند از خاك خود شده حال آنكه هند آماده پرداخت??سنت است.
</TEXT>
</DOC>
<DOC>
<DOCID>HAM2-860116-049</DOCID>
<DOCNO>HAM2-860116-049</DOCNO>
<ORIGINALFILE>/1386/860116/news/_eqtes.htm</ORIGINALFILE>
<ISSUE>پنجشنبه 16 فروردين 1386 - سال پانزدهم - شماره4234 - Apr 5, 2007</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
در آينه رسانه هاي خارجي
دوري از دلار
</TITLE>
<TEXT>
ايران از مشتريان نفت خود خواسته است براي خريد نفت از اين كشور، دلار نپردازند. ايران به بسياري از كشورهاي جهان نفت مي فروشد و از آنها خواسته است از اين پس در قبال واردات نفت، ارزهاي غير از دلار به ايران بپردازند. اين خبر، مطمئنا براي دلار آمريكا خبر خوشايندي نيست و نويددهنده آينده مطلوبي نيز براي آن نخواهد بود. مقامات وزارت نفت ايران اعلام كرده اند كه هم اكنون بيش از 60 درصد مبادلات نفتي اين كشور با ارزهاي غير دلار صورت مي گيرد، اما در هفته جاري براي نخستين بار اين امر از سوي منابع خارجي نيز تاييد شد. مقامات شركت دولتي ژوهاي ژنرونگ چين تاييد كردند كه از اواخر سال 2006 پرداخت يورو به ايران در قبال واردات نفت از آن را آغاز كرده اند. اين شركت بزرگترين خريدار نفت از ايران محسوب مي شود و بيش از يك دهم كل نفت صادراتي ايران را دريافت مي كند و روزانه 240 هزار بشكه نفت از ايران وارد مي كند.
علاوه بر اين، پالايشگاه هاي نفت ژاپن نيز كه روزانه مجموعا 500 هزار بشكه نفت خام از ايران وارد مي كنند(تقريبا يك چهارم كل 2.3 ميليون بشكه در روز نفت صادراتي ايران)براي پرداخت ين به ايران در برابر نفت وارداتي از اين كشور اعلام آمادگي كرده اند. مقامات ژاپني اظهار داشته اند كه آماده اند در صورت درخواست ايران نفت از اين كشور را به جاي دلار با ين خريداري كنند.
اين واكنش ها نخستين مواضع خارجي نسبت به اقدام ايران در فروش نفت به ارزهاي غيردلاري محسوب مي گردد؛ البته نفت ايران همچنان بر اساس دلار قيمت گذاري مي شود. اقدام ايران در تغيير پرداخت هاي ارزي مربوط به مبادلات نفتي، مورد توجه جدي فعالان بازارهاي تجاري جهان قرار گرفته است، خصوصا آنكه اين اقدام با افزايش مجادلات لفظي تهران- و اشنگتن نيز همراه بوده است. چين كه 12 درصد نفت وارداتي خود را از ايران تامين مي كند، به علت همين وابستگي تجاري، بارها از مواضع سياسي ايران حمايت كرده است و در قضيه هسته اي نيز از عوامل كاهش شدت قطعنامه هاي شوراي امنيت عليه تهران بوده است. ايران در سال گذشته ميلادي به طور متوسط روزانه 335 هزار بشكه در روز نفت به چين صادر كرد.
ايران براي مقابله با تهديدات پولي و ارزي آمريكا از يك سو و كاهش ارزش دلار از سوي ديگر، از مدت ها پيش اقدام به كاهش ذخاير دلاري خود نموده است و برخي خبرها حكايت از آن دارد كه اكنون فقط 20 درصد از ذخاير ارزي 50 تا 100 ميليارد دلاري ايران را دلار تشكيل مي دهد و با افزايش تنش ها ميان اين كشور و آمريكا، خريد ين و يورو را سرعت بخشيده است.
تغيير ارز مبادلاتي از سوي ايران از دلار به ديگر ارزها خصوصا يورو، علامت نگران كننده  اي براي اقتصاد آمريكا به شمار مي رود. دلار به عنوان ارز غالب ذخاير ارزي كشورهاي دنيا، در اكثر مبادلات مالي در سراسر جهان نيز مورد استفاده قرار مي گيرد و اين وضعيت ويژه، به اقتصاد آمريكا اجازه داده بيش از ظرفيت خود مصرف كند كه اين امر به كسري هاي عظيم تجاري در آمريكا(البته بدون عواقب طبيعي آن همچون كاهش ارزش نرخ ارز و افزايش نرخ هاي بهره و تورم)منتهي شده است كه مزيتي است كه آمريكا از داشتن دلار قوي مي برد و برده است.
البته ايران تنها كشوري است كه در عمل اقدام به فروش نفت به ارزهاي غيردلار نموده است. حجم ارزي نفتي كه ايران مي فروشد از كل مبادلات تجاري مبتني بر دلار در جهان، رقم اندكي است، اما در صورتي كه امواج اين اقدام گسترده تر گردد، قدرت و سلطه جهاني دلار با تهديد روبرو خواهد شد. خطر واقعي در آن است كه ديگر كشورها نيز اقدام به متنوع ساختن ذخاير ارزي خود نمايند كه البته اين امر به اقدامي طبيعي در بانك هاي مركزي جهان تبديل شده است.
اقتصاد آمريكا كه بر اثر بار فراوان بدهي هاي عظيم، ناترازي گسترده تجاري و جنگ هاي پرهزينه در ساليان اخير روي به تضعيف گذارده است، در برابر حمله ارزي نيز آسيب پذير شده است. مطمئنا زمان اثبات خواهد كرد كه ديگر كشورها نيز با سرعت زيادي در حال شكست سلطه دلار هستند و با كاهش نقش دلار در ذخاير ارزي كشورهاي جهان و مبادلات كالاها در بازارهاي بين المللي، اقتصاد آمريكا با مشكل اساسي مواجه خواهد گرديد.
thetrumpet.com
</TEXT>
</DOC>
<DOC>
<DOCID>HAM2-860116-050</DOCID>
<DOCNO>HAM2-860116-050</DOCNO>
<ORIGINALFILE>/1386/860116/news/_eqtes.htm</ORIGINALFILE>
<ISSUE>پنجشنبه 16 فروردين 1386 - سال پانزدهم - شماره4234 - Apr 5, 2007</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
گفت وگوي روز
سهميه بندي و دونرخي كردن بنزين دچار مشكل است
</TITLE>
<TEXT>
بر اساس مصوبه مجلس در قانون بودجه 86، قرار است از ابتداي خردادماه بنزين به صورت دو نرخي و سهميه بندي عرضه گردد. نسبت به اجراي مصوبه مجلس شوراي اسلامي ترديد وجود دارد، چرا كه از يك سو علاوه بر اينكه فراهم كردن سازوكارهاي فني اجراي سهميه بندي با مشكلاتي روبرو است، فرهنگ سازي لازم براي پذيرش سهميه بندي نيز با مشكلات خاص خود همراه خواهد بود.در همين زمينه با علي اكبر آقايي رئيس كميسيون عمران مجلس گفت وگو كرده ايم.
***
با توجه به شرايط فعلي، آيا پيش زمينه هاي اجراي مصوبه مجلس در مورد بنزين در بودجه 86 فراهم خواهد شد؟
من معتقدم مصوبه مجلس در مورد بنزين در سال جاري عملي نيست. آنچه كه در مجلس تصويب شد و هم قيمت بنزين را افزايش داد و هم  دولت را مكلف به سهميه بندي بنزين كرد، براي اجرا با مشكلاتي روبرو است. اين مصوبه، دولت را مكلف كرده كه مصرف بنزين در كشور را در سطح توليدات داخلي و 5/2 ميليارد دلار يارانه بنزين كنترل كند و سال 86 را به پايان برساند. بايد توجه كرد كه در سال 85 حدود 5 ميليارد دلار يارانه براي بنزين دولت در نظر گرفته شد و معتقدم مصوبه مجلس عملي نخواهد بود.
نرخ دوم قيمت بنزين هنوز از سوي دولت تعيين نشده است. از ديدگاه شما اين نرخ دوم در چه سطحي خواهد بود؟
محاسبات نشان مي دهد دولت براي اينكه توليدات داخلي را با قيمت 100 تومان عرضه كند و براي الباقي بنزين مصرفي براي آن كه بتواند كل مصرف را پوشش دهد و از حساب ذخيره ارزي نيز يارانه اي دريافت نكند و فقط به همان 5/2 ميليارد دلار تخصيصي بودجه، اكتفا كند بايد نرخ دوم بنزين را حدودا 325 تومان تعيين كند. يعني بنزين سهميه بندي 100 تومان و براي جبران كمبود يارانه مازاد بر سهميه را 325 تومان به فروش برساند كه بر اساس اصول اقتصادي، نرخ بالاتر بر قيمت ها اثر خواهد گذاشت و آثار تورمي منفي به دنبال خواهد داشت.هنوز هم معتقدم كه پيشنهادي كه ما سال گذشته در كميسيون عمران يعني افزايش قيمت بنزين به 150 تومان بدون سهميه بندي داشتيم، از طرح فعلي مطلوب تر است. زيرا از فروش بنزين به قيمت 150 تومان و گازوئيل به 45 تومان رقم بين 5/2 تا 3 ميليارد دلار كسب درآمد مي شد و با 5/2 ميليارد دلار يارانه در نظر گرفته شده در بودجه جمعا 5/5 ميليارد دلار اعتبار براي دولت حاصل مي شد تا افزايش قيمت بنزين به 150 تومان را پوشش دهد.
آيا دو نرخي كردن قيمت بنزين مي تواند رشد بي رويه مصرف بنزين در كشور را كنترل كند؟
نكته مهم در اين باره، اين است كه يك شبه نمي توان مصرف بنزين را كنترل كرد، مگر اينكه هر ساله در بودجه الزاماتي را مصوب كنيم تا به تدريج و طي چند سال به جايي برسيم كه مصرف را كم كنيم و يارانه را صفر كنيم. شرايط فعلي جامعه نه پذيراي دونرخي شدن بنزين است و نه سهميه بندي آن. دو نرخي كردن بنزين آثار تورمي خواهد داشت و سهميه بندي نيز داراي پيامدهاي اجتماعي شايد مهمتر از پيامدهاي اقتصادي آن باشد. در شرايطي كه سومين توليدكننده بزرگ نفت جهان هستيم، نمي توان با مردم از سهميه بندي سخن گفت. دو نرخي شدن، سهميه بندي، مفاسد و هزينه هايي در بر خواهد داشت.
</TEXT>
</DOC>
<DOC>
<DOCID>HAM2-860116-051</DOCID>
<DOCNO>HAM2-860116-051</DOCNO>
<ORIGINALFILE>/1386/860116/news/_havad.htm</ORIGINALFILE>
<ISSUE>پنجشنبه 16 فروردين 1386 - سال پانزدهم - شماره4234 - Apr 5, 2007</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
به زودي در شعبه 71 دادگاه كيفري برگزار مي شود
سارق جنايتكار مقابل 5 قاضي دادگاه
مرد جوان در حالي كه قصد خودكشي داشت، مسلحانه به بانك رفت و دست به سرقت خونين زد
</TITLE>
<TEXT>


گروه حوادث- پرونده مرد جواني كه روز بعد از پايان خدمت سربازي در جريان سرقت مسلحانه از بانك كشاورزي، مرد جواني را به قتل رسانده بود، براي صدور راي نهايي به شعبه 71 دادگاه كيفري استان ارسال شد.
ظهر26 شهريور 84 مرد جواني، در حالي كه يك كلت كمري در دست داشت وارد بانك كشاورزي شعبه ملاصدرا شد، مرد جوان لحظاتي بعد از ورود با تهديد اسلحه از كارمندان بانك خواست تمام پول نقد بانك را به وي تحويل دهند وگرنه اقدام به شليك خواهد كرد.
كارمندان بانك كه نمي خواستند صدمه اي به مشتريان وارد شود
10 ميليون تومان پول در اختيار سارق مسلح قرار دادند و به اين ترتيب مرد جوان با تصور اينكه در اجراي نقشه سرقتش موفق شده است، قصد فرار از محل را داشت اما در همان زمان متوجه حضور پليس در محل شد.
در حالي كه مرد جوان از حضور پليس به شدت ترسيده بود، مرد جواني كه مقابل بانك بود با شجاعت به وي حمله ور شده و با او گلاويز شد، مرد مسلح كه از يك سو خود را در محاصره پليس مي ديد و از سوي ديگر مرد جوان راه فرار وي را بسته بود اقدام به شليك سمت مرد جوان كرده و او را از ناحيه شكم هدف قرار داد. لحظاتي بعد پليس براي دستگيري مرد مسلح وارد عمل شده و وي را از ناحيه پا هدف قرار داده و دستگير كرد.
جوان مسلح به نام حميد رضا، بعد از آنكه توسط پزشكان معالجه شد، در بازجويي ها به كارآگاهان اداره دهم پليس آگاهي گفت: يك روز قبل از جنايت، آخرين روز خدمت سربازي ام بود، از اينكه با تمام شدن سربازي مشكلاتم آغاز مي شود حس خوبي نداشتم، صبح روز حادثه در يك وضعيت روحي نامناسب از خانه خارج شدم و به يكي از محله هاي مركز شهر رفتم، قصد داشتم با خريد قرص سيانور به زندگي ام  پايان دهم، اما بعد از چند دقيقه پرسه زدن فردي را پيدا كردم كه مي توانست براي پايان دادن به زندگي ام برايم اسلحه تهيه كند.
لحظاتي بعد از خريد اسلحه ناگهان نقشه اي شوم به ذهنم خطور كرد، تصميم گرفتم به جاي خودكشي كردن براي حل مشكلاتم دست به سرقت مسلحانه از بانك كشاورزي بزنم، بنابراين به سرعت به سمت چهارراه شيخ بهايي رفتم.
مقابل بانك، موتورسيكلتم را در گوشه اي از خيابان گذاشتم و در حالي كه دچار اضطراب شديدي شده بودم وارد بانك شدم، همه چيز ظرف چند دقيقه رخ داد، سرقت خيلي ساده تر از آن چيزي كه فكر مي كردم انجام شد اما وقتي مرد جوان به سمت من حمله كرد نقشه هايم خراب شد.
با اين اعترافات سارق جوان،كيفرخواست اين جنايت خونين صادر شد و پرونده حادثه براي رسيدگي در اختيار 5 قاضي شعبه 71 دادگاه كيفري استان قرار گرفت تا بزودي جلسه محاكمه اين متهم برگزار شود.
</TEXT>
</DOC>
<DOC>
<DOCID>HAM2-860116-052</DOCID>
<DOCNO>HAM2-860116-052</DOCNO>
<ORIGINALFILE>/1386/860116/news/_havad.htm</ORIGINALFILE>
<ISSUE>پنجشنبه 16 فروردين 1386 - سال پانزدهم - شماره4234 - Apr 5, 2007</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
بوي عجيب لباس ، دست قاچاقچي را رو كرد
</TITLE>
<TEXT>
گروه حوادث- مردي كه با تزريق 4 كيلوگرم ترياك به لباس هايش قصد قاچاق اين محموله به آبادان را داشت از سوي ماموران پليس فرودگاه مهرآباد دستگير شد.
صبح سه شنبه گذشته ماموران پليس مبارزه با مواد مخدر فرودگاه مهرآباد، زماني كه در حال بازرسي مسافران پروازهاي داخلي بودند به مردي 45 ساله كه لباس هايي كه به تن داشت، بوي عجيبي مي داد مظنون شده و وي را به اداره پليس انتقال دادند.
در بررسي  دقيق لباس هاي اين مرد مشخص شد برخي از آنها آغشته به مواد مخدر هستند و به اين ترتيب بازجويي هاي فني از وي آغاز شد.
متهم در اين بازجويي ها به قاچاق مواد مخدر با شگردي عجيب اعتراف كرد و گفت: چون وضعيت مالي خوبي نداشتم تصميم گرفتم به تهران بيايم و با خريد مواد مخدر و قاچاق آن به آبادان پول خوبي به جيب بزنم.
وقتي موضوع را با يكي از دوستانم در ميان گذاشتم او شگرد عجيب قاچاق را به من ياد داد، با اين ترتيب پس از ورود به تهران و خريد 4 كيلوگرم ترياك، آن را با آب حل كرده و لباس هايم را در آن خيساندم. پس از خشك شدن لباس هايم آنها را پوشيدم و به طرف فرودگاه به راه افتادم تا به شهر خودم برگردم، اما هنگام بازرسي ماموران متوجه بوي عجيب لباس هايم شده و دستگير شدم.
پس از اعترافات اين مرد، وي به شعبه اول دادسراي فرودگاه انتقال يافت و از آنجا كه احتمال مي رفت او همدستان ديگري نيز داشته و يك قاچاقچي حرفه اي باشد بازپرس مهاجري براي وي قرار بازداشت صادر كرد و متهم براي انجام تحقيقات بيشتر در اختيار پليس قرار گرفت.
</TEXT>
</DOC>
<DOC>
<DOCID>HAM2-860116-053</DOCID>
<DOCNO>HAM2-860116-053</DOCNO>
<ORIGINALFILE>/1386/860116/news/_havad.htm</ORIGINALFILE>
<ISSUE>پنجشنبه 16 فروردين 1386 - سال پانزدهم - شماره4234 - Apr 5, 2007</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
كف زن هاي ميليوني بازداشت شدند
تصوير بدون پوشش متهمان به دستور بازپرس جنايي منتشر شده است
</TITLE>
<TEXT>


 گروه حوادث- دو برادر فيوج كه با جعل عنوان پليس دست به كف زني مي كردند، هنگامي كه قصد ربودن پولهاي يك مرد را داشتند در دام پليس افتادند.
ابتداي اسفند ماه گذشته با شكايت مردي كه مدعي بود چند سارق حرفه اي از وي كف زني كرده اند، ماموران آگاهي در جريان فعاليت 4 مرد كه با جعل عنوان ماموران مبارزه با مواد مخدر اقدام به كف  زني مي كردند قرار گرفتند.
با اطلاعاتي كه اين مرد در اختيار پليس گذاشت، كارآگاهان به چهره نگاري سارقان پرداخته و متوجه شدند يكي از متهمان كه داراي سوابق متعدد كيفري است، شيرزاد نام داشته و از طايفه فيوج است.
با اين اطلاعات كارآگاهان اداره پنجم آگاهي مخفيگاه متهم را در كرج شناسايي كرده و وي را دوازدهم فروردين ماه به همراه برادرش كه از همدستان او بود بازداشت كردند.
سرهنگ داوود سلطاني معاون آگاهي پايتخت روز گذشته با اعلام اين خبر گفت: بررسي ها نشان مي دهد متهمان به صورت 4 نفره سوار بر خودروهاي پژو 405، پژو 206، پرايد و پيكان پس از معرفي خود بعنوان مامور مبارزه با مواد مخدر، عابران را مورد بازرسي قرار داده و در فرصتي مناسب اموال آنها را به شيوه اي ماهرانه سرقت مي كرده اند. معاون آگاهي در ادامه با بيان اينكه تاكنون 6 مالباخته شناسايي شده اند افزود: بازپرس قريشي زاده با دستور چاپ عكس متهمان بدون چشم بند از كساني كه توسط اعضاي اين باند مورد سرقت قرارگرفته اند خواست با مراجعه به پايگاه 5 آگاهي تهران، آنها را شناسايي كنند.
</TEXT>
</DOC>
<DOC>
<DOCID>HAM2-860116-054</DOCID>
<DOCNO>HAM2-860116-054</DOCNO>
<ORIGINALFILE>/1386/860116/news/_havad.htm</ORIGINALFILE>
<ISSUE>پنجشنبه 16 فروردين 1386 - سال پانزدهم - شماره4234 - Apr 5, 2007</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
دوربين مدار بسته فرودگاهمديرعامل سارق را لو داد
</TITLE>
<TEXT>
گروه حوادث- مدير عامل يك شركت خصوصي وقتي متوجه شد دوربين هاي مداربسته فرودگاه مهرآباد تصوير او را هنگام سرقت يك گوشي تلفن همراه ضبط كرده اند، لب به اعتراف گشود.
يك ماه پيش يكي از مسافران پرواز تهران- اصفهان، دقايقي قبل از پرواز خود را به ماموران پليس فرودگاه مهرآباد رساند و آنها را از سرقت گوشي تلفن همراهش با خبر كرد. اين مرد پس از انتقال به شعبه اول بازپرسي در دادسراي فرودگاه به بازپرس مهاجري گفت: زماني كه در حال عبور از گيت بازرسي فرودگاه بودم گوشي تلفن همراهم را روي ميزي كه در آنجا بود گذاشتم، اما پس از بازرسي فراموش كردم كه آن را بردارم. وي ادامه داد: لحظاتي بعد در حالي كه هنوز سوار هواپيما نشده بودم متوجه شدم گوشي ام همراهم نيست اما وقتي به محل بازرسي برگشتم هيچ اثري از آن پيدا نكردم. بنابراين تصميم گرفتم ماجرا را به پليس اطلاع دهم و از آنها براي پيدا كردن سارق گوشي ام كمك بخواهم. پس از اظهارات اين مرد به دستور بازپرس مهاجري، تحقيقات براي يافتن سارق گوشي آغاز شد و ماموران با بررسي فيلم ضبط شده توسط دوربين  مدار بسته فرودگاه متوجه شدند سارق گوشي، مرد شيك پوشي است كه او هم مسافر يكي از پروازهاي داخلي بوده است.
به اين ترتيب جست و جو براي شناسايي اين مرد ادامه يافت و ماموران از طريق رديابي هاي مخابراتي، موفق شدند نخستين مظنون اين پرونده را كه گوشي مسروقه در اختيار او بود شناسايي كنند. با احضار اين مرد به دادسراي فرودگاه، در حالي كه وي سرقت گوشي تلفن همراه را انكار مي كرد، ماموران چهره او را با تصوير ضبط شده توسط دوربين مدار بسته تطبيق دادند و متوجه شدند او همان فردي است كه گوشي را ربوده بود. مرد شيك پوش وقتي شواهد و مدارك پليس را مقابل روي خود ديد سرانجام لب به اعتراف گشود و گفت: من مدير عامل يك شركت خصوصي هستم و روز حادثه قصد داشتم براي انجام ماموريت كاري به كيش بروم كه هنگام عبور از گيت بازرسي متوجه گوشي تلفن همراهي شدم كه روي ميز بود. ظاهر گوشي آنقدر فريبنده بود كه وسوسه شدم آن را بردارم و به اين ترتيب بعد از برداشتن آن سيم كارت خودم را داخل گوشي گذاشته و شروع به استفاده از آن كردم تا اينكه پليس با من تماس گرفت و خواست براي انجام كاري به اداره آگاهي فرودگاه مراجعه كنم. پس از اظهارات اين مرد، بازپرس پرونده دستورات قضايي در خصوص پرونده را صادر كرده و متهم در اختيار پليس قرار گرفت.
</TEXT>
</DOC>
<DOC>
<DOCID>HAM2-860116-055</DOCID>
<DOCNO>HAM2-860116-055</DOCNO>
<ORIGINALFILE>/1386/860116/news/_havad.htm</ORIGINALFILE>
<ISSUE>پنجشنبه 16 فروردين 1386 - سال پانزدهم - شماره4234 - Apr 5, 2007</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
4 روز سرگرداني مسافران نوروزي در ارمنستان
به دليل ناهماهنگي مسئولان آژانس مسافرتي، 80 مسافر نوروزي 4 روز در ارمنستان سرگردان ماندند و سرانجام با كمك سفارت ايران به تهران بازگشتند
</TITLE>
<TEXT>
گروه حوادث- 80 مسافر نوروزي زماني كه از سوي آژانس توريستي عازم شهر ايروان در ارمنستان شده بودند، به خاطر عدم پرداخت هزينه هتل از سوي آژانس 4 شبانه روز در اين كشور سرگردان شدند.
مدتي پيش يكي از مسافران نوروزي تورهاي خارجي با كميته حقوقي و رسيدگي به شكايات ستاد تسهيلات نوروزي تماس گرفت و خبر از كلاهبرداري يك آژانس مسافرتي از 80 مسافر كشور ارمنستان داد.
اين مرد گفت: من و همسرم همراه 78 مسافر ديگر پس از مشاهده آگهي تبليغاتي تور ارمنستان به آژانس مسافرتي مربوطه مراجعه كرديم و پس از پرداخت 450 هزار تومان به ازاي هر نفر قرار شد از طريق زميني به شهر ايروان رفته و در يك هتل 4 ستاره در آنجا اقامت كنيم.
وي ادامه داد: در روز تعيين شده همراه بقيه مسافران به وسيله اتوبوس عازم ارمنستان شديم و در حالي كه اين آژانس هيچ اطلاعي از وضعيت راه ها به ما نداده بود پس از طي 20 ساعت مسير خطرناك و سردسير وارد شهر ايروان شديم اما زماني كه به هتل مورد نظر مراجعه كرديم، مسئولان هتل اعلام كردند هيچ پولي از سوي آژانس به آنها پرداخت نشده و از اسكان دادن ما خودداري كردند.
به اين ترتيب بسياري از مسافران كه پول كافي همراه خود نداشتند و نمي توانستند هزينه هتل را پرداخت كنند در اين شهر سرگردان شدند و مجبور شدند به هتل هاي ارزان قيمت مراجعه كنند. اين در حالي بود كه از سرپرست تور هيچ خبري نبود و تلفن همراه او نيز خاموش بود.
پس از گذشت چند روز در حالي كه بسياري از مسافران به خاطر نداشتن پول قادر به بازگشت به ايران نبودند و از طرفي مسئولان هتل ها پاسپورت آنها را براي پرداخت تمامي هزينه ها گرو نگه داشته بودند، من و همسرم به ايران بازگشتيم و تصميم گرفتيم ماجرا را به ستاد تسهيلات نوروزي اطلاع دهيم.
پس از اين تماس، رسيدگي به پرونده در كميته حقوقي ستاد تسهيلات نوروزي آغاز شد و مسئولان اين كميته در تماس با آژانس مسافرتي متوجه شدند ماجراي سرگرداني 4 روزه مسافران در ارمنستان صحت دارد.
سفارت ايران در ارمنستان نيز پس از اطلاع از موضوع وارد عمل شده و با اجاره 2 دستگاه اتوبوس مسافران را به تهران بازگرداند. كيانوش تكلو مسئول كميته حقوقي و رسيدگي به شكايات ستاد تسهيلات نوروزي با تاييد اين خبر به همشهري گفت: پس از تماس يكي از مسافران كه با هزينه خود به تهران برگشته بود، با آژانس مربوطه تماس گرفتيم و مدير عامل آژانس با اعتراف به فرستادن مسافران به ارمنستان بدون تمهيدات لازم مدعي شد هزينه هتل را به حساب مسئولان آن حواله كرده و به خاطر اشتباهات جزيي اين مبلغ به دست آنها نرسيده است.
وي با بيان اينكه تمامي مسافران به تهران بازگشته اند ادامه داد: هم اكنون از مسئولان آژانس مسافرتي و شاكيان پرونده دعوت شده است براي رسيدگي به اين پرونده حضور يابند تا در آنجا علت اصلي اين ماجرا مشخص و مقصران شناسايي شوند.
در همين حال يك مقام مسوول در سفارت ايران در ارمنستان در اين باره به ايسنا گفت: آژانس هاي مسافرتي موظف بودند بر اساس قرارداد منعقده هزينه اياب و ذهاب، اسكان در هتل، صبحانه و نيز گشت و گذار اين گردشگران را پرداخت كنند كه متاسفانه آنها را پس از آمدن به ارمنستان رها كرده بودند.
به گفته اين مقام مسوول، پس از وصول شكايت بخش كنسولي سفارت ايران در ارمنستان با دو آژانس مذكور تماس برقرار كرده و خواستار آن شده بود كه موضوع حل شود، اما به علت عدم جوابگويي مناسب آژانس ششم فروردين مجددا اين گردشگران ايراني به مقابل سفارت آمدند.
اين مقام مسوول اضافه كرد: سفارت جمهوري اسلامي هزينه هاي هتل و بازگشت اين افراد به ايران را فراهم كرد و طي دو نامه ضميمه به شكايت آنان از وزارت خارجه خواست تا به نامه رسيدگي و هزينه هاي پرداختي توسط سفارت از دو آژانس مسافرتي اخذ گردد.
</TEXT>
</DOC>
<DOC>
<DOCID>HAM2-860116-056</DOCID>
<DOCNO>HAM2-860116-056</DOCNO>
<ORIGINALFILE>/1386/860116/news/_havad.htm</ORIGINALFILE>
<ISSUE>پنجشنبه 16 فروردين 1386 - سال پانزدهم - شماره4234 - Apr 5, 2007</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
حادثك
</TITLE>
<TEXT>
اعتراف به
150 بار سرقت از كودكان
سايت پليس: سارقان طلاهاي كودكان خردسال در تبريز در بازجويي ها به 150 فقره سرقت اعتراف كردند.
ماموران اداره آگاهي تبريز، از مدت ها قبل در پي شكايت هاي متعدد و مشابهي متوجه فعاليت اعضاي باندي شدند كه اقدام به ربودن طلاجات دختران خردسال مي كردند. به دليل حساسيت ماجرا اقدامات گسترده اي براي شناسايي و دستگيري متهمان آغاز شد و بعد از انجام چهر ه نگاري 3 متهم به نام هاي عادل، غلامرضا و عبدالحسين دستگير شدند.
آنها در بازجويي هاي اوليه به سرقت طلاهاي دختربچه ها اعتراف كرده و مدعي شدند با استفاده از قيچي و انبردست طلاهاي كودكان را به سرقت برده اند. اين متهمان تا كنون به 150 فقره سرقت در حالي اعتراف كرده اند كه تنها 104نفر از مالباختگان شناسايي شده اند.
دستگيري بمب گذاران ناكام در نقده
اروميه خبرنگار همشهري: با هوشياري پليس نقده، نقشه دو عضو گروهك تروريستي p.k.k كه قصد بمب گذاري در اين شهر را داشتند ناكام ماند.
فرمانده انتطامي آذربايجان غربي روز گذشته با اعلام اين خبر گفت: متهمان قصد داشتند يك بمب قوي با قابليت كنترل از راه دور را مقابل خانه اي كه از قبل مشخص كرده بودند منفجر كنند، اما ماموران پليس از طريق منابع اطلاعاتي خود از نقشه آنها مطلع شده و در يك عمليات پليسي موفق شدند آنها را در خانه اي دستگير و بمب را خنثي كنند.
سردار حسن كرمي ادامه داد: متهمان در اعترافات خود گفته اند در صورت عدم موفقيت در انفجار اين بمب به دستور مقامات گروهك تروريستي وظيفه داشتند آن را به شمال شرق كشور برده و با محموله مواد مخدر معاوضه كنند.
دفن جسد همسر
در گور يك مرده
گروه حوادث - يك مرد افريقايي پس از كشتن همسرش، جسد او را در قبر شخص ديگري مدفون كرد.
به گزارش سايت خبري نيوز تواني فور، يك مرد 37 ساله افريقايي به نام گودفري ماچكه چندي پيش، پس از به قتل رساندن همسر 32 ساله اش مارگارت،جسد او را در قبر فرد ديگري مدفون كرد.
بر اساس اين گزارش، ماچكه كه همواره با همسرش بر سر مسايل جزيي زندگي اختلاف داشت، روز حادثه وي را به نحو مشكوكي به قتل رساند و براي سرپوش گذاردن بر روي اين ماجرا، جسدش را در گور فرد ديگري مخفي كرد.
بر پايه اين گزارش پليس با اطلاع از مفقود شدن مارگارت از خانه اش، در همان ابتداي امر به ماچكه مشكوك شده و در بازجويي از وي به موضوع پي برد.
به گزارش مطبوعات آفريقايي در حال حاضر جسد مقتول به قبرستان عمومي شهر انتقال يافته و پرونده با ادامه بازجويي ها از متهم در دست بررسي است.
</TEXT>
</DOC>
<DOC>
<DOCID>HAM2-860116-057</DOCID>
<DOCNO>HAM2-860116-057</DOCNO>
<ORIGINALFILE>/1386/860116/news/_havad.htm</ORIGINALFILE>
<ISSUE>پنجشنبه 16 فروردين 1386 - سال پانزدهم - شماره4234 - Apr 5, 2007</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
اخبار كوتاه
</TITLE>
<TEXT>
در آهني پاساژ
پاي دختر فروشنده را قطع كرد
گروه حوادث- در يك حادثه تلخ پاي دختر جواني بر اثر سقوط در آهني پاساژي در ميدان وليعصر تهران از زير زانو قطع شد.
ساعت 10 صبح ديروز با گزارش ماجراي مجروح شدن دختري جوان به آتش نشاني ماموران ايستگاه 18 و گروه امداد و نجات به محل حادثه رفتند و دريافتند زماني كه دختري به نام ليلا كه يكي از فروشندگان مغازه اي در داخل پاساژ است قصد ورود به داخل پاساژ را داشت ناگهان در برقي ورودي پاساژ از جا كنده شده و از ارتفاع 5 متري بر روي دختر جوان سقوط كرده است.
مسعود صديقيان پور، فرمانده نيروهاي اعزامي آتش نشاني با تاييد اين خبر گفت: بر اثر سنگيني در آهني و فشار وارده، پاي چپ ليلا از ناحيه زانو به طور كامل قطع شده بود. امدادگران آتش نشاني به محض رسيدن به محل حادثه پاي قطع شده اين دختر جوان را از گودال بيرون آورده و پس از گذاشتن آن در داخل كيسه حاوي يخ، همراه با مصدوم جهت اعزام به بيمارستان تحويل عوامل اورژانس تهران دادند. محمد بيات معاون عمليات سازمان آتش نشاني شهرداري تهران نيز گفت: تحقيقات بيشتر در خصوص علت و چگونگي بروز اين حادثه باور نكردني، از سوي كارشناسان آتش نشاني و نيروي انتظامي ادامه دارد.
سارق معتاد، شكار طعمه خود شد
گروه حوادث- پاركبان قلابي زماني كه قصد كلاهبرداري از راننده يك خودروي سواري را داشت هرگز تصور نمي كرد طعمه او اين بار يك قاضي دادسرا باشد.
اواخر زمستان گذشته زماني كه بازپرس شعبه اول دادسراي ناحيه 1 قصد داشت به محل كارش برود، پس از پارك كردن خودرو خود متوجه مردي شد كه يك دسته قبض در دست داشت و براي پارك خودرو از او تقاضاي پول مي كرد. بازپرس دادسرا وقتي با رفتار مرموز اين مرد مواجه شد به بررسي قبض هاي او پرداخت و متوجه شد شماره تمامي آنها يكي است و به طرز ماهرانه اي جعل شده اند، بنابراين پاركبان قلابي را دستگير و در اختيار بازداشتگاه دادسرا قرار داد.
اين مرد در بازجويي ها به جعل قبض ها اعتراف كرد و گفت: از آنجا كه به مواد مخدر اعتياد دارم، براي تامين هزينه موادم تصميم به اين كار گرفتم و با تهيه يك برگ قبض پاركينگ شروع به جعل آن كردم. سپس به خيابان هاي مختلف شمال تهران مي رفتم و با معرفي خودم به عنوان پاركبان از كساني كه خودروي خود را درخيابان پارك مي كردند پول مي گرفتم و براي آنكه به من شك نكنند به آنها قبض مي دادم. پس از اعترافات اين مرد روح الله رييسي بازپرس شعبه اول دادسراي ناحيه يك براي او قرار بازداشت صادر كرده و وي روانه بازداشتگاه پليس شد.
صاحبخانه، سرگرد قلابي را به دام انداخت
گروه حوادث- سرگرد قلابي كه در ايام نوروز قصد اخاذي از ساكنان يك روستا را داشت، دستگير شد.
دستگيري اين افسر قلابي زماني در دستور كار پليس آگاهي ساوجبلاغ قرار گرفت كه صبح دوازدهم فروردين، يكي از اهالي روستايي در ساوجبلاغ با پليس 110 تماس گرفت و مدعي شد مردي كه خود را سرگرد معرفي مي كند از 3 روز قبل در اطراف خانه ام پرسه مي زند و احتمال مي دهم كه وي قصد اخاذي دارد.
با اين ادعا ماموران پليس به روستاي مورد نظر رفتند و با شناسايي اين مرد ميانسال وي را همان روز در يك عمليات ضربتي دستگير كردند اما اين مرد خود را سرگرد موسوي معرفي كرده و مدعي شد از افسران نيروي انتظامي است، اين در حالي بود كه او هيچ مدركي براي اثبات ادعاي خود نداشت. به اين ترتيب كارآگاهان به بازجويي از وي دست زدند كه در اين بازجويي ها وي لب به اعتراف گشوده و گفت: از مدتي قبل با تهيه يك باتوم و اسپري اشك آور و معرفي خود تحت عنوان سرگرد پليس قصد اخاذي از شاكي را داشتم كه وي به موضوع مشكوك شده و پليس را در جريان قرار داد. سرهنگ سعدي بابانژاد- فرمانده انتظامي ساوجبلاغ- روز گذشته با اعلام اين خبر گفت: با اعترافات متهم، باتوم و اسپري اشك آور نيز در منزل وي كشف و ضبط شد و در حال حاضر تحقيق از وي در خصوص ارتكاب جرائم احتمالي ديگر وي ادامه دارد.
</TEXT>
</DOC>
<DOC>
<DOCID>HAM2-860116-058</DOCID>
<DOCNO>HAM2-860116-058</DOCNO>
<ORIGINALFILE>/1386/860116/news/_havad.htm</ORIGINALFILE>
<ISSUE>پنجشنبه 16 فروردين 1386 - سال پانزدهم - شماره4234 - Apr 5, 2007</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
پليس پايتختدر تعقيب خودروي وحشت
</TITLE>
<TEXT>
گروه حوادث- كارآگاهان پليس پايتخت عمليات ويژه اي را براي دستگيري سه مرد مخوف آغاز كرده اند، اين سه متهم با جعل عنوان پليس سوار بر يك خودروي 206، در تعطيلات نوروز جرايم سياهي را رقم زده  اند.
كاراگاهان اداره پنجم آگاهي پايتخت در اولين روزهاي تعطيلات نوروزي در جريان حادثه اي سياه قرارگرفتند، در جريان اين حادثه زني جوان قرباني نقشه شيطاني 3 سرنشين خودروي 206 شده بود.
اين زن جوان با مراجعه به كارآگاهان پليس در توضيح ماجرا گفت: عصر يكي از روزهاي ابتدايي نوروز، به همراه نامزدم در خيابان يوسف آباد در حال قدم زدن بوديم كه ناگهان يك خودرو پژو 206 مشكي رنگ با 3 مرد كه لباس پليس برتن داشتند جلوي ما توقف كردند. سرنشينان خودرو با بيان اينكه من و نامزدم به دليل مسايل منكراتي بايد همراه آنها برويم، ما را سوار خودروي خود كردند، اما هنوز مسافت زيادي را طي نكرده بوديم كه آنها به زور نامزدم را از خودرو به بيرون پرت كرده و مرا با تهديد با خود بردند، آنها بعد از ربودنم مرا در منطقه اي در اطراف تهران مورد آزار و اذيت قرار داده و سپس در منطقه خلوتي از خودرو پياده كرده و متواري شدند.
با اين گزارش در حالي كه كارآگاهان اداره 5 آگاهي تحقيقات فني خود را براي شناسايي 3 مرد مخوف و رديابي خودروي آنها آغاز كرده بودند، كارآگاهان پليس خودروي متهمان را كه در كنار خيابان رها شده بود در غرب تهران پيدا كردند. با پيدا شدن خودرو، ماموران تشخيص هويت آگاهي به بررسي  خودرو پيدا شده دست زده و موفق به كشف چند تار مو از سرنشينان خودرو شدند كه مي توانست مهمترين سرنخ پليس براي يافتن هويت سارقان باشد. در حالي كه تحقيقات ادامه داشت، كارآگاهان پليس با چند پرونده زورگيري ديگر روبرو شدند كه در آنها نيز 3 مرد تحت عنوان مامور پليس در مناطق مختلف تهران دست به زورگيري زده بودند
وقتي كه در بررسي ها مشخص شد اين سه متهم نيز سوار بر خودروي 206 دست به اخاذي زده اند، احتمال اينكه آنها همان ربايندگان زن جوان باشند قوت گرفت. در بازجويي هاي صورت گرفته يكي از مالباختگان كه يك موتور سوار بود در توضيح ماجرا گفت: عصر دوشنبه گذشته وقتي سوار بر موتور در حال عبور از منطقه اي در غرب تهران بودم، سرنشينان خودرو پژو 206 دودي رنگي با معرفي خود به عنوان پليس به من دستور توقف داده و به بهانه اينكه رفتارم مشكوك است به بازرسي بدني از من پرداختند.
آنها در هنگام بازرسي پول نقد و وسايلي را كه همراه داشتم ربوده و با برداشتن كليد موتورم به سرعت سوار بر خودروي خود فرار كردند. بعد از رفتن آنها در حالي كه با كليد يدك موتورسيكلت را روشن كرده بودم به تعقيب متهمان پرداخته و در همين هنگام با پليس تماس گرفته و آنان را در جريان حادثه قراردادم. با حضور پليس در محل و انجام عملياتي ضربتي، ماموران موفق به كشف سرنخي مناسب براي دستگيري اين متهمان خطرناك شدند. روز گذشته رضا جعفري معاون دادسراي جنايي تهران با اعلام اين خبر گفت: در حال حاضر پليس با استفاده ازسرنخ به دست آمده با دستور قضايي عمليات بازداشت اين متهمان خطرناك را آغازكرده است.
</TEXT>
</DOC>
<DOC>
<DOCID>HAM2-860116-059</DOCID>
<DOCNO>HAM2-860116-059</DOCNO>
<ORIGINALFILE>/1386/860116/news/_informatic.htm</ORIGINALFILE>
<ISSUE>پنجشنبه 16 فروردين 1386 - سال پانزدهم - شماره4234 - Apr 5, 2007</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
تشخيص هويت افراد با استفاده از da روز به روز كاربرد بيشتري پيدا مي كند
انگشت نگاري در تنگنا
معماهاي حل شده با استفاده از انگشت نگاري da
</TITLE>
<TEXT>



در سال 1992، بررسي شواهد da به دست آمده از قبر يك پزشك آلماني به نام ولفگانگ گرهارد كه در برزيل دفن شده بود نشان داد كه او در واقع همان دكتر جوزف منگل پزشك معروف نازي هاست كه تا مدتها پس از اتمام جنگ جهاني دوم به عنوان جنايتكار جنگي شديداً تحت تعقيب بود.
در سال 1995 كوهنوردان پرويي توانستند موميايي يخ زده آيس ميدن پرويي را پيدا كنند. آيس ميدن پرويي يك دختر 14-12 ساله اي بود كه در حدود 500 سال قبل توسط قديسين اينكا براي خشنودي خدايانشان قرباني شد. تجزيه و تحليل da آيس ميدن به پژوهشگران اين شانس را داد تا بتوانند منشا ژنتيكي وي را پيدا كنند. آنها معتقدند كه با بررسي da ميتوكندري يكي از بافت هاي آيس ميدن قادر خواهند بود تا رد پاي مادري اش را دنبال كرده و برخي از اقوام گذشته و آينده وي كه مي توانند از نظر تاريخي اهميت زيادي داشته باشند را بشناسند.
در سال 2000، دانشمندان اروپايي تصميم گرفتند تا يكي از بزرگترين معماهاي تاريخ اروپا را حل كنند. در آن زمان بسياري از سلطنت طلبان فرانسه معتقد بودند كه لوئي هفدهم، پسر لويي شانزدهم و ملكه ماري آنتوانت كه گفته مي شد در سال 1795 در زندان درگذشته، در واقع نمرده و از زندان انقلابيون فرانسه فرار كرده است. در اوايل سال 2000 دانشمندان da قسمتي از باقيمانده بدن شاه متوفا را با نمونه هايي از افراد خاندان سلطنتي فرانسه و از جمله با نمونه da به دست آمده از موي سر مادرش، ملكه  ماري آنتوانت مقايسه و هويت وي را تأييد كردند.
در سال 2002، آزمايش da توانست دوگلاس اوكانر را كه در سال 1986 به اشتباه محكوم شده بود را پس از 16 سال زندان تبرئه كند. وي صد و چهارهمين نفري بود كه پس از محكوميت با استفاده از آزمايش da تبرئه شد.
دكتر بابك هوشمند
سال 1987 بود. مأموران پليس انگلستان علي رغم تمامي شواهد موجود نمي توانستند جرم شخص متهم به قتل وحشيانه دو دختر را ثابت كنند. آن وقت بود كه تصميم گرفتند براي اولين بار در جهان از تكنيك جديد انگشت نگاري به كمك da استفاده كنند. آنها با تطابق da سلولهاي باقي مانده در محل قتل با سلول هاي خود قاتل موفق شدند تا جرم كالين پيچ فورك، نانواي انگليسي اهل لستر را اثبات و وي را محكوم كنند. از آن پس اين تكنيك به ميزان وسيع توسط نيروي پليس و مقامات قضايي كشورهاي مختلف مورد استفاده قرار گرفت و مجرمين زيادي شناسايي شدند. كمتر از 20 سال از آن زمان گذشته و حالا اعلام شده كه مقامات دولت آمريكا تصميم گرفته اند تا نمونه گيري از da تمامي مظنوناني كه توسط مقامات فدرال اين كشور بازداشت يا زنداني شده اند و همچنين همه مهاجران غيرقانوني به اين كشور را انجام دهند. آنها قصد دارند نمونه گيري da را در مورد تمامي كساني كه توسط دولت فدرال دستگير مي شوند همانند اثر انگشت معمول كنند. اگرچه برخي سازمانها از اين قانون حمايت كرده اند، اما مدافعان آزادي هاي مدني در آمريكا اجراي اين قانون را ناقض حريم خصوصي مردم مي دانند. علاوه بر اين، آنها بر اين باورند كه انگشت نگاري با da بسيار مهم تر از يك اثر انگشت  ساده است زيرا da هر شخص حاوي اطلاعات بسيار زيادي در مورد سابقه پزشكي و خانوادگي آن فرد و بستگانش است. بنابراين، گردآوري نمونه  ها و نگهداري دائمي آنها مي تواند آدم هاي فضول را براي جستجوي غيرقانوني اين اطلاعات گرانبها وسوسه كند. اين عمل همچنين مخالف هدفي است كه كاشف تكنولوژي انگشت نگاري به كمك da يعني، سرالك جفريز براي كاربرد اكتشافش در نظر گرفته بود. به هرحال، استفاده از da براي تشخيص هويت، روز به روز كاربردهاي بيشتري پيدا مي كند. يادتان هست وقتي صدام دستگير شد، گفتند كه با استفاده از همين روش، مطمئن شده اند كسي كه دستگير شده، خود صدام است؟
da يا مخزن اسرار
در داخل هسته تمامي سلول هاي بدن ما يك كامپيوتر ريز و با هوش كه بسيار قويتر از تمامي كامپيوترهاي جهان است قرار دارد. اين كامپيوتر ريز در واقع همان da يا ماده ژنتيكي ماست كه تمامي اطلاعات مربوط به زندگي و عملكرد شما را برنامه ريزي و تنظيم مي كند.
خصوصيت مهم da اين است كه ساختار ژني آن در مورد هر فرد، خاص همان فرد است، يعني همان طور كه هر يك از افراد موجود در جهان اثر انگشت خاص خودشان را دارند، تركيب ساختار ژني da آنها هم اختصاصي و از بقيه متمايز است. به همين دليل در اواخر قرن بيستم يك متخصص معروف ژنتيك به نام دكتر الك جفريز به فكر افتاد تا قسمت هايي از da اشخاص مختلف را بررسي و با مطابقت دادن آنها با نمونه اصلي براي شناسايي افراد استفاده كند. در اين تكنيك كه در واقع يك نوع انگشت نگاري به كمك da است، قسمت هايي از ساختار ژنتيكي da به ويژه آنها كه بيش از همه بين انسانهاي مختلف، متفاوت اند مورد مقايسه قرار مي گيرند. اين نمونه ها بايستي به اندازه كافي بزرگ باشند تا امكان بررسي آنها و تطابق با نمونه اصلي تطابق بيشتر شود.
كارآگاهان چه مي كنند؟
براي تشخيص هويت يا همان انگشت نگاري da، از يك طرف وجود da فرد مظنون و از طرف ديگر وجود نمونه هايي از خون، استخوان، مو و يا مقداري از ترشحات بدن در صحنه جرم لازم است. متخصصين با استفاده از قطعات كوچكي از مواد ژنتيكي كه به آنها جستجوگر da گفته مي شود و نقش راهنما را دارند به دنبال نشانگرها ي خاص در يك نمونه da مي گردند. اين جستجوگرها مي توانند قسمت هاي خاص da كه به آنها نشانگر گفته مي شود را پيدا كرده و به عنوان مكمل به آن وصل شوند.
در ادامه، آنها قادرند تا يك طرح مشخص را براي هر فرد به وجود آورند. متخصصين، اين طرح ها را با نمونه طرح da فرد مظنون مطابقت داده و در صورت تشابه، فرد مورد شك شناسايي مي شود. با توجه به اينكه ممكن است تشابه تنها يك نشانگر بين نمونه به دست آمده از صحنه جنايت و فرد مظنون اختصاصي نباشد و اشخاص زيادي نمونه آن را داشته باشند، متخصصين معمولاً چندين ناحيه نشانگر در دو نمونه da را با هم مقايسه مي كنند. اگر اين دو نمونه در 4-5 ناحيه نشانگر به هم شبيه باشند، در آن صورت شانس تطابق آنها با يكديگر بسيار بيشتر مي شود. با اين وجود، هنوز هم يك شانس بسيار اندكي وجود دارد كه يك نفر ديگر هم همان طرح و نقشه da را در مورد يك سري از نشانگرهاي خاص داشته باشد. با در نظر گرفتن اين موضوع، برخي مراجع قضايي انگشت نگاري da را با ساير شواهد موجود در صحنه جنايت مي سنجند و بعد تصميم مي گيرند.
نوبل به خاطر كمك به پليس
تكنيك انگشت نگاري ارائه شده توسط دكتر جفريز توجهات بسياري را به خود جلب كرد و يك شهرت جهاني برايش به ارمغان آورد. اين اكتشاف موجب شد تا نام دكتر جفريز بارها در ليست نامزدهاي كسب جايزه نوبل قرار گيرد. اين تكنيك نخستين بار در سال 1987 براي شناسايي قاتل دو دختر مورد استفاده قرار گرفت و موفقيت آن موجب شد تا بسياري از مراجع قضايي استفاده از آن را به عنوان جايگزين اثر انگشت معمولي مدنظر قرار دهند.
بد نيست بدانيد دكتر جفريز با استفاده اي كه در حال حاضر از كشفش مي شود مخالف است. دولت انگلستان از سال 1995 تصميم گرفت كه يك بانك اطلاعاتي از da اشخاص متهم به جنايت تهيه كند. بر اساس قوانين انگلستان، هر شخصي كه بازداشت شود(چه محكوم شود چه آزاد شود)داراي يك پرونده da(اثر انگشت da)خواهد بود كه اطلاعات آن در سابقه وي حفظ مي شود. بنابراين، دولت انگلستان توانايي دستيابي به اطلاعات خصوصي موجود در da مردم را خواهد داشت. به جاي آن، دكتر جفريز پيشنهاد كرده است كه يك بانك اطلاعاتي از da مردم تشكيل شود و دسترسي به آن تنها از طريق يك سازمان سومي كه مورد اعتماد همه بوده و قادر به حفظ اسرار خصوصي باشد ميسر گردد.
حفاظت از حريم خصوصي
در حال حاضر، مهمترين اتهامي كه به اين تكنيك وارد مي شود، امكان دستيابي سازمان انجام دهنده آن به حريم خصوصي است. اين مسأله مثل آن است كه كسي امكان دسترسي به كامپيوتر شخصي شما را داشته باشد و به اين ترتيب مي تواند اطلاعات خصوصي شما را بررسي كند. da هر فرد حاوي اطلاعات ارزشمندي درباره حساس بودن يك فرد و خانواده اش به بيماري هاي خاص، سابقه خانوادگي و نيز وجود برخي الگوهاي رفتاري است كه كاملاً خصوصي هستند و در صورت عدم مراقبت صحيح ممكن است مورد سوء استفاده قرار گيرند.
</TEXT>
</DOC>
<DOC>
<DOCID>HAM2-860116-060</DOCID>
<DOCNO>HAM2-860116-060</DOCNO>
<ORIGINALFILE>/1386/860116/news/_informatic.htm</ORIGINALFILE>
<ISSUE>پنجشنبه 16 فروردين 1386 - سال پانزدهم - شماره4234 - Apr 5, 2007</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
پروفسور فرهاد رشيدي استاد دانشگاه پلي تكنيك لوزان از دريافت مدال بلوندل مي گويد
خوشحالم كه يك ايراني اين جايزه را برده است
</TITLE>
<TEXT>


گروه دانش- پروفسور فرهاد رشيدي حائري، رئيس گروه تحقيقاتي سازگاري الكترومغناطيسي دانشگاه پلي تكنيك فدرال لوزان سوئيس، به خاطر كارهايش درباره بررسي اثرات الكترومغناطيسي صاعقه و ارائه مدل ها و نرم افزارهايي براي ساخت شبكه انتقال قدرت كه با كاهش اثرات مخرب روبه رو باشد، مدال بلوندل را فرانسه دريافت كرد.
مدال بلوندل جايزه اي در برق و الكترونيك است كه انجمن مهندسي برق و الكترونيك سالانه آن را به پژوهشگران و صنعتگران برتر در اين زمينه اهدا مي كند. پروفسور رشيدي در سال 2005 هم جايزه اي از انجمن دستاوردهاي تكنيكي ieee دريافت كرده بود.
فرهاد رشيدي كه فرزند استاد داود رشيدي هنرمند مشهور تئاتر و سينماي ايران است، در سال 1341 در ژنو به دنيا آمده.
او ديپلم مهندسي و تحصيلات دكترايش را در پلي تكنيك لوزان گذرانده است و از سال 1999 مسئول گروه تحقيقات الكترومغناطيسي دانشگاه پلي تكنيك فدرال لوزان در سوئيس است. در زير گفتگويي با ايشان در مورد فعاليت هاي علمي شان را مي بينيد.
* كارهاي علمي شما در چه زمينه اي است؟
- من مسئول گروه تحقيقاتي سازگاري الكترومغناطيسي دانشگاه پلي تكنيك لوزان هستم. كار تحقيقاتي ما در دو، سه موضوع خاص درباره صاعقه است.
* كار خودتان چيست؟
- كار خودم در زمينه اثرات الكترومغناطيسي صاعقه روي سيستم هاي الكتريكي و الكترونيكي است.
* از كي به اين زمينه علاقه مند شديد؟
- از زمان پايان نامه دكترايم يعني حدود 22 سال پيش تا حالا روي صاعقه و اثراتش كار مي كنم.
* در مورد اهميت مطالعه روي صاعقه بيشتر صحبت كنيد.
- بله، صاعقه يك پديده طبيعي است كه همواره وجود دارد. در هر ثانيه به طور متوسط 100 صاعقه در سراسر زمين ايجاد مي شود كه انواع مختلف با اثرات متفاوتي دارد. صاعقه هميشه بوده اما نكته اينجاست كه روزبه روز دستگاه هاي الكتريكي و الكترونيكي و به خصوص تجهيزات كنترل قدرت، دقيق تر و حساس تر مي شود. همين باعث مي شود كه اثرات اختلالي صاعقه بيشتر شود. اين اهميت مطالعه روي صاعقه را نشان مي دهد.
* مطالعه روي صاعقه، سابقه قبلي هم دارد؟
- البته، نخستين كارها در اين زمينه به 250 سال پيش برمي گردد كه بنيامين فرانكلين با فرستادن بادبادك به ابرهاي صاعقه خيز، مطالعه در اين باره را شروع كرد. اتفاقاً سال 2006 هم سيصدمين سال تولد فرانكلين و سال بزرگداشت اين دانشمند و سياست مدار بزرگ بود. از آن زمان تا حالا، تحقيقات زيادي راجع به صاعقه انجام شده اما هنوز هم سؤالات بي جواب بسياري باقي مانده.
* اثرات صاعقه در زندگي روزمره ما چيست؟
- صاعقه تلفات جاني زيادي دارد. مثلاً در آمريكا در اثر صاعقه سالانه 300 نفر زخمي مي شوند و 100 نفر هم مي ميرند. علاوه براين صاعقه اثرات شيميايي، فيزيكي محيطي و الكترومغناطيسي هم دارد كه اثرات الكترومغناطيسي آن با توجه به افزايش دقت و حساسيت دستگاه هاي الكتريكي و الكترونيكي اهميت ويژه اي دارد. صاعقه مثل يك آنتن بزرگ به طول چندين كيلومتر است كه در كسري از ثانيه از آن جريان الكتريكي بزرگي عبور مي كند.
اين باعث مي شود كه ميدان مغناطيسي بسيار قوي اطراف آن ايجاد شود و تا چند كيلومتر آن طرف تر هم اختلالاتي در سيستم هاي الكتريكي مثل شبكه هاي برق رساني و سيستم هاي الكترونيكي و مخابراتي ايجاد كند. چند مورد خاموشي در اروپا و آمريكا در اين چند سال داشته ايم كه عامل اصلي آنها همين اختلالاتي است كه ناشي از اثرات غيرمستقيم صاعقه بودند.
* پژوهش هاي شما در اين زمينه چه بوده؟
- كار ما شناخت ماهيت فيزيكي صاعقه و ارايه روش هايي براي محافظت سيستم هاي الكترونيكي و مخابراتي از اثرات غيرمستقيم صاعقه بوده است.
* چه فعاليتي در اين زمينه انجام داده ايد؟
- ما با همكاري دانشمنداني از دانشگاه بولونيا در ايتاليا، كار مدل سازي كامپيوتري كانال صاعقه را انجام داديم و مدل هايي براي محاسبه ميدان الكترومغناطيسي ناشي از صاعقه ارائه داديم. براساس اين تحقيقات، نرم افزارهايي را براي محاسبه اثرات صاعقه روي شبكه هاي الكتريكي و مخابراتي تهيه كرديم كه با آنها مي توان سيستم هاي محافظتي را براي اين شبكه ها طراحي كرد.
* چرا سراغ اثرات غيرمستقيم صاعقه رفتيد؟ برخورد مستقيم صاعقه با يك پست برق يا مخابرات يا دكل هاي انتقال قدرت كه خطرناك تر است.
- بله. تا حدود 15، 20 سال پيش بيشتر اثرات مستقيم صاعقه روي شبكه هاي الكتريكي مورد توجه قرار مي گرفت. ولي شانس برخورد مستقيم صاعقه به خطوط انتقال قدرت خيلي كمتر از احتمال برخورد صاعقه در اطراف خطوط است و چون امروزه از سيستم هاي الكترونيكي بسيار حساسي براي كنترل استفاده مي شود، حتي يك صاعقه در چند صد متري هم مي تواند اين دستگاه ها را دچار اختلال كند.
* پژوهش هاي شما جنبه كاربردي هم پيدا كرده است؟
- بله، نرم افزارهاي ما در حال حاضر در شركت هاي برق فرانسه و ايتاليا در طراحي سيستم هاي حفاظتي شبكه ها مورد استفاده قرار گرفته است.
* مدال بلوندل را هم به همين دليل به شما اهدا كردند؟
- انجمن مهندسي برق و الكترونيك و فناوري اطلاعات فرانسه، هر سال مدال بلوندل را به يك محقق اهدا مي كند. سال 2006 هم اين مدال را به من دادند. دليل دريافت اين مدال هم مجموعه كارهايي بوده كه در زمينه شبيه سازي صاعقه و ارائه مدل هايي براي محاسبه ميدان الكترومغناطيسي ناشي از صاعقه و اثرات اين امواج روي سيستم هاي الكترونيكي انجام داده ايم.
* شما در اين زمينه با گروه هاي پژوهشي داخل كشور هم همكاري داريد؟
- چند سالي است كه با گروه تحقيقاتي دانشكده برق دانشگاه صنعتي اميركبير همكاري داريم كه كه گروه بسيار خوبي هستند و اميدوارم كه اين همكاري ادامه پيدا كند.
* و در پايان؟
- بايد بگويم كه قبل از هرچيزي خوشحالم كه يك ايراني اين جايزه را برده است. و در پايان هم سال جديد را به همه هموطنانم تبريك مي گويم.
</TEXT>
</DOC>
<DOC>
<DOCID>HAM2-860116-061</DOCID>
<DOCNO>HAM2-860116-061</DOCNO>
<ORIGINALFILE>/1386/860116/news/_informatic.htm</ORIGINALFILE>
<ISSUE>پنجشنبه 16 فروردين 1386 - سال پانزدهم - شماره4234 - Apr 5, 2007</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
دنياي علم
مسابقه ملي طراحي خودروهاي الكتريكي
</TITLE>
<TEXT>
پژوهشكده شهيد رضايي وابسته به دانشگاه صنعتي شريف براي كشف و بروز استعدادهاي دانشجويان در مهارت هاي طراحي اجزاي ماشين و تقويت همكاري ميان صنعت و دانشگاه براي طراحي خودروهاي پاك، در نظر دارد مسابقه ملي طراحي و ساخت خودروي الكتريكي را برگزار نمايد. اين مسابقه در 3 مرحله طراحي مفهومي، طراحي اجزا و ساخت  خودرو برگزار مي شود. مشخصات خودروي طراحي شده در اين مسابقه عبارتند از: عرض كمتر از 70 سانتيمتر، وزن كمتر از 170 كيلوگرم همچنين داراي صندلي و اتاقكي براي راننده، دنده جلو و عقب، قابليت شيب روي و رانندگي در شب. تنها منبع تغذيه خودرو نيز حداكثر 12 باتري الكتروشيميايي 12 ولت است. براي كسب اطلاعات بيشتر به آدرس اينترنتي www.imdc.ir مراجعه كنيد.
ماه نورد رباتيك هسته اي چيني
دانشمندان چيني مي خواهند ماه نورد رباتيكي را براي نخستين ماموريت بدون سرنشين اين كشور به سوي ماه در سال 2012 طراحي و بسازند كه با نيروي هسته اي حركت مي كند. اين ربات ماه نورد از نوع شش چرخ است و حدود 4 سال است كه از سوي دانشمندان چيني در انستيتو مهندسي سيستم هاي هوا فضاي شانگهاي مورد بررسي مقدماتي قرار دارد. تصويربرداري از سطح ماه و نمونه برداري از خاك سطح ماه و كند و كاو بر روي آن از برنامه هاي اين ماه نورد است. دانشمندان چيني در نظر دارند تا در اين ماموريت تصاوير سه بعدي از ماه بگيرند.
باتري خودشارژ خورشيدي
محققان اروپايي براي غلبه بر مشكل اتمام ذخيره باتري ها تلاش گسترده اي را براي ارائه نسل جديدي از باتري ها با ويژگي عدم نياز به شارژ مجدد آغاز كردند و اكنون مي گويند راهي را براي تركيب سلول هاي خورشيدي فوق العاده باريك با نوع جديدي از باتري هاي پليمري كشف كرده اند كه تركيب اين دو مورد خاصيت خودشارژي را به هنگام در معرض نور قرار گرفتن به باتري مي دهد. اين باتري ها نه تنها فوق العاده باريك هستند، بلكه تا آن حد قابل انعطاف هستند كه مي توان از آنها در طيف وسيعي از تجهيزات الكترونيكي با ولتاژ پايين استفاده كرد. استفاده از اين نوع باتري هاي خودشارژ در كارت هاي هوشمند، تلفن هاي همراه و حتي منحني هاي الكترونيكي برنامه بعدي محققان اين پروژه است.
تصاوير جديد
از اتمسفر سياره ناهيد
آژانس فضايي اروپا(اسا)اعلام كرد كه تصاوير ارسال شده از فضاپيماي ونوس اكسپرس ديدگاه و شناخت تازه اي از اتمسفر متلاطم و سمي سياره ناهيد در اختيار دانشمندان قرار داده است. بادهاي بسيار قوي و قدرتمندي در اين سياره مي وزد كه گرداگرد سياره را طي چهار روز زميني دور مي زنند در حالي كه خود اين سياره در مدت 243 روز زميني يك دور كامل به دور خود مي چرخد. در قطب هاي سياره وضعيت پيچيده تري وجود دارد و ابرهاي بسيار متراكم و فشرده اين سياره را به طور كامل پوشانده و مانع از اين مي شود كه ناظران بتوانند سطح سياره را مشاهده كنند اما آژانس فضايي اروپا اعلام كرده كه در حال حاضر ونوس اكسپرس با استفاده از طيف سنج نقشه كشي با نورهاي فرابنفش، مرئي و نزديك به مادون قرمز تصاويري را به زمين منتقل كرده است كه مي تواند درك بهتري از اتمسفر سياره زهره در اختيار دانشمندان قرار دهد.
تقليد پاي مصنوعي
از ماهيچه هاي بدن
محققان آزمايشگاه بيومكاترونيك دانشگاه ام آي تي با ابداع موتوري كه از نحوه عملكرد ماهيچه هاي بدن انسان تقليد مي كند، روش تازه اي براي ساخت اعضاي مصنوعي پيدا كردند. اين عضو بيونيك متشكل از يك ساق و كف پاي مصنوعي است كه به مفصل قوزك قدرتمند و چرخشي متصل شده است. موتور كار گذاشته شده درون قوزك زواياي حركتي، سفتي مفاصل و نيروي جذب شده و آزاد شده در هر گام را تغيير مي دهد. اين حالت به عضو امكان مي دهد كه با حركات پاي معمولي هنگام راه رفتن روي سطحي صاف و حتي براي بالا و پايين رفتن از پله ها تطابق يابد. اين پاي مصنوعي طوري طراحي شده كه احساس برخورداري از پاي طبيعي را براي فرد ايجاد كرده و براي راه رفتن در شرايط مختلفي مثل بالارفتن از پله ها بدون نياز به نيروي بيشتر مناسب است.
</TEXT>
</DOC>
<DOC>
<DOCID>HAM2-860116-062</DOCID>
<DOCNO>HAM2-860116-062</DOCNO>
<ORIGINALFILE>/1386/860116/news/_informatic.htm</ORIGINALFILE>
<ISSUE>پنجشنبه 16 فروردين 1386 - سال پانزدهم - شماره4234 - Apr 5, 2007</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
سوژه روز
نسرين خسروشاهيقطاري كه ركورد شكست
</TITLE>
<TEXT>


تكنولوژي هايي كه امروزه شاهد آن هستيم در واقع زماني چشم اندازهايي بودند كه در گذشته در نظر داشتيم. از جمله اين تكنولوژي ها مي توان به قطارtgv اشاره كرد كه توانسته ركورد جهاني سرعت را با 2/357 مايل(574 كيلومتر)بر ساعت بشكند. ساخت اين قطار شايد 30 سال پيش جزو آرزوهاي دست نيافتني به حساب مي آمد.
روز گذشته، اين قطار با داشتن موتوري با قدرت 25هزار اسب بخار و چرخ هاي ويژه با سرعت و انرژي در سرتاسر حومه شهرپاريس حركت كرد تا حس تحسين بينندگان را برانگيزد. اين قطار ويژه كه با كد v150 نشان داده مي شود با رنگ سياه و زرد و با سه ماشين دو طبقه از قطار فرانسوي ديگري كه در سال 1990 با 2/320 مايل بر ساعت سرعت ركورد زده بود، پيشي گرفت.
فيليپ ميلر، رئيس آرستام ترنسپورت قبل از آزمايش اميدوار بود اين قطار ركورد قطار مغناطيسي پر سرعت ژاپني ها را كه با 361 مايل بر ساعت در سال 2003 ثبت شده بود بشكند، ولي اين طور نشد. البته نكته اينجاست كه قطار ژاپني در تماس مستقيم با ريل نيست و از طريق شناور مغناطيسي عمل مي كند، در حالي  كه قطار فرانسوي روي ريل حركت مي كند. آلن كوكاروني، متصدي تكنيكي آزمايش مذكور مي گويد:v150 به چرخ هايي بلندتر ازtgv به منظور پوشش بيشتر سطح زمين مجهز است و يك موتور سنگين با 25 هزار اسب بخار قدرت هم به آن اضافه شده است. به اين ترتيب ريل ها در تماس كامل با چرخ ها قرار مي گيرند؛ ضمن آن كه فشار الكتريكي در بالاي كابل از 25 هزار ولت به 31 هزار ولت افزايش مي يابد.
قطار گلوله
قطار فرانسويtgv يا trai a grade vitesse كه قطار گلوله هم خوانده مي شود داراي دو موتور در هر طرف سه ماشين دو طبقه است كه براي ايجاد ركورد حركت در 125 مايلي شرق پايتخت روي يك خط آهن جديد كه پاريس را به استراسبورگ متصل مي كند، ساخته شده است. سازندگانش مي گويند همان راحتي و آرامشي كه هنگام بلند شدن هواپيما احساس مي كنيد در v150 هم خواهيد داشت. اريك پيزاك، يكي از آنان مي گويد: حتي در حومه شهر قطار با سرعتي بيش از آنچه ما آزمايش كرديم حركت مي كند. به طور معمول قطارهاي tgv در حدود 4/186 مايل بر ساعت مسافرت مي كنند و اين اولين بار است كه ماشين هاي دوطبقه در سرعت بالا استفاده مي شوند.
با وجود آن كه اين قطار با بيش از 150 متر در ثانيه سرعت حركت مي كند اما پاتريك لنوي مدير شبكه ريلي rff در خط پاريس- استراسبورگ مي گويد: هيچ راهي وجود نداشت كه ما بتوانيم به ركورد ژاپني ها برسيم؛ چرا كه ممكن بود اتفاقات خطرناكي در اين ميان بيفتد.
در عين حال كوكاروني معتقد است هدف بيش از شكستن يك ركورد بوده و جمع آوري داده ها از آزمايش انجام گرفته بايد به بهبود ايمني و آسايش مسافران كمك كند.
رقابت بر سر سرعت
فرانسه با كشور همسايه اش آلمان و همين طور ژاپن براي انعقاد قرارداد رقابت مي كند. براي آلستوم، سازندهtgv مزايده اين ركورد يك شانس براي آزمايش طرح در موقعيت هاي زياد و همين طور نمايش پيشرفت هاي تكنولوژيكي محسوب مي شد.
چند ساعت پيش از راه اندازي اين قطار، دومنيك پربن، وزير راه، يك وكالت نامه از كاليفرنيا و از سوي سخنگوي انجمن ايالتي فابين نونز دريافت كرد كه در آن ذكر كرده بود اين ايالت در حال مطالعه جوانب مختلف براي ايجاد يك خط ارتباطي از ساكرامنتو به سان ديگو از طريق سانفرانسيسكو و لس آنجلس است.
در زمان برگزاري مراسم راه اندازي قطار علاوه بر خبرنگاران و تكنسين ها، مهمان هاي vip _شامل رهبران تجاري چين و هند_ به منظور شركت در مزايده در واگن هاي رنگي اين قطار نشسته بودند. همچنين در اين مراسم يك نمايشگر سرعت اين قطار را از زواياي مختلف به مسافران نشان مي داد.
قطارهاي tgv از سال 1980 عملياتي شدند و روز به روز به سرعت 320 كيلومتر بر ساعت و بيش از هزار و 600 كيلومتر خط آهن رسيدند. خط پاريس- استراسبورگ در ماه ژوئن در سرويس قرار مي گيرد و زمان سفر را از 4 ساعت به 2 ساعت و نيم كاهش خواهد داد.
البته قطار گلوله ژاپن و ice از شركت زيمنس آلمان از ديگر رقباي اصلي در اين تجارت قطار سريع هستند. همچنين بمب باردير از كانادا و تالگو از اسپانيا هم ديگر شركت هايي هستند كه در اين فناوري رقيب محسوب مي شوند.
شينكنسن و ice به طور متوسط 300 كيلومتر در ساعت سرعت دارند، اما انتظار مي رود نوع جديد قطار ژاپني وقتي در سرويس قرار گرفت360، كيلومتر بر ساعت سرعت داشته باشد. در همين راستا آلستوم نيز در حال تهيه نوع جديدي ازtgv است كه 360 كيلومتر سرعت داشته باشد و تا سال 2012 در خط قرار بگيرد. چين نيز سال جاري در تدارك ساخت يك خط پرسرعت بين بيجينگ و شانگهاي براي كاهش زمان مسافرت از 9 ساعت به 5 ساعت بود. خبرگزاري ايالتي چين سال گذشته گزارش داد كه دولت، نقشه ساخت بيش از 7 هزار و 500 مايل خط هوايي پرسرعت را در سال هاي آتي با ارزش 250 بيليون تا 310 بيليون دلار كشيده است.
پيام تبريك شيراك
هم اكنون ماشين هاي دوطبقه قطار tgv به آزمايشگاه منتقل شده اند تا تكنسين هاي شركت scf و آلستوم بتوانند ارزيابي  شان را نهايي كنند.
ژاك شيراك رئيس جمهور فرانسه نيز ضمن ارسال پيام تبريك اين ركورد را يك نمايش باشكوه از ظرفيت هاي نيرومند فرانسه در تحقيق و نو آوري خوانده است.
ايجاد خط آهن ميان استراسبورگ و پاريس جنبش عظيمي بود به سوي ايجاد tgvهاي پر سرعت، زيرا هم  اكنون  600 قطار سريع السيرtgv در مسير هاي  داخلي  و خارجي  فرانسه  در حال  تردد هستند و حمل  و نقل  ريلي  در فرانسه  بخش  عمده اي  از جابه جايي  كالا و مسافر را به  خود اختصاص  مي  دهد؛ به  نحوي  كه  تعداد مسافران  جابه جا شده  در قطارهاي  tgv در اين  كشور از سال  1981 تاكنون  به  حدود يك  ميليارد نفر مي رسد.
</TEXT>
</DOC>
<DOC>
<DOCID>HAM2-860116-063</DOCID>
<DOCNO>HAM2-860116-063</DOCNO>
<ORIGINALFILE>/1386/860116/news/_kharj.htm</ORIGINALFILE>
<ISSUE>پنجشنبه 16 فروردين 1386 - سال پانزدهم - شماره4234 - Apr 5, 2007</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
در پي انحلال مجلس رخ داد
تظاهرات مخالفان يوشچنكو در اوكراين
اتحاديه اروپا خواستار حل مسالمت آميز اختلاف ها در اوكراين شد
</TITLE>
<TEXT>


گروه بين الملل تظاهرات گروههاي موافق و مخالف دولت در اوكراين بار ديگر اين كشور را به يكي از خبر سازترين كشورهاي اروپا تبديل كرد، در حالي كه رئيس جمهور اوكراين با تاكيد بر موضع خود مبني بر انحلال پارلمان اين كشور، نخست وزير را به مبارزه طلبيد.
به گزارش خبرگزاري رويتر، ويكتور يوشچنكو، رئيس جمهور غرب گراي اوكراين كه در جريان انقلاب نارنجي اين كشور در سال 2004 به قدرت رسيد، روز سه شنبه در يك گفت وگوي پنج ساعته با ويكتور يانوكوويچ، نخست وزير گفت، وي از موضع خود مبني بر درخواست برگزاري انتخابات زودهنگام پارلماني در تاريخ 27 مه، عقب نخواهد نشست.
ويكتور يانوكوويچ، نخست وزير اوكراين كه مورد حمايت روسيه است، اين حكم رئيس جمهور را رد كرده و آن را يك اشتباه مهلك ناميد و متعهد شده كه به رغم انجام مذاكرات به اين حكم توجهي نخواهد كرد.
يانوكوويچ پس از ديدار با يوشچنكو در اين خصوص اظهار نظر نكرد.
متحدان يانوكوويچ در پارلمان از دادگاه قانون اساسي اوكراين خواسته اند تا حكم رئيس جمهور را رد كند.
يوشچنكو پس از متهم كردن يانوكوويچ به جمع آوري غير قانوني متحدان براي گسترش ائتلاف حامي خود در پارلمان، گفت كه براي حفظ كشور پارلمان را منحل كرده است.
اما حدود هزارتن از طرفداران نخست وزير شب را در چادر در نزديكي پارلمان گذراندند.به گزارش ايسنا دفتر يوشچنكو اعلام كرد كه رئيس جمهور در گفت وگوي تلفني با خاوير سولانا و تري ديويس، دبيركل شوراي ديده بان حقوق بشر اروپا دلايل انحلال پارلمان را اعلام كرده است.در همين حال خبرگزاري فرانسه نيز اعلام كرد كه اتحاديه  اروپا همانند روسيه و آمريكا خواستار حل و فصل مسالمت آميز اين مسئله شد.
ويكتور يوشچنكو در مقاله اي كه ديروز در روزنامه فيگارو به چاپ رسيد نوشت، اقدامات نخست وزير و متحدانش درخور افراد دموكراتيك مسئوليت شناس نيست. يوشچنكو افزود: اميدوارم يانوكوويچ بفهمد كه انتخابات پيش رو تنها راه منطقي براي حل اين بحران است. افراد دموكراتيك هرگز نبايد از حكم مردم بهراسند.
در همين حال خبر گزاري ها گزارش مي دهند كه تظاهركنندگاني كه نيمه شب را در حوالي پارلمان اوكراين چادر زده بودند با سردادن شعارهايي عليه رئيس جمهور متعهد شدند كه تظاهرات گسترده تري برگزار كنند.
خبرگزاري آلمان نيز گزارش داد برلين كه رياست دوره اي اتحاديه  اروپا را بر عهده دارد با ابراز نگراني از اوضاع اوكراين در بيانيه اي اعلام كرد كه دو طرف درگير اختلافات كنوني خود بر سر سياست داخلي را مطابق با قانون اساسي و قوانين داخلي حل و فصل كنند. كريستين هومان، سخنگوي كميسيون اروپا گفت: ما معتقد نيستيم كه اوضاع كنوني اوكراين به نفوذ خارجي احتياج داشته باشد. وي افزود: ما فكر مي كنيم كه اين يك مسئله داخلي است كه بايد در داخل اوكراين حل شود.
در همين حال هواداران نخست وزير كه در پارلمان اكثريت دارند روز سه شنبه در سرپيچي از فرمان رئيس جمهور در مجلس حاضر شدند. يانوكوويچ مي گويد آنها باز هم چنين خواهند كرد زيرا فرمان رئيس جمهور غيرقانوني است.
وزارت خارجه روسيه كه از تحولات اوكراين ابراز نگراني كرده و گفته است اين تحولات را از نزديك دنبال مي كند، طرفين را به مصالحه دعوت كرده است.
</TEXT>
</DOC>
<DOC>
<DOCID>HAM2-860116-064</DOCID>
<DOCNO>HAM2-860116-064</DOCNO>
<ORIGINALFILE>/1386/860116/news/_kharj.htm</ORIGINALFILE>
<ISSUE>پنجشنبه 16 فروردين 1386 - سال پانزدهم - شماره4234 - Apr 5, 2007</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
گزارش
دعواي روسيه با غرب بر سر خط لوله گاز
</TITLE>
<TEXT>
كشور روسيه كه بزرگترين توليدكننده گاز طبيعي دنيا و تامين كننده اصلي گاز طبيعي اروپاست، تلاش خود را اخيراً معطوف به مسدود كردن پروژه خط لوله گاز طبيعي نابوكو كرده كه گاز طبيعي آسياي مركزي را از طريق تركيه به اروپا مي برد. اين خط لوله از حمايت نيرومند آمريكا و اروپا برخوردار است و تلاش روسيه براي مسدود كردن آن نگراني تركيه و اتحاديه اروپا را برانگيخته است.
نابوكو يك پروژه چند مليتي است با مشاركت و حضور تركيه، بلغارستان، روماني، مجارستان و اتريش كه شركت هايي از همه اين كشورها در اين پروژه حضور دارند. تحقيقات درباره امكان اجرايي شدن اين پروژه را اتحاديه اروپا انجام داده است. ساخت اين خط لوله نيز قرار بود در سال 2008 شروع شود و اولين جريان گاز طبيعي از درياي خزر به سوي اتحاديه اروپا هم از سال 2012-2011 در اين خط لوله سرازير شود. اين پروژه به متنوع شدن منابع انرژي اروپا كمك كرده و وابستگي اين قاره را به انرژي روسيه كم مي كند. اين مي تواند انگيزه نيرومندي باشد براي كارشكني روسيه در مسير احداث اين خط لوله.
ماه گذشته دولت مجارستان اعلام كرد كه با شركت گازپروم كه از غول هاي گاز طبيعي روسيه است، براي خريد گاز طبيعي به توافق رسيده است. اين گاز از خط لوله( blue stream(2 كه از رقباي جدي نابوكو است به مجارستان منتقل مي شود. اين تصميم دولت مجارستان نه تنها در اروپا بلكه در تركيه هم نگراني شديدي به وجود آورده است. اين تحولات از سوي ديگر اهميت استراتژيك تركيه را در روند مذاكرات براي پيوستن به اتحاديه اروپا افزايش مي دهد. مقامات اتحاديه اروپا رسماً اعلام كرده اند كه روند توافق هاي گازي مجارستان با روسيه را زير نظر دارند و در عين حال تاكيد كرده اند كه انتظار ندارند كشور مجارستان سياست هاي انرژي اتحاديه اروپا را نقض كند.
اتحاديه اروپا براي تامين 60 درصد از انرژي گازي خود به روسيه وابسته است و براي رفع و يا كاهش اين وابستگي تلاش مي كند منابع ديگري براي تامين انرژي خود فراهم كند. اروپا براي تامين اين منابع متنوع تر در درياي خزر و آسياي ميانه و خاورميانه به دنبال منابع جديد گازي است. اين موضوع به سياست رسمي اتحاديه اروپا تبديل شده و با خارج شدن از چارچوب سياسي و اقتصادي، شكل امنيتي به خود گرفته است.
در اين ميان روسيه هم بيكار نمي نشيند. به گفته مقامات تركيه، هدف اصلي روسيه توقف كار ساخت خط لوله نابوكو نيست بلكه مسكو مي خواهد تا خودش از طريق اين خط لوله گاز طبيعي به فروش برساند. روسيه با به دست آوردن اين خط لوله در واقع مسير مستقيمي به سوي مصرف كنندگان اروپايي خواهد يافت به طوري كه در اين مسير تازه و مستقيم ديگر اوكراين و بلاروس حضور ندارند. اما اين سناريو هم نيازمند مشاركت تركيه است و از سوي ديگر موقعيت تركيه را به عنوان يك كشور ترانزيتي مهم تهديد مي كند. اگر تركيه بر سر اين موضوع با روسيه پاي ميز مذاكره بنشيند ديگر از سوي اتحاديه اروپا يك شريك مطمئن و قابل اعتماد نخواهد بود.
آمريكا در مقابل كارشكني روسيه در راه ساخت خط لوله نابوكو بي كار نمي نشيند. واشنگتن در تلاش است تا تركمنستان را به لغو توافقنامه ها و قراردادهايش با روسيه براي خريد دو تريليون متر مكعب گاز طبيعي از اين كشور تا سال 2028 متقاعد كند. اين كار خشم شديد روسيه را به دنبال خواهد داشت.
تركيش ديلي‎/ 3 آوريل
</TEXT>
</DOC>
<DOC>
<DOCID>HAM2-860116-065</DOCID>
<DOCNO>HAM2-860116-065</DOCNO>
<ORIGINALFILE>/1386/860116/news/_kharj.htm</ORIGINALFILE>
<ISSUE>پنجشنبه 16 فروردين 1386 - سال پانزدهم - شماره4234 - Apr 5, 2007</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
اسرائيل، خواهان صلح مجاني با اعراب است
</TITLE>
<TEXT>


مهر: دبيركل اتحاديه عرب در واكنش به پيشنهاد نخست وزير رژيم صهيونيستي براي برگزاري نشست مشترك ميان مقامهاي اين رژيم و كشورهاي عربي گفت: تل آويو درصدد عادي سازي مجاني روابط خود با اعراب است.
به گزارش خبرگزاري مهر، عمرو موسي با اشاره به اظهارات اخير ايهود اولمرت نخست وزير رژيم صهيونيستي گفت: پيشنهاد اولمرت براي برگزاري نشستي بين اسرائيل و كشورهاي( به اصطلاح )ميانه رو عربي، پيشنهادي غيرجدي است و اولمرت چيز جديدي ارائه نكرده است.
دبيركل اتحاديه عرب در ادامه در اشاره به سياست وقت كشي و طفره رفتن رژيم صهيونيستي از عمل به قطعنامه هاي سازمان ملل متحد درباره فلسطين و ضرورت اعاده حقوق مشروع و غصب شده ملت فلسطين تصريح كرد: تنها هدف اولمرت از ارائه اين پيشنهاد رسيدن به عادي سازي مجانيروابط بين اعراب با اسرائيل است.
عمرو موسي بعد از ديدارخود با وزيرامورخارجه نروژخاطرنشان كرد: اين پيشنهاد اسرائيل غيرقابل قبول است و تشويش و ناآرامي زيادي را در سياست اسرائيل ايجاد مي كند.
ايهود اولمرت يكشنبه 12 فروردين، آمادگي خود را براي شركت دركنفرانسي با حضور سران كشورهاي به اصطلاح ميانه رو عربي به منظوربررسي طرح اتحاديه عرب اعلام كرد.
سران عرب نيز 28 و 29 ماه گذشته ميلادي( 8 و 9 فرودين ماه)در رياض بر ضرورت اجراي مفاد طرح صلح اعراب كه درنشست سال 2002 دربيروت به تصويب رسيد، تاكيد كردند.
عمرو موسي درخلال اين سخنان خود همچنين اعلام كرد: گروه كاري عربي كه درخلال نشست اخير سران عرب در رياض تشكيل شد، دو هفته ديگر در سطح وزراي امورخارجه در مقر اتحاديه عرب در قاهره گردهم جمع مي شوند.
وي هدف از برگزاري اين نشست را تاكيد مجدد بر ضرورت پذيرش طرح صلح اعراب عنوان كرد.
</TEXT>
</DOC>
<DOC>
<DOCID>HAM2-860116-066</DOCID>
<DOCNO>HAM2-860116-066</DOCNO>
<ORIGINALFILE>/1386/860116/news/_kharj.htm</ORIGINALFILE>
<ISSUE>پنجشنبه 16 فروردين 1386 - سال پانزدهم - شماره4234 - Apr 5, 2007</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
با وجود انتقاد رئيس جمهورآمريكا انجام شد
ديدار رئيس مجلس نمايندگان آمريكا بااسد و بلندپايگان سوريه
</TITLE>
<TEXT>


 گروه بين الملل - رييس مجلس نمايندگان آمريكا با رييس جمهور، وزير امور خارجه و معاون رييس جمهور سوريه در دمشق ديدار كرد.
نانسي پلوسي رييس مجلس نمايندگان آمريكا كه به دمشق سفر كرده، ديروز با بشار اسد رييس جمهور سوريه، فاروق الشرع معاون وي و هم چنين وليد معلم وزير امور خارجه  اين كشور ديدار كرد.
سفر پلوسي به دمشق به گفته مقامهاي حزب دموكرات فرصتي مناسب جهت ايجاد فضايي مورد اعتماد بين طرفين است. پلوسي در اين سفر تمايل خود را جهت بررسي نقش سوريه در خاورميانه اعلام كرده و ابراز اميدواري كرد كه ديدارش با مقامات سوريه به ايجاد فضا هايي مناسب در روابط دو كشور منجر شود.
پلوسي خاطر نشان كرد: ما به خوبي مي دانيم كه راه حل برخي از مشكلات از دمشق مي گذرد. وي هم چنين آمادگي خود را جهت كمك به تشكيل دادگاه بين المللي جهت محاكمه عاملان ترور رفيق حريري نخست وزير اسبق لبنان اعلام كرد.
اين در حالي است كه سفر پلوسي به دمشق با انتقاد شديد جورج بوش رئيس جمهور آمريكا و استقبال گسترده مقامات و مطبوعات سوري روبرو شده است.
مقامات سوري اين سفر را به منزله بازگشت توازن به سياست هاي آمريكا توصيف كرده و ابراز اميدواري كردند كه اين موضوع در از بين بردن ركود حاكم بر روابط آمريكا و سوريه و پايان دادن به تنش موجود در روابط دو كشور سهيم باشد. در همين حال رييس جمهور آمريكا با بي مسووليت خواندن دموكرات ها سفر نانسي پلوسي، رئيس مجلس نمايندگان آمريكا به سوريه را محكوم كرد و پلوسي را به تشويق حاميان تروريسم متهم كرد.
به گزارش ايسنا روزنامه هاي سوريه نيز با انعكاس خبر سفر پلوسي به سوريه اخبار كامل را از سفر رئيس مجلس نمايندگان آمريكا به اين كشور ارايه داده اند به طوري كه در يكي از اين روزنامه ها عكس پلوسي با تيتر: خوش آمدي گفتگو! به چشم مي خورد.
رييس جمهور آمريكا اعلام كرد كه نشست هاي زيادي در سطح عالي رتبه با حضور مقامات آمريكايي نتوانسته است بشار اسد را به كنترل فعاليت هاي گروه هاي حماس و حزب الله، متوقف كردن اقدامات صورت گرفته در لبنان و يا متوقف كردن ورود مبارزان خارجي از مرز سوريه به عراق مجبور كند. وي گفت: نشست ها با رئيس جمهور سوريه منجر به اين موضوع مي شود كه مقامات سوريه باور كنند كه آن ها بخشي از جريان اصلي مجامع بين المللي هستند درحالي كه در واقع سوريه حامي تروريسم است.
پلوسي چند روز پيش و زماني كه در لبنان به سر مي برد اعلام كرد كه جمهوري خواهان روز يكشنبه بدون هيچ اظهار نظري از طرف دولت بوش با اسد ديدار كرده اند. وي گفت: فكر مي كنم اين يك ايده ي عالي براي آن ها است و يك ايده ي عالي براي ما است.
اين در حالي است كه دفتر پلوسي سفر وي به سوريه را يك سفر مناسب خوانده است. معاون مطبوعاتي پلوسي اعلام كرد: گروه مطالعاتي عراق در زمينه ي حل بحران پيشنهاد اقدامات ديپلماتيك كرده است كه اين پيشنهاد شامل گفتگو با هر كشوري است كه علاقه به جلوگيري از بحران در عراق دارد. در اين گفتگوها بايد سوريه نيز حضور داشته باشد.
</TEXT>
</DOC>
<DOC>
<DOCID>HAM2-860116-067</DOCID>
<DOCNO>HAM2-860116-067</DOCNO>
<ORIGINALFILE>/1386/860116/news/_kharj.htm</ORIGINALFILE>
<ISSUE>پنجشنبه 16 فروردين 1386 - سال پانزدهم - شماره4234 - Apr 5, 2007</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
جنگنده هاي سريلانكا، يك پايگاه دريايي شورشيان تاميل را بمباران كردند
</TITLE>
<TEXT>
ايرنا: وزارت دفاع سريلانكا اعلام كرد: جنگنده هاي اين كشور روز چهارشنبه يك پايگاه دريايي شورشيان تاميل را در شمال شرق سريلانكا بمباران و ويران كردند.
به گزارش خبرگزاري فرانسه از كلمبو، وزارت دفاع سريلانكا افزود كه در اين بمباران، تمامي پايگاه ياد شده از جمله تأسيسات ذخيره سوخت و مقر آن كاملاً منهدم شد.
شورشيان ببرهاي تاميل هنوز هيچ واكنشي نشان نداده اند.
جنگنده هاي سريلانكا از آوريل گذشته به بمباران منظم مواضع احتمالي شورشيان در شمال شرق اين جزيره روي آورده اند.
</TEXT>
</DOC>
<DOC>
<DOCID>HAM2-860116-068</DOCID>
<DOCNO>HAM2-860116-068</DOCNO>
<ORIGINALFILE>/1386/860116/news/_kharj.htm</ORIGINALFILE>
<ISSUE>پنجشنبه 16 فروردين 1386 - سال پانزدهم - شماره4234 - Apr 5, 2007</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
با همكاري فرانسه صورت مي گيرد
آموزش نيروهاي وابسته به جعجع و جنبلاط در مراكز نظامي اسرائيل
</TITLE>
<TEXT>
مهر: منابع آگاه از آموزش نيروهاي وابسته به سمير جعجع و وليد جنبلاط از رهبران گروه موسوم به 14 مارس در لبنان در مراكز نظامي رژيم صهيونيستي خبر دادند.
نشريه المنار به نقل از اين منابع آگاه با بيان اين خبر نوشت: گروهي 42 نفره وابسته به سميرجعجع عضو پارلمان لبنان( وابسته به گروه 14 مارس)و وليد جنبلاط رئيس حزب سوسياليستهاي ترقي خواه و رهبر دروزي هاي لبنان درپادگان هاي ويژه اسرائيل درحال آموزش هستند.
به گفته اين منابع، دوره چنين آموزش هايي، سه هفته است. المنار به نقل از اين منابع افزود: اين سومين گروه از نيروهاي وابسته به جنبلاط و جعجع است كه براي آموزش نظامي از طريق خطوط هوايي كشورهاي اروپايي با گذرنامه هاي لبناني وارد اسرائيل شدند.به گفته اين منابع، اين افراد بدون گرفتن رواديد، وارد اين كشورها شدند تا هويت آنان فاش نشود و به همراه اين گروه ها، مسئولاني از شبه نظاميان وابسته به جعجع و حزب سوسياليست ترقي خواه( كه جنبلاط رياست آن را برعهده دارد)وارد كشورهاي اروپايي و از آنجا وارد اسرائيل شدند.براساس آخرين اطلاعات دريافتي، اقدامات لازم براي سفر اين افراد با اطلاع مقامهاي فرانسوي انجام مي شود
</TEXT>
</DOC>
<DOC>
<DOCID>HAM2-860116-069</DOCID>
<DOCNO>HAM2-860116-069</DOCNO>
<ORIGINALFILE>/1386/860116/news/_kharj.htm</ORIGINALFILE>
<ISSUE>پنجشنبه 16 فروردين 1386 - سال پانزدهم - شماره4234 - Apr 5, 2007</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
نظر سنجي فارن افيرز
سياست خارجي آمريكا پشتوانه قوي مردمي ندارد
</TITLE>
<TEXT>
واحد مركزي خبر: براساس نظرسنجي يك نشريه معتبر سياست خارجي آمريكايي عمليات نظامي در عراق اعتماد شهروندان آمريكايي را به سياست خارجي كشورشان به شدت كاهش داده است.
84 درصد از شركت كنندگان در نظرسنجي مجله تخصصي فارن افيرز اعلام كردند كه آنها از وضع كنوني آمريكا در جهان نگران هستند. براساس تحقيقات جامعي كه ديروز منتشر شد 82 درصد از اين افراد نيز معتقدند جهان براي آمريكا و شهروندانش همواره خطرناكتر مي شود. در همين حال 68 درصد نيز بر اين باورند كه جهان خارج ديدي منفي به آمريكا دارد. پرسش شوندگان همچنين با عملياتهاي نظامي بيشتر در خارج از كشورشان مخالف كردند.
براين اساس بي اعتمادي شگرفي به سياست خارجي دولت بوش نيز در قبال احساس تهديد وجود دارد. 59 درصد گفتند كه دولت جورج بوش در مسايل سياست خارجي دروغ مي گويد فقط 36 درصد به توان دولت براي جلوگيري از حمله هاي تروريستي مشابه 11سپتامبر 2001 ميلادي باور داشتند.  4 درصد نيز با اين سخن مخالفت كردند كه آمريكا براي ايجاد دموكراسي در جهان خارج براي مثال در عراق اثرگذار بوده است.از نظر تهيه كنندگان اين نظرسنجي بحران بي  اعتمادي فضاي مانور مذاكراتي دولت آمريكا را در سياست خارجي به طور واضح محدود خواهد كرد. اين كارشناسان نوشتند نگاههاي غالبا منفي درباره اثرگذاري عمليات نظامي در آينده تصميمات مقامات بالادستي اين كشور را تحت تأثير قرار مي دهد. از دست رفتن جرأت آمريكاييها درباره عراق به ديگر شاخه هاي سياست خارجي آمريكا نيز سرايت كرده است كه پيامدهاي جدي را براي گزينه هاي كنوني و آينده رهبران اين كشور خواهد داشت.
</TEXT>
</DOC>
<DOC>
<DOCID>HAM2-860116-070</DOCID>
<DOCNO>HAM2-860116-070</DOCNO>
<ORIGINALFILE>/1386/860116/news/_kharj.htm</ORIGINALFILE>
<ISSUE>پنجشنبه 16 فروردين 1386 - سال پانزدهم - شماره4234 - Apr 5, 2007</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
سفر هيأت آمريكايي به كره شمالي
</TITLE>
<TEXT>
ايسنا: كاخ سفيد اعلام كرد يك هيات مستقل آمريكايي به رهبري فرماندار نيومكزيكو هفته آينده براي كشف و بازگرداندن اجساد سربازان آمريكايي كشته شده درجنگ كره، عازم پيونگ يانگ خواهد شد.
به گزارش خبرگزاري فرانسه، سخنگوي كاخ سفيد اعلام كرد: بيل ريچاردسون، كانديداي دموكرات انتخابات رياست جمهوري سال 2008 آمريكا و آنتوني پرينسيپي، وزير سابق امور كهنه سربازان آمريكايي رياست اين گروه را در اين سفر كه به دعوت كره  شمالي از 8 تا 11 آوريل(19 تا 22 فروردين ماه)انجام مي شود، برعهده خواهند داشت.ارتش آمريكا برآورد كرده است حدود 88 هزار كارمند زن و مرد آمريكايي در جريان مناقشات قرن بيستم مفقود شده اند كه از اين تعداد حدود 8100 تن در خلال جنگ دو كره مفقود شده اند، اما كارشناسان مي گويند تنها مي توان 3500 تن از اين افراد را پيدا كرد.
</TEXT>
</DOC>
<DOC>
<DOCID>HAM2-860116-071</DOCID>
<DOCNO>HAM2-860116-071</DOCNO>
<ORIGINALFILE>/1386/860116/news/_shari.htm</ORIGINALFILE>
<ISSUE>پنجشنبه 16 فروردين 1386 - سال پانزدهم - شماره4234 - Apr 5, 2007</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
امروز در ادامه سفر قاليباف به سوئيس
بازديد شهردار تهران از شهر علوم زوريخ
</TITLE>
<TEXT>


گروه شهري- محمدباقر قاليباف شهردار تهران در ادامه برنامه هاي سفر خود به سوئيس امروز از شهر علوم زوريخ ديدار مي كند.
شهردار تهران امروز در ادامه سفر 4 روزه خود به سوئيس به همراه سفير سوئيس در تهران و مدير شهر علوم زوريخ از اين محل بازديد كرده و پس از اين بازديد، زوريخ را به مقصد برن ترك مي كند.
قاليباف روز گذشته از چند پروژه شهري در دامنه كوههاي آلپ با هلي كوپتر بازديد كرد.
وي دو روز پيش نيز پس از ديدار با شهردار زوريخ و شركت در ضيافت رسمي ناهاري كه شهردار زوريخ به افتخار او ترتيب داده بود، از مركز فرماندهي حمل و نقل عمومي زوريخ، مركز جمع آوري و بازيافت زباله، پايگاه فرماندهي حمل و نقل تاكسي آبي،  تراموا، اتوبوس برقي و ترن شهري بازديد كرد.
شهردار تهران روز گذشته همچنين با پاسكال كوشپن رئيس جمهور آينده سوئيس تلفني گفت وگو كرد و قرار است در جريان اين سفر با وي ديدار كند.
</TEXT>
</DOC>
<DOC>
<DOCID>HAM2-860116-072</DOCID>
<DOCNO>HAM2-860116-072</DOCNO>
<ORIGINALFILE>/1386/860116/news/_shari.htm</ORIGINALFILE>
<ISSUE>پنجشنبه 16 فروردين 1386 - سال پانزدهم - شماره4234 - Apr 5, 2007</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
9 هزار پروندهتصرف موقوفات در دادسراهاي كشور
</TITLE>
<TEXT>
مهر: رئيس سازمان اوقاف و امور خيريه، از وجود 9 هزار پرونده موقوفه ژخواري در دادسراهاي سراسر كشور خبر داد.
حجت الاسلام مصلحي، افزود: منظور از موقوفه ژخواري تنها تصرف يك موقوفه با زور و قلدري نيست، بلكه اين حركت ابعاد مختلفي دارد، يعني موقوفه خواري شامل نپرداختن اجاره منازل مسكوني موقوفي و املاك و زمين ژهاي موقوفي نيز مي ژشود.
وي تصريح كرد: برخي از پرونده ژهاي موقوفه خواري مربوط به مجموعه ژهايي از موقوفات است كه قبل از انقلاب مورد تعدي حكومت طاغوت قرار گرفته و به افراد واگذار شده كه براي برگرداندن آن، نيازمند توسل به تشكيلات قضايي هستيم.
وي تصريح كرد: براي جلوگيري از ماندگاري پرونده ژهاي موقوفات در شعبات قضايي با ابلاغ رئيس قوه قضاييه، شعبه ژهاي رسيدگي به پرونده ژهاي موقوفات در استان ژهاي سراسر كشور راه ژاندازي مي ژشود.
</TEXT>
</DOC>
<DOC>
<DOCID>HAM2-860116-073</DOCID>
<DOCNO>HAM2-860116-073</DOCNO>
<ORIGINALFILE>/1386/860116/news/_shari.htm</ORIGINALFILE>
<ISSUE>پنجشنبه 16 فروردين 1386 - سال پانزدهم - شماره4234 - Apr 5, 2007</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
شهرداري در صدد تحقق بودجه 3300 ميليارد توماني است
</TITLE>
<TEXT>
فارس: شهردار تهران در خصوص كم شدن بخشي از بودجه پيشنهادي شهرداري تهران به شوراي شهر گفت: اميدواريم بودجه 3300 ميليارد توماني را در شهرداري تهران محقق كنيم.
محمدباقر قاليباف در پاسخ به اين پرسش كه با بودجه 2200 ميليارد توماني براي شهرداري تهران در سال جاري دچار مشكل نخواهيد شد، گفت: بودجه پيشنهادي ما 3300 ميليارد تومان بوده است كه 2200 ميليارد تومان آن تصويب شده است.
وي ادامه داد: همچنين در سال جاري 500 ميليارد تومان از اعتبار پروژه هاي عمراني از محل وام تأمين مي شود.
شهردار تهران اضافه كرد: در پي تحقق بودجه 3300 ميليارد توماني شهرداري تهران هستيم و زماني كه زمينه تحقق فراهم شود، با اصلاحيه بودجه مشكلات را برطرف خواهيم كرد.
به گزارش فارس، از مجموع بودجه 2200 ميليارد توماني شهرداري تهران، حدود 900 ميليارد تومان براي امور جاري و 1300 ميليارد تومان براي امور عمراني اختصاص يافته است.
همچنين 400 ميليارد تومان از بودجه عمراني براي اجراي پروژه هاي نيمه تمام، 40 ميليارد تومان براي پروژه هاي جديد30، ميليارد تومان براي انفورماتيك و 230 ميليارد تومان نيز براي پروژه هاي مستمر و تعمير و نگهداري اختصاص يافته است.
</TEXT>
</DOC>
<DOC>
<DOCID>HAM2-860116-074</DOCID>
<DOCNO>HAM2-860116-074</DOCNO>
<ORIGINALFILE>/1386/860116/news/_shari.htm</ORIGINALFILE>
<ISSUE>پنجشنبه 16 فروردين 1386 - سال پانزدهم - شماره4234 - Apr 5, 2007</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
پرسه در شهر
</TITLE>
<TEXT>
موزه جديد
تهران موزه كم ندارد. اما بازديدكننده از موزه كم دارد. اميدواريم اين موزه جديد بتواند بازديدكننده هاي بيشتري جذب كند.
قرار است موزه موسيقي زير نظر سازمان فرهنگي هنري شهرداري تهران اواخر خرداد ماه بازگشايي شود. اين موزه در حال حاضر مراحل تجهيز و مرمت را سپري مي كند.
فقط شورا
مرتضي طلايي آن قدر فعال و پرتحرك هست كه به نظر مي رسد تنها به فعاليت در شورا كفايت نكند. اما خود او گفته است اولويت كاري و وظيفه اصلي من فعاليت در شوراي شهر است. او كه در حال حاضر مشاور شهردار تهران است گفته كه اگر مجالي باقي بماند در بخش هاي ديگر كمك مي كنم.
</TEXT>
</DOC>
<DOC>
<DOCID>HAM2-860116-075</DOCID>
<DOCNO>HAM2-860116-075</DOCNO>
<ORIGINALFILE>/1386/860116/news/_shari.htm</ORIGINALFILE>
<ISSUE>پنجشنبه 16 فروردين 1386 - سال پانزدهم - شماره4234 - Apr 5, 2007</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
همزمان با هفته سلامت آغاز به كار مي كند
نخستين مركز تخصصي خدمات فرهنگي و اجتماعي نابينايان در تهران
</TITLE>
<TEXT>
گروه شهري- درآستانه فرارسيدن هفته سلامت براي نخستين بار ستادي با همين نام درشهرداري تهران تشكيل شد.
شعارشهرداري تهران به مناسبت فرارسيدن هفته سلامت(18 تا 24 فروردين ماه)شهروندسالم،خانواده سالم، محله سالم و شهرسالم است.
كليه معاونت ها،شركتها و سازمان هاي تحت امر مديريت شهري، ستاد مرتبط را دربرپايي هرچه بهتر ستاد هفته سلامت ياري مي رسانند.روزهاي هفته سلامت به ترتيب تحت عنوان ايمني غذا، سلامت ومشاركت هاي عمومي،سلامت دررسانه ها، سلامت و شهرسالم، سلامت و جايگاه فن آوري هاي نوين، سلامت وحمايت هاي قانوني، چالشها وفرصت ها، سلامت و خانواده سالم نام گرفته است. اجراي 700 تئاتر با مفاهيم آموزش مهارتهاي زندگي، مقابله با رفتارهاي پرخطرنظير اعتياد و... درسطح مدارس تهران، توزيع انواع بروشورهاي آموزشي،كتابچه وكتاب و لوح فشرده آموزشي، برپايي همايش شهرسالم درسطح 371 محله تهران، اجراي برنامه تلويزيوني رنگين كمان به طور زنده به مدت يك هفته درپارك ترافيك منطقه 5 ازجمله برنامه هاي ستاد برگزاري هفته سلامت توسط شهرداري تهران است.به گفته عباس استاد تقي زاده مديركل سلامت معاونت اجتماعي، تمركز فعاليتهاي سلامت شهرداري تهران در سال 86 بر روي خانواده و محله سالم خواهد بود.وي عمده ترين مشكل شهرتهران دربحث خانواده را عدم تداوم ازدواجها به ويژه درسالهاي نخست زندگي دانست وگفت: ازآنجاكه آمارطلاق درشهرتهران 4 برابرساير شهرهاي كشور است كه اين رقم معادل 20درصد ازدواجهاي شهروندان تهراني است، شهرداري تهران به دنبال يافتن راهكارها واجراي يكسري تمهيدات به منظور جلوگيري از افزايش آمارطلاق درتهران مي باشد.
تقي زاده پايگاه هاي اجراي اين پروژه را خانه هاي سلامت محلات تهران اعلام كرد و در ادامه از برگزاري جشن بزرگ خانواده سالم و برپايي دهها ايستگاه سلامت درسطح بوستان هاي مناطق 22 گانه تهران خبرداد.
وي گفت: همزمان با هفته سلامت با حضور محمد باقر قاليباف شهردار تهران نخستين مركز تخصصي خدمات فرهنگي اجتماعي ويژه نابينايان درمنطقه 6 تهران افتتاح خواهد شد.
اين مركز با ظرفيت روزانه 50 نفر امكان آن رادارد تا كليه خدمات مشاوره اي، مددكاري، تفريحي، ورزشي و فرهنگي را براي نابينايان فراهم سازد.علاوه برآن نابينايان مي توانند ازخدمات الكترونيكي مورد نياز درقالب كتابخانه هاي الكترونيكي،تايپ وچاپ بريل بهره مند شوند.به گفته استاد تقي زاده شهرداري تهران درنظر دارد تا پايان سال 87 دو مجتمع بزرگ ديگر از اين دست ويژه ساير معلوليت ها احداث نمايد.
</TEXT>
</DOC>
<DOC>
<DOCID>HAM2-860116-076</DOCID>
<DOCNO>HAM2-860116-076</DOCNO>
<ORIGINALFILE>/1386/860116/news/_shari.htm</ORIGINALFILE>
<ISSUE>پنجشنبه 16 فروردين 1386 - سال پانزدهم - شماره4234 - Apr 5, 2007</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
با اجراي مرحله دوم مكانيزاسيون خدمات شهري انجام مي شود
برخورد با رهاسازي نخاله هاي ساختماني درپياده روها
</TITLE>
<TEXT>
سما: مديرعامل سازمان خدمات موتوري شهرداري تهران از اجراي مرحله دوم مكانيزاسيون خدمات شهري در بخش جمع آوري نخاله هاي ساختماني از سطح شهر خبر داد. وي گفت: از اواخر فروردين ماه امسال شهرونداني كه قصد انجام عمليات ساختماني دارند بايد مخازن فلزي بزرگ ويژه جمع آوري نخاله را در محل فعاليت ساختماني خود نصب كرده و با افرادي كه نخاله هاي ساختماني خود را در سطح پياده رو بريزند برخورد خواهد شد.
مصطفي سليمي با بيان اين كه طرح مكانيزاسيون خدمات شهري در بخش نخاله با هدف ايجاد نظم و ساماندهي در جمع آوري نخاله هاي ساختماني و نظارت كافي در اين بخش اجرا خواهد شد، تصريح كرد: شهروندان تهراني بايد موظف شوند نخاله هاي توليدي خود را حمل كرده و هر جايي نريزند بلكه نخاله ريز و سبك را در مخازن ويژه اي كه براي اين كار تعبيه شده بريزند.
وي افزود: در حال حاضر 200 مخزن فلزي بزرگ با ابعاد 6 تا 14 متر مكعب تدارك ديده شده تا از اواخر فروردين ماه امسال شهرونداني كه قصد عمليات ساختماني دارند با مراجعه به شهرداري هاي مناطق از اين مخازن دريافت كرده و نخاله هاي ساختماني خود را در اين مخازن بريزند.
به گفته مديرعامل سازمان خدمات موتوري شهرداري تهران با تكميل و نهايي تر شدن اجراي اين طرح با كساني كه جلوي محل عمليات ساختماني خود مخزن جمع آوري نخاله نداشته و نخاله هاي ساختماني را بر روي زمين بريزند، برخورد خواهد شد.
</TEXT>
</DOC>
<DOC>
<DOCID>HAM2-860116-077</DOCID>
<DOCNO>HAM2-860116-077</DOCNO>
<ORIGINALFILE>/1386/860116/news/_shari.htm</ORIGINALFILE>
<ISSUE>پنجشنبه 16 فروردين 1386 - سال پانزدهم - شماره4234 - Apr 5, 2007</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
رئيس پليس راهور تهران خبر داد:
آغاز جريمه الكترونيكي در سال جديد
</TITLE>
<TEXT>
ايسنا: رئيس پليس راهنمايي و رانندگي تهران بزرگ با اشاره به كشته شدن10 تن در تصادفات نوروز 86 تهران گفت: شمار كشته ها و مجروحان در صحنه تصادفات در اين مدت به ترتيب بيش از 33 و 24 درصد كاهش يافت.
سردار  هاشمي  با تاكيد بر اين كه از 25 اسفند ماه سال گذشته تا 17 فروردين ماه سال جاري 6 هزار و 201 مورد تصادف در تهران رخ داده و اين رقم نسبت به سال گذشته 5/19 درصد كاهش داشته است، افزود: آمارها نشان مي دهد در مجموع تصادفات پايتخت در اين مدت 23 درصد كاهش يافته است. وي با اشاره به توقيف 17هزار و250 خودرو توسط گشت بزرگراهها در سال گذشته به دليل انجام تخلفات حادثه ساز گفت: بيشترين تخلفات اين خودروها سرعت غيرمجاز، انجام حركات مارپيچ و تغيير جهت ناگهاني بوده است.
رئيس راهور تهران بزرگ تصريح كرد: بيشترين تخلفات خودروها در بزرگراههاي آزادگان، بابايي، اتوبان كرج، يادگار امام(ره)، نيايش و همت رخ داده است.
سردار  هاشمي، ثبت تخلفات الكترونيكي در سال جاري را يادآور شد و گفت: بر اساس برنامه ريزي هاي انجام شده، ثبت تخلفات از طريق دستگاههاي pda در سال جاري براي نخستين بار در تهران اجرايي مي شود. وي با اشاره به نصب دوربين هاي كنترل سرعت در بزرگراهها و تقاطعات حساس كشور گفت: در سال جاري در فاز اول 30 دستگاه دوربين كنترل سرعت در بزرگراهها و نقاط مورد نياز تهران نصب خواهد شد.
</TEXT>
</DOC>
<DOC>
<DOCID>HAM2-860116-078</DOCID>
<DOCNO>HAM2-860116-078</DOCNO>
<ORIGINALFILE>/1386/860116/news/_shari.htm</ORIGINALFILE>
<ISSUE>پنجشنبه 16 فروردين 1386 - سال پانزدهم - شماره4234 - Apr 5, 2007</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
شهروندان تخلف رانندگان تاكسي را با اس ام اس اطلاع دهند
</TITLE>
<TEXT>


سما: مديرعامل سازمان تاكسيراني شهر تهران اعلام كرد شهروندان تهراني مي توانند از طريق پيام كوتاه و تماس با شماره تلفن 30004246 از تاكسيرانان متخلف شكايت كنند.
حسين تيموري كرماني با بيان اين كه امكان شكايت از تاكسيرانان متخلف از اسفند ماه سال 85 فراهم شده است، افزود: اين شكايت ها ثبت و به سرعت پيگيري و رسيدگي مي شوند.
به گفته كرماني، شهروندان مي توانند شماره خودروي تاكسيران متخلف كه اقدام به اخذ كرايه اضافي بدون توجه به مصوبه شوراي شهر تهران كرده يا تاكسيمتر را روشن نكرده است از طريق تلفن همراه به شماره مذكور ارسال كنند.
مديرعامل سازمان تاكسيراني شهر تهران هدف از اجراي اين طرح را كاهش ميزان تخلف رانندگان تاكسي عنوان و تصريح كرد: نتيجه شكايت شهروندان از طريق پيام كوتاه و يا تماس به آنها اعلام مي شود.
وي با اشاره به اين كه نرخهاي كرايه تاكسي همان نرخهاي سال گذشته است، تأكيد كرد: رانندگان تا زمان اعلام اعمال نرخهاي مصوب سال جديد، حق افزايش نرخ كرايه تاكسي را ندارند و در غير اين صورت با آنها برخورد مي شود.
تيموري كرماني تصريح كرد: براساس قانون، فرمانداري 15 روز پس از اعلام نرخهاي مصوب شوراي شهر بايد آنها را تاييد كند و هم اكنون تا اين زمان مقرر يك هفته ديگر فرصت باقيست.
وي تاكيد كرد: پس از تأييد فرمانداري، برچسبهاي نرخهاي جديد سال 86 نصب و تاكسيمترها نيز تنظيم مي شود.
</TEXT>
</DOC>
<DOC>
<DOCID>HAM2-860116-079</DOCID>
<DOCNO>HAM2-860116-079</DOCNO>
<ORIGINALFILE>/1386/860116/news/_shari.htm</ORIGINALFILE>
<ISSUE>پنجشنبه 16 فروردين 1386 - سال پانزدهم - شماره4234 - Apr 5, 2007</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
سند تملك، مجوز ساخت و ساز نيست
چمران: كاربري اراضي سرخه حصار تغيير نمي كند
شهروندان تخلف رانندگان تاكسي را با اس ام اس اطلاع دهند
</TITLE>
<TEXT>


گروه شهري- رئيس شوراي اسلامي  شهر تهران بر حفظ و نگهداري پارك ملي سرخه حصار به عنوان منطقه حفاظت شده زيست محيطي و ريه تنفسي و طبيعي شهر تهران تاكيد كرد و خواستار جلوگيري از تخريب آن شد.
مهدي چمران در گفت و گو با همشهري خاطرنشان كرد كه پارك ملي سرخه حصار بايد از هرگونه ساخت و ساز و دخل و تصرف مغاير با كاربري زيست محيطي در امان بماند.
به گفته وي، فارغ از اينكه اين اراضي در تملك چه سازمان يا مجموعه اي باشد، داشتن سند مالكيت هيچگونه مجوزي براي ساخت و ساز در اين منطقه نيست و از اين رو نبايد تحت هيچ عنوان در آن ساخت و ساز صورت گيرد.
رئيس شوراي شهرهمچنين افزود: شايد فردي سند مالكيت ميليون ها متر مربع اراضي منطقه اي را داشته باشد ولي اين مجوزي براي ساخت و ساز به شمار نمي رود.
چمران افزود: با توجه به كاربري پارك ملي سرخه حصار، هرگونه ساخت و ساز در اين منطقه همچون گذشته غير قانوني به شمار مي رود و شهرداري منطقه بايد از آن جلوگيري كند.
آخرين تصميمات درباره اراضي سرخه حصار
مديركل حقوقي سازمان حفاظت محيط زيست با اشاره به برگزاري جلسه كارگروه اراضي پارك ملي سرخه حصار در استانداري تهران و اعلام آخرين تصميمات اين اراضي در آينده اي نزديك گفت: ديوان عدالت اداري به 10 دليل اعلام كرده است كه كاربري اراضي سرخه حصار تنها فضاي سبز است و سازمان محيط زيست به هيچ عنوان اجازه احداث واحدهاي مسكوني و تغيير كاربري اين اراضي را نمي دهد.
محسن زاده در گفت وگو با ايسنا با تأكيد بر اين كه رأي اخير ديوان عدالت اداري تنها آگهي تملك سازمان حفاظت محيط زيست را به دليل عدم رعايت تشريفات لازم ابطال كرده است، تصريح كرد: بر اساس همين رأي اراضي مورد اختلاف سازمان محيط زيست، با تعاوني مسكن جهاد كشاورزي(تعاوني زيتون)همچنان كاربري پارك ملي داشته و در اين رأي هيچ گونه اجازه اي مبني بر ساخت و ساز در اين اراضي داده نشده است.
وي با اشاره به اين كه ديوان عدالت اداري در تاريخ اول اسفند ماه سال جاري در رأيي آگهي تملك سازمان محيط زيست را براي اراضي مورد اختلاف صادر كرده است، گفت: دليل صدور اين راي عدم تعيين زمين معوض بوده است.
وي تاكيد كرد: ديوان عدالت اداري در راي خود آورده است كه پارك ملي سرخه حصار به عنوان ريه تنفسي تهران قبل از واگذاري به وزارت جهاد كشاورزي به محيط زيست واگذار شده است و شوراي عالي محيط زيست در سال 1361 اين منطقه را به عنوان پارك ملي تصويب كرده و كميسيون ماده 5 نيز با تغيير كاربري آن موافقت نكرده است.
مديركل حقوقي سازمان حفاظت محيط زيست، با اشاره به تشكيل كارگروهي در استانداري تهران با مشاركت استانداري، جهاد كشاورزي، مسكن و شهرسازي، دادگستري، محيط زيست، مديريت، نمايندگان رييس جمهوري و شوراي شهر تهران تصريح كرد: اين كارگروه بزودي با توجه به مشخص شدن زمين معوض آگهي تملك جديدي براي اراضي مورد اختلاف در پارك ملي سرخه حصار صادر خواهد كرد.
محسن زاده، با تاكيد بر ممنوعيت هرگونه ساخت وساز در پارك ملي سرخه حصار به ايسنا گفت: راي ديوان عدالت اداري به هيچ عنوان چنين اجازه اي نداده و سازمان حفاظت محيط زيست نيز به دنبال حل قطعي اين موضوع است. وي در پاسخ به اين كه به چه دليل برخي ساخت و سازهاي انجام شده در پارك ملي سرخه حصار داراي آب و برق است، گفت: ارائه هر گونه خدمات اين چنيني در اين اراضي ممنوع است و ارگانهاي ذيربط بايد در اين خصوص هر چه سريعتر اقدام كنند.
بقيه از صفحه اول
وي با تاكيد بر حفظ و نگهداري پارك ملي سرخه حصار و فضاهاي سبز اطراف تهران به عنوان نياز ضروري شهر ياد كرد و گفت: هرچند براي عده  معدودي در اين رابطه مشكل ايجاد مي شود ولي نفع عمومي جامعه حفظ و نگهداري اين منطقه را ايجاب مي كند.
از سوي ديگر معاون نظارت شوراي اسلامي شهر تهران نيز، منطقه سرخه حصار را مطابق طرح جامع شهر تهران، جزو حريم شهر دانست و با اشاره به لزوم رعايت آن به عنوان طرحي علمي و كارشناسي شده گفت: شهر تهران پس از سالها بي برنامگي اكنون با تلاش متخصصين، داراي طرح جامع شده كه مطابق آن، مرزهاي شهر مشخص و ساخت و ساز تنها در داخل محدوده شهر امكان پذير است و خارج از اين مرزها، مناطقي به عنوان حريم شهر در نظر گرفته شده است كه به هيچ وجه امكان ساخت و ساز در آنها وجود ندارد.
خسرو دانشجو همچنين با اشاره به حكم صادره از سوي ديوان عدالت اداري مبني بر منتفي دانستن تملك سازمان حفاظت محيط زيست بر اراضي سرخه حصار گفت: اگر حكم صادره از طرف مراجع قضائي دال بر اين باشد كه مالكين اين ناحيه به عنوان منطقه اي واقع در حريم شهر تهران، اجازه ساخت و ساز دارند اين موضوع به لحاظ شهرسازي مغاير منافع كلي شهر تهران است ولي اگر حكم دلالت بر اين داشته باشد كه مالكيت اين ناحيه متعلق به فلان سازمان يا مجموعه نيست بلكه متعلق به اين افراد است اين موضوع به لحاظ شهرسازي تا وقتي كه ساخت و ساز ي در آن صورت نگيرد، مشكلي را براي شهر تهران ايجاد نمي كند.
وي افزود:  با اين حال تجربه نشان داده است كه وقتي به مالكيني گفته شود تملك شما بر فلان ملك قطعي است آنان انتظار انتفاع از ملك مورد نظر را دارند، لذا به نظر مي رسد اگر بنا باشد مالكيت سازمان محيط زيست بر آن ناحيه منتفي و مالكيت افراد قطعيت يابد، تبعات و فشارهاي بعدي براي ساخت و ساز مي تواند اين ناحيه را در معرض خطر جدي قرار دهد.
دانشجو در عين حال را ه برون رفت از اين مشكل را دادن زمين معوض به افراد ذينفع دانست و گفت: بايد با دادن زمين معوض به مالكين يك بار براي هميشه اين منطقه را از قيد مالكيت خصوصي آزاد كرد و اجازه داد اداره شهر تهران مقيد به ضوابط و مقررات طرح جامع باقي بماند.
مخبر كميسيون شهرسازي شوراي شهر همچنين با اشاره به كاربري منطقه سرخه حصار گفت: شهرداري خارج از ضوابط شهرسازي نمي تواند به كسي پروانه ساخت و ساز بدهد و چون اين اراضي خارج از محدوده خدمات شهري و در حريم شهر تهران واقع شده است قانونا كسي اجازه ساخت و ساز ندارد و به بيان ديگر تملك يك ملك به معناي مجوز ساخت و ساز نيست.
دانشجو در عين حال گفت: من نه به عنوان عضو شوراي شهر بلكه به عنوان يك شهروند عادي انتظار دارم مسئولاني كه در سال هاي گذشته اين معضل را براي تهران ايجاد و اراضي داخل پارك ملي و محيط حفاظت شده واقع در حريم شهر را بر خلاف اختيارات قانوني خود به تعاوني ها واگذار كردند براي رسيدگي به تخلفات به محاكم قضائي معرفي شوند.
معاون نظارت شوراي شهر تهران افزود: آنان با اين اقدام خود ريه هاي تنفسي و طبيعي كلانشهر تهران را در معرض خطر جدي قرار دادند و از اين رو بايد تبعات و پيامدهاي اقدامات نادرست خود را بپذيرند.
گفتني است كه اواخر اسفند ماه سال گذشته شعبه هشت تجديد نظر ديوان عدالت اداري تملك سازمان حفاظت محيط زيست بر پارك ملي سرخه حصار و خجير را فاقد وجاهت قانوني دانست و به ابطال تملك اين سازمان بر اراضي مورد اشاره حكم داد و با اعلام اينكه اين راي قطعي است، آگهي تملك سازمان حفاظت محيط زيست بر اراضي سرخه حصار را باطل كرد و مالكيت آن را متعلق به اعضاي تعاوني مسكن كاركنان وزارت كشاورزي دانست.
</TEXT>
</DOC>
<DOC>
<DOCID>HAM2-860116-080</DOCID>
<DOCNO>HAM2-860116-080</DOCNO>
<ORIGINALFILE>/1386/860116/news/_siasi.htm</ORIGINALFILE>
<ISSUE>پنجشنبه 16 فروردين 1386 - سال پانزدهم - شماره4234 - Apr 5, 2007</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
رئيس جمهوري اعلام كرد:
عفو ملوانان در كنفرانس خبري
رئيس جمهوري نشان درجه 3 شجاعت را به فرمانده مرزبان دريايي ايران اهداء كرد
</TITLE>
<TEXT>



گروه سياسي - رئيس جمهوري ديروزدر اقدامي غيرمنتظره رسما اعلام كرد كه به بركت ميلاد با سعادت پيامبراكرم(ص)15 نظامي بازداشت شده انگليسي عفو و بلافاصله پس از كنفرانس مطبوعاتي آزاد مي شوند.
دكتر محمود احمدي نژاد در اين باره گفت: به مناسبت ايام ولادت پيامبر بزرگ اسلام، آن رحمت واسعه الهي و كانون همه خوبي ها و با تبريك ميلاد اين هديه بي نظير خداوند به همه و همچنين به مناسبت ايام عروج حضرت مسيح(ع)اعلام مي كنم كه ملت كريم ايران و نظام جمهوري اسلامي در عين اقتدار و داشتن حق قانوني براي محاكمه اين نظاميان با تأسي به پيامبر عظيم الشأن اين 15نفر را مورد عفو قرار داده و آزادي آنان را به مردم انگليس هديه مي نمايد.
وي اظهارداشت: از دولت بلر مي خواهم اين نظاميان را به جرم پذيرش و بيان حقايق مجازات نكنند.
محمود احمدي نژاد رييس جمهوري همچنين در جريان نخستين نشست مطبوعاتي خود در سال86 نشان درجه سه شجاعت دريايي ايران را به ناوسالار يكم ابوالقاسم آمانگاه فرمانده مرزبانان اهدا كرد.
اين تصميم در جلسه هيات وزيران و به دنبال بازداشت 15تفنگدار دريايي انگليسي كه به آبهاي سرزميني ايران غيرقانوني وارد شده بودند، مورد تصويب قرار گرفت.
وزير دفاع و شماري از فرماندهان عاليرتبه نظامي نيز در مراسم اعطاي اين نشان حضور داشتند.
تاسف از اشغال عراق
احمدي نژاد در ادامه اظهاراتش راجع به آزادي ملوانان گفت: ما متاسفيم كه جوانان و نظاميان انگليسي در عراق مانده اند و در آبهاي سرزميني ايران دستگير مي شوند.
وي با اشاره به اينكه در ميان اين نظاميان يك خانم كه مادر يك فرزند خردسال است حضور دارد، اظهار داشت: چرا سخت ترين ماموريتها يعني گشت زني دريايي بايد به يك مادر واگذار شود، چرا به عواطف مادري احترام گذاشته نمي شود؟
احمدي نژاد با اشاره به دستگيري??نظامي انگليسي بدست مرزبانان ايراني گفت: متاسفانه دولت آقاي بلر راه جنجال آفريني و هياهو را دربرخورد با تجاوز نظاميان به آبهاي سرزميني ايران انتخاب كرد.
وي گفت: دولت بلر بلافاصله موضوع تجاوز نظاميان انگليسي را به شوراي امنيت كشاند و شوراي امنيت اگرچه با مقاومت دولت هاي مستقل به تمام خواسته هاي دولت انگليس پاسخ دقيق نداد ولي بدون بررسي دقيق و مشاهده اسناد قطعي بيانيه اي صادر كرد.
مردم جهان مي پرسند چرا؟ سئوال اين است كه شوراي امنيت با اين روند به كجا مي رود؟
وي با اشاره به اتحاديه اروپا در رابطه با برخورد با موضوع دستگيري نظاميان گفت: اتحاديه اروپا نيز بدون هر نوع بررسي و شنيدن دلايل، ايران را محكوم كرد و خواستار آزادي نظاميان شد. ما از آقاي شيراك نيز تعجب مي كنيم كه بدون بررسي، اعلام موضع مي كند آيا احترام به حقوق انسان ها يك تعهد است يا فقط يك ادعا؟
وي ادامه داد: تاسف بارتر اينكه دولت انگليس حتي اين شجاعت را ندارد كه به مردم خود حقيقت را بگويد و به تصميمات اشتباه خود اعتراف كند. بدون ترديد مردم انگليس حق دارند از دولت خود بپرسند، سربازان خود در عراق و در آبهاي سرزميني ايران چه مي كنند؟
بده بستان نبوده است
محمود احمدي نژاد رييس جمهوري در پاسخ به سئوال خبرنگار شبكه خبري سي.ان.ان. مبني بر وجود بده بستان هايي در آزادي يك ديپلمات بازداشت شده ايراني در عراق و آزادي نظاميان بازداشت شده انگليسي، اين دو مورد را بي ارتباط دانست و گفت: آزادي نظاميان انگليسي هديه ملت ايران بود.
وي خاطرنشان كرد: اگر قرار بود جلال شرفي يا هر كدام از ايراني ها را معاوضه كنيم بايد با???هزار نفر معاوضه مي كرديم زيرا اينها با هم نسبتي ندارند.
احمدي نژاد تصريح كرد: اين عده از طرف ملت ايران و نظام جمهوري اسلامي مورد عفو قرار گرفتند و اين يك هديه از جانب ملت ايران بود و ربطي به اين حرفها نداشت.
رييس جمهوري تاكيد كرد: خيلي ها حاضر بودند خيلي چيزهاي ديگر بدهند، اما نگاه ما مادي و سياست زده نيست بلكه نگاه انساني است، بر اين اساس تصميم گرفته شد كه اينها يكطرفه آزاد شوند.
تصميم ما ناگهان عوض نشد
خبرنگاري پرسيد: چه موردي باعث شد كه شما در مورد??نظامي انگليسي تغيير روش دهيد و نظرتان در مورد آنها ناگهان تغيير يابد؟ احمدي نژاد نيز پاسخ داد: تصميم ما ناگهان عوض نشده است. ما از ابتدا تصميم بر ايجاد مناقشه نداشته ايم. ما حق خود را مي خواسته ايم. تصميمي بر استمرار مناقشه نبوده است. وي يادآور شد كه دولت انگليس در اين زمينه بد عمل كرد و به اين دليل يك مدتي اين موضوع طول كشيد.
نخستين مصاحبه مطبوعاتي محمود احمدي نژاد رييس جمهوري اسلامي ايران در سال جديد با حضور خبرنگاران رسانه هاي داخلي و خارجي برگزار شد. اين پنجمين مصاحبه احمدي نژاد از زمان رياست جمهوري وي است.
چندين شبكه خبري خارجي مصاحبه مطبوعاتي رييس جمهوري را به طور مستقيم پخش كردند. علاوه بر???خبرنگار، عكاس و فيلمبردار داخلي،???خبرنگار از?? خبرگزاري و رسانه خبري داخلي و خارجي اين مصاحبه مطبوعاتي را پو شش دادند. معاونان رييس جمهوري، اعضاي هيات وزيران، سخنگويان دولت و وزارت امور خارجه و ديگر مقامهاي بلندپايه در محل نشست مطبوعاتي رييس جمهوري حضور داشتند.
مجري اين مراسم بيژن نوباوه يكي از خبرنگاران جانباز شيميايي بود.
قرار بود اين كنفرانس مطبوعاتي روز سه شنبه برگزار شود، ولي بر اساس اطلاعيه دفتر رييس جمهور در پي درخواست هاي خبرنگاران براي شركت در اين كنفرانس خبري، احمدي نژاد موافقت كرد كه مصاحبه مطبوعاتي وي به جاي روز سه شنبه، روز چهارشنبه(پانزدهم فروردين)در ساعت
30: 15 برگزار شود.
بقيه از صفحه اول
هديه به مردم انگليس
رييس جمهوري در ادامه نشست خبري خود درباره آزادي??نظامي انگليسي تاكيد كرد كه اين تصميمي است كه نظام جمهوري اسلامي اتخاذ كرد و به مردم انگليس هديه داد.
خبرنگاري از رييس جمهوري پرسيد: فرموديد آزادي??نظامي هديه اي است از سوي ملت ايران به مردم انگلستان. در راستاي اين اقدام، دولت انگلستان چه اقدامي انجام داده است؟ رييس جمهوري در پاسخ با خنده گفت: شما بايد جواب بدهيد كه دولت انگليس چه كرده است.
خبرنگار سپس پرسيد: لطفا جزييات را بفرماييد كه در راستاي آزادي اين??نفر چه اتفاقي افتاده است؟
احمدي نژاد پاسخ داد: اتفاق خاصي نيفتاده است. دولت انگليس نامه اي به وزارت خارجه ما داد و گفت كه ديگر اينها تكرار نخواهد شد. البته منوط به نامه وزارت خارجه انگليس نبود. اين تصميمي است كه نظام جمهوري اسلامي گرفت و اين هديه را به مردم انگلستان داد.
رييس جمهوري تاكيد كرد: وقتي از موضع عطوفت و رافت اسلامي كاري انجام مي شود، انتظار نداريم در مقابل آن پاداش بگيريم.
خبرنگار مجددا سئوال كرد: چه پيامي براي مردم انگلستان داريد كه فصل الخطاب اين اتفاق بودند؟
احمدي نژاد پاسخ داد: همه را به راه توحيد، عدالت، خداپرستي، عشق و محبت به ساير انسانها، حيات طيبه انساني دعوت مي كنيم. جايي كه پاكي، صداقت، دوستي و عدالت باشد، مردم همديگر را دوست داشته باشند، كينه ورزي، بدخواهي و دشمني وجود نداشته باشد.
خبرنگار يكي از شبكه هاي تلويزيوني ايتاليا نيز از رييس جمهوري سئوال كرد: با توجه به اينكه در سخنان خود گفتيد آقاي شيراك مرتكب اشتباه شده است، بعد از آزادي??نظامي، تغييري در روابط ايران و اتحاديه اروپا رخ خواهد داد؟
احمدي نژاد پاسخ داد: ما علاقه مند به توسعه روابط با همه كشورهاي اروپايي هستيم. منتهي آنها بايد شرايط امروز جهان را بخوبي درك كنند.
شوراي امنيت فاقد كفايت
محمود احمدي نژاد با انتقاد از عملكرد شوراي امنيت سازمان ملل متحد اين شورا را در مقوله برقراري صلح و امنيت در جهان فاقد كفايت دانست.
رييس جمهوري با اشاره به فريب و انحراف اذهان عمومي توسط آمريكا به بهانه واهي كشف سلاح كشتار جمعي و سرنگوني ديكتاتور بغداد و در نهايت هجوم به اين كشور، اضافه كرد: بعلت اين تهاجم، عراق دهها سال از پيشرفت و ترقي بازماند و بخش مهمي از گنجينه?هزار ساله تمدن بشري در اين كشور تخريب شد ضمن اينكه صدها هزار نفر كشته، مجروح و آواره شدند.
وي گفت: آيا شوراي امنيت مي توانست جلوي اين اقدام را بگيرد و آيا اكنون مي تواند متجاوز را تنبيه كند؟
رييس جمهوري، جنگ لبنان را نمونه ديگري از بي كفايتي شوراي امنيت ارزيابي كرد و گفت: شوراي امنيت بزرگترين ضربه حيثيتي را در جنگ لبنان متحمل شد.
رابطه قابل مذاكره است
خبرنگار فاكس نيوز در اين نشست مطبوعاتي گفت كه جناب رييس جمهوري شما با توجه به مطلبي كه در سالروز تولد حضرت رسول و عيد پسح و عروج حضرت مسيح بيان كرديد و با اعلام آزادي??نظامي انگليسي باعث تعجب همگان شديد، من چندين بار به ايران سفر كردم و بسياري در اين سفرها گفته اند خواهان روابط بهتري با آمريكا هستند و افرادي هم در سطوح مختلف نظام حكومتي آمريكا پيشنهادهايي داشته اند مبني بر ايجاد ارتباط با ايران، جناب آقاي رييس جمهور جنابعالي مايليد چه اتفاقي بيفتد تا پلي ميان ايران و آمريكا باشد؟
رييس جمهوري گفت: ما بارها اعلام كرديم در سياست خارجي اصل بر رابطه دوستانه و گسترده است. ما علاقه مند هستيم با همه ملت ها رابطه داشته باشيم و با همه دولت ها جز رژيم اشغالگر قدس كه او را نامشروع مي دانيم علاقه مند هستيم رابطه دوستانه داشته باشيم.
رييس جمهوري گفت: در مورد دولت آمريكا به صورت خاص بايد برگرديم به سابقه، اول اينكه رابطه را خود دولت آمريكا قطع كرد. دولت آمريكا تصور مي كرد اين را به عنوان تنبيه عليه ملت ايران بكار مي گيرد. از همان موقع با روحياتي كه عرض كردم دولتمردان آمريكا تصور مي كردند در چند سال قبل كه همه دنيا متصل به آنهاست و هركس با آنها رابطه نداشته باشد امكان ادامه حيات ندارد و بايد رو به قبله دراز بكشد و آماده مردن باشد و فكر كردند با قطع رابطه ما از بين خواهيم رفت.
فهرست اقدامات عليه ايران
در ادامه نشست خبري رييس جمهوري، خبرنگار روزنامه اينديپندنت گفت:اگر امكان دارد اتفاقات يا جناياتي را كه مشتركا توسط نيروهاي آمريكايي و انگليسي در ايران انجام شده است بطور مشخص بيان كنيد.
احمدي نژاد توضيح داد كه كودتاي سال????،حمايت از ديكتاتوري ايران در طول??سال، حمايت از كشتار??خرداد و??شهريور، از جمله اين اقدامات است.
رييس جمهوري طراحي كودتا قبل از پيروزي انقلاب اسلامي، تحميل هشت سال جنگ تحميلي و طراحي براي ايجاد اختلاف بين اقوام مختلف ايراني را از ديگر موارد توطئه هاي آمريكا و انگليس عليه ايران برشمرد.
احمدي نژاد گفت: در خوزستان اخيرا تروريست هايي دستگير شدند كه ارتباط آنان با دولت انگليس كشف و به اين دولت اعلام شد. وي افزود: دو سال قبل در اهواز بمب گذاري شد، عده اي از هموطنان ما كشته شدند. بمب گذاران و تروريست ها دستگير شدند و ارتباطشان با انگليس كشف و به آنها اطلاع داده شد.
رييس جمهوري سپس گفت: در قضيه هسته اي هم كه اين دو(انگليس و آمريكا)با هم هستند.
خبرهاي خوش هسته اي
يك خبرنگار ديگر سئوال كرد: چندي قبل،در آبادان به مردم ايران بشارت داديد كه خبرهاي جديدي را در زمينه فناوري هسته اي براي مردم داريد. آيا ممكن است گوشه اي از اين خبرها را به ما اعلام كنيد. وي همچنين در مورد نصب????دستگاه سانتريفيوژ سئوال كرد.
رييس جمهوري نيز پاسخ داد: تا آنجا كه بخاطر دارم در آبادان بنده صحبتي و يا خبري در اين زمينه اعلام نكرده ام،مصاحبه اي نيز در اين زمينه نداشته ام. احمدي نژاد تصريح كرد كه در شهر خرمشهر و همچنين در جمع راهيان نور نيز مصاحبه اي در اين زمينه نداشته است. وي افزود: رضا آقازاده رييس سازمان انرژي اتمي اخيرا در نيروگاه بوشهر اعلام كرد كه بزودي خبرهاي خوش هسته اي خواهد داشت. من نيز اعلام مي كنم كه بزودي خبرهاي خوشي خواهيم داد.
قيمت بنزين تغيير نمي كند
وي در پاسخ به سئوالي درباره مديريت مصرف سوخت در كشور، اظهار داشت: از سال گذشته در قانون بودجه تبصره??تعبيه شد و در سال??نيز به صورت لايحه مستقل موضوع مصرف سوخت تقديم مجلس شد.
وي مصوبه مجلس درباره بنزين را كاملا روشن دانست و گفت: بر اساس اين مصوبه از اول خرداد ماه بنزين سهميه بندي مي شود و بهاي آن???تومان براي هر ليتر است كه البته در حال گفت و گو با مجلس هستيم كه??تومان افزايش را نيز كاهش دهيم و در بهاي بنزين نسبت به سال??تغيير نداشته باشيم.
اجراي لايحه خدمات كشوري
يكي ديگر از خبرنگاران درمورد برنامه دولت براي اصلاح و اجرايي شدن لايحه مديريت خدمات كشوري سئوال كرد.
رييس جمهوري نيز پاسخ داد: دولت به اين دليل تقاضاي استراد اين لايحه را از مجلس كرد كه نمي خواست اتفاقي بيافتد كه موضوع آش نخورده و دهان سوخته تداعي شود.
احمدي نژاد با بيان اينكه تحول ساختار اداري اقدام بسيار بزرگ و پيچيده اي است كه دقت بالايي را مي خواهد، اظهار داشت: نبايد مطلقا در اين زمينه عجله كرد چرا كه ممكن است تصمميمي با شتاب گرفته شود و پس از سه يا چهار سال همه پشيمان شويم. وي ادامه داد: هر روز نيز نمي توان ساختار و ضوابط را عوض كرد.
رييس جمهوري افزود: طبقه بندي مشاغل و تنوع افراد و وظايف آنقدر گسترده است كه ما را ملزم به بكارگيري دقت لازم مي كند. دولت اكنون دنبال اين است كه طي چند سال افزايشهاي سالانه به صورت پلكاني و معكوس انجام شود، بعلاوه رقم افزايش سالانه امسال يك مقدار بيشتر شده است.
رييس جمهوري افزود: بخشي از پرداختيها بايد حتما غيرنقدي باشد چرا كه وقتي همه پرداختي ها نقدي شد، موجب بروز تورم مي شود.
برنامه هاي دستگاه سياست خارجي
احمدي نژاد در پاسخ به سئوال خبرنگار ديگري در خصوص برنامه هاي دستگاه سياست خارجي در راستاي بيانات مقام معظم رهبري مبني بر آمادگي انعقاد پيمان دفاعي با كشورهاي حوزه خليج فارس افزود: در اين دوره، به دنبال ديپلماسي فعال و سياست خارجي تاثيرگذار هستيم. رئيس جمهوري افزود: اولويت توسعه روابط ما با كشورهاي همسايه، دوست و مسلمان است. رفت و آمدها و حجم گفت وگوها و تفاهمات بسيار بالاست. وي تصريح كرد: بلافاصله بعد از اعلام نظر مقام معظم رهبري، وزير امور خارجه در نشست اتحاديه عرب حضور يافت و اين مطلب را به طور رسمي بيان كرد. احمدي نژاد اظهار داشت: بدنه دستگاه ديپلماسي موظف است اين موضوع را بطور كامل دنبال كند. خوشبختانه امروز، با وجود تشديد طراحيهاي بدخواهانه دشمنان، روابط ما با كشورهاي منطقه صميمانه تر، دوستانه تر و سازنده تر از سالهاي گذشته است.
كنترل تورم
خبرنگاري پرسيد: آيا دولت سياستهاي مستمري را براي كنترل بازار در سال?? و سالهاي آتي دارد؟
رئيس جمهوري پاسخ داد: كنترل تورم، سياست قطعي دولت است و كاهش نرخ سود بانكي كاري قطعي است كه دولت دنبال مي كند. وي افزود: بودجه اي كه امسال به مجلس تقديم كرديم در بخش هزينه اي، كاملا انقباضي است يعني برداشت از درآمد نفت و مصرف آن را در بودجه امسال نسبت به سال??، 5/9ميليارد دلار كاهش داديم كه جهت گيري بسيار درست و مثبتي است.
رئيس جمهوري گفت: كاهش هزينه هاي غيرضروري، هدايت منابع بانكي به سمت توليد، حمايت از اشتغال زودبازده، حمايت از صادرات و توليد داخل در مقابل واردات كارهايي در جهت كاهش نرخ تورم است.
احمدي نژاد اظهار داشت: خوشبختانه طي سال?? و??تورم حداقل سه درصد نسبت به سال??كاهش پيدا كرد البته برخي گرانيها نيز داشتيم كه گرانيهاي طبيعي نبود مثل اتفاقي كه در بخش مسكن افتاد. وي افزود: عده اي تصميم گرفتند، هجوم ببرند و با استفاده از منابع برخي بانكهاي خصوصي و با حمايت تبليغاتي، بازار مسكن را دچار خدشه و تزلزل كنند كه اطلاعاتش به مردم داده خواهد شد.
</TEXT>
</DOC>
<DOC>
<DOCID>HAM2-860116-081</DOCID>
<DOCNO>HAM2-860116-081</DOCNO>
<ORIGINALFILE>/1386/860116/news/_siasi.htm</ORIGINALFILE>
<ISSUE>پنجشنبه 16 فروردين 1386 - سال پانزدهم - شماره4234 - Apr 5, 2007</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
پايان 14 روز تنش در روابط ايران و انگليس
</TITLE>
<TEXT>



گروه سياسي- روز گذشته پيش از آنكه رئيس جمهوري اسلامي ايران 15 نظامي انگليسي بازداشت شده در اروندرود را مورد عفو قراردهد، تحولات مهمي درباره اين مسأله ميان ايران و انگليس درحال وقوع بود و البته اين تحولات با استقبال نخست وزير انگليس از آزادي نظاميان انگليسي پايان يافت.
بلر تأكيد كرد اميدوار است مردم ايران بپذيرند كه انگليس در برابر آنها داراي سوءنيت نيست. در آخرين تحولات پيش از عفو ملوانان انگليسي وابسته مطبوعاتي سفارت انگليس در تهران اعلام كرد: سه شنبه شب دفتر توني بلر، نخست وزير انگليس بيانيه اي صادر كرده كه در آن تاكيد شده انگليس خواستار مذاكرات است و خطوطي كه سفارت پيگيري مي كند در واقع در همين بيانيه منعكس شده است.
ميترا بهنام مجتهدي، وابسته مطبوعاتي سفارت انگليس در تهران درگفت وگو با ايسنا ضمن اشاره به انتشار اخباري درباره مذاكرات دوجانبه ايران و انگليس گفت: تا پيش از آزادي نظاميان انگليسي، مذاكرات دوجانبه پيرامون قضيه ملوانان انگليسي با ايران آغاز نشده است و انگليس در اين خصوص منتظر پاسخ ايران بوده است.
روزگذشته ايرنا نيز به نقل از يك منبع آگاه گزارش داد نايجل شينوالد، مشاور توني بلر در تماس تلفني با علي لاريجاني، دبير شوراي عالي امنيت ملي، با وي درباره آخرين وضعيت نظاميان انگليسي بازداشت شده گفت وگو كرده است.
اين تماس سه شنبه شب و در پي تاكيد ايران برعلاقمندي به حل مسئله دستگيري??نظامي انگليسي به صورت دو جانبه و ضرورت تعهد طرف مقابل به تكرار نشدن نقض حريم سرزميني ايران صورت گرفته است.
اين منبع آگاه گفت: طرف انگليسي از اظهارات مقامات ايراني براي حل دوجانبه مسئله استقبال كرده است.
همچنين نيروي دريايي آمريكا روزگذشته اعلام كرد: درپي دستگيري ملوانان و تفنگداران انگليسي به اتهام ورود غيرقانوني به آب هاي ايران هوشياري و آمادگي  خود را افزايش داده است.
به هرحال روزگذشته خوشحالي فراوان ملوانان انگليسي كه از طريق تلويزيون خبر آزادي شان را از زبان احمدي نژاد شنيدند، به معناي پايان يافتن 14 روز بحران در روابط ديپلماتيك ايران و انگليس بود.
برخي كشورهاي ديگر هم ديشب پس از اعلام خبر عفو نظاميان انگليسي از اين اقدام ابراز خوشحالي كردند.
خروج ملوانان انگليسي
15 نظامي انگليسي پس از آنكه روزگذشته مورد عفو رئيس جمهوري قرارگرفتند، امروز تهران را به مقصد لندن ترك مي كنند.
نظاميان آزاد شده انگليسي عصرديروز در مراسمي كه درنهاد رياست جمهوري برگزارشد و ايرنا خبرآن را منتشركرد، با احمدي نژاد ديداركردند. دراين ديدار، نظاميان انگليسي تك تك به حضور رئيس جمهوري رسيدند و درگفت و گوهاي كوتاهي با احمدي نژاد از رأفت و انساندوستي دولت و ملت ايران قدرداني كردند.
مشاور ارشد رئيس جمهوري در گفت وگو با مهر اعلام كرد: اين نظاميان پنج شنبه تحويل سفارت انگليس در تهران شده و سپس به لندن خواهند رفت. سيد مجتبي ثمره  هاشمي ادامه داد: چگونگي و زمان اعزام اين نظاميان با هماهنگي وزارت خارجه و سفارت انگليس در تهران تنظيم خواهد شد.
</TEXT>
</DOC>
<DOC>
<DOCID>HAM2-860116-082</DOCID>
<DOCNO>HAM2-860116-082</DOCNO>
<ORIGINALFILE>/1386/860116/news/_siasi.htm</ORIGINALFILE>
<ISSUE>پنجشنبه 16 فروردين 1386 - سال پانزدهم - شماره4234 - Apr 5, 2007</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
سيد مجتبي ثمره هاشمي اعلام كرد:
برگزاري انتخابات مجلسمهم ترين برنامه وزارت كشور در سال 86
</TITLE>
<TEXT>


باشگاه خبرنگاران جوان: معاون سياسي وزير كشور در مورد برنامه هاي اين معاونت در سال 86 خاطرنشان كرد: برگزاري انتخابات هشتم مجلس شوراي اسلامي مهم ترين برنامه ها در سال 86 است به علت اين كه نمايندگان مجلس تصويب كردند كساني كه مي خواهند در انتخابات مجلس كانديدا شوند اگر جزء مديران باشند بايد 6 ماه قبل از انتخابات استعفا دهند و ما هم بايد دو ماه قبل از اين مهلت كار را شروع كنيم در واقع از ارديبهشت برنامه انتخابات مجلس هشتم را كليد مي زنيم.
سيد مجتبي ثمره هاشمي ادامه داد: رصد كردن مسايل سياسي و ارائه تحليل هاي صحيح به مسئولين كشور از جمله ديگر اقدامات ما در سال جاري خواهد بود.
وي در خصوص دستاوردهاي معاونت سياسي وزارت كشور در سال 85 تصريح كرد: تنش ها و ناهنجاريها در سال گذشته كمتر بود به طوري كه گزارش نيروي انتظامي در شوراي امنيت كشور حاكي از كاهش چشمگير جرايم و تخلفات بود كه اين نشانه تدين و ايمان ملت شريف ايران است.
</TEXT>
</DOC>
<DOC>
<DOCID>HAM2-860116-083</DOCID>
<DOCNO>HAM2-860116-083</DOCNO>
<ORIGINALFILE>/1386/860116/news/_siasi.htm</ORIGINALFILE>
<ISSUE>پنجشنبه 16 فروردين 1386 - سال پانزدهم - شماره4234 - Apr 5, 2007</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
گزيده ها
</TITLE>
<TEXT>
سياست خارجي: نماينده دائم ايران در آژانس بين المللي انرژي اتمي در واكنش به درخواست معاون البرادعي گفت: نصب دوربين هاي ديگر در تأسيسات هسته اي ايران از سوي آژانس در حال بررسي است. علي اصغر سلطانيه در گفت وگو با فارس، نامه اولي هاينونن معاون مديركل آژانس در امور پادمان را نامه اي معمولي خواند و تصريح كرد:  اين نامه در مورد بازرسي  و نصب دوربين هاي ديگر مي باشد كه در حال بررسي است. وي تاكيد كرد: اين بحث صرفاً كارشناسي و فني است كه ميان بخش بازرسي آژانس و كارشناس سازمان در حال بررسي است؛ لذا اين موضوع نبايد موضوعي سياسي تلقي شود.
قوه قضاييه: آيت الله دري نجف آبادي پيرامون آخرين وضعيت عليرضا عسگري(معاون پيشين وزير دفاع)كه چندي پيش در تركيه مفقود شد، بيان داشت: موضوع گم شدن عسگري مهم است و نيروي انتظامي از طريق پليس بين الملل، وزارت امور خارجه توسط رابطه دوجانبه با تركيه و دفتر حقوقي رياست جمهوري بايد پيگير يافتن وي شوند. دادستان كل كشور در گفتگو با مهر، تصريح كرد: عسگري از طريق سوريه به تركيه آمده و پس از آن در اين كشور ربوده و يا مفقود شده است.وي با اذعان به اينكه گفته هايش بر مبناي تحليل و خبر است و نه اطلاعات، افزود: اينكه گذرنامه عسگري مهر خورده و با بليط و هواپيما از دمشق به آنكارا وارد شده، ديگر مانند قضيه آقاي موسي صدر نيست كه قابل انكار باشد.
دولت: رئيس جمهوري با تبريك ميلاد پربركت پيامبرعظيم الشان اسلام(ص)و امام جعفرصادق(ع)و هفته وحدت تصريح كرد: اميدواريم درسال اتحادملي و انسجام اسلامي، مسلمانان جهان بيش از پيش با اتحاد و همدلي خودتوطئه هاي دشمنان را خنثي كنند. احمدي نژاد صبح ديروز درجلسه هيات وزيران همچنين مجددا از همه دستگاه ها و ارگان ها و كاركنان آنها كه در تعطيلات نوروزي امسال با تلاش مجدانه خود درجهت آرامش و رفاه و شادكردن اوقات مردم كوشيدند، تشكر و قدرداني كرد.در اين جلسه آيين نامه اجراي تبصره 6 قانون بودجه سال 86 كل كشور مطرح و موضوع فراهم كردن تسهيلات جهت توليد انبوه مسكن بررسي و ادامه رسيدگي به آن به جلسه بعد موكول شد.
نماز جمعه: نماز جمعه اين هفته تهران به امامت احمد جنتي دبير شوراي نگهبان برگزار مي شود. اين مراسم عبادي سياسي ساعت 45/10 صبح با تلاوت قرآن كريم در دانشگاه تهران آغاز مي گردد و عليرضا افشار،معاون فرهنگي و تبليغات دفاعي ستاد كل نيروهاي مسلح پيرامون مسايل منطقه و در بزرگداشت امير سپهبد صياد شيرازي پيش از خطبه ها به ايراد سخن خواهند پرداخت.
سياست خارجي: سفارت جمهوري اسلامي ايران روز چهارشنبه طي جوابيه مطبوعاتي ادعاي برخي رسانه هاي باكو در مورد بسته شدن مرز كشورمان با جمهوري آذربايجان را تكذيب كرد. سفارت ايران در جمهوري آذربايجان اعلام كرد: واحدهاي گمرك در مرز دو كشور به فعاليت عادي خود ادامه مي دهند و هيچ مشكلي در تردد مسافران و وسايل نقليه وجود ندارد. برخي رسانه هاي باكو از جمله روزنامه روسي زبان زركالو و خبرگزاري غير دولتي توران با پخش گزارشي ادعا كردند كه واحدهاي گمرك ايران در مرز با جمهوري آذربايجان از روز گذشته بسته شده و اين مسئله موجب تراكم مسافران و كاميون ها در مقابل اين واحدها شده است.
قوه قضاييه: در يكصد و پنجاه و هفتمين جلسه ديدار مردمي سيد محمود هاشمي شاهرودي، 5 درخواست از تهران و 10 درخواست از شهرستان مورد بررسي قرار گرفت و رئيس قوه قضائيه در خصوص آنها دستورات لازم را صادر كرد. ديروز در اين جلسه، رئيس قوه قضائيه در باره  9 پرونده، پيشنهاد عفو و در مورد 6 پرونده نيز دستور بررسي مجدد(ماده 2)را صادر كرد. از مجموع 15 مورد پرونده رسيدگي شده به صورت حضوري، 2 پرونده با موضوع حقوقي و 13 پرونده با موضوع كيفري مورد رسيدگي رئيس قوه قضائيه قرار گرفت.
</TEXT>
</DOC>
<DOC>
<DOCID>HAM2-860116-084</DOCID>
<DOCNO>HAM2-860116-084</DOCNO>
<ORIGINALFILE>/1386/860116/news/_siasi.htm</ORIGINALFILE>
<ISSUE>پنجشنبه 16 فروردين 1386 - سال پانزدهم - شماره4234 - Apr 5, 2007</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
باشگاه احزاب
</TITLE>
<TEXT>
ايسنا: عضو شوراي مركزي حزب مؤتلفه اسلامي گفت: توطئه چندلايه جنگ رواني با القاي شبهه در پي ايجاد ترديد در باورهاي اساسي مردم است. حسين انواري افزود: تدبير حكيمانه و مدبرانه مقام معظم رهبري در ميان هياهوي جنگ رواني و تبليغات دشمن، و هدايت در جهت اتحاد ملي و انسجام اسلامي و پيشگيري از واگرايي و آسيب پذيري، استجابت درخواست حول حالنا الي احسن الحال را بشارت مي دهد.
باشگاه خبرنگاران جوان: رئيس شاخه روحانيون حزب اعتماد ملي، گفت: اصلاح طلبي به اين معنا نيست كه در دولت پستي داشته باشيم، چرا كه مرز اصلاح طلبي با حضور افراد در دولت تعريف نمي شود. ميرهادي افزود: اصلاح طلبي و تفكر اصلاح طلبي حركتي است به سمت آباد كردن كشور و جامعه در اين ميان حضور يا عدم حضور افراد در دولت معيار اصلاح طلبي نبوده و نخواهد بود.
ايسنا: يك عضو شوراي مركزي حزب كارگزاران سازندگي، آماده شدن براي حضور در انتخابات مجلس هشتم و همچنين ارتباط با دست اندركاران امر براي تأكيد بر حساسيت وضعيت خارجي ايران را از اولويت هاي اين حزب در سال 86 عنوان كرد. هدايت آقايي درباره  مهم ترين اولويت ها و برنامه هاي حزب كارگزاران سازندگي در سال 86، خاطرنشان كرد: ما معتقديم سال 86 به دليل انتخابات مجلس هشتم سال پراهميتي است؛ از اين رو يكي از اولويت هاي احزاب از جمله حزب اعتماد ملي در اين سال در بعد داخلي آماده شدن براي حضور در اين انتخابات است.
مهر: يك عضو مجمع نمايندگان ادوار مجلس شوراي اسلامي خاطرنشان كرد كه رياست دوره  اي شوراي هماهنگي جبهه  اصلاحات در دوره  جديد به مدت سه ماه بر عهده  اين تشكل واگذار شده است. شهربانو اماني از تشكيل اولين جلسه شوراي هماهنگي جبهه اصلاحات در روز يكشنبه 19 فروردين خبر داد و افزود: بررسي شيوه نامه  پذيرش اعضاي جديد در شوراي هماهنگي جبهه اصلاحات، فعال كردن هرچه بيشتر كميته انتخابات و بررسي نحوه ورود به انتخابات هشتمين دوره مجلس شوراي اسلامي در دستور كار جلسه يكشنبه است كه مورد بحث و تبادل نظر اعضا قرار خواهد گرفت.
</TEXT>
</DOC>
<DOC>
<DOCID>HAM2-860116-085</DOCID>
<DOCNO>HAM2-860116-085</DOCNO>
<ORIGINALFILE>/1386/860116/news/_siasi.htm</ORIGINALFILE>
<ISSUE>پنجشنبه 16 فروردين 1386 - سال پانزدهم - شماره4234 - Apr 5, 2007</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
نماينده ايران با ديپلمات هاي ربوده شده در اربيل ديدار مي كند
افزايش تلاش ها براي آزادي 5 ديپلمات ايراني
</TITLE>
<TEXT>
گروه سياسي- پس از آنكه جلال شرفي، دبير دوم سفارت ايران در بغداد سه شنبه پس از 57 روز اسارت در عراق آزادشد، منابع خبري از تلاش جمهوري اسلامي ايران براي آزادي 5 ديپلمات ايراني ربوده شده توسط نظاميان آمريكايي در اربيل عراق خبر مي دهند.
روزگذشته ايرنا به نقل از يك منبع موثق در بغداد اعلام كرد: با پيگيري مستمر سفارت ايران در عراق و نيز همكاري مقامات عراقي و مساعدت نماينده سازمان ملل، قرار است نماينده سفارت ايران با ديپلمات هاي كشورمان ديدار كند. همچنين يك مقام مسوول در سفارت كشورمان در عراق نيز به خبرنگار ايسنا گفت: با توجه به تحولات ايجاد شده در عراق و پيگيري هايي كه دولت اين كشور انجام مي دهد اميدواريم هرچه زودتر تماس كنسولي را با 5 ديپلمات گروگان گرفته شده در اربيل برقراركنيم. وي با اشاره به پيگيري هايي كه سفارت كشورمان درباره آزادي ديپلمات هاي گروگان گرفته شده در اربيل صورت مي دهد گفت: از همان لحظات اوليه گروگان گرفته شدن ديپلمات هايمان يادداشت اعتراضي به دولت عراق تقديم كرديم و طي پيگيري هاي انجام گرفته تقاضا داديم كه به ديپلمات هايمان دسترسي كنسولي داشته باشيم.
اين ديپلمات ايراني با تاكيد براينكه قضيه اين پنج گروگان با قضيه جلال شرفي، دبيردوم سفارت ايران در عراق متفاوت است گفت: در قضيه جلال شرفي كسي مسووليت گروگان گيري را قبول نمي كرد اما در ماجراي 5 ديپلمات ربوده شده دراربيل، آمريكايي ها رسما اعلام كردند كه به اين كاردست زده اند و حتي ادعاهايي را نيز مطرح كردند. به گفته اين مقام مسوول، هم اكنون سفارت ايران تماس هايي با هوشيار زيباري، وزيرخارجه عراق و نيز اشرف قاضي، نماينده سازمان ملل در اين كشور برقرار كرده و آنها نيز به طور مرتب قضيه 5 ديپلمات ايراني را پيگيري مي كنند.
وزير اطلاعات هم ديروز در حاشيه مصاحبه رئيس جمهوري تأكيد كرد آمريكايي ها در اين باره اقدام مؤثري انجام نمي دهند ولي ايران به تلاش هايش ادامه خواهد داد.
ابراز اميدواري زيباري
در همين حال وزيرخارجه عراق گفت: به تلاش براي آزاد كردن 5 ايراني كه نيروي نظامي آمريكا در عراق به اسارت گرفته اند، ادامه مي دهد و خوشبين است كه آن ها به زودي آزاد خواهند شد.
هوشيار زيباري در گفت وگويي اظهار داشت: آزادي جلال شرفي، دبيردوم سفارت ايران در بغداد كه روز سه شنبه صورت گرفت با مذاكرات ايران و انگليس بر سر 15 نظامي انگليسي دستگير شده به وسيله  مرزبانان ايراني به اتهام ورود غير قانوني به آب هاي سرزمين ايران ارتباطي ندارد.
وي گفت: تلاش مي شود تا اين موضوع را به مساله  ملوانان انگليسي مرتبط سازند، اما درواقع هيچ ارتباطي ميان آن دو وجود ندارد. زيباري خاطرنشان كرد: ما بارها درتماس با نيروهاي چندمليتي درخواست آزادي ايراني هاي بازداشت شده را مطرح كرده ايم و احساس مي كنيم كه آن ها بزودي آزاد مي شوند.
ترديد شرفي
وزيرخارجه عراق درباره موضوع ربوده شدن دبيردوم سفارت ايران در بغداد كه روز سه شنبه آزاد شد نيز گفت: شرفي همچنان نسبت به اين كه چه كسي او را ربوده بود، دچار ترديد است.
زيباري گفت: چهار سرنشين يكي از خودروهايي كه در ربودن شرفي شركت داشتند پس از دستگيري، درمقر پليس مدعي شدند كه براي يك سرويس امنيتي عراق كار مي كنند، اما سرويس هاي امنيتي همكاري با اين افراد را تكذيب كردند.
همزماني عجيب
اما با وجود اينكه زيباري تأكيد كرده است كه آزادي شرفي هيچ ارتباطي با نظاميان انگليسي بازداشت شده درايران ندارد، احمد چلبي، از سياستمداران شيعه در عراق كه مسووليت كميسيون ضد بعث دولت عراق را نيزعهده دار است اين همزماني را عجيب دانست و البته طبيعي است كه پس از اعلام خبر عفو نظاميان انگليسي توسط رئيس جمهور ايران اين ابرازتعجب افزايش خواهديافت.
يك اعتراف
درچنين شرايطي شبكه تلويزيوني abc آمريكا اعلام كرد: گروههاي تروريستي پاكستاني كه درماه هاي اخير اقدام به عمليات هاي تروريستي و خرابكارانه در ايران كرده اند از سوي آمريكا حمايت و تشويق مي شوند.
به گزارش خبرگزاري مهر، اين شبكه تلويزيوني كه خبر خود را به نقل از منابع اطلاعاتي پاكستان و آمريكا نقل مي كرد، افزود: آمريكا به طور مخفيانه اقدام به تحريك شبه نظاميان فعال در پاكستان بر ضد ايران كرده است. به گزارش اين شبكه، اين گروههاي تروريستي از قبايل بلوچ پاكستان بوده وعمليات هاي خود برضد ايران را از استان بلوچستان پاكستان طرح ريزي مي كنند.
</TEXT>
</DOC>
<DOC>
<DOCID>HAM2-860116-086</DOCID>
<DOCNO>HAM2-860116-086</DOCNO>
<ORIGINALFILE>/1386/860116/news/_siasi.htm</ORIGINALFILE>
<ISSUE>پنجشنبه 16 فروردين 1386 - سال پانزدهم - شماره4234 - Apr 5, 2007</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
افزايش احتمال تغيير ساعت رسمي
</TITLE>
<TEXT>
گروه سياسي با جديت مجلس در تغيير ساعت رسمي كشور و بروز نشانه هايي از انعطاف دولت احتمال تغيير ساعت افزايش يافته است.
خبرنگار همشهري ديروز در گفتگو با نمايندگان مجلس و منابع آگاه كسب اطلاع كرد، رايزني فشرده اي درباره اين موضوع در جريان است و با توجه به ارائه گزارش مركز پژوهش هاي مجلس(كه محتوي آن افشا نشده است)و بررسي فوريت اصلاح ساعت در جلسه روز يكشنبه به نظر مي رسد بزودي جمع بندي نهايي در اين باره اعلام خواهد شد.
لطف الله فروزنده، قائم مقام مركز پژوهش هاي مجلس در گفت و گو با همشهري گفت: كميته اي متشكل از كارشناسان مركز پژوهش ها، دولت و بويژه وزارت نيرو بعد از جلسه مشترك قبل از عيد كار خود را در اين خصوص آغاز كرده اند و ان شاءالله اين كميته به زودي به جمع بندي رسيده و نظر نهايي خود را كه طرفين قول به تبعيت از آن داده اند را اعلام خواهد كرد.
وي با تاكيد بر اينكه اعلام نظر اين كميته قبل از جلسه علني يكشنبه مجلس خواهد بود، تصريح كرد: نظر اوليه مركز پژوهش ها اين بود كه تغيير ساعت رسمي، اثر مثبتي را به دنبال خواهد داشت.
در عين حال حميدرضا حاجي بابايي عضو هيأت رئيسه مجلس گفت: تا وقتي كه 37 امضاي اين طرح پس گرفته نشود، اين طرح را نمي توان از دستور كار مجلس خارج كرد و از اين رو اين طرح در جلسه علني يكشنبه مطرح خواهد شد. از سوي ديگر شنيده ها حاكي از آن است كه جزوه اي مشتمل بر استدلال هاي مركز پژوهش ها و تجربه ساير كشورها در اين زمينه در اختيار بعضي از اعضاي دولت از جمله پرويز داودي قرار گرفته است.
محمد خوش چهره كه از طراحان طرح دوفوريتي مذكور است نيز گفت: به دنبال اصرار دولت بر نظر قبلي خود مبني بر عدم تغيير ساعت رسمي، طرح تغيير ساعت در دستور كار يكشنبه قرار خواهد گرفت.
وي تصريح كرد: ما انتظار داشتيم اين طرح توسط خود دولت پذيرفته مي شد ولي حال كه اين امر محقق نشده است، مجلس كه قانوناً وظيفه تنظيم تقويم رسمي كشور را بر عهده دارد، در اين خصوص تصميم گيري خواهد كرد.
نماينده تهران افزود: اين طرح فرصت خوبي را به وجود مي آورد تا مسئله ساعت رسمي كشور به صورت قانون درآيد و از حالت سليقه اي كه در دولتهاي مختلف به انحاي گوناگون اعمال مي شود جلوگيري به عمل آيد.
وي با بيان اينكه تصميم نمايندگان براي ارائه اين طرح نياز به دليل ندارد و بايد دليل دولت را از عدم تغيير ساعت جويا شد، گفت: برخي كشورها حتي ساعت رسمي خود را دو ساعت تغيير مي دهند تا هم از روشنايي روز بيشتر بهره گيرند و هم در مصرف انرژي صرفه جويي نمايند.
خوش چهره درخصوص پيش بيني خود در مورد رأي مثبت نمايندگان به دو فوريت اين طرح گفت: اگر قبل از تعطيلات اين طرح در دستور كار قرار مي گرفت، تصويب آن طبيعي بود اما متأسفانه با مسامحه هيأت رئيسه، وظيفه قانوني نمايندگان تحت عنوان تعامل با دولت بر زمين ماند.
عضو كميسيون اقتصادي ادامه داد: تعريف هيأت رئيسه از تعامل، عدم تنش بين دولت و مجلس است اما به نظر من تعامل بايد ايجابي باشد نه سلبي و بايد قبل از آن يك درك مشترك وجود داشته باشد.
احمد توكلي رئيس مركز پژوهش هاي مجلس هم به همشهري گفت گزارش اين مركز درباره ساعت آماده شده است. وي درباره نحوه اين گزارش توضيح نداد. وي پيشتر اعلام كرده بود موافق تغيير ساعت رسمي است.
</TEXT>
</DOC>
<DOC>
<DOCID>HAM2-860116-087</DOCID>
<DOCNO>HAM2-860116-087</DOCNO>
<ORIGINALFILE>/1386/860116/news/_siasi.htm</ORIGINALFILE>
<ISSUE>پنجشنبه 16 فروردين 1386 - سال پانزدهم - شماره4234 - Apr 5, 2007</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
ديدار حداد عادل با پرويز مشرف
</TITLE>
<TEXT>



مهر: رئيس مجلس شوراي اسلامي در ديدار با رئيس جمهور پاكستان، تقويت و توسعه بيش از پيش روابط دو جانبه را به سود كشورهاي منطقه و جهان اسلام دانست و از مواضع اسلام آباد در مجامع بين المللي براي دفاع از حقوق ملت ايران به ويژه برنامه صلح آميز هسته اي كشورمان تقدير كرد.
غلامعلي حداد عادل كه به پاكستان سفر كرده است با ابلاغ سلام هاي گرم مقام معظم رهبري، رئيس جمهور و مردم كشورمان به پرويز مشرف گفت: روابط مستحكم و برادرانه دو كشور هم اكنون الگوي مناسبي براي كشورهاي منطقه و جهان اسلام است كه بايد بيش از پيش گسترش يابد.
وي در ادامه با ابراز خرسندي از روند احداث خط لوله گاز ايران به پاكستان و هند، آن را موجب برقراري صلح، ثبات و امنيت در منطقه برشمرد و افزود: احداث خط لوله صلح از استقلال و اراده بلند تهران - اسلام آباد و دهلي نو براي تأمين منافع مشترك سه ملت بزرگ ايران، پاكستان و هند حكايت دارد.
پرويز مشرف، رئيس جمهور پاكستان هم با قدرداني از مواضع حضرت آيت الله خامنه اي مبني بر لزوم ايجاد انسجام اسلامي ميان كشورهاي اسلامي و مسلمانان جهان، تاكيد كرد: كشورهاي اسلامي بايد با تقويت و تحكيم انسجام و مناسبات سياسي، اجتماعي و فرهنگي خود در برابر دشمنان مشترك بايستند.
رئيس جمهور پاكستان خاطر نشان كرد: تهران، اسلام آباد و دهلي نو بايد از اين برگ برنده براي تأمين صلح، ثبات و امنيت در منطقه استفاده مطلوبي كنند.
</TEXT>
</DOC>
<DOC>
<DOCID>HAM2-860116-088</DOCID>
<DOCNO>HAM2-860116-088</DOCNO>
<ORIGINALFILE>/1386/860116/news/_siasi.htm</ORIGINALFILE>
<ISSUE>پنجشنبه 16 فروردين 1386 - سال پانزدهم - شماره4234 - Apr 5, 2007</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
رويكردرضا سادات
تركيه، پشت دروازه اروپا
</TITLE>
<TEXT>
وقتي كه سياستمداران ترك از جمله رهبران چپگراي اين كشور مدتي قبل از پاپ بنديك شانزدهم، رهبر كاتوليك هاي جهان به دليل اظهار نظرش در مورد اسلام و آينده الحاق تركيه به اتحاديه اروپا به شدت انتقاد كردند برخي سياستمداران اروپايي اين سئوال را مطرح كردند كه آيا تركيه مي تواند نامزدي شايسته و مناسب براي عضويت در اين اتحاديه باشد.ادموند اشتويبر، رئيس دولت ايالت پاواريا در آلمان و رهبر حزب اتحاديه سوسيال مسيحي اين كشور(csu)كه خواهرخوانده حزب حاكم اتحاد دموكرات مسيحي(cdu)است پس از انتقاد رهبران ترك از پاپ طي اظهاراتي تاكيد كرد حمايت از پذيرش احتمالي تركيه در اتحاديه اروپا بايد پايان يابد.اشتوربر گفته بود واكنش بسياري از رهبران سياسي تركيه به گفته هاي پاپ بيش از حد منتقدانه و بي منطق بوده است. رسانه هاي آلمان اعتقاد دارند ديدگاه رهبران ارشد آلمان چندان متفاوت از رويكرد اشتوبر نيست با اين تفاوت كه آنگلا مركل، صدر اعظم به دليل ملاحظات سياسي و ديپلماتيك نمي تواند چنين واكنشي را از خود بروز دهد.
ارزش هاي مسيحي
تحولات اخير موجب شده ترك ها مساله ارزش هاي مسيحي را آخرين مانع در بين موانع متعددي تلقي كنند كه اروپايي ها بر سر راه الحاق اين كشور به اتحاديه اروپا قرار داده اند. رجب طيب اردوغان، نخست وزير تركيه به همراه رهبران احزاب اپوزيسيون دولت و برخي از مقامات مذهبي اين كشور كماكان خواستار عذرخواهي رسمي و صريح پاپ به دليل آنچه او در نطق 12 سپتامبر گذشته خود در ديدار از دانشگاه گرنس بورگ آلمان در ضمن ديدارش از اين كشور گفته بود، هستند.
رسانه هاي تركيه هنوز هم با يادآوري سخنان پاپ از آن به عنوان عاملي براي تضعيف روابط مذاهب و تمدن ها ياد مي كند. در اين ميان فقط عبدالله گل، وزير امور خارجه تركيه است كه به ظاهر اظهار نظر پاپ را به فراموشي سپرده و از ديدار پاپ از تركيه به عنوان فرصتي بي بديل براي پشت سر گذاشتن سوءتفاهم ها ياد كرده است. در نقطه مقابل برخي سياستمداران ترك، پاپ را با شخصيت هايي چون هيتلر و موسوليني مقايسه كردند. اقدامي كه به خشم كساني چون اشتويبر كه تاكيد دارند تركيه هنوز براي پيوستن به اتحاديه اروپا آمادگي ندارد، دامن زده است.
به گمان بسياري از فعالان سياسي در تركيه تنها مانع جدي بر سر راه عضويت تركيه در اتحاديه اروپا مسلمان بودن مردم اين كشور است. دكتر نيلگون گنجان، از موسسه تحقيقات استراتژيك تركيه در استانبول مي گويد: تركيه، آلمان يا فرانسه نيست و هيچگاه شبيه اين كشورها نخواهد بود. تركيه متفاوت است.
او مي افزايد: اگر اعضاي كنوني اتحاديه اروپا مي خواهند اروپايي مبتني بر ارزش هاي مسيحي بنيان نهند تركيه هيچگاه اروپايي نخواهد بود. اگر اروپا به معناي تبعيض ديني است عضويت تركيه در اروپا به معناي جاي گرفتن هفتاد ميليون غير اروپايي ديگر در بطن اتحاديه اروپا خواهد بود. اشتويبر اينگونه استدلال كرده بود كه تركيه پيشينه فرهنگي، تاريخي سياسي متفاوتي با اروپا دارد و همين گذشته، تركيه را به كشوري غيراروپايي تبديل كرده است. او گفته بود: تركيه نه تنها كشوري اروپايي نيست كه حتي به لحاظ جغرافيايي هم بخشي از اروپا تلقي نمي شود چرا كه اين كشور پيوندهاي فرهنگي، تاريخي عميقي با خارج از اروپا داشته و از لحاظ فرهنگي و ارزشي تفاوت هاي زيادي با اروپا دارد.
در اين بين برخي از مقامات روحاني ارشد كليساي كاتوليك انگليس نيز پرسش هاي مشابهي را مطرح كرده اند. كاردينال كورمك مورفي اوكانر، اسقف اعظم كليساي وست مينستر در لندن گفته بود: سئوال اين است كه آيا موافقت با الحاق تركيه به اتحاديه اروپا در راستاي گشايش باب ديالوگ با مسلمانان خواهد بود يا به شكاف مذهبي بين اسلام و مسيحيت دامن مي زند و اينكه آيا پيوستن كشورهاي مسلمان به قاره اي كه اكثر جمعيت اش مسيحي هستند كاري درست است يا خير؟
اروپاي كهن در برابر اروپاي جديد
بخش قابل توجهي از سياستمداران و رهبران مذهبي در كشورهاي اروپايي رويكردي مشابه اوكانر دارند. اكثر مقامات اروپايي اعتقاد دارند تركيه در اتحاديه اروپا جاي ندارد و اين اتحاديه از آنجا كه بلوكي مسيحي است بايد چون گذشته مسيحي بماند.
</TEXT>
</DOC>
<DOC>
<DOCID>HAM2-860116-089</DOCID>
<DOCNO>HAM2-860116-089</DOCNO>
<ORIGINALFILE>/1386/860116/news/_siasi.htm</ORIGINALFILE>
<ISSUE>پنجشنبه 16 فروردين 1386 - سال پانزدهم - شماره4234 - Apr 5, 2007</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
گزارشنيلوفر قديري
گوانتانامويي ديگر در آفريقا
</TITLE>
<TEXT>
ماموران اف بي آي و سيا در تعقيب نيروهاي القاعده در شاخ آفريقا، مظنونان تروريستي متعلق به 19 كشور دنيا را در زندان هاي مخفي در اتيوپي مورد بازجويي قرار مي دهند. خبرنگاران خبرگزاري آسوشيتدپرس كه براي اولين بار بعد از انجام تحقيقات گسترده اين خبر را فاش كرده اند، اين زندان هاي مخفي را بسيار مخوف توصيف مي كنند.
نشريه نيوزويك در شماره اخير خود در اين باره نوشت، گروه هاي طرفدار حقوق بشر، وكلا و ديپلمات هاي چند كشور غربي كه از اين گزارش هاي تحقيقي مطلع شده اند مي گويند، صدها زنداني كه شامل زنان و كودكان هم مي شوند به طور مخفيانه و به طور غير قانوني در ماه هاي اخير از كنيا و سومالي به كشور اتيوپي منتقل شده اند و در زندان هاي اين كشور آفريقايي بدون وارد شدن اتهام يا دسترسي به وكيل و حق ديدار با خانواده به صورت بلاتكليف نگهداري مي شوند. در ميان اين دستگيرشدگان يك شهروند آمريكايي و چند شهروند كانادايي، سوئدي و فرانسوي هم ديده مي شوند. بعضي از اين مظنونين در جريان درگيري نيروهاي نظامي و امنيتي اتيوپي با اسلامگرايان كشور سومالي در سال گذشته دستگير شده اند. به نوشته نيوزويك در ميان زندانيان اين زندان هاي مخفي در اتيوپي چهره هاي مهم القاعده هم كه در سال هاي اخير تحت تعقيب بوده اند ديده مي شوند.
از آنجا كه كشور اتيوپي سابقه بسيار نااميدكننده و خطرناكي در زمينه نقض حقوق بشر دارد، گروه هاي حقوق بشر در غرب به شدت از اين گزارش نگران هستند. اتيوپي در سال هاي اخير به متحد نزديك آمريكا در جنگ با تروريسم تبديل شده  است. مقامات اف بي آي با رد نظارت اين نهاد بر زندان هاي مخفي اتيوپي مي گويند، ماموران بازجويي اف بي  آي تنها به بعضي زندانيان حاضر در اين دادگاه ها دسترسي محدود دارند و مي توانند به عنوان بخشي از فعاليت و ماموريت ضد تروريستي خود از اين مظنونان دستگير شده سؤالاتي بپرسند.
ديپلمات هاي غربي در آفريقا حاضر نشدند در اين باره به نيوزويك يا آسوشيتدپرس اطلاعاتي بدهند. با اين حال يك ديپلمات غربي در نايروبي بدون ذكر نامش مي گويد، آمريكا در آفريقا گوانتاناموي ديگري به راه انداخته است. خبر مربوط به وجود اين زندان هاي مخفي در آفريقا وقتي فاش شد كه ديپلمات هاي كشورهاي مختلف پيگير وضعيت شهروندان ربوده شده شان بودند و مسير آنها را تا آفريقا رهگيري كردند. يكي از ماموران تحقيق يكي از گروه هاي بين المللي حقوق بشر كه در جريان كشف اين زندان هاي مخفي مشاركت داشته است مي گويد، زندان هاي مخفي اتيوپي در سه محل واقع شده: آديس آبابا پايتخت، يك پايگاه نيروي هوايي در 40 كيلومتري پايتخت و در صحرايي در شرق مرز سومالي.
بسياري از مظنونان حاضر در اين زندان ها به تازگي دستگير شده اند. بيش از 100 نفر از آنها در ماه ژانويه دستگير شده اند. پيش از اين نيز اخبار و گزارش هايي از حضور نيروهاي آمريكايي در جريان جنگ داخلي اخير سومالي و تعقيب نيروهاي القاعده در اين كشور منتشر شده بود. جنگنده هاي آمريكايي در جريان اين درگيري ها يكي از مقرهاي القاعده را در سومالي بمباران كردند كه البته در اين حمله چندين غير نظامي كشته شدند. خبرنگاران آسوشيتدپرس در گزارش هاي خود درباره زندان هاي مخفي آمريكا در اتيوپي با بعضي زندانيان تازه آزاد شده اين زندان ها و همچنين خانواده هاي آنها هم گفت وگو كردند. اين افراد در مصاحبه خود گفته اند كه ماموران بازجويي آنها آمريكايي بوده اند. كميته بين المللي صليب سرخ به تازگي درخواست ديدار با زندانيان زندان هاي مخفي اتيوپي را مطرح كرده است. اين درخواست به مقامات اتيوپي تحويل داده شده است.
</TEXT>
</DOC>
<DOC>
<DOCID>HAM2-860116-090</DOCID>
<DOCNO>HAM2-860116-090</DOCNO>
<ORIGINALFILE>/1386/860116/news/_siasi.htm</ORIGINALFILE>
<ISSUE>پنجشنبه 16 فروردين 1386 - سال پانزدهم - شماره4234 - Apr 5, 2007</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
ري تكي درگفت وگو با همشهري مي گويد
زماني براي آشتي با ايران
</TITLE>
<TEXT>



واشنگتن بايد به جاي تلاش براي كاهش نفوذ ايران در عراق، درصدد مديريت اين قدرت باشد؛ بدان معني كه با به رسميت شناختن قدرت ايران در عراق
و هماهنگ سازي سياست هاي دو كشور( ايران و آمريكا)براي آمريكا بسيار آسان تر خواهد بود تا خواسته هاي خود را از طريق ايران تعقيب كند
گفت و گو: جواد حميدي
واشنگتن بايد بپذيرد جمهوري اسلامي سرنگون نخواهد شد
و با هدف اعمال سياست جديد
آشتي با تهران
ديدگاه خود درباره گفت وگوي مشروط و جاه طلبانه با ايران را تغيير دهد و سياست محدود ساختن را نيز به فراموشي بسپارد
---
دكتر ري تكي، مشاور ارشد شوراي روابط خارجي آمريكا و نويسنده كتاب ايران مخفي؛ پارادكس و قدرت در جمهوري اسلامي است. وي كه در خانواده اي ايراني متولد شده مدرك دكتراي خود را در رشته تاريخ معاصر در سال 1997 از دانشگاه آكسفورد اخذ كرد. تكي به عنوان دبير نشريه معتبرنشنال اينترست در امور ايران و تحولات سياسي ايران صاحب نظر است. وي از معدود تحليلگران امور خاورميانه در امور ايران است كه به فارسي تسلط داشته و با زبان عربي نيز آشنايي دارد. او كه به تحليل هاي واقع بينانه درباره تحولات ايران در مجامع علمي و محافل سياسي آمريكا شهرت دارد در دانشكده دفاع ملي آمريكا به تدريس مشغول است.تكي كه به بسياري از كميته هاي سناي آمريكا از جمله كميته روابط خارجي و نيروي هاي مسلح گزارش ارائه مي دهد در كتاب آخر خود به تشريح پيچيدگي هاي سياسي در ايران و روابط تهران با همسايگان خود و ايالات متحده پرداخته است. گفت وگوي اختصاصي سرويس بين الملل همشهري با اين تحليلگر امور ايران در پي تقديم مي شود.
شما در آخرين مقاله خود در فارن افرز به لزوم تغيير سياست واشنگتن در قبال ايران اشاره كرديد. ممكن است دلايل اين موضوع را بيان كنيد؟
5 سال پس از آنكه بوش اعلام كرد خاورميانه نيازمند دگرگوني است و در اين راستا حركت كرد اين منطقه دستخوش تغييراتي بزرگ شده است.
ماجراجويي نافرجام واشنگتن در عراق، تحقير قدرت اسرائيل در لبنان، ظهور شيعه در حاشيه نگاه داشته شد و قدرت يافتن احزاب شيعه در منطقه، خاورميانه را شايد بيش از آنكه بوش و دنيا تصور مي كردند، تكان داد.
به عقيده من ايران در كانون اين تحولات قرار داشته و دارد و شايد بزرگترين دستاورد اين دگرگوني تبديل شدن ايران به يك قدرت منطقه اي بود. قدرتي كه نه مي توان از آن صرف نظر كرد و نه مي توان آن را نابود كرد. تهران در حال حاضر در مركز تمامي مشكلاتي كه واشنگتن با آنها در منطقه دست و پنجه نرم مي كند، قرار دارد و حتي تصور اينكه آمريكا بدون همكاري اين كشور قادر خواهد بود راه حلي مناسب براي مشكلاتش(در منطقه)بيابد، دور از ذهن است. از سوي ديگر حركت ايران در مسير دستيابي به فن آوري پيشرفته هسته اي به رغم مخالفت هاي بين المللي به آرامي در حال افزودن به قدرت اين كشور در خاورميانه است.
در واقع شما سياست هاي گذشته آمريكا در قبال ايران را شكست خورده توصيف كرده و بر لزوم تغيير آنها تاكيد داريد؟
دقيقاً. پس از پيروزي انقلاب ايران در سال 57، ايالات متحده سياست هاي ناهماهنگ و نامناسبي را بر ضد ايران اتخاذ كرد. سياست هايي كه با هدف دردسر آفريني براي تهران و سرنگوني حكومت طراحي و اعمال مي شد و بعضاً تا مرز تهديد به حمله نظامي نيز پيش مي رفت. عموم اين سياست ها با هدف ايجاد درگيري با ايران و البته كاهش نفوذ اين كشور در منطقه به اجرا در مي آمد. راهبردهايي نظير محدود ساختن
كه امروز نيز در راس سياست هاي آمريكا قرار دارد و هيچگاه جواب ندادند.
آيا واقعاً زمان آشتي با ايران فرا رسيده است؟
بله. اگر آمريكا قصد كنترل ايران را دارد تلاش براي انزواي اين كشور راهبرد مناسبي نمي تواند باشد. در واقع ايالات متحده بايد سياست خود در قبال ايران را از پايه مورد بازنگري قرار دهد. مقامات كاخ سفيد بايد بپذيرند كه جمهوري اسلامي سرنگون نخواهد شد و قدرت و نفوذ منطقه اي اين كشور نيز محدود شدني نيست. واشنگتن با هدف اعمال سياست جديد آشتي با تهران بايد بطور كامل قيد اقدام نظامي عليه ايران را زده، ديدگاه خود در خصوص گفت وگوي مشروط و جاه طلبانه با ايران را تغيير دهد و سياست محدود ساختن را نيز به فراموشي بسپارد.
بطور كل واشنگتن بايد با عادي سازي روابط ديپلماتيك و اقتصادي با تهران اين فرصت را در اختيار عملگرايان ايران قرار دهد تا بتوانند موازنه قدرت را در داخل به نفع خود تغيير دهند.
هر چه زودتر اين درك واقع بينانه در واشنگتن در قبال اين رقيب خاورميانه اي ايجاد شود، بهتر خواهد بود.
مؤثرترين راه براي ايالات متحده در مسير آشتي با ايران چيست؟
بي ترديد مؤثرترين راه براي ايالات متحده در جهت فائق آمدن بر عدم قطعيتي كه در خصوص سياست اين كشو در قبال ايران وجود دارد، تمرين بيشتر ديپلماسي است. دستيابي به اين مهم نيازمند چيزي بيش از تغيير سياست بلكه محتاج تغيير در نحوه نگرش است. به بيان ديگر بر اساس ديدگاه محدود ساختن، سياست گذاران آمريكايي مدت مديدي عادي سازي روابط با تهران را نتيجه پاياني مذاكراتي طولاني مدت تلقي مي كردند؛ در حالي كه در ديدگاه جديد يا همان همكاري و عادي سازي روابط نقطه شروع مذاكرات دو طرفه خواهد بود.
در واقع اين عادي سازي روابط مي تواند در ادامه موجب تسهيل گفت وگو در خصوص اموري مهم همچون برنامه هسته اي و تروريسم شود. به عقيده من راهبردي كه بر اساس آن بتوان مجموعه اي از چينش هاي اقتصادي و امنيتي از طرف دو كشور تسريع شود، بي ترديد بيشترين شانس را براي جلب حمايت ايران در منطقه در اختيار غرب قرار خواهد داد.
نخستين گام براي واشنگتن در اين راستا چيست؟
براي دستيابي به اين تغيير ضروري است ايالات متحده با از ميان برداشتن تحريم ها و از سرگيري روابط ديپلماتيك خود با ايران، دست عملگرايان در تهران را بازتر بگذارد. نتيجه اين اقدام، اين خواهد شد كه عملگرايان در ايران كه هوادار از سرگيري روابط و دست كم اجتناب از رويارويي با واشنگتن هستند، خواهند توانست در تقابل با افراط گرايان ايران در موضع قدرت قرار گيرند.
و گام بعدي؟
پس از بازنگري سياست ها در قبال ايران، اعطاي تضمين هاي امنيتي گام بعدي است.
متاسفانه در آمريكا اين فرضيه غلط در مورد تضمين امنيتي به ايران شكل گرفته است كه تنها زماني مي توان به ايران تضمين امنيتي داد كه خيال اين كشور از حمله نظامي بوش به تهران راحت شود و در واقع اين احتمال به صفر تقليل يابد.
اين ديدگاه بيانگر نوعي كج فهمي بنيادي در خصوص نگرش جمهوري اسلامي به قدرت و جايگاه خود در خاورميانه است. سپاه پاسداران و بطور كل حافظان جمهوري اسلامي واهمه اي از ايالات متحده و حمله احتمالي اين كشور ندارند. آنها به جامعه بين الملل نيز از موضع آسيب پذيري راهبردي نمي نگرند. ايران امروز در پي تضمين حمله نكردن آمريكا به تماميت ارضي خود نيست بلكه مي خواهد موقعيت و نفوذش در منطقه به رسميت شناخته شود.
شايد گام بعدي اجتناب از بكار بردن برخي كلمات و عبارات كليشه اي در مورد تهران است. بي ترديد نمي توان با ايران وارد مذاكره شد درحالي كه همچنان مقامات كاخ سفيد عباراتي همچون مظهر ديكتاتوري و حامي اصلي تروريسم را در مورد اين كشور بكار
مي برند. همچون تمامي حكومت هاي انقلابي، ايران نيز تاكيد دارد جامعه بين الملل نه تنها منافع اين كشور را به رسميت نمي شناسد بلكه درپي مشروعيت زدايي از قدرت آن نيز هست. سياست جديد واشنگتن در قبال ايران بايد بي ترديد بطور رسمي حاكميت جمهوري اسلامي ايران را به رسميت بشمارد.
و بي ترديد سياست تغيير رژيم...
دقيقاً. با اين تغييرات ضروري است آمريكا، سياست نااميد كننده تغيير رژيم را به دست فراموشي بسپارد و حتي بودجه 75 ميليون دلاري براي مبارزان ضد حكومت تهران.
از يك نقطه نظر، اين ايده آل گرايي( تغيير رژيم در ايران به دست مخالفان)اساساً توجيه عملي ندارد. برخلاف اروپاي شرقي در دهه 80، در داخل ايران اپوزيسيون هماهنگ و همسويي وجود ندارد كه به فرمانبرداري و تأمين مادي از جانب آمريكا تمايل داشته باشد.
از سوي ديگر، تمايل براي تغيير رژيم در ايران، نتيجه عكس دارد. حمايت و كمك ايالات متحده به اپوزيسيون ايران بسياري از افراطيون در تهران را متقاعد مي سازد كه پيشنهاد گفت وگو تنها تلاشي براي ناديده گرفتن و تضعيف جمهوري اسلامي است. بنابر اين، هرگونه تلاش از جانب ميانه روهاي ايران با هدف عادي سازي روابط به واسطه اينگونه اقدامات از جانب شيطان بزرگ بي اثر و عقيم خواهد ماند.
ايران تغيير خواهد كرد اما آنگونه كه خود بخواهد و در مسيري كه خود تبيين كند. بنابراين تنها منافع واشنگتن در اين مسير مي تواند با هماهنگ كردن سياست هايش با اين تغييرات از يك سو و تلاش براي منطقي جلوه دادن لزوم نگاه جديد به آمريكا در اين تغييرات تأمين شود.
شما به لزوم تغيير سياست هاي واشنگتن از محدود و منزوي ساختن ايران به مشاركت و همكاري با اين كشور اشاره كرديد. قواعد اين سياست جديد يا همان همكاري با ايران چيست؟
سؤال مهمي است. شايد مهمتر از خود سياست، توجه به قواعد اعمال آن باشد. معتقدم بهترين و مؤثرترين راه به سوي مشاركت و همكاري با ايران آغاز مذاكرات مستقيم در چهار عرصه متفاوت باشد.
در شرايطي كه هدف مذاكرات عادي سازي روابط است، مسير نخست اين گفت وگوها بايد به تنظيم جدول زماني با هدف از سرگيري روابط ديپلماتيك، لغو تدريجي تحريم ها عليه ايران و در نهايت بازگرداندن دارايي هاي مسدود شده ايران در آمريكا اختصاص يابد.
به عقيده من اتخاذ چنين تدابيري كه مي توان آنها را مشوق هاي معني دار نيز نام نهاد، نه تنها مي تواند گامي بلند براي مذاكره درباره موضوعات مهمتر في ما بين باشد بلكه حسن نيت ايالات متحده را در بين ملت ايران افزايش خواهد داد.
حصول پيشرفت در خصوص بن بست هسته اي ايران بايد اولويت جبهه دوم مذاكرات باشد. مذاكره در اين باره بايد با اين ديدگاه آغاز شود كه ايران از الگوي ليبي و دست كشيدن كامل از برنامه هسته اي خود پيروي نخواهد كرد؛ بلكه به نظر مي رسد تهران درصدد بازخريد اعتماد جامعه بين المللي است و موافقت اين كشور با رژيم بازرسي هاي گسترده، گواه اين مدعا است و حتي اين موضوع كه برنامه هسته اي ايران دست كم در شرايط فعلي به سوي ساخت تسليحات منحرف نخواهد شد.
از سوي ديگر بايد به ايران بعنوان عضو pt اين حق داده شود تا از مزاياي غني سازي محدود بهره مند شود اما اين بهره مندي بايد در سايه نظارت همه جانبه و حضور مستمر بازرسان آژانس بين المللي انرژي اتمي(iaea)باشد و همچنين كليه ابهامات درباره گذشته اين فعاليت ها از بين برود.
جبهه سوم مذاكرات بايد به عراق اختصاص يابد. درست در زماني كه گزارش بيكر هميلتون منتشر شد(گزارشي كه در آن به دولت بوش اكيدا توصيه شده بود براي تثبيت امنيت در عراق بايد با تهران و دمشق وارد مذاكره مستقيم شود)بسياري از كارشناسان و سياستمداران آمريكايي به ارائه دلائلي اشتغال داشتند تا ثابت كنند كمك ايران كمكي به بهبود اوضاع در عراق نخواهد كرد.
ممكن است به برخي از اين استدلال هااشاره كنيد؟
براي مثال اينكه ايران مايل است با ادامه بي ثباتي در عراق و افزايش تلفات ناآرامي هاي اين كشور عملا قدرت ماجراجويي جديدي از كاخ سفيد سلب شود اما واقعيت اين است كه با گذشت 4 سال از حمله نظامي آمريكا به عراق و اشغال اين كشور، مقامات ايراني به اين باور رسيده اند كه مطامع امپرياليستي ايالات متحده به اندازه كافي خدشه دار شده است كه ديگر نيازي به حراج گذاردن مجدد آن از سوي واشنگتن نباشد.
يكي ديگر از اين استدلال هاي اشتباه اينكه حتي اگر ايران بتواند در عراق مثمر ثمر باشد، پذيرش كمك اين كشور مستلزم لغو تحريم هاي هسته اي سازمان ملل عليه اين كشور است. دو مفروض اشتباه در اين ديدگاه وجود دارد. نخست آنكه روند تحريم هاي سازمان ملل، مسيري قاطع است كه بايد تقويت شود كه البته اشتباه است. دوم آنكه بر خلاف تحليلگران آمريكايي، سياستگذاران تهران اساسا رابطه بسيار اندكي را بين سياست خود درعراق و برنامه هسته اي قائل هستند.
معتقدم امروز ديدگاه غالب در ايران اين است كه حضور نظامي آمريكا در عراق مانعي بزرگ بر سر هرگونه پيشرفت سياسي در عراق است و تنها راه تثبيت كشور همسايه خروج تدريجي نيروهاي آمريكايي از عراق خواهد بود.
در هر حال انگيزه ها و دريافت هاي تهران در مورد عراق هر چه كه باشد، نياز به ايران براي بازسازي عراق غير قابل انكار است. اگرچه تهران در برخي موارد و مواقع برخلاف ميل واشنگتن عمل كرده است اما واقعيت اين است كه تهران و واشنگتن اهداف و منافع مشترك بسياري در عراق دارند.
ايران نيز همچون آمريكا به هيچ وجه از وقوع جنگ داخلي در عراق حمايت نخواهد كرد. ايران همچنين بهترين راه انتخاب رهبران سياسي عراق را انتخابات مي داند زيرا مطمئن است اكثريت شيعه و موافق تهران در كشور همسايه بر سر كار خواهند آمد. همچنين اينكه استقرار دولت كارآمد در عراق خود به خود ناآرامي در عراق را كاهش خواهد داد و موجب تسريع خروج نظامي آمريكا از اين كشور خواهد شد از ديگر نقاط مشترك تهران و واشنگتن در عراق است.
معتقدم واشنگتن بايد بجاي تلاش براي كاهش نفوذ ايران در عراق درصدد مديريت اين قدرت باشد بدان معني كه با به رسميت شناختن قدرت ايران در عراق و هماهنگ سازي سياست هاي دو كشور( ايران و آمريكا)براي آمريكا بسيار آسان تر خواهد بود تا خواسته هاي خود را از طريق ايران تعقيب كند.
براي مثال براي آمريكا بسيار آسان تر خواهد بود تا با استفاده از نفوذ ايران در بين گروه هاي شيعي درپي مهار درگيري هاي فرقه اي در عراق باشد.
در نهايت هرچه قدر زودتر مقامات كاخ سفيد دريابند كه تهران مي تواند نقشي سازنده در عراق داشته باشد، سريعتر خواهند توانست مانع از هم گسيختگي عراق و بي ثباتي بيشتر خاورميانه شوند.
و در نهايت مسير چهارم مذاكرات...
چهارمين و شايد دشوارترين مسير مذاكرات به روند صلح اسرائيل و فلسطين مربوط مي شود. دشمني ايران با اسرائيل از ايدئولوژي اسلامي اين كشور ناشي مي شود كه موجوديت و مشروعيت حكومتي صهيونيستي را انكار مي كند.
از سوي ديگر حمايت ايران از حزب الله و حماس صدا و نفوذي وراي قدرت نظامي به اين كشور داده است. اگر قرار است ايران و ايالات متحده روابط خود را عادي سازند آنگاه بايد تلاش شود براي نخستين بار دشمني با اسرائيل منافع خود را براي ايران از دست داده و حتي به تهديد كننده منافع اين كشور تبديل شود.نگاه دقيق به تاريخ ايران نشان مي دهد رفتار اين كشور همواره به سمت مثبت تغيير كرده است. به بيان ديگر اگر تهران تغييري در رفتار را به نفع خود ببيند بي ترديد به آن دست خواهد سازد. وقايع دهه 90 نشان داد مزاياي راهبرد آشتي مي تواند ايران را در مسير تغيير رفتار به پيش ببرد.
ايالات متحده بايد بكوشد ايران را از طريق مشوق هاي سياسي و اقتصادي به تغيير نگرش در خصوص اين روند صلح نزديك كند. تغيير نگرش نه بدان معني كه تهران بطور كل منكر حزب الله شود بلكه حزب الله را تحت فشار قرار دهد تا در آينده سياسي لبنان نقشي موثر و سازنده ايفا كند.
دكتر تكي در پايان آيا نكته اي براي جمع بندي باقي مانده است؟
آنچه به آن اشاره شد نمي تواند از بروز تنش ها و درگيري ها جلوگيري كند بلكه مي تواند به تهران و ايالات متحده متذكر شود منافع دو كشور تنها در صورتي به بهترين شكل ممكن تامين خواهد شد كه رهبران داوطلبانه ديدگاه هاي افراطي خود را تعديل كنند.
بي ترديد با ادامه شرايط فعلي ايران تا آينده نزديك بعنوان مشكلي بزرگ براي آمريكا باقي خواهد ماند؛ سئوال اين است كه تهران چگونه خواهد توانست پيچيدگي ها و تناقضات خود را مديريت كند. پيشنهاد مذاكره مستقيم با ايران و عادي سازي روابط از سوي واشنگتن اين شانس را به تهران مي دهد تا انتخاب كند؛ يا كشوري باشد كه از ضروريات مشروع خود دفاع مي كند يا كشوري كه با توهمات محكوم به شكست پيش مي رود.
به عقيده من براي نخستين بار طي سه دهه گذشته نشانه هايي ديده مي شود كه تهران مايل است مسير نخست را برگزيند.
</TEXT>
</DOC>
<DOC>
<DOCID>HAM2-860116-091</DOCID>
<DOCNO>HAM2-860116-091</DOCNO>
<ORIGINALFILE>/1386/860116/news/_siasi.htm</ORIGINALFILE>
<ISSUE>پنجشنبه 16 فروردين 1386 - سال پانزدهم - شماره4234 - Apr 5, 2007</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
صاحب نظران از راه هاي نيل به اتحاد ملي و انسجام اسلامي سخن مي گويند
بايسته هاي تجلي اتحاد و انسجام
</TITLE>
<TEXT>


نام گذاري سال 1386 با عنوان سال اتحاد ملي و انسجام اسلامي از سوي مقام معظم رهبري موجب شده است تا صاحبنظران و كارشناسان سياسي و اجتماعي در مقام بيان راهكارهاي لازم براي عملي شدن اصول مذكور تلاش كنند. مصاديق مدنظر اين اصول را شناسايي كرده و درجهت فائق آمدن بر مشكلات فراروي وحدت ميان ايرانيان و فراتر از آن وحدت ميان مسلمانان كه در شرايط كنوني به شدت از جانب دشمنان مورد تهديد قرارگرفته، حركت كنند.در اين مجال برآنيم تا نظرات برخي صاحبنظران و كارشناسان را در اين باره مورد توجه قرار دهيم.
عماد افروغ، نماينده مردم تهران معتقد است: ما در حالي كه نياز داريم وحدت و انسجام بين كشورها و مذاهب اسلامي را مانند گذشته تقويت كنيم و به رخ بكشيم اگر مي خواهيم اين چهره اسلامي و وحدت را به نمايش بگذاريم، حتماً بايد يك اتحاد داخلي داشته باشيم.
دكتر افروغ درباره دليل اختلاف ميان شيعه وسني و راه هاي برون رفت از آن مي گويد: متوليان هر دو مذهب تشيع و تسنن بايد مباحث را از سطح رفتاري و آييني به مباحث بينشي و عقيدتي ببرند و بالطبع عالمان هر دو مذهب به گفت وگو  بنشينند. وقتي مباحث به سطح آيين و رفتار كشيده شود، دعواها توده اي مي شود و اختلافات توده اي هم به درگيري هاي خصمانه و بعضاً فيزيكي مي انجامد. اما اگر در كنار عناصر وحدت بخش دو مذهب شيعه و سني اختلافات را به سطح زيرين ببريم و در لايه هاي بينشي و معرفتي مطرح كنيم، آنگاه فقط علما مي توانند پاسخگوي اين چالش ها و اختلافات باشند و برخوردهاي فيزيكي جاي خود را به گفت وگو خواهند داد.
وي بابيان اين كه مباحث مبنايي تري وجود دارد، مي افزايد: جوهره دين عبوديت بوده و در قالب نماز، خود را نشان مي دهد، چه نماز به سبك شيعه يا اهل سنت باشد. بنابراين ما نبايد بر سر اين رفتار ها به اختلافات دامن بزنيم و از مشتركات و همچنين ضرورت وحدت غافل شويم. اين به معناي ناديده انگاشتن اختلافات نيست و نبايد مباحث عقيدتي ميان شيعه و سني فراموش شود. اما بايد گفت وگو شود و اين گفت وگو  را عالمان و فيلسوفان انجام دهند. اگر سطح دعوا وچالش را از لايه هاي آييني به لايه هاي عقيدتي ببريم، آن وقت دعواها، دعواهاي فلسفي مي شوند و فيلسوفان با هم بحث مي كنند و آن ها نيز با هم دعواي فيزيكي نخواهند كرد.
افروغ خاطرنشان مي كند: دراين خصوص سه امر بايد در دستور كار قرار گيرد. يك مورد، انتقال دعوا و اختلاف از ظاهر به باطن و از آيين به لايه هاي عقيدتي و بينشي و گفت و گوي  عالمان با هم. دوم، تأكيد بر مشتركات هر دو مذهب و سوم، توجه به ضرورت زماني و مكاني وحدت بين فرق اسلامي.
پاسخ به تهديدات
دبيركل حزب موتلفه اسلامي نيز بر اين باور است كه اتحاد ملي و انسجام اسلامي پاسخي به تهديدات روز افزون دشمنان اسلام است.
محمدنبي حبيبي با اشاره به بيانات مقام معظم رهبري در جمع زائران آستان قدس رضوي(ع)تأكيد مي كند: سال 86 ملت ايران با تهديدات، تحديدات و فرصت هاي بزرگي روبروست و ايستادگي جمعي در برابراين تهديدات و بهره برداري جمعي از فرصت ها، همان اتحاد ملي و انسجام اسلامي است.
حبيبي،استقلال ملي، عزت ملي و رفاه عمومي ملت را سه هدف بزرگ مي داند كه مي توان براساس آن وحدت ملي و انسجام اسلامي را شكل داد.
وي با تاكيد بر دشمن شناسي و كشف ترفندهاي استكبار جهاني در جنگ رواني عليه ملت تصريح مي كند: ملت مي تواند با اعتماد به مسئولان نظام و آينده كشور دشمن را نااميد كند.
نيازجهان اسلام
رئيس سازمان بازرسي كل كشور نيز با اشاره به پيام نوروزي رهبر معظم انقلاب و نام گذاري سال جديد به نام سال اتحاد ملي و انسجام اسلامي معتقد است كه اين نام گذاري بر مبناي نياز امروز جهان اسلام و داخل كشور صورت گرفت.
محمد نيازي مي گويد: موقعيت ويژه كشور و نقشه ها و توطئه هايي كه دشمنان نظام در سردارند، بخصوص در بحث انرژي هسته اي و اتفاقاتي كه در شوراي امنيت رخ داد، اقتضاء مي كرد كه به مسائل داخل كشور و جهان اسلام و مسلمانان توجه ويژه اي شود، لذا اين نام گذاري برمبناي نياز امروز جهان اسلام و داخل كشور صورت گرفت.
انتخابات مجلس
عبدالواحد موسوي لاري، وزير سابق كشور و عضو شوراي مركزي مجمع روحانيون مبارز، اصلي ژترين محور براي تحقق اتحاد ملي را رعايت قانون اساسي از سوي حاكمان و متوليان امر مي داند.
موسوي لاري مي گويد: پايه اصلي اتحاد ملي به رسميت شناختن حق ابراز عقيده و حق حضور براي همه گرايش ژها و سليقه ژهاست كه مي ژخواهند در قالب نظام جمهوري اسلامي تلاش و فعاليت كنند.
وي با بيان اينكه روي سخن مقام معظم رهبري درباره ضرورت ايجاد اتحاد ملي با مسئولان و متوليان امر است كه فكر نكنند مردم به آنها چك سفيد امضا داده و آنها حق و ديگران باطل هستند، تأكيد مي كند: در صورتي كه حق واقعي مردم از سوي متوليان امر به رسميت شناخته شود، شاهد تحقق اتحاد ملي خواهيم بود.
وي همچنين معتقد است كه نمي ژشود در زبان، طرفدار وحدت بود ولي عملكردي تفرقه ژافكنانه و در راستاي ناديده گرفتن حق مردم در تعيين سرنوشت و عرصه تصميم ژگيري و تصميم ژسازي داشت.
وزير كشور دولت خاتمي خاطرنشان مي كند: در سال 86 انتخابات مجلس شوراي اسلامي را پيش روداريم و طبيعي است كه در هر انتخاباتي گروه ژهاي مختلف با ديدگاه ژهاي متفاوت به صحنه مي ژآيند و سلايق و گرايش ژهاي مختلفي بروزمي ژكند، اگرمتوليان امر و كساني كه در راس مديريت كشور هستند، نتوانند ديدگاه ژهاي مختلف را تحمل و مردم را آن ژگونه كه شايسته است، ببينند و حق تعيين سرنوشت از سوي آنها را به رسميت بشناسند، با مشكل جدي در عرصه اتحاد ملي مواجه خواهيم شد.
موسوي لاري مي  گويد: شوراي نگهبان و هيأت ژهاي نظارت بهتر است درسال جديد با تمرين، تحمل و سعه صدر خود را در مقابل ديدگاه ژها و سلايق مختلف بالا برده و به بهانه ژهاي واهي ديگران را از صحنه خارج نكنند چرا كه نگاه حذفي و ناديده گرفتن سلايق ديگر مانع تحقق اتحاد ملي مي ژشود.
رعايت قانون اساسي
بيژن شهبازخاني، عضو فراكسيون اقليت مجلس هفتم نيز معتقد است شعار اتحاد ملي و انسجام اسلامي اگر به خوبي تبيين نشود، به چماقي براي منتقدان و بهانه ژاي براي تهمت زدن به جناح ژهاي سياسي غير همسو تبديل خواهد شد.
شهبازخاني مي گويد: نام گذاري امسال تحت عنوان اتحاد ملي و انسجام اسلامي نام گذاري ارزشمندي است مشروط بر اينكه حدود آن و راهكارهاي دستيابي به آن تبيين شود و برداشت شخصي از اتحاد ملي صورت نگيرد.
نماينده ملاير مي افزايد: باتوجه به اينكه دولت جمهوري اسلامي ايران مهمترين نماد نظام است، لذا تجلي وحدت ملي بايد در دولت ديده شود و اتحاد ملي بايد در تركيب و عملكرد دولت متجلي شود.
وي نيز همانند موسوي لاري تأكيد مي كند كه بايد حدود اتحاد ملي و انسجام اسلامي براساس قانون اساسي مشخص گردد، جايگاه قوميت ژها و مذاهب مختلف تبيين شود، نقش برادران اهل سنت در كشور پررنگ ژتر شده و پست ژهاي مديريتي و مشاوره ژاي به اين افراد داده شود تا بتوان مدعي شد به شعار اتحاد ملي و انسجام اسلامي جامه عمل پوشانده شده است.
عضو فراكسيون اقليت مجلس هفتم پيشنهادي را مطرح كرده و تصريح مي كند: اگر بخواهيم شعار اتحاد ملي و انسجام اسلامي واقعاً عملياتي شده و در جامعه تحقق يابد، تركيب كابينه دولت بايد تغيير كند و تركيب وزرا، نمادي از اتحاد ملي باشد تا تمام جناح ژهاي سياسي پذيرفته  ژشده در چارچوب قانون اساسي جايگاه ابراز عقيده داشته باشند.
نماينده ملاير فراهم نكردن زمينه براي حضور عادلانه همه جناح ژهاي سياسي در انتخابات آتي مجلس را موجب وارد آمدن خدشه به اتحاد ملي ارزيابي و تأكيد مي كند: بطور قطع نكته سنجي مقام معظم رهبري در انتخاب اين نام به ژگونه ژاي بوده است كه استثنا برآن وارد نمي ژشود.
وي مي افزايد: براساس نام گذاري سال 86 بايد جايگاه تمام شهروندان ايراني توسط دولت و شوراي نگهبان براي حضور در عرصه ژهاي سياسي و مديريتي كشور تبيين شود و اگر در عمل اين چنين نشود باز هم اين نام گذاري در حد شعار باقي خواهدماند و مورد سوءاستفاده ابزاري قرارخواهدگرفت.
علت تفرقه
سيد ابراهيم رئيسي، معاون اول قوه قضائيه علت بروز تمام تفرقه ها در بين مسلمين را عدم شناخت كافي از سيره اهل بيت(ع)مي داند.
رئيسي با اشاره به نام گذاري امسال از سوي مقام معظم رهبري با عنوان اتحاد ملي و انسجام اسلامي تأكيد مي كند: بيانات ايشان با محوريت شخصيت والاي پيامبراعظم(ص)بايد به عنوان برجسته ترين و مهم ترين محور انسجام و وحدت ملل اسلامي مورد توجه قرار گيرد.
معاون اول قوه قضاييه با اشاره به سيره و انديشه هاي پيامبر مي گويد: اجراي عملي آن انديشه هاي ناب در همه امور زندگي بايد مهم ترين هدف مسلمين در سال جديد باشد.
صلح در چارچوب اسلام
حسين انصاري راد، رئيس كميسيون اصل نود مجلس ششم شوراي اسلامي نيز بر اين باوراست كه در درجه  اول آنچه تأمين كننده  انسجام بين دول اسلامي است صلح در چارچوب اسلام است كه به حد كافي بيان روشن در اين مورد در قرآن مجيد وجود دارد.
انصاري راد تأكيد مي كند: بايد در كشورهاي اسلامي از اختلافات فرعي و فردي گذشت و همه بر محور اعتقاد به خدا، اسلام و قرآن مجيد متحد شوند. اگر وحدت در اين چارچوب باشد و از مصالح جزيي، منطقه اي و كشوري بگذرند قطعاً آن انسجام مطلوب به دست خواهد آمد.
وي علت نبود انسجام ميان دولت هاي اسلامي را بيماري مزمني مي داند كه كشورهاي اسلامي از نظر فرهنگي و سياسي به  آن مبتلا هستند و بايد درجهت درمان آن تلاش كنند.
</TEXT>
</DOC>
<DOC>
<DOCID>HAM2-860116-092</DOCID>
<DOCNO>HAM2-860116-092</DOCNO>
<ORIGINALFILE>/1386/860116/news/_siasi.htm</ORIGINALFILE>
<ISSUE>پنجشنبه 16 فروردين 1386 - سال پانزدهم - شماره4234 - Apr 5, 2007</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
كوتاه از خانه ملت
</TITLE>
<TEXT>
عضو كميسيون اجتماعي مجلس گفت: وزارت رفاه و تامين اجتماعي قول داده است در سال جديد، تا جايي كه منابع جوابگو باشد، حداقل حقوق بازنشستگان سازمان تامين اجتماعي به 200 هزار تومان افزايش يابد. ابوالقاسم مختاري در گفت وگو با ايسنا با اشاره به اين كه پرداخت حداقل حقوق بازنشستگان تا سقف تعيين شده 200 هزار تومان در دو ماه پاياني سال گذشته به تصويب كميسيون تلفيق نرسيده بود، گفت: البته اين افزايش در سال جديد نيز تضمين قانوني ندارد و ممكن است شامل عده اي نشود. وي افزود: در مجموع حقوقي كه سازمان تامين اجتماعي پرداخت مي كند نسبت به حقوق كاركنان دولت مناسب تر است؛ اما بحث اصلي پرداخت حداقل حقوق تا سقف 200هزار تومان بوده كه اگر به برخي از بازنشستگان پرداخت شود، زندگي شان بهتر تامين خواهد شد.
نايب رئيس كميسيون امنيت ملي و سياست خارجي مجلس شوراي اسلامي گفت: وزير امور خارجه جهت گزارش سفر خود به نيويورك در زمان تصويب قطعنامه  1747 و هم چنين موضوع آخرين وضعيت 15ملوان انگليسي ورودي به آب هاي سرزمين كشورمان يكشنبه  هفته  آينده در كميسيون امنيت ملي و سياست خارجي مجلس شوراي اسلامي حضور خواهد يافت. محمدنبي رودكي با اعلام اين خبر گفت: بررسي آخرين تحولات هسته اي، آخرين وضعيت 15 ملوان انگليسي، ربوده شدن معاون وزير سابق دفاع و هم چنين ربوده شدن پنج ديپلمات ايراني در اربيل توسط آمريكايي ها از جمله مواردي است كه روز يكشنبه با حضور وزير امور خارجه در كميسيون امنيت ملي بررسي خواهد شد.
غلامعلي حداد عادل رئيس مجلس شوراي اسلامي ديروز براي انجام ديدار سه روزه در صدر هياتي بلندپايه وارد اسلام آباد پايتخت پاكستان شد. حداد عادل هدف خود از سفر به پاكستان را تقويت روابط فرهنگي، اقتصادي، سياسي و گفت و گو درباره مسائل منطقه عنوان كرد. وي تاكيد كرد كه اين سفر در تحكيم روابط بين ايران و پاكستان موثر خواهد بود. حداد عادل را در اين سفر محمد مهدي زاهدي وزير علوم و تحقيقات و فناوري، مهدي صفري معاون وزير امور خارجه و جمعي از نمايندگان مجلس شوراي اسلامي همراهي مي كنند.
</TEXT>
</DOC>
<DOC>
<DOCID>HAM2-860116-093</DOCID>
<DOCNO>HAM2-860116-093</DOCNO>
<ORIGINALFILE>/1386/860116/news/_siasi.htm</ORIGINALFILE>
<ISSUE>پنجشنبه 16 فروردين 1386 - سال پانزدهم - شماره4234 - Apr 5, 2007</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
حربه جديد آمريكابراي اعمال فشار بر ايران
</TITLE>
<TEXT>
هنوز ماجراي ملوانان بريتانيايي پايان نيافته است كه بحث مفقود شدن يك مأمور سابق اف .بي. آي كه گفته مي شود از روز 8 مارس براي ساخت فيلم به جزيره كيش رفته بود مطرح شده است. مقامات ايراني هنوز وجود چنين فردي در جزيره كيش را تاييد نكرده و خواستار ارائه مداركي دال برسفر وي به كيش و اقامت در اين جزيره ايراني شده اند در حالي كه ايالات متحده آمريكا روز سه شنبه پيامي  رسمي  درباره سرنوشت مامور سابق اف.بي.آي به ايران فرستاد.
روزنامه واشنگتن پست چاپ آمريكا در مطلبي به قلم رابين رايت در اين زمينه نوشت: وزارت امور خارجه آمريكا از طريق سفارت سوئيس در تهران با ارسال درخواستي رسمي، تقاضاي اطلاعاتي درباره او را كرده است. سفارت سوئيس از سال1980 حافظ منافع آمريكا در ايران است.
اين روزنامه نوشت: سخنگوي وزارت امور خارجه، شان مك كورمك، گفته است: او يك شهروند آمريكايي است كه براي يك كار خصوصي به ايران رفته و ما اكنون به دنبال خبري در مورد سلامتي و محل اقامت او هستيم. ما نمي دانيم او كجاست. ما اطلاع موثقي درباره او نداريم. اما گمان نمي كنيم كه او را گروگان گرفته باشند.
مك كورمك گفت كه وزارت امور خارجه همه ساله خبر گم شدن دو يا سه آمريكايي را در ايران دريافت مي كند. اگرچه هر يك از اين موارد ويژگي هاي خودش را دارد، اما در بيشتر مواقع معلوم مي شود كه شخص گمشده توريستي بوده كه با خانواده اش تماس نگرفته است. با اين وجود يك مقام آمريكايي گفت كه اين مورد از جمله موارد فوق نيست. مقامات آمريكايي همچنين گفتند كه وزارت امور خارجه كه با خانواده و كارفرماي او در تماس است، سعي كرده تا رد حركت او را در دو هفته گذشته پيگيري كند. آمريكايي گمشده از جزيره كيش بازديد مي كرده و از امارات متحده عربي به ايران رفته است.
اف.بي.آي و وزارت امور خارجه آمريكا تاكيد كرده اند كه اين فرد براي دولت آمريكا يا هيچ يك از سازمان هاي دولتي اين كشور كار نمي كرده و تخصص اين فرد در اف.بي.آي مربوط به ايران نمي شده است.
</TEXT>
</DOC>
<DOC>
<DOCID>HAM2-860116-094</DOCID>
<DOCNO>HAM2-860116-094</DOCNO>
<ORIGINALFILE>/1386/860116/news/_siasi.htm</ORIGINALFILE>
<ISSUE>پنجشنبه 16 فروردين 1386 - سال پانزدهم - شماره4234 - Apr 5, 2007</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
توافقات جديد ايران وروسيه
</TITLE>
<TEXT>
در روزهاي پاياني سال 85 همه خبرها حاكي از آن بود كه ايران و روسيه به توافقي در خصوص ادامه كار نيروگاه بوشهر نرسيده اند. روسها مدعي بودند كه بابت كارشان در اين نيروگاه از دولت ايران طلب دارند، در حالي كه سازمان انرژي اتمي ايران با انتشار اسناد و مدارك اعلام كرد كه همه طلبهاي روسيه پرداخت شده است. حتي در آخرين ساعات سال 85 برخي خبرها از منابع رسمي روسيه نقل مي شد كه كليه كاركنان روسي نيروگاه اتمي بوشهر خاك ايران را ترك كرده اند. اما در سال جديد خبرها حاكي از توافق دوباره ايران و روسيه برسرتكميل نيروگاه است.
خبرگزاري نووستي به نقل از سرگئي كرينكو، رييس آژانس فدرال انرژي اتمي روسيه روس اتم گزارش داد: طي سه ماهه اول سال جاري ميلادي روسيه از ايران 15 ميليون دلار دريافت كرده كه 10 ميليون دلار آن در اواخر ماه مارس(اوايل فروردين)بوده است.
وي ادامه داد: خوب شد كه همكاران ايراني توانستند مشكلات در حساب هاي نيروگاه را پشت سر بگذارند و ما اميدواريم كه در آينده تهران طبق جدول زماني مقرر عمل كند. سرگئي كرينكو اعلام كرد كه روسيه اميدوارست ايران در آينده نزديك به جدول زمان بندي مقرر پرداخت هاي احداث نيروگاه اتمي بوشهر بازگردد. كرينكو اعلام كرد كه مذاكرات با طرف ايراني در مورد احداث بوشهر تمام نشده است و ادامه دارد.
براساس گزارش نووستي آندره دنيسوف، معاون وزير امور خارجه روسيه روز سه شنبه در كنفرانسي خبري اعلام كرد كه در مسكو اميدوارند كه پروژه ساخت نيروگاه اتمي بوشهر با موفقيت پايان يابد. به گفته وي، پروژه ساخت نيروگاه بوشهر در مرحله پاياني قرار دارد، اما دشواري هايي به وجود آمده اند.
دنيسوف گفت: طبيعي است كه اوضاع سياسي بر اين همكاري ها تاثير دارند، اما بوشهر به عنوان پروژه اي منفعت آميز در همكاري هاي ايران و روسيه از حيطه تاثيرات ناشي از روندي كه در شوراي امنيت سازمان ملل در جريان است، خارج شد، ما آن را به عنوان پروژه اي فني - اقتصادي بررسي مي كنيم.
وي در رابطه با مرحله پاياني ساخت نيروگاه خاطرنشان كرد كه صبح روز سه شنبه خبر داده شد كه كارشناسان ديدارها را ازسرگرفتند.وي افزود: ما اميدواريم كه راه خروج از اوضاع به وجود آمده يافت شود و مشكلي در رابطه با عدم پرداخت برخي از عمليات نباشد.به گفته دنيسوف در رابطه با عرضه سوخت، نموداري مشخص وجود دارد كه طبق آن سوخت شش ماه پيش از راه اندازي عرضه مي شود. به گزارش همين خبرگزاري، سرگئي لاوروف، وزير امور خارجه روسيه در ايروان اظهار داشت: پروژه ساخت نيروگاه بوشهر در مرحله پاياني قرار دارد، اما دشواري هايي به وجود آمده اند.
آقازاده  رئيس سازمان انرژي اتمي نيز روز سه شنبه گذشته در پاسخ به سئوالي مبني بر اين كه شركت اتم استروي اكسپورت و آژانس انرژي اتمي روسيه به طور يكجانبه اعلام كردند كه در راه اندازي نيروگاه بوشهر دو ماه تاخير صورت خواهد گرفت اظهار داشت: ممكن است يك تاخير يك يا دو ماهه مطرح باشد. اما معتقدم در حالي كه بيش از 3000 نيروي روسي در اين نيروگاه مشغول به كار هستند و نيروها روند صعودي دارند نه نزولي، آنها نمي خواهند در راه اندازي در تابستان سال جاري تاخيري را ايجاد كنند
</TEXT>
</DOC>
<DOC>
<DOCID>HAM2-860116-095</DOCID>
<DOCNO>HAM2-860116-095</DOCNO>
<ORIGINALFILE>/1386/860116/news/_siasi.htm</ORIGINALFILE>
<ISSUE>پنجشنبه 16 فروردين 1386 - سال پانزدهم - شماره4234 - Apr 5, 2007</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
رابرت فيسك: ايران استاد تحقير غرب است
محمدرضا نوروزپور
</TITLE>
<TEXT>


رابرت فيسك روزنامه نگار كهنه كار انگليسي در امور خاورميانه، بازداشت 15 ملوان انگليسي توسط ايران و نيز تجمع اعتراض آميز اخير دانشجويان در برابر سفارت اين كشور در تهران را جنگ تحقير ناميده است.
ستون نويس روزنامه اينديپندنت در تازه ترين يادداشت خود درباره بحراني شدن روابط دو كشور انگليس و ايران بر سر بازداشت 15 ملوان اين كشور در آبهاي اروندرود مي نويسد حتي اگر توني بلر اين را نفهمد، اين يك حقيقت است كه ايران استاد تحقير كردن غرب است چرا كه همواره از سوي غرب مورد تحقير واقع شده است. ايران با اين كار ارتش انگليس، توني بلر، جورج بوش و كل عمليات نظامي در عراق را تحقير كرده است.
روزنامه نگار اينديپندنت در ادامه يادداشت خود نمونه هايي از دخالت هاي انگليس و آمريكا در امور داخلي ايران را به تصوير مي كشد و اوج اقدامات توهين آميز غرب و خصوصا انگليس و آمريكا در قبال ايران را سرنگوني دولت قانوني دكتر مصدق در كودتاي 28 مرداد مي داند.
فيسك در اين باره مي نويسد: ما سالهاي پس از جنگ جهاني دوم را فراموش كرده ايم؛ زماني كه ايران را به كمك ائتلاف غرب به اشغال خود درآورديم و شاه طرفدار آلمان را عزل كرده و تحقير پشت تحقير را براي ايرانيان به ارمغان آورديم. ما فراموش كرده ايم كه نخست وزير دموكراتيك ايران، دكتر محمدمصدق را با مهندسي يك مامور سازمان سيا و يك متخصص انگليسي تنها با چند قبضه اسلحه و مشتي دلار سرنگون كرديم. و ايراني ها به خوبي به ياد دارند كه چگونه با حمايت هاي گسترده غرب، شاه، ژاندارم ما در منطقه، شاه شاهان، به ايران بازگشت و جواناني ايراني را با استفاده از شكنجه گران ساواك از ميان برداشت.
فيسك با اشاره به اينكه ايراني ها حافظه تاريخي خوبي دارند و همه اقدامات تحقيرآميز غرب عليه خود را به ياد مي آورند، مي نويسد: چقدر ايراني ها از اينكه توانسته اند با اين كار خود انگليسي ها و آمريكايي ها را تحقير كنند و آنها را به داد و بيداد كردن وادار كنند، لذت مي برند. آنها چقدر خوب ياد گرفته اند كه بيدادگران خود را دست بيندازند.
او سپس مي نويسد: بلافاصله پس از اينكه وزارت دفاع ما تلاش كرد با استفاده از يك سري نقشه هاي پيچيده به همگان ثابت كند كه ملوانان ما در آبهاي عراق بوده اند، ايراني ها با استفاده از يك نقشه مينياتوري با خونسردي تمام نشان دادند كه آنها در آبهاي عراق نبوده اند بلكه در آبهاي آنها بوده اند.
فيسك تلويحا ادعاي مقامات انگليسي مبني بر وارد نشدن نظاميان اين كشور به آبهاي ايران را يك دروغ بزرگ مي نامد و مي نويسد: در پشت اين دروغ، حقايق سياهي نهفته است كه نشان از برنامه هاي سياه انگليس براي مناطق جنوبي ايران دارد.
يكي ازكهنه كارترين خبرنگار خاورميانه در ادامه ادعا مي كند كه ايران انگليسي ها را مسئول ناامني در استان هاي عرب نشين جنوبي خود مي داند و يقين دارد كه اين بار نيز ورود ملوانان انگليسي به آبهاي ايران در راستاي ناامن ساختن اين مناطق بوده است.
او مي نويسد: ايران قاطعانه بر اين باور است كه انگليس مي كوشد اعراب استان هاي جنوبي ايران از جمله خوزستان را عليه دولت بشوراند و آنها را وادارد تا عليه نظام دست به شورش بزنند.
فيسك ادعا مي كند كه ايران حتي در هنگام اعدام يكي از عوامل بمبگذار در يكي از شهرهاي جنوبي، او را عامل انگليس معرفي كرده و انفجارهاي اخير در اين شهر را كه باعث كشته شدن عده اي از مردم و حتي يك راننده سپاه شده، مستقيما كار سازمان mi5 مي داند.
او سپس اينگونه نتيجه مي گيرد كه ورود غيرقانوني نظاميان و ملوانان انگليسي به آبهاي ايران قطعا از نگاه مسئولان امنيتي اين كشور به منظور شدت بخشيدن به اين ناآرامي ها در خاك ايران صورت گرفته است.
با اين حال انگليس در همه اين موارد به جاي تكذيب يا ارائه هرگونه توضيحي سكوت اختيار كرده بود.
رابرت فيسك در كنار اين فرضيه تلاش هاي آمريكا براي ربودن دو مقام ايراني در حمله به كنسولگري ايران در اربيل و بازداشت پنج ايراني را مطرح مي كند و از آن به عنوان يكي ديگر از اقداماتي كه ايران را به چنين اقدامي تهييج كرده است، نام مي برد.
فيسك در پايان مي نويسد: در اين ميان چيزهاي زياد ديگري هست كه ما از آن بي خبريم و يا اهميتي به دانستن آن نمي دهيم. با اين حال در وهله كنوني اين برعهده توني بلر، بوش و تجار شاغل در بي بي سي، سي ان ان، اسكاي نيوز، فاكس نيوز، اي بي سي، ان بي سي و سي بي اس؛ محورهاي اصلي غوغاسالاري و تسلط رسانه اي است تا چگونه و به چه ترتيبي در بازي ايران شركت كنند.
و آنگاه اينگونه نتيجه مي گيرد: پاسخ ابتدايي آنها نه است. اما به زودي خواهيم ديد كه همه آنها حتي بوش و بلر در اين بازي داخل خواهند شد و ايراني ها عقب نشسته و در برابر هر موضع گيري آنها خنديده و لذت مي برند. اين يك فيلم تماشايي است؛ سينما اسكوپ تحقير سياسي. فيلمي كه ايراني ها نه تنها خوب مي دانند چگونه آن را صحنه آرايي كنند بلكه حتي سناريوي توني بلر را نيز از قبل برايش نوشته اند.
</TEXT>
</DOC>
<DOC>
<DOCID>HAM2-860116-096</DOCID>
<DOCNO>HAM2-860116-096</DOCNO>
<ORIGINALFILE>/1386/860116/news/_vrzsh.htm</ORIGINALFILE>
<ISSUE>پنجشنبه 16 فروردين 1386 - سال پانزدهم - شماره4234 - Apr 5, 2007</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">ورزش</CAT>
<CAT xml:lang="en">Sport</CAT>
<TITLE>
استقلال صدرنشيني را از سايپا گرفت
</TITLE>
<TEXT>


تيم فوتبال استقلال تهران با كسب تساوي برابر ابومسلم پس از 18 هفته به صدر جدول رده بندي رقابت هاي ليگ برتر صعود كرد.
در ادامه رقابت هاي فوتبال هفته بيست و چهارم ليگ برتر 2 تيم استقلال و ابومسلم به قضاوت نويد مظفري در ورزشگاه ثامن الائمه مشهد به مصاف هم رفتند كه در پايان 2 تيم به نتيجه تساوي يك بر يك دست يافتند.
در اين ديدار ابتدا تيم ميزبان با گل دقيقه يك مرتضي برگي زر از استقلال پيش افتاد اما در دقيقه 30 ميثم بائو با ضربه اي زيبا بازي را به تساوي كشاند.
با اين تساوي استقلال 47 امتيازي شد و با يك امتياز بيشتر نسبت به سايپا پس از 18هفته مجددا به صدر جدول رده بندي ششمين دوره رقابت هاي ليگ برتر صعود كرد. استقلال در هفته ششم صدرنشين رقابت هاي ليگ برتر بود كه در هفته هفتم اين صدرنشيني را به سايپا واگذار كرد.
همچنين در ادامه مسابقات روز نخست هفته بيست و چهارم رقابت هاي فوتبال ليگ برتر، تيم هاي استقلال اهواز و برق شيراز مقابل ميهمانان تهراني خود به پيروزي دست يافتند.
در ورزشگاه نفت اهواز تيم فوتبال استقلال اهواز موفق شد با نتيجه يك بر صفر برابر پيكان تهران به پيروزي دست يابد. فريدون فضلي در دقيقه 39 تك گل پيروزي بخش تيمش را به ثمر رساند تا استقلال اهواز با كسب 3 امتياز اين ديدار
42 امتيازي شده و با يك بازي كمتر نسبت به تيم هاي استقلال و سايپا جايگاه خود را در رتبه سوم جدول رده بندي محكم كند.
همچنين در ورزشگاه حافظيه تيم فوتبال برق شيراز موفق شد با تك گل روبرت ماركوسي كه در دقيقه 45 به ثمر رسيد مقابل پاس تهران به پيروزي دست يابد. شاگردان ذوالفقارنسب با اين پيروزي 30 امتيازي شدند و با 3 پله صعود رده هشتم جدول رده بندي رقابت هاي ليگ برتر را از آن خود كردند، ضمن اينكه تيم هاي پيكان و پاس تهران به ترتيب با 32 و 28 امتياز رتبه هاي هفتم و دهم جدول رده بندي اين مسابقات را به خود اختصاص داده اند.
</TEXT>
</DOC>
<DOC>
<DOCID>HAM2-860116-097</DOCID>
<DOCNO>HAM2-860116-097</DOCNO>
<ORIGINALFILE>/1386/860116/world/_asib.htm</ORIGINALFILE>
<ISSUE>پنجشنبه 16 فروردين 1386</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
به بهانه كاهش حوادث رانندگي درنوروز امسال
جست و جوي راه هاي  بي خطر
</TITLE>
<TEXT>


عكس: هادي مختاريان
چندين سال است كه رسانه ها و مراجع ذيربط از تلفات بالاي ناشي از حوادث رانندگي خبر مي دهند و سال گذشته آمار 28 هزار نفر را اعلام كردند. ولي هنوز راه چاره آن را با كمال تعجب نيافته اند. دليل آن نيز تكرار آمار تلفات و سوانح و حوادث است.
تلفات رانندگي ناشي از حوادثي است كه در بروز آنها عامل انساني نقش اول را دارد. اين يك ادعاي صرف نيست بلكه آمار صحت آن را نشان داده است. مسئولان پليس راه و راهنمايي و رانندگي كشور از بين كليه علل بروز سوانح رانندگي، عامل انساني را داراي بيشترين سهم دانسته اند و مجموع ساير عوامل نظير وجود نقاط حادثه خيز در جاده ها، عوامل طبيعي، لغزنده بودن جاده ها هنگام بارندگي، نقص فني خودرو و... را داراي سهم كمتري دانسته اند، بدين ترتيب مي توان گفت عامل انساني به تنهايي مسبب بيش از نيمي از تلفات جاده اي است.اكنون كه نقش عامل انساني به گواهي آمار تا به اين حد در بروز مرگ و ميرها روشن شده است كاملاً عقلاني است كه بپذيريم رفع اين مشكل منجر به كاهش حداقل نيمي از تلفات خواهد شد.
مسعود فرجاد باستاني
در اين چاره جويي از روانشناسي و جامعه شناسي به طرزي شايسته مي توان بهره ها برد. روانشناسي ثابت كرده است انسان علاوه بر ذهن هوشيار، داراي ذهني نيمه هوشيار نيز هست كه مسئول صدور افعالي از انسان است كه فرد به صورت عادت و تكرار آنها را انجام مي دهد.
رانندگان در شروع يادگيري فن رانندگي سعي مي كنند با ذهن هوشيار خود موفق به فراگيري اين فن شوند و پس از گرفتن گواهينامه، براثر تكرار اعمال رانندگي، كم كم انجام اعمال مزبور را به بخشي ديگر از ذهن خود مي سپارند كه به آن ذهن نيمه هوشيار مي گويند. اين ذهن وقتي براي انجام كاري فعال شود، انسان احساس فشار غيرمتعارفي نمي كند زيرا در اين مرحله انجام اعمال مزبور بر اثر تكرار به عادت فرد تبديل شده است. ذهن هوشيار بشر در شروع هر گونه يادگيري فشار زيادي به خود مي آورد كه كاملاً براي انسان قابل لمس و درك است. اما ذهن نيمه هوشيار در انجام اعمالي كه انسان بر حسب عادت و تكرار انجام مي دهد انرژي كمتري صرف مي كند و لذا فشاري بر انسان نمي آيد و كمتر خسته مي شود. اگر در شروع يادگيري فن رانندگي سر و صورت شما پر از عرق شده و پس از مدت كوتاهي براثر فعاليت ذهن هوشيار خسته مي شويد، پس از يادگيري و رانندگي هاي متعددي كه برحسب عادت و توسط ذهن نيمه هوشيار انجام مي دهيد ساعتها رانندگي خواهيد كرد بدون آنكه خسته شويد. تا اينجاي بحث روشن شد رانندگي ريشه در عادت و تكرار دارد. بديهي است اگر اين رفتار تبديل به اعمال مرگبار شود بايد براي چاره جويي، عادات مربوط به اين اعمال را از ذهن نيمه هوشيار و وجدان خود پاك كنيم ولي چگونه؟
براي تغيير عادت افراد نياز به استفاده از تكنيك هاي مؤثر روانشناسي مبتني بر تكرار است. ماكسول مالتز در كتاب باارزش خود به نام معجزه تصوير ذهني   با آزمايش هاي متعدد نشان داده است كه براي تغيير يك عادت بايد حداقل 21 روز متوالي خلاف آن عادت را انجام دهيد. در مورد تغيير عادت رانندگي ايرانيان مي توان از اين تكنيك استفاده كرد. نمي توان انتظار داشت كه رانندگان ايراني اين كار را داوطلبانه انجام دهند بلكه بايد با روشي كه در ادامه توضيح داده مي شود آنها را به اين مسير و به طور خودكار هدايت كرد. برخي اشتباهاً فكر مي كنند كه با آموزش كودكان و بزرگسالان مي توان آمار تخلفات رانندگي را كاهش داد. شكي نيست كه آموزش بايد باشد و مؤثر هم هست، اما دامنه و برد تأثيرش در اين مورد بخصوص(خلاف هاي رانندگي)كم است. زماني مي توان تغيير عادت را به كمك آموزش ايجاد كرد كه انسان بخواهد داوطلبانه اين كار را بكند و در اين امر جدي باشد، به طوري كه 21 روز متوالي خلاف آن را انجام دهد.متأسفانه متخلفين رانندگي در پهنه كشور داوطلب اين امر نيستند پس بايد نظام راهنمايي و رانندگي را به سمتي سوق داد كه تغيير عادت رانندگي افراد در آن به طور خودكار و سيستماتيك اتفاق بيفتد.
الگوهاي رانندگي درست
از سويي ديگر آموزش هاي تئوري در مدارس و آموزشگاه ها كمكي به كاهش جرايم نخواهد كرد و نظير ساير دروس خواهد شد كه پس از مدتي از ياد كودك خواهد رفت بلكه آموزش مربوطه بايد عملكردي و رفتاري باشد، يعني به صورتي كاملاً عملي اجرا شود و تا آنجا ادامه يابد كه بر اثر تكرار در نوجوان ايجاد عادت بكند. در اين مرحله است كه آموزش را مي توان مؤثر و خاتمه يافته تلقي كرد. آن هم به شرطي كه بزرگسالان عادات بد راهنمايي و رانندگي را به تدريج به كودكان منتقل نكنند و آثار آن همه زحمت آموزش اوليه را از بين نبرند.
ظاهراً چون كودك و نوجوان در مراحل اوليه تجربه رعايت مقررات رانندگي و راه رفتن است ممكن است خيال شود كه با آموزش آنها و عادت دادنشان به رعايت مقررات و رشد تدريجي سني، مشكل مزبور از جامعه ما رخت برخواهد بست. اما چنين استدلالي صحيح نيست زيرا بزرگسالي كه عادت به خلاف رانندگي نموده اند و در جامعه به وفور جولان مي دهند قداست و اعتبار هرگونه آموخته اي را در ذهن كودكان با انجام اعمال خلافكارانه خود از بين مي برند و آنها را نيز كم كم مثل خود بار مي آورند.بدين گونه نسل بزرگسال ايران اثر بخشي هر گونه آموزش مقررات رانندگي به نوباو گان اين مرز و بوم را از بين مي برد و اين كودكان آن گاه كه بزرگ شوند، تكرار همين نسل بزرگسال خواهند بود.پس مي توان استدلال كرد كه تا نسل بزرگسال آموزش نبيند نمي توان به بهبود شرايط رانندگي كشور دل بست.
نتيجه آن كه هر گونه كوشش در جهت نهادينه كردن روحيه نظم پذيري و قانونگرايي در بين مردم ما نه فقط آمار صدمات مالي و جاني تصادفات رانندگي را كاهش مي دهد، بلكه منجر به ظهور يك پديده بسيار ميمون و مبارك ديگر خواهد شد كه همزاد آن است و آن پديده رشد و توسعه كشور در ساير زمينه ها از قبيل اجتماعي، اقتصادي، مالي، زيست محيطي و... است. يك انسان قانون گريز نه فقط به مقررات راهنمايي رانندگي بي توجه مي شود بلكه به مقررات ساير جنبه هاي زندگي اجتماعي نيز كم اعتنا خواهد شد. چنين انساني مقررات مالي و مدني محيط شغلي را به راحتي زير پا مي گذارد، لذا آمار خلاف هاي مالي و اقتصادي جامعه به تبع چنين پديده اي بالا خواهد رفت و بازده كاري مشاغل مختلف كاهش خواهد يافت. اكنون بهتر مي توان پي برد كه چرا دادگستري ما شلوغ است و آمار دعوا و نزاع و خلاف هاي مالي بالا است و چرا بازده كاري ادارات و بنگاه هاي اقتصادي ما ضعيف است.
ايرانيان در مواجهه با تمدن صنعتي، ماشين را از آنها گرفتند ولي به الزامات آن كه داشتن نظم و انضباط است كمتر پرداخته اند. كشورها براي توسعه در زمينه هاي اقتصادي، علمي و... نياز به پايبندي آحاد ملتشان به احترام به قانون و اجراي آن دارند. نمي توان قانون گريز بود و به رشد و توسعه هم رسيد.اكنون ببينيم چه تمهيدي بايد انديشيد كه قانون پذيري را به صورت عادت در افراد نهادينه كرد؟بهترين كار بهره جستن از الگوهاي موفق است.بهره گيري از الگوهاي موفق اكنون تحت نام bench marking در زمينه هاي گوناگون حل مسايل فني، اقتصادي، اجتماعي و... در دنياي صنعتي به كار مي رود.
كمك به كاهش حوادث
همچنان كه گفته شد پذيرش دروني و وجداني فرهنگ نظم و انضباط مهم ترين اهرمي است كه به صورت دروني از اعمال خلاف هنجارها و قوانين و مقررات جامعه و از جمله تخلفات رانندگي جلوگيري مي كند، اما اهرم هاي كنترل بيروني چون پليس و قوانين و مقررات نيز مي توانند به دروني كردن نظم و انضباط در ما كمك كنند.
متأسفانه متكفل برخورد با جرايم رانندگي در كشور(تا چندي پيش)فقط پليس اونيفورم پوش است و كنترل هاي نامحسوس به لحاظ كمبود نيروي پليس فقط در برخي از جاده ها و نه در همه مناطق انجام مي شود.
راننده خلافكار نخست جاده را از نظر مي گذراند تا از غيبت پليس رانندگي مطمئن شود و پس از آن خود را محق مي داند كه انواع خلاف هاي رانندگي را مرتكب شده و جان خود و ساير مردم را به خطر بيندازد. مگر مي توان همه جا پليس گمارد؟ جالب اين جاست كه در برخي از جاده ها به لحاظ كمبود نيروي پليس، ماكت اتومبيل گشت رانندگي را در كنار جاده نصب نموده اند كه ديدنش از دور و فقط بار اول هشداري براي رانندگان است و در دفعات بعد هيچ گونه اثر بخشي نخواهد داشت. برقراري گشتهاي بين راهها و نيز استقرار پرسنل پليس در نقاط حادثه  خيز كه ساعتها در آفتاب و هواي متغير مي ايستند و جاده ها را مي پايند مايه دلگرمي و سپاسگزاري است. اكنون پليس حقيقتاً  پليس راه است نه فقط پليس پاسگاه زيرا در همه سطح جاده ها حضور دارد. ليكن عادات بد رانندگي آنقدر بين مردم شايع شده است كه عليرغم اين همه تلاش و زحمات پليس، باز هم آمار مرگ و مير جاده اي بالا است.
گرچه اعلام شده امسال درصد مرگ و مير در جاده ها نسبت به زمانهاي قبلي كاهش نشان داده است، معهذا هنوز آمار تلفات زياد است.اگر متوسط مرگ و مير حوادث رانندگي را 18000 نفر در سال بگيريم(كمي بيشتر يا كمتر)مي بينيم كه براي يك دوره پنج ساله رقم تلفات به 90000=18000*5 نفر بالغ است كه چيزي نزديك به تلفات جاني يك جنگ تمام عيار است. يعني تقريباً  به اندازه يك جنگ در جاده ها تلفات جاده اي داشته ايم.
</TEXT>
</DOC>
<DOC>
<DOCID>HAM2-860116-098</DOCID>
<DOCNO>HAM2-860116-098</DOCNO>
<ORIGINALFILE>/1386/860116/world/_asib.htm</ORIGINALFILE>
<ISSUE>پنجشنبه 16 فروردين 1386</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
دريچه
دشمن خاموش
</TITLE>
<TEXT>
محمود حيدرياني
مطابق آمارهاي رسمي هر سال نزديك به 30 هزار نفر كشته و بيش از 150 هزار نفر زخمي حاصل تصادفات جاده اي است، يعني هر شبانه روز 82 نفر كشته و 410 نفر زخمي كه متأسفانه به اين لحاظ در دنيا مقام اول را دارا هستيم !  اين آمار تكان دهنده اي است بالاتر از مرگ و ميرهاي ناشي از نارسايي هاي قلبي!  كه با توجه به تبعات منفي آن گاهي اوقات تأسف بارتر مي شود، به راستي تا كي بايد شاهد اين كشتار فجيع انساني باشيم؟ ما در جنگ تحميلي اميدوار بوديم تا روزي اين جنگ تمام شود و عاقبت هم جنگ تمام شد، اما اين جنگ يك طرفه با اين دشمن خاموش تا كي ادامه دارد؟ آيا اميدي هست كه يك روز اين هم تمام شود و ديگر شاهد مرگ دلخراش هم ميهنان خود نباشيم، آثار سوء و مخرب اين تلفات چه ضررهايي به جامعه تحميل مي كند؟ كودكاني كه با از دست دادن والدين خود بي سرپرست مي شوند چه آينده شومي در انتظار آنها خواهد بود؟ زن جواني كه همسر خود را از دست داده است، مادري كه شاهد پرپر شدن  فرزند خود شده است، بقيه عمر را چگونه خواهد گذراند؟ بيماري هاي روحي و رواني كه براي بازماندگان بر جاي مي ماند همه و همه از تبعات اين حوادث بوده كه بازتاب آن سال ها در اين جامعه طنين انداز خواهد بود. به نظر مي رسد كه ضروري است تا مقامات عالي رتبه نظام مقدس جمهوري اسلامي، چاره اي بينديشند و به اين معضل كه دامنگير جامعه شده است توجه خاص داشته باشند و آن را سرلوحه كار خويش قرار دهند، با اختصاص بودجه كافي به بازنگري و كارشناسي آن بپردازند و بدانيم كه اگر امروز اقدام نشود فردا دير است. توليد سالانه بيش از يك ميليون خودرو با اين پيش فرض كه امكان صادرات اين خودروها با وضعيت فعلي محدود است هر انسان مسئوليت پذيري را به تعمق وا مي دارد به اميد آن روز كه مقامات محترم كشور با درك حساسيت موضوع جهت پايان دادن و يا كاهش اين تراژدي غم بار كه به نوعي مرگ خاموش اما فجيع روزانه گروهي از هم ميهنان عزيز را به همراه دارد و در واقع تكرار سالانه فاجعه زمين لرزه بم است با تشكيل كار گروه هاي بررسي سوانح جاده اي تمهيدات لازم را بينديشند و به مرحله اجرا بگذارند. پيشنهاداتي در اين خصوص ارائه مي گردد:
1 - تأسيس مركز تحقيقات حوادث و پيشگيري
2 - تلاش و برنامه ريزي در جهت ارتقاي سطح فرهنگي جامعه در استفاده از خودرو و تقويت فرهنگ ترافيك
3 - تجميع مراكز عديده  تصميم گيري و اجرايي حمل و نقل
4 - اصلاح مجازات ها و جرائم راهنمايي و رانندگي و تغيير جهت از جرائم نقدي به ساير محدوديت ها و تنبيهات از قبيل ابطال گواهينامه و توقف خودرو
5 - ممنوعيت سرعت بيش از 50 كيلومتر در ساعت در داخل شهرها، روستاها و ساير مناطق مسكوني(تردد خودروها به گونه اي باشد كه براي عابرين ايجاد ترس و استرس ننمايد.)
6 - الزام استفاده از مناطق خط كشي  شده براي عابرين در عبور از خيابان ها و تعريض پياده روها
7 - تعيين مهلت و ملزم ساختن شركت هاي خودروسازي براي بهينه سازي تجهيزات ايمني محصولات
8 - بهبود كيفيت آسفالت مطابق با تكنولوژي روز جهان، گسترش جاده ها و خيابان ها متناسب با افزايش خودروها و خارج نمودن خودروهاي فرسوده و مستعمل
9 - بررسي هاي پزشكي سالانه رانندگان اتوبوس هاي مسافرتي، تريلرها و كاميون ها به لحاظ برخورداري از سلامت كامل جسمي- رواني و عدم اعتياد.
</TEXT>
</DOC>
<DOC>
<DOCID>HAM2-860116-099</DOCID>
<DOCNO>HAM2-860116-099</DOCNO>
<ORIGINALFILE>/1386/860116/world/_cinew.htm</ORIGINALFILE>
<ISSUE>پنجشنبه 16 فروردين 1386</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">ادب و هنر.هنر.سینما</CAT>
<CAT xml:lang="en">Literature and Art.Art.Cinema</CAT>
<TITLE>
نگاهي به بابل، آخرين ساخته الخاندرو گونزالس ايناريتو
وقتي گلوله تقدير شليك مي شود
</TITLE>
<TEXT>


ما به سادگي با شخصيت ها همدردي كرده و همراه مي شويم. با كيت بلانشت درد مي كشيم، با براد پيت غصه مي خوريم، با مراكشي ها مي ترسيم و نگران حال آن دو كودكي مي شويم كه وسط بيابان مانده اند
بابل، آخرين ساخته الخاندرو گونزالس ايناريتو، كارگردان ساختارشكن و خلاق مكزيكي، در واقع بخش سوم از تريلوژي ايناريتو پس از عشق سگي و بيست و يك گرم است.هر سه اينها فيلم هايي هستند با ساختاري غيرخطي كه در آنها روايت هاي موازي با فلاش بك هاي بسيار، سرانجام در نقطه اي به تقاطع مي رسند.نام فيلم برگرفته از افسانه آفرينش در متون انجيل است، بابل در انجيل افسانه اي است درباره مردم زمين كه روزگاري همه به يك زبان حرف مي زدند، سپس متحد شدند تا برجي بسازند براي رسيدن به بهشت و خداوند از آنها خشمگين شد و كاري كرد تا به زبان هاي مختلفي حرف بزنند.
الهام طهماسبي
فيلم با تصاويري از دهكده اي در مراكش شروع مي شود، پدري تفنگي را براي حفاظت از گله اش به پسرانش مي سپرد و آنها تفنگ  را امتحان مي كنند. پسر بزرگتر كه فردي اخلاق گرا است تيرانداز خوبي نيست و پسر كوچك كه سهل انگار، باهوش و بازيگوش است، در هدف گيري مهارت دارد و گلوله اي كه شليك مي كند به اتوبوس حامل توريست ها مي خورد و زن آمريكايي زخمي مي شود و گلوله مثل حلقه زنجيري مي شود كه حوادث بعدي فيلم همگي با آن مرتبطند.
زن و مرد، توريست هايي هستند كه براي پيدا كردن خودشان و رابطه شان، دو نفري به مراكش آمده اند، آن سوي ديگر، دختركي ژاپني است كه پدرش اسلحه را به مردي مراكشي بخشيده است و كمي دورتر در مكزيك پرستار بچه اي است كه به عروسي پسر خود رفته است و در واقع پرستار دو كودك زن و مرد آمريكايي است.
همراهي با شخصيت ها
ايناريتو در بابل انگار آدم ها را مثل مهره هاي شطرنج در قاره هاي مختلف حركت مي دهد. آدم هايي با فرهنگ ها و ظاهرهاي متفاوت كه هر كدام دلمشغولي هاي خود را دارند و در نهايت همه به شكلي با هم مربوط مي شوند و اين ربط دادن آنقدر ظريف و باورپذير است كه اصلاً تحميلي بر تماشاچي نيست.
ما به سادگي با شخصيت ها همدردي كرده و همراه مي شويم. با كيت بلانشت درد مي كشيم، با براد پيت غصه مي خوريم، با مراكشي ها مي ترسيم و نگران حال آن دو كودكي مي شويم كه وسط بيابان مانده اند.
كارگردان با فلاش  بك هاي بسيار وقايع را شكل مي دهد و مانند فيلم هاي قبلي ايناريتو، با كنار هم چيدن ماجراها و پردازش ذهني آنها به خط اصلي داستان مي رسيم. حوادث درهم تنيده شده اند و آنچه كه بر كل آنها غالب است فلسفه تقدير است. اعتقاد به جبر و تقدير، ديدگاه غالبي است كه در دو كار قبلي ايناريتو نيز ديده مي شود، تقديري كه سبب تمام اتفاقات است و حاكم بر زندگي آدم هاست؛ مثل گلوله اي كه شليك مي شود و در دور تسلسلي باطل، با زخمي شدن زن توريست سرانجام سبب مرگ پسر بزرگتر مرد مراكشي مي شود.
و اين همان تقديري است كه زن توريست را كه حتي نسبت به تميزي يخ هايي كه در نوشيدني مي ريزند حساس است،  مجروح و نالان به خانه مراكشي ها مي برد تا با سوزن حكيم مراكشي كه با فندك ضدعفوني شده، بدون هيچ بيهوشي زخمش را بخيه كنند.
و باز اين تقدير است كه باعث مي شود صاحب اصلي تفنگي كه زن آمريكايي با آن زخمي شده، مرد ژاپني در آن سوي دنيا باشد كه همسرش با تفنگ خودكشي كرده و دخترش به خاطر مرگ مادر، تنهايي اش و ناتواني  پدر در درك متقابل از او دلگير است. درست مثل سرنوشتي كه در بيست و يك گرم زن را به سمت مردي كشاند كه قلب شوهر مرده اش در سينه او مي تپيد.
تنهايي، درد مشترك آدم ها
آدم هاي فيلم بابل، از پسرك مراكشي گرفته تا زن و مرد آمريكايي، حتي بچه هايشان و زن پرستار، دخترك ژاپني، پدرش و حتي مرد پليس همه تنها هستند و اين تنهايي درد مشترك همه آنهاست.
دخترك ژاپني مادرش خودكشي كرده است و رابطه صميمانه اي با پدر ندارد، او بي قرار و عصبي است، مرگ مادر و كر و لال بودنش هر دو كمبودهايي است كه سبب شده اند تا نتواند از طريق درست با كسي ارتباط برقرار كند.
دخترك كر و لال است، اما آنچه مي بينيم صرفاً كر و لال بودن او نيست كه مانع ارتباط است، كمبود اعتماد به نفس و تنهايي و خلأ شديد او و نحوه غلط ارتباط گرفتن اوست كه باعث شكست و رنج مي شود.
و اين شايد مشكل اغلب آدم  هاي امروزي است. اغلب ما گاهي با وجود كر و لال نبودن و داشته هزار و يك وسيله ريز و درشت ارتباطي تنهاييم و قادر به درك همديگر نيستيم.
در بابل، در سكانس هاي مختلف، همدردي و درك را بين مردم دو قاره كه زبان مادري شان متفاوت است مي بينيم، اما مثلاً دو آمريكايي هموطن يا اعضاي يك خانواده مثل پدر و دختر ژاپني يا آن خانواده مراكشي، قادر به درك همديگر نيستند و انگار آدم هايي كه به هم نزديك ترند و حتي اعضاي يك خانواده اند، تنهاترند.
در صحنه هاي مربوط به رابطه زن و شوهر آمريكايي باز هم رگه هايي از همان رابطه عاطفي عميق ديده مي شود كه در بيست و يك گرم هم بود و آنقدر پشت تدوين و نحوه روايت و ساير خوبي هاي فيلم پنهان بود كه به چشم نمي آمد. اينجا نيز رابطه محبت آميز و عاطفي براد پيت و همسرش(كيت بلانشت)در يك موقعيت زجرآور و دردناك هر چند كوتاه و بدون خودنمايي اما بسيار موثر و عميق تصوير شده است رابطه اي كه رو به سردي بوده و اين اتفاق باعث پيوندي دوباره بين آنها شده است. حضور بازيگران هاليوودي مثل براد پيت و كيت بلانشت، در چنين فيلمي شايد عجيب باشد اما بازي هر دو در فيلم آنقدر متفاوت است كه يادت مي رود آنها ستاره هاي هاليوودند.
هر دو چنان از الگوهاي هاليوودي فاصله گرفته اند كه ذره اي از غرور سوپراستار بودن در حركاتشان نيست. براد پيت در هيأت مردي جاافتاده، عميق و مهربان و بلانشت زني ظريف، شكننده و دچار افكار وسواسي است. آن دو براي ديدن مراكش و تنها شدن با هم به سفر آمده اند كه زن با گلوله اي زخمي مي شود. سكانسي كه گلوله شليك مي شود و اتوبوس مي ايستد. كاملاً شبيه فيلم هاي مستند است، حركت ها و تكان هاي دوربين، تصاوير و چهره هاي آشفته آمريكايي ها، مردم مراكش، تصوير لانگ شات مردم جلوي خانه هايشان و آشفتگي ها و تصاويري كه از سرزمين مراكش نشان مي  دهد انگار تصاوير مستندي از يك حادثه است.
نقش رسانه ها
فيلم در جاهاي مختلف، بر نقش رسانه به عنوان كانالي ارتباطي بين دنياهاي مختلف تأكيد مي كند.
در نماهاي مختلف در مراكش و ژاپن و... شاهد پخش اخبار تلويزيون و خبر شليك به زن آمريكايي هستيم و وقتي ماجراي فيلم در ژاپن مي گذرد و از ادامه اتفاقي كه به طور موازي در مراكش مي افتد بي خبر هستيم، با ديدن تصوير پسر مراكشي بر صفحه تلويزيون در ژاپن، انگار سري هم به آنجا زده ايم. اين تأكيد بر رسانه و همزمان شدن مردم دنيا نظريه جامعه شناساني را تأييد مي كند كه به شكلي ايده آليستي اعتقاد دارند، به مدد ارتباطات و رسانه هاي تصويري و شفاهي به زودي دنيا تبديل به قبيله اي واحد خواهد شد و همه چيز به زماني برمي گردد كه انسان ها به شكلي قبيله  اي از راه هاي شفاهي و بيان لفظي با هم ارتباط برقرار مي كردند.
در بابل هم آدم هاي قاره هاي مختلف با فرسنگ ها فاصله، از طريق رسانه  از وقايع كشورهايشان خبردار مي شوند و انگار همه به يك زبان مشترك حرف مي زنند و حتي در جايي كه آمريكايي هاي ديگر حرف هم وطن خود براد پيت را نمي فهمند و رنج و درد و گرفتاري او را درك نمي كنند، مراكشي هاي بدوي با فرسنگ ها فاصله فرهنگي و زباني متفاوت با او ارتباط برقرار كرده و سعي مي كنند همسرش را نجات دهند.
</TEXT>
</DOC>
<DOC>
<DOCID>HAM2-860116-100</DOCID>
<DOCNO>HAM2-860116-100</DOCNO>
<ORIGINALFILE>/1386/860116/world/_cinew.htm</ORIGINALFILE>
<ISSUE>پنجشنبه 16 فروردين 1386</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">ادب و هنر.هنر.سینما</CAT>
<CAT xml:lang="en">Literature and Art.Art.Cinema</CAT>
<TITLE>
درباره آلماني خوب ساخته استيون سودربرگ
بهاي سنگين زنده ماندن
</TITLE>
<TEXT>


استيون سودربرگ نشان داده كه فيلمسازي است علاقه مند به فعاليت در گونه هاي مختلف سينمايي. به همين خاطر است كه در كارنامه او آثار بسيار متنوعي به چشم مي خورد. او كه در ابتداي دهه هشتاد با فيلم جنسيت، دروغ و نوارهاي ويدئو به عنوان پديده تازه  سينماي اروپا كشف شد وقتي پا به هاليوود گذاشت هم فيلم استوديويي و تجاري ساخت و هم به كارگرداني فيلم هايي كه در آن تجربه گرايي حرف اول و آخر را مي زند ادامه داد.
آلماني خوب ساخته متأخر سودربرگ براساس رماني به همين نام نوشته جوزف كانن ساخته شده است.
سودربرگ با خواندن اين رمان آن را مناسب براي يك اقتباس سينمايي دانسته و به همراه آتاناسيو فيلمنامه اي را براساسش مي نويسد. فيلمنامه اي كه البته در مرحله اقتباس تغييراتي هم با اصل داستان مي يابد. تغييراتي كه سودربرگ آنها را جزو ضرورت هاي سينما مي داند.
ماجراهاي آلماني خوب در برلين 1945 مي گذرد. جايي كه خبرنگار جنگي به نام جيك گيزمر در آن حضور مي يابد تا خبرهاي مربوط به يك كنفرانس صلح را پوشش بدهد. كنفرانسي كه پس از پايان جنگ و شكست آلمان برگزار مي شود. جيك، كه نقشش را جورج كلوني بازي مي كند، پيش از اين هم در برلين حضور يافته بود؛ سالها پيش براي پوشش خبري به اين جا آمده و ماجراهاي بسياري را پشت سر گذاشته بود. ارتباط عاطفي با دختري به نام لنا(كيت بلانشت)از جمله اين ماجراهاست. جيك پس از سالها بي خبري از لنا او را اين بار در شرايطي متفاوت مشاهده مي كند. در شهري ويران شده كه شرايط دشواري براي كساني كه از جنگ جان سالم بدر برده اند، رقم زده است.
سودربرگ كوشيده تا كاراكترهايي كاملاً  خاكستري ارائه دهد. به همين خاطر است كه تقريباً  همه آدم هاي فيلم دست به اعمالي ناشايست مي زنند. چه آدم هايي كه دنبال سوءاستفاده از شرايط به هم ريخته جامعه پس از جنگ هستند و چه كساني كه براي زنده ماندن تلاش كرده اند.
در فضايي پر از ضيافت و سوءظن وقتي سرجوخه تالي(توبي مگوايد)به قتل مي رسد، ماجراها رنگ ديگري به خود مي گيرد. آلماني خوب از اين جا به بعد حال و هوايي معمايي پيدا مي كند. سودربرگ در كنار روايت داستاني پرپيچ و خم و انبوهي از حوادث، اتفاقات و خاطرات، مي كوشد تا شخصيت پردازي را فداي پيشبرد داستان نكند. حتي شيوه اطلاع رساني به تماشاگر هم بر پايه پردازش و تعميق شخصيت ها بنا شده است.
آدم هايي مسأله دار كه هر كدامشان براي انجام اعمال ناشايست دلايلي براي خودشان دارند. اين دلايل مي تواند صرف سودجويي باشد مثل كاراكتر سرجوخه تالي كه مدام به اعمال خلاف و پر كردن جيب هايش مشغول است و در نهايت هم جنازه اش در حالي پيدا مي شود كه صدهزار مارك پول به همراه دارد و چه كاراكتر لنا كه جيك به سادگي حاضر نيست بپذيرد كه اتفاق هولناكي به نام جنگ، تا چه اندازه او را تغيير داده است.
سودربرگ در روايت داستان مي كوشد تا به سه كاراكتر اصلي اش بهايي تقريباً  يكسان بدهد، به همين خاطر است كه داستان ابتدا از ديد تالي روايت مي شود. بعد ماجرا را از صافي جيك مي بينيم و در ادامه اين لناست كه داستان از نقطه نظرش روايت مي شود.
سودربرگ در آلماني خوب شرايطي را به تصوير مي كشد كه در آن هر كس در هر مقام فقط به فكر منافع خويش است. چون آلماني هاي بازمانده از جنگ و متفقين به تعبير يكي از سازندگان فيلم، رفتاري رياكارانه را در پيش مي گيرند.
در جهاني كه سودربرگ خلق مي كند، دروغگويي يك رفتار كاملاً  طبيعي و بهنجار و آدم فروشي و خيانت، اقدامي عادي است. جامعه اي كه در آن دوگانگي و رياكاري موج مي زند و معمولاً  هر فردي رازي دارد كه مي كوشد كسي از آن سر در نياورد. به قتل رسيدن سرجوخه تالي در واقع بهانه اي است تا جيك با حقايقي تازه آشنا شود. حقايقي كه البته شامل زني كه او را قبلا دوست داشته هم مي شود. به قول خود كلوني در جايي از فيلم وقتي جيك به لنا مي گويد تو هيچ اشتباهي نكرده اي، لنا جواب مي دهد: من زنده مانده ام. اين يعني زنده ماندن در آن شرايط، تنها با زير پا گذاشتن وجدان و اخلاق امكان پذير بود.
</TEXT>
</DOC>
<DOC>
<DOCID>HAM2-860116-101</DOCID>
<DOCNO>HAM2-860116-101</DOCNO>
<ORIGINALFILE>/1386/860116/world/_cinew.htm</ORIGINALFILE>
<ISSUE>پنجشنبه 16 فروردين 1386</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">ادب و هنر.هنر.سینما</CAT>
<CAT xml:lang="en">Literature and Art.Art.Cinema</CAT>
<TITLE>
نگاه
كدر شدن قريحه اي ناب
</TITLE>
<TEXT>


سعيد مروتي
بابل بيش از هر چيز حاصل اعتماد به نفس فراوان سازنده اش است؛ اعتماد به نفسي نشأت گرفته شده از توفيق فوق العاده دو ساخته قبلي آلخاندرو گونزالس ايناريتو. چه عشق سگي و بيست و يك گرم به عنوان نمونه هايي شاخص از طراوت فرمي و ساختار روايي متفاوت، به تعبيري حتي روايت در سينما را هم تحت الشعاع خود قرار دادند. ايناريتو با ساختن دو فيلم درخشان كه در آنها نوگرايي و البته اصالت جلوه و درخشش خاصي داشتند، نام خود را به عنوان يكي از استعدادهاي درخشان سينماي معاصر مطرح كرد. در سينمايي كه با از دست دادن غول هايش به جاي نابغه بيشتر تكنسين  داشته، نبوغ ايناريتو و سينماي پرطراوتش به فال نيك گرفته شد. او به همراه فيلمنامه نويسش گي يرمو آرياگا در عشق سگي اثري خلق كرد كه شبيه هيچ فيلمي نبود. در اولين ساخته ايناريتو ابداع و خلاقيت چه در سبك بصري و چه در شيوه روايت داستان، موج مي زد. مهم تر از آن اما اصالتي بود كه به عشق سگي طعمي متفاوت از هر فيلم ديگري مي بخشيد. اصالتي كه حاصل هم نفسي كارگردان و فيلم نامه نويس با كاراكترها و حال و هواي حاكم بر اثر بود. اين اصالت وقتي با برگه هايي از نبوغ همراه شد به فيلمي بي مانند انجاميد كه با وجود انبوهي از تقليدهايي كه از آن صورت گرفت، همچنان طراوت و پويايي اش را حفظ كرده است.
ايناريتو وقتي در گام بعدي به آمريكا رفت و با حضور ستاره اي چون شون پن فيلم ساخت، عده اي نگران شدند كه فيلم ساختن در آمريكا، نبوغ اين سينماگر مكزيكي را خدشه دار كند، ولي حاصل كار شاهكاري به نام بيست و يك گرم بود، با انبوهي از ايده هاي تازه در روايت داستان و نگاه به زندگي و آدم ها. با جزئيات و حرف هايي كه خوشبختانه در دل روايتي تو در تو بيان مي شدند و به همين خاطر عمق و غنا مي يافتند.
بابل كه ايناريتو به صراحت آن را اثري جهانشمول خوانده است، قرار بوده توفيق گسترده دو فيلم قبلي را تكرار كند، ولي نه از اصالت عشق سگي در آن خبري هست و نه همچون بيست و يك گرم سرشار از نوآوري و خلاقيت است. بابل البته در تداوم دو تجربه قبلي سازنده اش ساخته شده و مانند آن به روايت داستان هايي منفرد و مجزا از هم مي پردازد كه قرار است باز هم جادوي روايت آنها را به يكديگر پيوند دهد.
همچنان باز هم در آن لحن تلخ و تقديرگرا حرف اول و آخر را مي زند. از اين منظر بابل فيلمي است در راستاي عشق سگي و بيست و يك گرم. با اين تفاوت كه اين بار با فيلمي متظاهرانه سروكار داريم كه قرار است جدي و عميق  باشد و با مضمون انساني و بشردوستانه اش از تلخي هاي مردم جهان در روزگار معاصر بگويد.
دو نوجوان چوپان مراكشي كه براي امتحان برد اسلحه، تيري را به سمت اتوبوس توريست هاي آمريكايي شليك مي كنند، در واقع نقطه آغازي اند بر روايت چهار داستان مجزا از نقاط مختلف جهان كه قرار است همين تير تقدير آنها را به يكديگر پيوند بدهد. داستان هايي كه در ميانشان ماجراي چيكو دختر كر و لال ژاپني، با هيچ چسبي با فيلم ارتباط نمي يابد. هر چند كه بخش هاي چيكو به صورت مجرد هم زيبا و پرمفهوم است و هم محمل مناسب تري براي مايه هاي مطلوب ايناريتو و بازي هاي دلخواه فرمي اش فراهم مي كند.
مشكل بابل اين است كه گويا ايناريتو و آرياگا ابتدا مفاهيمي سياسي- اجتماعي را برگزيده اند و بعد براي بيان اين حرف ها به خلق داستان ها و كاراكترها پرداخته اند. فيلم از نوعي خودآگاهي افراطي لطمه ديده و شايد هم اين اعتماد به نفس زياد است كه كار را خراب كرده است.
حاصل كار تنها كدر كردن قريحه اي ناب است كه پيشتر به شاهكاري چون عشق سگي منجر شده بود، اين بار به اثري كسالت بار و متكلف منجر شده كه ريتم آرام  آن به جاي تأمل و تأني بر آدم ها و موقعيت ها، تنها بر عرصه هاي كسالت مي افزايد.
</TEXT>
</DOC>
<DOC>
<DOCID>HAM2-860116-102</DOCID>
<DOCNO>HAM2-860116-102</DOCNO>
<ORIGINALFILE>/1386/860116/world/_cinew.htm</ORIGINALFILE>
<ISSUE>پنجشنبه 16 فروردين 1386</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">ادب و هنر.هنر.سینما</CAT>
<CAT xml:lang="en">Literature and Art.Art.Cinema</CAT>
<TITLE>
سايه روشن
</TITLE>
<TEXT>


زندگي پله فيلم مي شود
هاليوود قصد دارد يك فيلم فوتبالي از زندگي پله اسطوره برزيلي فوتبال بسازد. آژانس ويليام موريس كه وظيفه بازاريابي بين المللي و فرصت هاي تجاري اين بازيگر پرافتخار و برنده سه جام جهاني را دارد انجام اين عمليات را بر عهده گرفته است. مدير آژانس مي گويد: ما مي خواهيم به او كمك كنيم كه نام جهاني اش را در مجامع ورزشي و سرگرمي بر زبان ها بياندازد. زندگي پله براي برداشت سينمايي كاملاً آماده است. گفته مي شود كه پله دليل يك آتش بس 48 ساعته در خلال جنگ هاي داخلي نيجريه بوده است تا مردم بتوانند بازي او را ببينند. او توسط دولت برزيل ملقب به گنجينه ملي شده است.
پله اخيرا به فهرست رو به افزايش مشتريان ورزشي آژانس ويليام موريس از جمله مايكل واي(گلف باز)، كوين گارنت(ستاره مسابقات nba)و قهرمان تنيس سرنا ويليامز اضافه شده است.



باز هم اسكورسيزي، باز هم دي كاپريو
مارتين اسكورسيزي كه امسال بالاخره توانست مجسمه اسكار را در آغوش بگيرد باز هم با لئوناردو دي كاپريو براي فيلم تازه اش همكاري خواهد كرد. دي كاپريو كه حالا به بازيگر ثابت و البته مريد اين كارگردان كهنه كار سينما تبديل شده است در فيلم تازه اسكورسيزي كه گرگ وال استريت نام دارد و اقتباسي از يك كتاب تازه درباره جردن بلفورت است كه در ماه سپتامبر به بازار كتاب عرضه خواهد شد بازي خواهد كرد. وظيفه اقتباس از اين كتاب را ترنس وينتر بر عهده دارد. كتاب توسط خود بلفورت كه يك دلال سهام است نوشته شده و مربوط به بيست ماهي است كه به زندان افتاده، به اين خاطر كه از شركت در يك كلاهبرداري سراسري مربوط به سهام در سال 1990 در وال استريت سرباز زده است. يك نقش مكمل خوب نيز در فيلم حضور خواهد داشت. يك مأمور اف بي آي كه مي خواهد از بلفورت يك خبرچين بسازد.
اين خيلي خوب است كه پس از 40 سال كار در عرصه فيلمسازي اسكورسيزي اين قدر مورد توجه قرار گرفته است. اما پروژه هاي زيادي كه در اين چند وقت اخير به او منتسب شده كمي عجيب به نظر مي رسد: ظهور تئودور روزولت با بازي دي كاپريو، قسمت هاي -احتمالاً- دوم و سوم فيلم قبلي رفتگان، يك فيلم حماسي درباره موسيقي راك اند رول به نام نمايش طولاني كه ويليام موناهان آن را نوشته است. سكوت يك فيلم قرن هفدهمي درباره كشيش هاي انجمن عيسي، آخرين دوئل درباره آخرين دوئلي كه به طور رسمي به فرمان دولت فرانسه انجام شد، حتي يك فيلم درباره بچه ها به نام اختراع هوگو كابره. فيلم مستند رولينگ استون نيز در مرحله پيش توليد قرار دارد.
</TEXT>
</DOC>
<DOC>
<DOCID>HAM2-860116-103</DOCID>
<DOCNO>HAM2-860116-103</DOCNO>
<ORIGINALFILE>/1386/860116/world/_cinew.htm</ORIGINALFILE>
<ISSUE>پنجشنبه 16 فروردين 1386</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">ادب و هنر.هنر.سینما</CAT>
<CAT xml:lang="en">Literature and Art.Art.Cinema</CAT>
<TITLE>
نگاهي به برنامه هاي نوروزي سيما
تكراري؛ مثل هميشه
نمايي از فيلم خانه خنجرهاي پرّان
</TITLE>
<TEXT>


 تلويزيون
هر سال با كلي تبليغات براي نوروز برنامه مي سازد اما تا چه حد اين توليدات با سليقه مخاطب به خصوص در اين ايام سازگار است؟
نوروز براي عده اي جز ديد و بازديد و سفر و آجيل و شيريني، معناي ديگري هم دارد: تلويزيون.
تعطيلات تقريباً طولاني ايام عيد بهترين فرصت براي پركردن ساعت هاي بيكاري با تماشاي برنامه هاي مختلف جعبه جادوست و از همين رو سالهاست كه تلويزيون ايران با تمهيدات مختلف براي اين روزها برنامه ريزي و برنامه سازي مي كند. از سال هاي پاياني دهه 60 كه نوروز با ماه مبارك رمضان تلاقي داشت و سريال هزاردستان گل سرسبد برنامه هاي بعدازظهر يكي از دو شبكه سيما بوده تا همين چند سال گذشته كه نوروز مقارن محرم و صفر شده بود و سريال هايي از جنس شب دهم براي اين ايام تدارك ديده شده بود تا امسال كه ربيع الاول و نوروز يكي شدند، در تمام اين سال ها تلويزيون براي روزهاي آغازين سال هجري تدارك برنامه ديده بود. اما با اين تقارن امسال انتظار مي رفت تلويزيون متفاوتي با سال هاي پيش ديده شود اما در همان روزهاي اول معلوم شد كه چندان توفيري نكرده است.
تلويزيون بود با همان برنامه هاي هميشگي اش و البته با چاشني فراوان فيلم هاي سينمايي.
مريم هوشيارگر
اگر چه پروپاگانداي 5 شبكه اول سيما براي تبليغ برنامه هايشان بيش از حد معمول بود، اما باز هم همان شلختگي هاي پخش در آن فراوان به چشم مي خورد. ظاهراً مديران سيما فراموش مي كنند كه همه شان وابسته به يك سازمانند و رقابت بين شبكه ها بي معناست، چرا كه روزهاي اول فيلم ها و سريال هاي شبكه هاي مختلف همزمان با هم پخش مي شدند و چند روزي طول كشيد تا هماهنگي بين شبكه ها به وجود آيد و همين موضوع باعث مي شد تا از اثر تبليغات وسيع شبكه ها براي معرفي برنامه هايشان در اين ايام كاسته شود. انگار معضل تبليغات به گونه اي پاشنه آشيل سازمان صدا و سيما شده است. از يك طرف حجم وسيع تبليغات تجاري در شبكه هاي دولتي موجب نارضايتي مخاطبان است و از طرف ديگر تبليغات سياسي كه قاعدتاً بايد در اين نوع شبكه ها وجود داشته باشد با بدسليقگي هاي غيرقابل باور، آزاردهنده شده است. كارشناسي در اين زمينه از اولويت هاي مهم سيماست.
غافلگيري بنيامين
برخلاف سال هاي گذشته امسال خبري از برنامه هاي زنده و جنگ هاي نوروزي نبود. گرچه برنامه هاي تحويل سال در همه شبكه ها به شكل هاي مختلف وجود داشت، اما اين برنامه ها تا آخر تعطيلات تكرار شد. در برنامه هاي سال تحويل، باز هم شبكه تهران با اجراي زنده رضا رشيدپور توانست در مقايسه با ديگر شبكه ها بهتر عمل كند. رشيدپور حالا تقريباً شماره يك مجري هاي تلويزيون شده كه نه جلف بازي هاي شهرياري را دارد و نه منم زدن  هاي حسني را. علاوه بر اجراي خوب رشيدپور، اين برنامه يك نكته غافلگيركننده هم داشت و آن هم حضور ناگهاني بنيامين بهادري در آن بود. بنيامين پديده پاپ سال گذشته بود اما بدون هيچ دليلي كارهايش از صدا و سيما پخش نمي شد، حضور او در برنامه رشيدپور به نوعي موجب لغو اين ممنوعيت شد.
ديگر برنامه هاي جنگ گونه تلويزيون نكته چنداني نداشت همان صحبت هاي طولاني راديويي كه مدام تكرار مي شد و از جذابيت هاي بصري بي بهره. به خصوص برنامه حسن جوهرچي كه معلوم نيست چرا اصرار دارد كار اجرا را ادامه دهد.
جاي خالي مديري
جاي خالي مهران مديري در بين سريال هاي نوروزي بدجوري ديده مي شد. گرچه رضا عطاران توانست با ترش و شيرين اندكي از اين خلاء را بپوشاند اما بي ربط بودن موضوع به نوروز و تكرار عطاران و لولايي و ديگران در اين سريال لبخند كمرنگي برلب مخاطبان نشاند. سريال ديگر شبكه ها هم كه اصلاً چنگي به دل نمي زد همان ادا و اصول در آوردن اويسي و جعفري در بايرام و عصبيت هاي هميشگي گرجستاني در روزگار خوش حبيب آقا كه به زحمت خنده دار است. در اين ميان تنها حضور ستاره پرسن و سال و كشف رضا عطاران جذاب بود.
هياهو براي هيچ
مهم ترين و پربيننده ترين برنامه هاي نوروزي سيما، فيلم هاي سينمايي بود؛ نكته اي كه عمده تبليغات سازمان صدا و سيما را در پي داشت. صدها فيلم سينمايي ايراني و خارجي از شبكه هاي مختلف پخش شد كه البته در مورد آن نكات خاصي را بايد يادآور شد.
مهمترين نكته اينكه هنوز براي انتخاب فيلم ملاك مشخصي وجود ندارد. به جز برخي شبكه ها و برخي برنامه ها كه فيلم هاي مشخصي برمي گزينند، براي ديگر شبكه ها فيلم ها بي ملاك پخش مي شوند. مثلاً تكليف شبكه  4 با فيلم هايش مشخص است و قاعدتاً مخاطب هم مي داند كه قرار است چه جنس فيلمي را ببيند، اما براي ديگر شبكه ها اين گزينش وجود ندارد.
اين مشكل وقتي حاد مي شود كه براي ساعت پخش فيلم ها هم دقت نمي شود و تقريباً همه سنين مي توانند در ساعت هاي مختلف بيننده فيلم هايي باشند كه مناسب سن شان نيست. به ويژه آنكه خشونت از اولويت هاي سانسور فيلم ها نيست. موجي از فيلم هاي خشن كه در آن زد و خورد و كشت و كشتار مدام ديده مي شود، نوروز امسال در تلويزيون به نمايش در آمدند. نه اين فيلم ها مناسب نوروز بودند و نه مي تواند توجيهي براي نمايش اين نوع فيلم ها براي كودكان و نوجوانان داشت.
نكته ديگر درباره بي ملاك بودن انتخاب فيلم ها به سانسورهاي عجيب و غريب آنها برمي گردد. از زوم كردن بر قسمتي از فيلم در برخي نماها تا تغيير موسيقي و البته دوبله گرفته تا شاهكار آخر در فيلم پلنگ صورتي كه براي تك تك خانم ها لباس هاي مكمل در نظر گرفته شده بود. آيا واقعاً لزومي براي پخش چنين فيلم هايي وجود دارد؟
اصرار تلويزيون براي نمايش فيلم هاي سينمايي سؤال برانگيز است به خصوص وقتي كه صدا و سيما تأكيد مي كند كه اين فيلم ها براي اولين بار از تلويزيون پخش مي شود. اين در حالي است كه بيشترشان در شبكه نمايش خانگي وجود دارد و بينندگان پيگير فيلم هاي سينمايي يا نسخه هاي اصلي آنها را ديده اند و يا با دوبله و سانسور شده شبكه نمايش خانگي به آن دسترسي داشته اند و مسلماً تكرار آن از تلويزيون براي اكثر پيگيران فيلم هاي سينمايي ملال آور است.
در اين بين نمايش فيلم تنگنا ساخته عليرضا بذرافشان يك استثنا بود. اين فيلم مي تواند يك الگوي تقريباً موفق براي ساخت فيلم هاي تلويزيوني باشد كه در عين كم خرجي با قصه مناسب و البته پركشش مخاطب تلويزيوني را به خود جلب كند.
آشتي با مستند
در بين تمام برنامه هاي نوروزي سيما، مستند 4 يك سروگردن فرق داشت. آثار انتخاب شده براي اين برنامه گرچه چندان به روز نبودند، اما تماشاي مجدد آنها خالي از لطف نبود.
مثلاً  نمايش يكجاي 3 گانه گادفري رجيو در ايام تعطيلات و زماني كه فرصت كافي براي ديدن اين نوع آثار وجود دارد انتخاب خوبي بود؛ افزون بر آن كه اين بار مجري چنين برنامه اي كه مستند ناميده مي شود به دل طبيعت رفته بود و از فضاي خشك استوديو فاصله گرفت. محمد حميدي مقدم تهيه كننده خوش فكري است كه اكنون در مستند 4 توانسته بسياري از مخاطبان فراري از اين ژانر را با مستند آشتي دهد؛ اتفاقي كه به آساني به دست نيامده است.
نكته اي كه
هميشه فراموش مي شود
تلويزيون هر سال با كلي تبليغات براي نوروز برنامه مي سازد اما تا چه حد اين توليدات با سليقه مخاطب به خصوص در اين ايام سازگار است؟ تجربه هاي قبلي راه را براي مديران سيما مشخص مي كند اما انگار فشار كار آخر سال عرصه را براي خلاقيت تنگ مي كند. برنامه ريزي چاره كار است؛ نكته اي كه مثل هميشه فراموش مي شود.
</TEXT>
</DOC>
<DOC>
<DOCID>HAM2-860116-104</DOCID>
<DOCNO>HAM2-860116-104</DOCNO>
<ORIGINALFILE>/1386/860116/world/_cinew.htm</ORIGINALFILE>
<ISSUE>پنجشنبه 16 فروردين 1386</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">ادب و هنر.هنر.سینما</CAT>
<CAT xml:lang="en">Literature and Art.Art.Cinema</CAT>
<TITLE>
پسند ديگران
جاي خالي پديده
نگاهي به مجموعه هاي نوروزي سال 86
</TITLE>
<TEXT>
محدثه واعظي پور
مجموعه هاي نوروزي، نااميدكننده تر از آن بودند كه انتظار مي رفت. تلاش براي خنداندن مخاطب به هر طريق و ساختن فضايي سرگرم كننده و مفرح و مناسب ايام نوروز به هر وسيله ممكن در اغلب مجموعه ها ديده مي شد. فصل مشترك مجموعه هاي نوروز86 حضور شخصيت هايي كم هوش بود كه به دليل ناتواني در تشخيص و درك موقعيت ها مي توانستند وسيله اي براي كش آمدن داستان ها باشند.
در ميان برنامه هاي مختلف تلويزيون در نوروز سال جديد، جاي خالي يك پديده بيش از هر چيز خودنمايي مي كرد؛ پديده اي كه يخ برنامه هاي نوروزي را آب كند!



ترش و شيرين
ترش و شيرين پربيننده ترين مجموعه نوروزي، ويژگي هاي كارهاي قبلي رضا عطاران را دارد. ويژگي هايي كه به عناصر ثابت مجموعه هاي اين بازيگر و كارگردان تبديل شده اند. عطاران به تصويركردن مناسبات و روابط زندگي طبقه فرودست علاقه مند است و با رعايت جزئيات در روايت فضايي واقعي و دوست داشتني در مجموعه هايش خلق مي كند. او در اين زمينه به مهارت رسيده و اين امتياز را به برگ برنده كارهايش تبديل كرده، به جز اين ويژگي ، جنس شوخي ها و استفاده از موقعيت هاي كميك هم از عناصر تكرار شونده مجموعه هاي عطاران است.
عطاران در ترش و شيرين تجربه هاي موفق گذشته را تكرار مي كند، اما ويژگي مهم كارش اين است كه تلاش كرده از حميد لولايي و رضا شفيعي جم در قالب تازه اي استفاده كند و به آنها فرصت بدهد از نقش هاي تكراري قبلي فاصله بگيرند.
هر چند ديگر بازيگران(مجيد صالحي، مريم اميرجلالي و آناهيتا همتي)تيپ هاي آشنايشان را تكرار كرده اند. ترش و شيرين هم با وجود جذابيت هايش، ريتم كندي دارد، اما در مقايسه با مجموعه هاي ديگر اين نقص كمتر به چشم مي آيد. عطاران اغلب كمبود مصالح داستاني اش را با شوخي هاي كلامي، فيزيكي و موقعيت هاي كميك پر مي كند.
ترش و شيرين در حالي بهترين مجموعه طنز نوروز امسال بود كه با كارهاي قبلي عطاران، فاصله داشت. به نظر مي رسد او بايد به سراغ آدمها و فضاهاي تازه اي برود وگرنه در دايره تكرار گرفتار خواهد شد و مانند ديگر كارگردان هاي طنزهاي تلويزيوني مجبور به تقليد تجربه هاي موفق خود مي شود.
بايرام
بايرام از نظر متن و كارگرداني ضعيف ترين مجموعه نوروزي سال 86 بود. در هر بخش چند دقيقه بازيگرها به سبك طنزهاي 90 قسمتي رودرروي هم و به شكلي پينگ پنگي ديالوگ هايي مي گفتند كه نه اطلاعات تازه اي در آنها هست، نه قصه را پيش مي برد، اما زمان هر قسمت را بيشتر مي كرد. همان طور كه پيش بيني مي شد نوابي هم مانند بعضي از كارگردان هاي تلويزيون به محبوبيت فتحعلي اويسي و امير جعفري بيشتر از حد اتكا كرده و دست آنها را كاملا باز گذاشته بود. اويسي و جعفري هم همان واكنش ها، تكيه كلام ها و حركت ها را داشتند كه در بدون شرح و كمربندها... داشته اند؛ حركاتي كه از فرط تكرار هيچ جذابيتي براي مخاطب ندارد.
نام مجموعه بايرام است، نام سرايداري كه قرار است در روزهاي بهار سال، صفا و صميميت دوباره به دل ساكنان خانه بياورد و آنها را متوجه روح زندگي كند! اما اين كاراكتر آن قدر در حاشيه و زير سايه شخصيت هاي دلال صفت و لاف زن مجموعه قرار گرفته كه هيچ فروغي ندارد. در حالي كه به نظر مي رسد نامگذاري مجموعه قرار بوده تاكيدي بر حضور و تاثير بايرام در مناسبات اين افراد باشد. بايرام براي چندمين بار ثابت مي كند كه بهترين بازيگران هم بدون متن و كارگرداني قابل توجه، نمي توانند به موفقيت يك مجموعه كمك كنند و در نهايت توانايي و استعداد خود را زير سوال مي برند.
طراحي صحنه و لباس مجموعه بايرام هم يكي از نقاط ضعف بارز اين مجموعه است، رنگ هاي تند ديوارها و لباس ها، نوعي شلختگي و بي سليقگي را بازتاب مي دهد كه آزاردهنده است.
سلام
شايد مشكل اصلي مجموعه سلام اين است كه كاملاً معمولي است، چيزي در حد استانداردهاي مجموعه سازي در سيما. به عنوان كار اول يك كارگردان و در حد چارچوب هاي مجموعه سازي تمام ضعف ها و كاستي هاي مجموعه هاي تلويزيوني را دارد. داستان هاي كشدار، ميزانسن هاي تكراري و شوخي هايي كه نمي توانند خنده را بر لب تماشاگر بياورند. البته كاملاً مشخص است كه محمدرضا فرزين تمام تلاشش را در ساخت سلام كرده و در نظر داشته مجموعه اي شسته و رفته در كارنامه اش ثبت شود اما اين معمولي بودن ضربه بزرگي به مجموعه زده، همه چيز قابل پيش بيني است و كاملاً برپايه قواعد و اصول آشناي مجموعه سازي.
به همين دليل است كه شخصيت بيژن(ارژنگ اميرفضلي)اين قدر جذاب به نظر مي رسد. در ميان شخصيت هاي معمولي و آشنا، بيژن تنها شخصيتي است كه با ديگران تفاوت دارد و اين تفاوت ها او را در معرض داستان ها و حوادث مختلفي قرار مي دهد. خوشبختانه طراحي شخصيت بيژن به گونه اي است كه اين كاراكتر ويژه، قابل باور و دوست داشتني از كار درآمده است. تلاش سازندگان اين مجموعه براي شكستن تصوير كليشه اي پليس هم قابل توجه است، آن هم در رسانه اي با محدوديت هاي مختلف.
اما از بعضي ضعف هاي سلام در خلق موقعيت هاي طنز نمي توان به راحتي گذشت. اغلب شخصيت ها كم هوش به نظر مي رسند و اين كم هوشي در مواجهه با مسائل مختلف آزاردهنده است. حركات و شوخي هاي استوار چراغي، قرار است عاملي براي خنداندن مخاطب و مفرح كردن مجموعه باشد اما بازي ضعيف اصغر نقي زاده و تكرار موقعيت هايي كه او در آنها مرتكب خطا و اشتباه مي شوند، جذابيتي به همراه ندارد.
روزگار خوش حبيب آقا
تلاش مهدي مظلومي براي ساخت مجموعه اي هفتگي پس از تجربه كارگرداني مجموعه هاي طنز شبانه، متاسفانه حاصلي جز شكست نداشته است. روزگار خوش حبيب آقا   در نگاه اول از متن ضربه خورده. قصه ظرفيت تبديل شدن به يك مجموعه 13 قسمتي را نداشته، به همين دليل هر قسمت از مجموعه پر است از ديالوگ هاي زايد و موقعيت هاي تكراري. ريتم مجموعه كند است و همين مسئله تماشاي بعضي از بخش ها را سخت كرده.
سيروس گرجستاني در حبيب آقا همان وظيفه اي را برعهده دارد كه فتحعلي اويسي در بايرام. يعني قرار است كل سريال با تيپ آشناي مرد ساده دل گرجستاني جلو برود.
روزگار خوش حبيب آقا به شدت از كمبود مصالح داستاني آسيب ديده است. مثل ديگر مجموعه هاي نوروزي سيما در اينجا هم داستان به سختي جلو مي رود.
</TEXT>
</DOC>
<DOC>
<DOCID>HAM2-860116-105</DOCID>
<DOCNO>HAM2-860116-105</DOCNO>
<ORIGINALFILE>/1386/860116/world/_cultw.htm</ORIGINALFILE>
<ISSUE>پنجشنبه 16 فروردين 1386</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">علمی فرهنگی</CAT>
<CAT xml:lang="en">Science and Culture</CAT>
<TITLE>
گفت وگو با بونگ جون هو، كارگردان ميزبان
هيولا؛ كره يا آمريكا
</TITLE>
<TEXT>


ميزبان در اولين دوره جوايز فيلم آسيا در جشنواره بين المللي فيلم هنگ كنگ جوايز بهترين فيلم، بازيگر مرد، فيلمبرداري و جلوه هاي تصويري را دريافت كرد.
ميزبان پرفروش ترين فيلم سال 2006 سينماي كره جنوبي يك اثر دلهره آور و علمي- خيالي است. اما اين همه ماجرا نيست؛ مي توانيد آن را يك كار كمدي و خانوادگي هم معرفي كنيد. ولي ميزبان چيزي بيشتر از اين است! فيلم ملغمه اي از تمام ژانرهايي است كه صنعت سينما سال هاست با آن سروكار دارد. به همين خاطر نبايد تعجب كرد كه سياست هم در اين اثر تماشايي و سرگرم كننده حضور دارد و فيلم بيانيه اي غيرشعاري- كه البته كوتاه و گذرا بودن آن باعث مي شود تا تأثيري بيشتر بر مخاطب بگذارد- درباره مسائل و مشكلات هسته اي هم هست.هيولاهاي قديمي فيلم هاي كلاسيك را به ياد داريد؟
ميزبان يكي از آنها را دارد كه خيلي خوب طراحي شده و به كمك جلوه هاي ويژه يك دست و بدون عيب و نقص فيلم، مي آيد تا هم تماشاگران را بترساند و هم آنها را سرگرم كند. بخش اعظم قصه فيلم در كنار رودخانه پهناور و جذاب(و توريستي)در سئول رخ مي دهد. يك خانواده معمولي كاراكترهاي اصلي فيلم هستند. پدر خانواده در كنار رودخانه يك مغازه كوچك دارد. وي از همسرش جدا شده و با دختر دانش آموزش در مغازه پدر ساكن است. زندگي اين خانواده با حضور يك هيولا از ژرفناي آب رودخانه به هم مي ريزد. اين هيولا در كنار تمام آسيب هايي كه به مردم شهر مي زند، دختر كوچولوي خانواده را هم همراه خود مي برد...



ترجمه: كيكاووس زياري
* يكي از جنبه هاي نادر فيلم اين است كه هيولا خيلي زود و در روز روشن خودش را آشكار مي كند. اين در حالي است كه در فيلم هاي مشابه چنين موجودي را در سايه روشن و گنگ نمايش مي دهند. آيا متخصصين جلوه هاي ويژه فيلم نگران آن نبودند كه نمايش مستقيم هيولا كمي برايشان مشكل باشد؟
- اين كار نوعي خطر بود و انجام آن يك ريسك به نظر مي  رسيد. اما براي خود من نمايش اين گونه هيولا يك نكته معني دار بود. با اين كار خواستم آن بنيان ثابت و هميشگي فيلم هاي ژانر سينماي هيولايي را بشكنم. در فيلم هاي اين ژانر شما مجبوريد يك ساعت صبر كنيد تا بتوانيد هيولا را در شكل كامل آن ببينيد. مي خواستم اين تصور را بشكنم و كاري در جهت عكس انجام دهم. براي ميزبان مجبور بودم چنين كاري بكنم. مسئولين جلوه هاي ويژه فيلم از طرح من استقبال كردند و در عين حال اين كار برايشان چالش برانگيز بود. يكي از آنها كه در فيلم پارك ژوراسيك كار كرده بود، مي دانست كه چه طور بايد با كامپيوتر هيولاها را خلق كرد. البته خلق اين صحنه ها فقط با كمك جلوه هاي ويژه صورت نگرفت و فيلم برداري هم نقش مهمي در آن دارد.
* به نظر مي رسد فيلم تان گرايشي عميقاً كنايي و بدبينانه به حكومت كره جنوبي دارد. از آن جا كه تماشاگران غربي اين كشور را به عنوان يك كشور دموكرات مي شناسند، ممكن است متوجه نشوند كه چرا ميزبان چنين تصويري از حكومت ارائه مي دهد.
- در فيلم عناصر زيادي از طنز و شوخي وجود دارد. علت اصلي اش هم اين است كه قهرمانان قصه فيلم اعضاي خانواده اي هستند كه ضعف و بي قدرتي حرف اول را درباره شان مي زند. بعضي وقت ها از اين نكته حيران مي شوم كه دموكراسي ضعيف و بي قدرت نمي تواند كمك خيلي زيادي به مردم بكند. فيلم را بايد از اين زاويه نگاه كرد. از كره جنوبي گرفته تا ديگر كشورها، اين سؤال برايم مطرح است كه سيستم حكومتي چگونه مي تواند از ضعيفان حمايت كرده و آنها را تحت پوشش خود قرار دهد؟ اين نكته اي است  كه در فيلم منعكس شده است. خانواده فيلم ما راهي يك سفر طولاني مي شوند، ولي هيچ كس هيچ كمكي به آنها نمي كند. اين مسئله تبديل به طنز و كنايه اصلي فيلم مي شود. با آن كه دوران حكومت ديكتاتوري نظامي به سر رسيده و ما حالا در مقايسه با گذشته آزادي بيشتري داريم. اما هنوز خيلي چيزها به همان صورت قبلي باقي مانده است. اين مسئله به ويژه در ارتباط با طبقات پائين تر جامعه خودش را به خوبي نشان مي دهد.
* ميزبان نقطه نظري منفي نسبت به حضور نيروهاي نظامي آمريكا در كره جنوبي دارد. براي مثال، در همان سكانس افتتاحيه فيلم ما آن دكتر ارتشي آمريكايي را مي بينيم كه به همكار كره اي اش دستور مي دهد تفاله هاي شيميايي را داخل رودخانه هان بريزد. آيا خودتان فيلم را يك كار ضد آمريكايي ارزيابي مي كنيد؟
- درست است كه فيلم سرشار از كنايه ها و طنز سياسي است(و اين كنايه ها هم آگاهانه و عمدي بوده)در مورد سكانس افتتاحيه بايد بگويم كه در كره جنوبي پرونده اي مشهور وجود دارد كه مربوط به هفت سال پيش است. در آن زمان مقداري از اين تفاله هاي شيميايي به داخل رودخانه هان ريخته شد. احساس كردم اين موضوع مي تواند دستمايه خيلي خوبي براي يك فيلم هيولايي باشد. براي فيلم سازي كه مي خواهد فيلمي بسازد كه يك موجود عجيب و غريب از اعماق رودخانه  هان بيرون مي آيد، بهره گيري از چنين پرونده اي خيلي خوب است و اين پرونده مي تواند نقطه شروع خوبي براي يك فيلم باشد. تأثير و الهام زيادي از آن حادثه گرفتم و شما مي بينيد كه موضوع آن پرونده الهام بخش صحنه افتتاحيه فيلم شد و كليت قصه آن را شكل داد. البته در فيلم خطي از شوخي و كنايه با آمريكا هم هست. خيلي طبيعي بود كه چنين چيزي را در فيلم داشته باشيم. اما خودم فكر نمي كنم فيلم يك كار ضد آمريكايي باشد. اين نكته را همه مي دانيم كه تاريخ ژانر سينماي علمي- خيالي با طنز و كنايه سياسي همراه بوده است. در فيلم هم چنين شوخي هايي با جامعه كره شده است و حتي بيشتر از آن، ما كل سيستم حكومتي را- كه از محرومان حمايت نمي كند- مورد انتقاد قرار داده ايم. اين نكته آخر بخش مهم طنز و كنايه، ميزبان است و نه آن بخش ضد آمريكايي آن.
* ميزبان در سطح بين المللي مورد توجه قرار گرفته است. فكر مي كرديد شانس آن را داشته باشيد كه واكنش تماشاگران سراسر جهان را تجربه كنيد؟
- امكان آن فراهم شد كه فيلم را با تماشاگران متعدد و متنوع بين المللي تماشا كنم. حضور فيلم در جشنواره هاي مختلف بين المللي و همچنين نمايش عمومي آن در كشورهاي مختلف اين امكان را ايجاد كرد. نكته بامزه و جالب توجه اين است كه آنها همزمان با خنديدن گريه هم مي كردند و طوري بود كه انگار در محل اصلي رخداد حوادث حضور دارند.
اين مسئله توجه مرا به خودش جلب كرد. از خودم مي پرسيدم تماشاگران خارجي جزئيات قصه و طنز و كنايه هاي آن را مي گيرند يا خير و ديدم كه آنها متوجه بخش اعظم مسائل فيلم شده اند. بسياري از تماشاگران وضعيت و موقعيت كاراكترهاي بازنده فيلم را درك كردند.
* شخصاً چه قدر از ميزبان خشنود هستيد؟ و آيا كار بعديتان هم يك فيلم هيولايي خواهد بود يا ترجيح مي دهيد به سراغ ژانرهاي ديگر برويد؟
- فكر مي كنم هر فيلم سازي دوست دارد كارهايش با موفقيت روبه رو شود. در عين حال طبيعي است كه شما بخواهيد دوباره چنين فيلمي بسازيد. اين مثل يك جريان مداوم است. اما هميشه شما به جلو نگاه مي كنيد و در فكر ساخت يك اثر تازه هستيد. چه يك فيلم علمي- خيالي و چه يك فيلم هيولايي، دوست دارم براي كار بعدي ام يك قصد متفاوت را كار كنم. هر ژانري را كه براي اين فيلم انتخاب كنم، در فكر آن هستم كه آن ژانر را دوباره احيا كنم و چيزهاي تازه اي را در آن بگنجانم. مي خواهم آن ژانر يك نفس تازه بكشد. هميشه در جست وجوي پيدا كردن فرم هاي جديد قصه گويي در ژانري هستم كه مي خواهم در آن كار كنم. البته به جز ژانر موزيكال!
* شنيده ايم كه قرار است ميزبان در آمريكا دوباره سازي شود.
- سال گذشته در آ. ام. اف(بازار فيلم آمريكا)كمپاني قديمي يونيورسال امتياز برگردان نسخه سينمايي فيلم را خريداري كرد. مشتاقانه منتظر هستم ببينم نسخه دوباره سازي شده چه جور فيلمي است.
* به عنوان آخرين سؤال، هيولاي فيلم به عنوان موجودي معرفي شده كه حاصل و ميزبان يك ويروس خطرناك است. با توجه به قصه فيلم آيا مي توانيم بگوئيم كره جنوبي هم نقش ميزبان آمريكا را بازي مي كند و حضور آمريكا در كره مثل يك ويروس واگيردار و خطرناك است؟
- بله، مي توان چنين تفسيري هم از قصه فيلم داشت. وقتي در يك حكومت ديكتاتوري به چيزي مثل ميزبان بودن فكر مي كنيد، مي توانيد معاني و تفاسير متعددي نسبت به آن داشته باشيد. يكي اش همان است كه شما گفتيد. ميزبان در نقطه مقابل كلمه طفيلي و مفت خور قرار دارد. اما اگر شما بخواهيد اين موضوع را گسترش داده و به كل سطح فيلم بكشانيد بايد بگويم نكته مركزي فيلم اختصاص به آن خانواده اي دارد كه قصه اش تعريف مي شود. اين خانواده بازنده مضمون اصلي ميزبان است. آن چه در قصه فيلم پيش مي آيد، اين خانواده را به سمت بدبخت تر شدن مي برد و شرايط زندگي آنها را سخت تر مي كند و اين نكته كه هيچ كس به آنها كمكي نمي كند، همان ميزباني است كه ما درباره اش صحبت مي كنيم. آن هيولا مي تواند ميزبان اصلي قصه باشد، همان طور كه خود سيستم(كه هيچ كمكي به اين خانواده نمي كند)شما مي توانيد جامعه كره و آمريكا را هم ميزبان بدانيد. ما مي توانيم مفهوم گسترده اي از كلمه ميزبان داشته باشيم.
منبع: si-ficmovie.com
</TEXT>
</DOC>
<DOC>
<DOCID>HAM2-860116-106</DOCID>
<DOCNO>HAM2-860116-106</DOCNO>
<ORIGINALFILE>/1386/860116/world/_cultw.htm</ORIGINALFILE>
<ISSUE>پنجشنبه 16 فروردين 1386</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">علمی فرهنگی</CAT>
<CAT xml:lang="en">Science and Culture</CAT>
<TITLE>
گفت وگو با مارك روفالو بازيگر فيلم زودياك
از فينچر چيزهاي زيادي آموختم
</TITLE>
<TEXT>


 سينماي ما- مارك روفالو يكي از بااستعدادترين هاي هاليوود است و بسياري چشم به آينده او دارند. او در فيلم زودياك فيلم تازه ديويد فينچر، كارگردان صاحب سبك، كه برمبناي داستان واقعي جستجوي يك قاتل زنجيره اي كه يكي از لاينحل ترين پرونده هاي جنايي در تاريخ آمريكاست نقش ديو توچي را بازي مي كند. ديو يك كارآگاه واقعي است كه بازيگران بسيار مشهوري همچون استيو مك كويين(در بوليت)و كلينت ايستوود(در هري خبيث)با الهام از شخصيت اين كارآگاه بي رحم به شهرت رسيده اند. فيلمنامه فيلم براساس كتاب بسيار پرفروش رابرت گري اسميت و به همين نام نوشته شده و در آن رابرت داوني جونيور و جيك گيلنهال نيز بازي دارند.
*چه شد كه در اين فيلم حضور يافتيد؟
- من به اين ژانر علاقه اي ندارم. اكثر مواقع خيلي خشن است. اما وقتي فيلمنامه را خواندم، ديدم كه اين شخصيت كه قرار است من آن را بازي كنم به شكل ظريف و زيبايي زندگي پيدا كرده است. و بعد يك سفر براي ديدن اين آدم رفتم و در آن موقع بود كه حس كردم خوش شانس بوده ام كه فيلم را كار مي كنم. گذشته از همه اينها او مدل تمام بازيگراني بوده است كه مي خواهند نقش بازرس را بازي كنند و من نقشي را بازي مي كردم كه برخي بازيگران مدل نقش هاي دوران كاري شان را بر مبناي او ساخته بودند. او خودش به من گفت كه منبع الهام استيو مك كويين در بوليت بوده است.
* مي تواني از كار با ديويد فينچر بگويي؟ رابرت داوني جونيور درباره اين كه مدت زمان فيلمبرداري به طول انجاميده كمي اوقاتش تلخ بود. آيا توليد فيلم لذتبخش بود؟
- وقتي ديويد وارد اين پروژه شده در مورد اين فيلم بيشتر از بقيه فيلم هايش وقت گذاشته و واقعا مي خواسته يك درام شخصيت پردازانه بسازد كه دو يا سه شخصيت داشته باشد كه بگذارد حرف بزنند و سكانس هاي با ديالوگ هاي طولاني داشته باشند بدون اين كه قطع بخورد و يا به نماي نزديك شان قطع شود. و وقتي شما اين كار را انجام مي دهيد و با كسي مثل ديويد فينچر كار مي كنيد كه مي توانم او را يك كارگردان تمام قاب خطاب كنم بازيگران تنها بايد 30 درصد قاب باشند و 5 چيز اضافي داريد. وقتي يك ماشين جلو مي رود هر جا كه نور بيافتد و شاخه هاي درختان، او تمام اين چيزها را مي بيند و از آن ها آگاه است و همه اين ها جزيي از قاب اند. فينچر مي داند كه اين كار او براي هميشه است و مي خواهد تا جايي كه مي تواند اين كار را خوب انجام دهد. و درست است. وقتي مي خواهيد يك ديالوگ طولاني كار كنيد و آن را در يك برداشت بگيريد بايد 20 برداشت داشته باشيد. بايد همه اضافات را در جاي درست و در زمان درست و با حضور دوربين بگيريد. منظورم اين است كه اجزاي زيادي در نمايش هستند و چنين چيزهايي را بايد در مورد ظاهر و حس فيلم در نظر بگيرد. اما من از تئاتر مي آيم. شما پانصد اجرا داريد. خوب براي من سخت است و ديويد هم انتظار بهترين را از هر كسي دارد. مي خواهد كه خودت را نشان بدهي و براي كار آماده باشي.
</TEXT>
</DOC>
<DOC>
<DOCID>HAM2-860116-107</DOCID>
<DOCNO>HAM2-860116-107</DOCNO>
<ORIGINALFILE>/1386/860116/world/_idea.htm</ORIGINALFILE>
<ISSUE>پنجشنبه 16 فروردين 1386</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
تكوين تئوري هنر در انديشه ميشل فوكو
وجود زيباست
</TITLE>
<TEXT>


پرسش اخلاقي از زيباشناسي وجود با انضباط تاريخ هنر- به عنوان يك گفتمان عملي كه رابطه مدرن مارا با هنر به مثابه روايتي تاريخي شكل مي دهد  در تداخل است
ميشل برتمن / ترجمه:دكتر عباس اعتزازيان
ميشل فوكو(1984-1926)فيلسوف فرانسوي، تاريخ نگار روشنفكري و اجتماعي و يك نقاد مشهور فرهنگي بود. او در پواتيه و از يك خانواده متوسط به بالا به دنيا آمد. او پس از جنگ جهاني دوم به پاريس رفت و در مدرسه نورمال سوپريور پذيرفته شد و در همان جا در سال 1952- و تحت نظر ژرژ كانگولم موفق به اخذ درجه آگرگاسيون در فلسفه شد. فوكو مانند بسياري از روشنفكران فرانسه در دهه هاي 1940 و1950- و به پيشنهاد لويي آلتوسر- در سال 1950 به عضويت حزب كمونيست درآمد، ولي در سال 1953 از حزب خارج شد. فوكو در طول دهه 1950 و اوائل دهه 1960 در دانشگاه هاي مختلف اروپايي، مشاغل و سمت هاي گوناگوني را عهده دار بود تا اينكه نخستين آثار بسيار مهم و تاثيرگذار او يعني: جنون و تمدن(1961)، پيدايش كلينيك(1963)، و نظم اشياءِ(1966)به خوبي در فرانسه به فروش رفت و او را به شهرت و اعتبار بسياري رساند.
دولت فرانسه در واكنش به تظاهرات دانشجويي در ماه مه سال 1968، دانشگاه پاريس را در وينسن بازگشايي كرد. فوكو نيز كه از سال 1966 تا آن زمان در دانشگاه تونس مشغول به كار بود فوراً كرسي استادي فلسفه را در دانشگاه پاريس عهده دار شد.
فوكو در سال 1970 براي سمت استادي در كلژدوفرانس - يعني معتبرترين نهاد آكادميك فرانسه- انتخاب شد. اين انتصاب دائم به عنوان استاد تاريخ نظام هاي عقايد، موقعيتي را براي او فراهم كرد تا بتواند تقريباً تمام اوقات خود را صرف پژوهش و نگارش نمايد. در خلال اين سال ها فوكو به طور فزاينده اي درگير فعاليت هاي اجتماعي و سياسي شد. حمايت او از حقوق زندانيان برنگارش تاريخ زندان ها يعني كتاب انتظام و تنبيه(1975)بسيار موثر بود. در همين سالها بود كه فوكو به پژوهش در مسئله جنسيت روي آورد و اولين كتاب از دوره سه جلدي تاريخ جنسيت(1976)را منتشر كرد.
پرسش ها و مسائلي كه فوكو مطرح كرده است، علوم انساني و اجتماعي را رونق فراواني بخشيده است. كارهاي فوكو باور و عرف عامه را درباره معرفت و طبيعت انساني، تاريخ و سياست به چالش فرا مي خواند. علاوه براين او به استادي در
پيش فرض هاي متفكراني نظير زيگموند فرويد و كارل ماركس- كه عقايدشان مبناي تفكر روشنفكري غرب را تشكيل مي داد- مناقشه كرده است. فوكو پارامترهاي علوم انساني- آن رشته آكادميكي اي كه علوم اجتماعي و انسان را مطالعه مي كند- را مورد بررسي قرار مي دهد.
او تحليل مي كند كه چگونه نهادهاي گوناگون(كلينيك هاي رواني، زندان ها، مدارس و غيره)بدنه معرفت و شناخت را تشكيل مي دهند كه مردم را وادار به تبعيت از الگوهاي آنها مي نمايند و آنان را به سوژه هايي مدرن تبديل مي كند.
فوكو نشان مي دهد كه چگونه دانش و قدرت با يكديگر پيوند خورده اند. او معتقد است كه قدرت در مدرنيته با علم گره خورده است و زندگي را در دست دارد. واژه هاي مفهومي اي مانند گفتمان، سوژه محوري، و دانش- قدرت براي فهم نظريات فوكو حائز اهميت هستند. اين مفاهيم مي توانند در سه قلمرو كه در تحليل فرهنگي فوكو بنيادين هستند، جاي گيرند:
1 - باستان شناسي معرفت
2 - تبار شناسي قدرت
3 - اخلاق
مبناي اين سه قلمرو با مفهوم سوژه در ارتباط است، يعني فرآيندي كه سوژه انساني شكل مي گيرد.
باستان شناسي معرفت نامي است كه فوكو(در كتابي تحت همين عنوان در سال1969)به روش تحقيق تاريخي و معرفت شناختي خود اطلاق كرده است. از نظر او باستان شناسي اشاره به تحليلي تاريخي دارد كه درصدد كشف گفتمان هايي است كه درون نظام معاني عمل مي كنند. دغدغه او حقيقت تاريخي نيست، بلكه فهم چارچوب هاي گفتمان است. تلاش او براي كشف ساختارها و قواعدي كه معرفت را تشكيل مي دهند توسط ساختارگرايان مورد اشاره و توجه واقع شده است.فوكو در مقدمه كتاب نظم اشياء، روش خود را تشريح مي كند:
آنچه مي خواهم واضح كنم ساحت و قلمرو معرفت شناسي است، يعني قلمرويي كه در آن اپيستمه صرف نظر از هر نوع ارجاع به ارزش عقلاني يا اشكال عيني آن، مبنايي براي ايجاد خود مي شود و تاريخي را آشكار مي سازد كه تاريخ رشد و تكامل نيست بلكه تاريخ شرايط امكان است. گفتمان معرفت است كه شرايط امكان را متعين مي سازد و فوكو درصدد آشكار كردن همين مطلب است.
فوكو در خلال دهه 1970، توجه خود را معطوف به توصيف تبار شناسي قدرت( تاريخ معاني و تأثيرات قدرت)و چگونگي استخدام گفتمان معرفت و ساير تكنولوژي هاي قدرت در جهت انتظام بخشيدن به رفتار انسان مي نمايد. واژه تبارشناسي را فوكو براي اشاره به حالتي از تحليل تاريخي به كار مي برد كه در متوني نظير انتظام و تنبيه، و جلد اول تاريخ جنسيت آن را برملا كرده است.مفهوم تبارشناسي از فردريش نيچه اقتباس شده است،كه در سال1887 كتاب تبارشناسي اخلاق را منتشركرده بود. فوكو به دين خود به نيچه در مقاله اي با عنوان: نيچه، تبارشناسي و تاريخ در سال1971 اشاره مي كند.
فوكو در اين مقاله درصدد جانشيني براي قرائت سنتي از تاريخ است، او غايت شناسي تاريخ سنتي را مورد انتقاد قرار مي دهد، او مي نويسد تبارشناسي خاكستري و غير مستند است. بنابراين از نظر فوكو تاريخ يك ابهام است و غالباً در تعارض با روايت غالب قرار مي گيرد. تبارشناسي روشي براي تعبير ماهيت روايت از گذشته است. علاوه براين تبارشناسي گذشته را به عنوان قرائتي اجتناب ناپذير و مستمر با دغدغه ها و علايق معاصر به منصه ظهور مي رساند. فوكو اين تحليل تبارشناسانه را درباره تاريخ به كار مي بندد تا كشف كند كه چگونه قدرت انواع سوژه هاي خاص را ايجاد مي كند. از نظر فوكو قدرت يك نيروي لايتغير نيست، بلكه داراي تبارشناسي است. به عنوان نمونه ديدگاه ماركسيستي قدرت- به عنوان نيرويي كه توسط حكومت ها، اتحاديه ها، و ساير كساني كه ابزار اقتصادي توليد را در كنترل دارند - بسيار با ديدگاه فمينيستي درباره قدرت سلسله مراتبي متفاوت است. تبارشناسي فوكو از قدرت، در مخالفت با اين نظام هاي فكري تماميت خواه چند سويه است. او در كتاب سوژه و قدرت(1982)تاكيد مي كند كه مفهوم قدرت بايد همواره امكان مقاومت در برابر آن را نيز شامل شود. بنابراين قدرت همواره رابطه اي است كه سوژه ها را خلق مي كند اما هميشه مي تواند مورد مخالفت نيز واقع شود، به عبارت ديگر ما مي توانيم با موقعيت هاي سوژه اي كه ايجاد گفتمان مي كند مخالفت ورزيم.
غالباً گفته شده كه آثار فوكو محدود به امكان تغيير است، اما او ايدئولوژي انسان گرايانه ليبرال را انكار مي كند. اما آثار او مي توانند مبنايي اساسي براي امكان يك تغيير نظام سياسي فراهم آورند. او در سخنراني در كالج دارت موس در سال 1980 گفته است:
من كوشيده ام تا با مطالعه اركان سوژه از
لابه لاي تاريخي كه ما را به مفهوم مدرن خود سوق داده است از دست فلسفه سوژه- و با تبار شناسي اين سوژه- رهايي يابم، اين امر همواره يك وظيفه ساده نبوده است زيرا اكثر مورخان تاريخ فرآيند هاي اجتماعي را ترجيح مي دهند و بيشتر فيلسوفان نيز به يك سوژه بدون تاريخ تمايل دارند. ديدگاه تبارشناسانه سوبژكتيويته تلاش فوكو براي وا نهادن مفاهيم بنيادي سوژه انسان به عنوان يك هويت متعالي و منفرد است. فوكو در آخرين اثر خود به موضوع اخلاق مي پردازد، بنابراين در اينجا اخلاق صرفاً به معناي اخلاقيات فردي نيست. فوكو بسيار به تشخيص تكنولوژي هاي خود - يعني صورت هاي منظم رفتاري كه يك سوژه خاص انساني را تشكيل مي دهند- علاقه مند است. چنين تكنولوژي هايي كه الگوهاي رفتاري جنسي، سياسي، قانوني، آموزشي و ديني را شكل مي دهد ممكن است از سوي افراد امري مسلم فرض شده و يا كاملاً مورد بي توجهي قرار گيرد.
با وجود اين، آن تكنولوژي ها براي انتظام بخشيدن به جسم و روح در درون نظام بزرگتري از دانش- قدرت عمل نمي كنند. تكنولوژي هاي خود اعمالي را كه احساس يك شخص را از خود ايجاد كرده و شكل مي دهند درون ذهني مي كنند. اين اعمال كلي نيستند بلكه بسته به زمان و مكان متغير هستند. فوكو نشان مي دهد كه تكنولوژي هاي خود، اعمالي هستند كه به افراد اجازه مي دهند تا با ابزار خودشان يا با كمك شمار معيني از اعمال، جسم و روح خودشان را تحت تاثير قرار داده و در راهي هدايت شوند كه خود را براي دستيابي به حالت خاصي از سعادت، خلوص، بصيرت و كمال و يا فناناپذيري تغيير دهند. در اينجا آنچه كه حائز اهميت است اين نكته است كه افراد مي توانند در برابر قدرت مقاومت نمايند و سوبژكتيويته خود را تغيير دهند. برداشت فوكو از اخلاق دقيقاً برخلاف تلقي يونانيان از اخلاق- به مثابه يك انتخاب شخصي، كه بر كنترل عقلاني عواطف و اميال تاكيد دارد- است زيرا فوكو بر اخلاق خود تاكيد دارد كه با منفعت هاي پيش فرض گرفته شده در قبال كنترل و سركوب به شدت مخالفت مي كند. بنابراين آنچه فوكو به جاي آن اخلاق پيشنهاد مي كند- مفهومي بسيار عام تر از مفهوم يوناني اخلاق- يعني زيباشناسي وجود است. فوكو در مصاحبه اي در سال1983 توضيح مي دهد كه: آنچه مرا برمي انگيزد اين نكته است كه هنر به امري تبديل شده كه تنها با ابژه ها- و نه با افراد يا زندگي آنها- سرو كار دارد. اين نوع هنر(كنوني)چيزي است كه تخصصي شده يا توسط متخصصيني كه هنرمند نام گرفته اند، اجرا مي شود. اما آيا زندگي هر فرد نمي تواند يك اثر هنري باشد؟ چرا بايد يك لامپ و يا يك خانه، اثر هنري باشد، درحاليكه زندگي ما اينگونه نباشد؟ آنچه در اينجا مّد نظر فوكو است يك پروژه نابينا نيست بلكه نوعي زيباشناسي وجود است كه هرگز از آزمون محدوديت ها و امكان تفاوت هاي فردي در داخل گفتمان،
فرا نمي رود. همان طور كه فوكو در علاقه به تكنولوژي هاي خود ظاهر مي سازد، او متوجه فهم اين نكته است كه چگونه نظام هاي مختلف بازنمايي، افراد را تبديل به يك سوژه مي كنند.اين پرسش اخلاقي از زيباشناسي وجود با انضباط تاريخ هنر- به عنوان يك گفتمان عملي كه رابطه مدرن مارا با هنر به مثابه روايتي تاريخي از هنر و زندگي شكل مي دهد- در تداخل است. اين دانش- قدرت تاريخي هنر توسط دونالد پرزيوسي و با يك تحليل تبارشناسانه فوكويي به خوبي ارزيابي شده است. در سراسر كتاب او با عنوان باز انديشي تاريخ هنر: تأملي بر علم طناز علاقه فوكو به بازنمايي بصري- به ويژه تاريخ نقاشي در غرب- نشان داده شده است.اولين فصل كتاب نظم اشياء اختصاص به تحليل دقيق نقاشي
ديگو رودريگز داسيلوا ولاسكوئز با عنوان منيناس دارد(1656)فوكو در آنجا با قرائتي باستان شناسانه از اين اثر، درصدد معرفي عنصر كلاسيك(تا قرن هفدهم)به عنوان يكي از دو وقفه عظيم در اپيستمه فرهنگ غربي است. وقفه ديگر نيز دوره مدرن است. ايده بازنمايي از نظر او از شباهت و بازنمايي في نفسه- بدون سوژه اي كه فوكو آن را در نقاشي مّد نظر دارد- بري است. نظام بازنمايي به جاي اينكه صرف سوژه نقاشي باشد خود را مي نماياند.
ويژگي معرف اپيستمه كلاسيك همين نظام بازنمايي بدون شباهت است. تحليل فوكو از نقاشي منيناس موجب انتقادات تاريخي هنري بسياري شده است. اما اهميت اين تحليل آنجا بيشتر آشكار مي شود كه ابتداي كتاب نظم اشياء نه با يك متن بلكه با يك نقاشي- يعني يك متن بصري- آغاز شده است.
نقاشي- فراتر از آشكار ساختن نظام بازنمايي- فوكو را متوجه مجموعه اي از پرسش ها درباره بيننده مفروض يك اثر هنري مي نمايد. بيننده يك اثر هنري چه نوع سوژه اي است؟ فوكو مي نويسد كه: ما نمي دانيم كه هستيم يا چه مي كنيم. نظام بازنمايي بدون يك بيننده- سوژه و بدون يك مولف- هنرمند عمل مي كند. آنچه اين نظام آشكار مي سازد اهميت تابلوي بازنمايي است يعني چرخه كامل بازنمايي كه زماني كه از شباهت دور باشد، گسست
معرفت شناختي اي كه فوكو آن را عصر مدرن مي خواند شكل مي دهد.
فوكو اين قرائت از اثر هنري را به عنوان آستانه اي كه مارا از تفكر سنتي جدا مي كند و مدرنيته مارا مي سازد در نظر مي گيرد. او دو بررسي ديگر نيز درباره هنرمندان و اثر آنها نموده است؛ يكي از آن دو ادوارد مونه و ديگري درباره رنه ماگريت است. فوكو در سال 1971 و در دانشگاه تونس كنفرانسي درباره ادوارد مونه ترتيب داد، فوكو يك منوگرافي درباره مونه مطرح كرد اما متاسفانه اين پروژه مثمرثمر نبود اما به هرحال متن سخنراني فوكو به زبان فرانسه دردسترس است.
استدلال او در جهت اهميت مونه كاملاً ابهام آميز است. او معتقد است كه مونه نه فقط امپرسيونيسم بلكه تمام نقاشي هاي پس از امپرسيونيسم را نيز- شامل تقريباً تمام آثار مدرن و آثار قرن بيستم- امكان پذير كرده است. سخنراني او به سه بخش تقسيم مي شود كه در هريك از آنها او قرائتي از نقاشي هاي گوناگون مونه ارائه مي دهد.
منبع: the the ory of art history
oxfort 1999
</TEXT>
</DOC>
<DOC>
<DOCID>HAM2-860116-108</DOCID>
<DOCNO>HAM2-860116-108</DOCNO>
<ORIGINALFILE>/1386/860116/world/_idea.htm</ORIGINALFILE>
<ISSUE>پنجشنبه 16 فروردين 1386</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
درباره عدالت به منزله انصاف
ما موظفيم
</TITLE>
<TEXT>
محمدتقي داستاني
عدالت به منزله انصاف در بيان اصول عدالت، صرفاً به اصول عدالت كه در مورد ساختار بنيادين به كار مي آيند، اكتفا نمي كند بلكه همچنين به ارائه پاره اي اصول براي افراد و نيز اصول قانون ملل(law of people)مي پردازد. به زعم وي، يك نظريه كامل و تمام عيار درباره حق، بايد مشتمل بر همه انواع اين اصول باشد. اما به هر حال، ابتدا اصول مربوط به ساختار بنيادين بايد مورد توافق قرار گيرند، پس اصول مربوط به افراد و پس از اينها لازم است به اصول قانون ملل پرداخت و البته در تمام اين مراحل، بايد قواعد اولويت را مدنظر داشت. اين كه چرا بايد چنين نظمي را در نظر گرفت، خود نكته مهمي است. اگر فرض كنيم كه مي شود وظايف طبيعي(natural duties)فرد را مقدم بر اصول عدالت اجتماعي انتخاب كرد، با اين دشواري روبرو خواهيم بود كه گويي وظايف و تعهدات فرد، اصول عدالت اجتماعي را همچون الگوهايي پيش فرض گرفته اند، زيرا فرد صرفاً در فضاي جامعه است كه زندگي و عمل مي كند و به ناچار تحت قواعد آن درمي آيد. نكته ديگر در همين رابطه اين است كه برخي وظايف طبيعي، مستقيماً به اصول عدالت اجتماعي مرتبط اند و بنابراين لازم است اصول ساختاري مقدم باشند؛ براي مثال، حمايت از نهادهاي عادلانه اجتماعي، جزو وظايف طبيعي فرد تلقي مي شود اما اينكه نهاد عادلانه اجتماعي چيست كه بايد متعلق اين وظيفه طبيعي قرار گيرد، خود منوط به تعريف اصول عدالت درباره ساختار بنيادين و نهادهاي اجتماعي است. اينكه اصول مربوط به نهادها در ابتدا برگزيده مي شوند، نشانگر ماهيت اجتماعي فضيلت عدالت است.
اصولي براي افراد: تعهدات
در بيان اصول فردي عدالت، راولز تفكيكي ميان تعهدات و وظايف طبيعي قايل مي شود. براي اينكه تمايز اين دو دسته امور هرچه بهتر فهم شود، اصل انصاف فردي را به عنوان يك تعهد در نظر بگيريد. مفاد اين اصل آ ن است كه هر شخص بايد سهم و نقشي را كه يك نهاد خاص اجتماعي بر دوش او نهاده، به اجرا گذارد، البته با قيد دو شرط: اول اينكه، نهاد مذكور، عادل(يا منصف)باشد يعني دو اصل عدالت اجتماعي را محقق سازد و دوم اين كه شخص به اختيار خويش، مزاياي آن نهاد را پذيرفته باشد و يا اينكه به هر نحو، منفعتي از فرصت هاي ايجاد شده توسط آن نهاد عايد او شود. توجه داشته باشيم كه همواره، انديشه هاي راولز در چارچوب همياري جمعي معنا مي يابد؛ شخص نمي تواند از نيروهاي كار هميارانه ديگران برخوردار باشد، بي آنكه سهم منصفانه خويش را بجا آورد. اصل انصاف فردي، تعيين كننده تعهدات اوست.در واقع، اصل انصاف خود 2 بخش دارد؛ بخش اول كه مي گويد نهادها و اقداماتشان بايد عادلانه باشند و بخش دوم كه اعمال اختياري بايسته را مشخص مي كند. اصل انصاف همچنين، به ما امكان مي دهد كه نهادهاي ناعادلانه يا دست كم، نهادهايي را كه از محدوده بي عدالتي هاي قابل اغماض پا فراتر مي نهند، مرزبندي و معين سازيم. به عنوان مثال، امكان هرگونه تعهد نسبت به صور استبدادي و خودكامه حكومتي منتفي است. در اين مورد، هيچ گونه توافق معتبري براي دسته اي تعهدات نمي تواند وجود داشته باشد. الزام به حاكميت و نهادها صرفاً با اين پيش فرض ايجاد مي شود كه نهادهايي عادلانه، تدبير جامعه را برعهده دارند. به اين ترتيب، اين استدلال كلي عليه عدالت به منزله انصاف يا عليه ديگر نظريه هاي قرارداد كه لازمه چنين نظريه هايي، آنست كه شهروندان را نسبت به رژيم هاي ناعادلانه متعهد مي سازند، نابجا خواهد بود؛ استدلالي كه حتي جان لاك نيز به جهت غفلت از شروط زمينه اي اين گونه نظريه ها، آن را مطرح كرده است.
اصولي براي افراد: وظايف طبيعي
در كنار تعهدات كه راولز همه آنها را از طريق اصل انصاف توجيه و تفسير مي كند، برخي وظايف طبيعي(ايجابي و سلبي)نيز وجود دارند. نمونه هايي از وظايف را بدين شرح مي توان برشمرد: كمك به ديگري، آنگاه كه واقعاً نيازمند يا در مخاطره است، مشروط بر اينكه بتوان چنين كاري را بدون ريسك بسيار بالا و يا از دست دادن جان خود، انجام داد. مورد ديگر، لطمه يا آسيب نرساندن به ديگران و نيز گرفتار نكردن آنها مگر در مواقع ضروري است. وظيفه اول، وظيفه اي مثبت است كه انجام يك عمل خير براي ديگري را ايجاب مي كند، در حالي كه موارد بعدي، سلبي اند و ما را ملزم مي كنند به عملي كه بد و نادرست است، دست نزنيم. اگر فرض كنيم تمايز ميان وظايف ايجابي و سلبي، آشكار است و اين موضوع، محل مناقشه نيست، بايد گفت،وظايف سلبي ارزش بيشتري نسبت به وظايف ايجابي دارند.وظايف طبيعي بدون ملاحظه اختيار عمل، در مورد ما صدق مي كنند. بدين معنا كه ما موظفيم ستمكار نباشيم و نيز به ديگري كمك كنيم؛ خواه خود را به اين امور متعهد بدانيم يا خير. بنابراين، اين سخن كه ما هيچ تعهدي در قبال ستمكار نبودن يا كينه توزي نكردن و يا در قبال كمك به ديگران نداده ايم، به هيچ وجه قابل تفسير و توجيه نيست. تعهد به آدم نكشتن، يك تعهد زايد و مضحك است. چنين تعهدي صرفاً در قالب شرايطي خاص، مثلاً در حين جنگ، مي تواند معنا و محل داشته باشد. به اين ترتيب، روشن مي شود كه وظايف طبيعي عمدتاً رابطه اي با نهادها و فعاليت هاي اجتماعي ندارند، يعني محتواي اين وظايف، در قوانين سازمان ها و نهادهاي اجتماعي تعريف نمي شوند؛ و اين از وجوه تمايز و اختلاف وظايف فردي از تعهدات است.وظايف طبيعي در ميان همه افراد، قطع نظر از روابط نهادي شان معتبر است. در اينجا همه افراد در يك رديف و به عنوان اشخاص اخلاقي برابر فرض مي شوند. بدين ترتيب، وظايف طبيعي صرفاً معطوف به افراد مشخصي كه در چارچوب همياري اجتماعي فعال اند، نيست بلكه در مورد همه افراد به طور عام حكمفرماست. اين امر، اولويت صفت طبيعي را نشان مي دهد. اصل انصاف خود دو بخش دارد؛ بخش اول كه مي گويد نهادها و اقداماتشان بايد عادلانه باشند و بخش دوم كه اعمال اختياري بايسته را مشخص مي كند.
وظيفه طبيعي بنيادين
از ديدگاه عدالت به منزله انصاف، وظيفه طبيعي بنيادين، عدالت است. اين وظيفه ما را ملزم مي دارد از نهادهاي عادلانه اي كه وجود دارند و براي عموم كار مي كنند، حمايت كرده و از آنها تبعيت كنيم. اين وظيفه همچنين ما را به ايجاد ساختارهاي ضروري و عادلانه اي كه هنوز تاسيس نشده اند، فرامي خواند. بدين ترتيب، اگر ساختار بنيادين جامعه عادلانه باشد يا لااقل آنقدر عادلانه باشد كه در شرايط موجود، عقلاً مي توان انتظار آن را داشت، همگان وظيفه دارند سهم خود را در چارچوب موجود انجام دهند.
اصول وظايف طبيعي گرچه برخاسته از افقي در سنت قرارداد هستند اما اساس آنها صرفاً يك عمل توافقي(به صراحت يا به نحو ضمني)و مبتني بر اختيار نيست. اصول مطرح شده در مورد افراد، درست مثل اصول مربوط به نهادها، در موقعيت اوليه، قابل تصديق و تاييد هستند. در واقع بايد گفت چنانچه اين اصول را كه پيشين، طبيعي و غيراختياري اند، در يك توافق فرضي نيز به رأي بگذاريم، جملگي مقبول واقع مي شوند. چنين اصولي، بي چون و چرا كاربرد خواهند داشت. اينكه عدالت به منزله انصاف، خود را در صدور اصول بي قيد و شرط، مجاز مي بيند، اين امر را غيرمنطقي، ناسازگار و اعجاب انگيز تلقي نمي كند، آن است كه ظاهراً مي تواند توافق طرف هاي واقع در موقعيت اوليه درباره اين اصول را نشان دهد. به جهت وجود چنين اصولي، افراد مي بايد به نهادهاي سياسي پايبند باشند. وظيفه طبيعي عدالت و نيز اصل انصاف، شهروندان را به نحو اصيلي پيوند مي زند. وظيفه طبيعي عدالت همگان را به نهادهاي عادلانه و تبعيت از آنها محصور مي سازد. حتي اشراف زادگان و طبقات ثروتمندتر نيز به جهت تعهداتي كه در قالب همياري اجتماعي مي پذيرند، به چارچوب عادلانه پيوند مي خورند.
راولز در كنار تعهدات و وظايف طبيعي از دسته ديگري اعمال نيز سخن مي گويد. وي اين طبقه جذاب اعمال را فراوظيفه مي خواند. اينها اعمالي نظير نيكوكاري، گذشت، رشادت و از خودگذشتگي هستند.
انجام اين گونه اعمال خوب است اما فرد وظيفه يا تعهدي در قبال آنها ندارد. اين طبقه از رفتارها معمولاً به جهت زيان ها يا مخاطراتي كه عامل آنها را تهديد مي كند، محقق نمي شوند.
</TEXT>
</DOC>
<DOC>
<DOCID>HAM2-860116-109</DOCID>
<DOCNO>HAM2-860116-109</DOCNO>
<ORIGINALFILE>/1386/860116/world/_idea.htm</ORIGINALFILE>
<ISSUE>پنجشنبه 16 فروردين 1386</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
نگاه
قرن هنر
</TITLE>
<TEXT>
محمد رضا ارشاد
چرا هنر در دوران معاصر؛ يعني از قرن بيستم تا به امروز، مورد توجه و مداقه روز افزون فيلسوفان قرار گرفته است؟ البته هنر و مسائل زيبايي شناختي همواره توجه فيلسوفان را به خود جلب مي  كرد و فلسفه هنر عرصه كوشش هاي نظري و تاملات فيلسوفان درباره هنر بوده است، اما به يك باره از پايان قرن نوزدهم و اوايل قرن بيستم، انديشه ورزي درباره هنر و آثار هنري، از رويكردي بي سابقه برخوردار مي  شود. پيش از اين، سه فيلسوف مهم بر تفكر ما درباره هنر تاثيرگذار بوده اند و به واقع نمي توان نقش آنها را تاملات فيلسوفانه قرن بيستم در باب هنر انكار كرد؛ كانت، هگل و نيچه. كانت با طرح ايده والايي(sublime )در نقد سوم خود؛ يعني نقد قوه داوري درباره هنر و اثر هنري، دريافت تازه اي از هنر ارائه داد. كانت مي  گفت كه تنها ابژه هنري است كه مي  تواند ما را در معرض نوعي احساس زيبايي، شگفتي و در نهايت تجربه والا از پديدارها قرار دهد. به بيان ديگر هنر قادر است تا ما را به آستانه نومن پديدارها كه از حيطه و طور عقل به دور است، ببرد. هگل نيز در تحليل خود از تاريخ روح(geist)هنر را وجه تصوري و
باز نمودي روح مطلق مي  دانست، اما هنرانديشي با نيچه سرنوشت ديگري يافت. نيچه مي  خواست، متافيزيك افلاطوني را كه هنر را امري تقليدي، دور از حقيقت اشيا، موهوم و سايه گون مي  پنداشت، به پرسش بگيرد. نيچه معتقد بود كه وجه آپولوني تفكر غربي كه رهاورد افلاطون و ارسطوست بنيان فلسفه غرب را تشكيل مي  دهد و وجه ديونيزوسي تفكر را كه شور و اشتياق حيات است، به كنجي فكنده است.به نظر نيچه، فيلسوفان با فرض موهومي به نام حقيقت، مايه ها و تكانه هاي حياتي را از زندگي بشر بيرون رانده اند و در مسلخ حقيقت قربان كرده اند. بنابراين، كانت، هگل و نيچه آغازگر راهي بودند كه بعدها در قرن بيستم به ويژه از نيمه هاي اين سده شدت بيشتري يافت؛ يعني هنر چونان امري خود پاينده و مستقل. براين پايه، مي  توان سراسر قرن بيستم را قرن فلسفه هنر و توجه به هنر و هنرهاي گوناگون از جمله نقاشي، فيلم، ادبيات، معماري و... دانست. به گونه اي كه فيلسوفاني چون ژاك دريدا، دلوز، گادامر،
ليوتار- به قولي- از مرزهاي متعارف فلسفه و ادبيات و هنر گذشتند و افق هاي نويني را بر ما گشودند. اين افق گشايي هنوز ادامه دارد.
</TEXT>
</DOC>
<DOC>
<DOCID>HAM2-860116-110</DOCID>
<DOCNO>HAM2-860116-110</DOCNO>
<ORIGINALFILE>/1386/860116/world/_idea.htm</ORIGINALFILE>
<ISSUE>پنجشنبه 16 فروردين 1386</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
ديدگاه
آنچه بايد عادلانه باشد
</TITLE>
<TEXT>
گروه انديشه
پس از دهه هفتاد ميلادي نظريه اي در باب توسعه نمي يابيم، مگر اينكه نسبت توسعه و عدالت را در كانون توجهات خود قرار داده باشد. توسعه در حوزه هاي اقتصاد، فرهنگ و سياست، بدون تصور بسط عدالت، بيش از آنكه به ارتقاي وضعيت بشري بينجامد، بحران آفرين خواهد بود.
جان راولز در اوايل دهه هشتاد ميلادي اثر بي نظير خود نظريه عدالت را به رشته تحرير درآورد و گفتمان عدالت را عميقاً تحت تاثير قرار داد. جنبه هاي گوناگوني در اين نظريه هست كه شگفت انگيزند. از آن جمله مي توان به نشان دادن ظرفيت هاي سنت قرارداد اجتماعي در قبال مسايل مربوط به عدالت، توجه ويژه به بهبود وضع پايين ترين طبقات اجتماعي از نظر درآمد و ثروت، تحليل و نقد مباني اخلاق مرسوم در قلمرو مباحث عدالت، وارد ساختن بيش از پيش مفهوم انصاف در حيطه فلسفه اخلاق و سياست، تفكيك امر عقلاني از امر معقول، و موارد بسياري از اين دست اشاره كرد.
آنچه سبب شد در اين سطور به افكار راولز پرداخته شود، سه نكته اساسي در چارچوب عدالت به منزله انصاف است: نخست، توجه به معياري كه آن را خيرهاي اوليه اجتماعي به مثابه مبناي انتظارات مي خواند. اين معيار بيانگر مجموعه نيازها و انتظاراتي است كه هر فرد براي داشتن يك زندگي همراه با عزت نفس بايد به آنها دست يابد. عموم افراد جامعه در هر شغل و منصبي كه هستند، فارغ از برنامه عقلاني درازمدتي كه براي زندگي شان دارند، بايد از حداقل هاي يك زندگي همراه با عزت نفس برخوردار باشند. دوم، خواست و طلب رسيدن به اين حداقل هاست كه في نفسه وضعيت فرهنگي و شأن اجتماعي افراد را نيز رقم مي زنند. اين مطالبه، حاصل تلقي مشتركي است كه افراد جامعه از عدالت دارند. همه مي دانند كه در چارچوب يك تعامل سازنده اجتماعي، كار مي كنند و اصولي را به عنوان مباني عدالت براي زندگي خود
پذيرفته اند و درك مشتركي نيز نسبت به آنها دارند. رسيدن به اين درك و خواست مشترك هم ميسر نمي شود مگر به طريق آموزش و مفاهمه؛ چيزي كه ديويد هيوم نيز بر آن اصرار داشت.
سومين نكته باز مي گردد به موضوع عدالت. آنچه بايد عادلانه باشد ساختار بنيادين جامعه است كه تاثيرات وسيعي بر زندگي عموم شهروندان دارد. مكانيزم ها و رويه ها در نهادهاي اجتماعي بايد به نحوي تعريف شوند كه بدون نياز به تأكيدات مقام هاي ارشد سياسي جامعه، به نحو خود به خودي پاسخگوي نيازهاي خرد و هر روزينه افراد جامعه باشند.
</TEXT>
</DOC>
<DOC>
<DOCID>HAM2-860116-111</DOCID>
<DOCNO>HAM2-860116-111</DOCNO>
<ORIGINALFILE>/1386/860116/world/_musicw.htm</ORIGINALFILE>
<ISSUE>پنجشنبه 16 فروردين 1386</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">ادب و هنر.هنر.موسیقی</CAT>
<CAT xml:lang="en">Literature and Art.Art.Music</CAT>
<TITLE>
آسيب شناسي موسيقي نواحي در گفت وگو با صاحب نظران
گنجينه اي كه از دست مي رود!
</TITLE>
<TEXT>


موسيقي اقوام مناطق مختلف ايران محصول ذوق، فرهنگ و هنر 04 هزار ساله اين سرزمين است كه در يك روند تكاملي دو يا سه هزار ساله شكل گرفته است. با وجود آثار اعجاب انگيز در موسيقي بومي اقوام ايراني تنها يك صدم اين نغمات شناسايي شده و بخش اعظم و تأثيرگذار آن دست نخورده باقي مانده است
سرزمين ايران در طول تاريخ خود محل زندگي اقوام مختلفي بوده است كه هر كدام از آنان داراي فرهنگ هاي موسيقايي متفاوت بوده اند.
اين سنت هاي موسيقايي همواره و در طول زمان رشد بسيار بالايي داشته اند و به همين خاطر به نظر مي رسد كه موسيقي ملي كشور براي رشد و تحول، به موسيقي بومي اقوام ايراني نياز مبرم دارد، به خصوص آن كه نغمات موسيقي نواحي ايران، زيربناي موسيقي دستگاهي رديف را شكل داده اند.
موسيقي سنتي ايران(موسيقي دستگاهي يا رديف)با اين صورت مرسوم، از دوره قاجار شكل گرفته كه در آن نوازندگان و موسيقي دانان با استفاده از موسيقي بومي اقوام سراسر كشور، درون مايه خود و فن نوازندگي، حالت ها و يا جملاتي را به آن اضافه كرده اند.
اين در حالي است كه اين نوع موسيقي در شرايط بسيار نابساماني قرار داشته و در معرض آسيب هاي جدي اي قرار دارد و جز در جشنواره هاي گوناگون هيچ اثر مثبتي را نمي توان در آن بررسي كرد.
سما بابايي
صديق تعريف، خواننده در همين زمينه اعتقاد دارد: موسيقي دستگاهي ما به نوعي وامدار موسيقي محلي است و تعداد زيادي از گوشه ها و قطعات موسيقي دستگاهي ايران از موسيقي نواحي برگرفته شده است. در حقيقت هم مي توان گفت موسيقي نواحي تكميل كننده موسيقي رديف دستگاهي است و نمي توان تأثير آن را ناديده گرفت و به همين خاطر خوانندگان و كساني كه در زمينه موسيقي دستگاهي و رديف- سنتي فعاليت مي كنند بايد به فضاي موسيقي محلي و ظرفيت آن توجه داشت.
موسيقي سنتي ايران تنها بخشي از موسيقي نواحي كشور است. گوشه هاي اميري، طبري، ديلمان و گيلكي كه استاد صبا آنها را وارد موسيقي دستگاهي كرده و بسياري از نغمات و گوشه ها كه توسط استاد علي اصغر كردستاني به موسيقي رديف اضافه شده، از نغمات ماندگار موسيقي بومي اقوام گيل، مازن و كرد منشأ گرفته است.گوشه هايي چون حاجياني و بيدگاني نيز از نغمات بوشهر و كرمان به موسيقي دستگاهي راه يافته و مي توان هم اكنون از ساز و آواز مردم آن مناطق شنيد.
موسيقي دستگاهي از موسيقي بومي اقوام ايراني نشأت گرفته شده كه اين نغمات به دست توانمند هنرمندان چيره دست دوره قاجار، با تغيير فرم جزيي به شكل كنوني خود درآمده است.
ارفع اطرايي نيز بر اين اعتقاد است كه تمام عوامل و قوانين يك اجتماع برگرفته از سنت و عادات و رسومي كه از گذشته ها به ما رسيده است. در تمام زمينه ها سنت ها هستند كه بنا بر نياز تغييراتي در جهت پيشرفت يا برعكس به آنها داده مي شود در همين زمينه ركود نسبي موسيقي مقامي ايران ناشي از رشد و سليقه جمعيت جوان و تداخل فرهنگي از طريق بعضي رسانه ها و مهجور بودن تصوير سازها و نوازندگان را از ديگر عوامل مهجوريت موسيقي ايران مي داند.
اما جهانگير نصر اشرفي بر اين اعتقاد است كه بسياري از نغمات بومي كشور تا يك سال آينده از بين خواهد رفت اين در حالي است كه هنوز نغمات بيش از 400 هزار نوازنده و خواننده موسيقي اقوام ايران ناشنيده باقي مانده است: موسيقي اقوام، مناطق مختلف ايران، محصول ذوق، فرهنگ و هنر 40 هزار ساله اين سرزمين است كه در يك روند تكاملي دو يا سه هزار ساله شكل گرفته است. با وجود آثار اعجاب انگيز در موسيقي بومي اقوام ايراني تنها يك صدم اين نغمات شناسايي شده و بخش اعظم و تأثيرگذار آن دست نخورده باقي مانده است.
اشرفي با اشاره به اين كه با حمايت هر چه سريع تر مسئولان دولت، بايد از موسيقي دانان بومي و راويان موسيقي چند هزار ساله اين سرزمين استفاده بهينه شده و آثار نغمات آن ضبط و مكتوب شود مي گويد: استادان موسيقي بومي در حال از بين رفتن هستند كه با مرگ هر كدام از آنها در آينده، بسياري از نغمات ايراني با پشتوانه تاريخي و هنري كهن از بين خواهند رفت.
در حالي كه تمام كشور هاي دنيا هم اكنون تمام تلاش خود را انجام مي دهند تا بتوانند موسيقي بومي خود را در سطح جهان ارائه داده و بازتاب هاي بسيار مثبتي از آن دريافت كنند، ما از اين قافله بسيار دور مانده ايم و اين در شرايطي است كه حضور موسيقي ايران در نمايشگاه هاي متفاوت فرصت مناسبي براي معرفي موسيقي ارزشمند و اصيل ايران به جهان بود.
محمد موسوي، مديرعامل نشر هرمس كه به عنوان ناشر برگزيده آثار موسيقي نواحي و سنتي ايران انتخاب شده است نيز مي گويد: معرفي شدن و حضور فرهنگي در دنياي امروز نياز به هزينه هاي ميلياردي دارد ولي شركت در اين گونه نمايشگاه ها كه با كمترين هزينه ميسر است مي تواند ايران و هنر آن را در دنيا به خوبي معرفي كند تا مردم دنيا در كنار اين هجمه تبليغاتي در خصوص ايران هسته اي، با وجه لطيف و غناي بالاي هنر ايران و موسيقي زيباي آن بيشتر آشنا شوند.
ساختارهاي فرهنگي هر جامعه اي در حال تغيير و تحول هستند و جامعه ما هم از اين امر منفك نيست. در اين شرايط برخي از فعاليت هاي فرهنگي و هنري هم ناخواسته و خود به خود قرباني مي شوند كه اين اتفاق كاملاً طبيعي است و به واسطه مناسبات اجتماعي صورت مي گيرد.
احمد صدري كه سال هاست در زمينه موسيقي مقامي كار كرده است، در مورد دلايل كمرنگ شدن نقش اين موسيقي در مقايسه با هجوم سبك هاي غربي مي گويد: من اين مسئله را از اين منظر مورد بررسي قرار نمي دهم. چون حتماً نبايد ضربه زننده اي وجود داشته باشد تا كسي ضربه بخورد، در مواقعي ضربه پذيري حادث مي شود، چون شرايط ايجاب مي كند. ما خودمان هم اگر خيلي قوي باشيم، ممكن است كه بر اثر شرايط، ضربه اي مهلك ببينيم.
براي جلوگيري از فراموش شدن، ترانه ها و تصانيف، ما هيچ فعاليت و توجهي از خود نشان نداده و هيچ كار اصولي و ريشه اي انجام نداده ايم. اگر هر چيزي بوده در حد برگزاري يك جشنواره چند روزه بوده كه كاري از پيش برده نشده است. اين در حالي است كه هم اكنون نه تنها دنياي غرب بلكه بسياري ديگر از كشورها چون هندوستان، تركيه و... در مقابل سبك هاي موسيقي كه هر روز به موسيقي شان افزوده مي شود، سبك هاي قديمي خود را حفظ كرده اند و اين مسئله به خاطر خودباوري در زمينه حفظ فرهنگي است.
موسيقي دستگاهي از جمع آوري تك تك مقام ها(از خراسان گرفته تا خوزستان)گرد آمده است، حتي اهميت موسيقي مقامي و قدمت آن به اندازه اي است كه نام بسياري از دستگاه هاي موسيقي تركي و عربي، از دستگاه هاي موسيقي ايراني است.
موسيقي مقامي همواره به عنوان بخشي جدا ناشدني در زندگي ايرانيان تأثير داشته است. شاديانه ها، سحرخواني، موسيقي رمضان و... اين مسئله به اندازه اي از اهميت برخوردار است كه در تحقيقات انجام شده در باره موسيقي مناطق مختلف، از استادان موسيقي اين مناطق شنيده شده كه از اين نوع موسيقي براي درمان بيماري ها استفاده مي شده است، براي مثال در منطقه دور دست تركمن صحرا استاداني بوده اند كه مريض هايي را كه بيمارستان آنها را جواب كرده بودند و از آنها قطع اميد شده بود، توسط موسيقي درمان كرده اند.
هوشنگ فراهاني، نواساز و يكي از موسيقي دانان نواحي كشور نيز در باره موسيقي نواحي ايران مي گويد: به نظر من انواع موسيقي به طور كلي به دو دسته بزرگ تقسيم مي شود كه اين تقسيم بندي تا حدودي نيز در همه دنيا عموميت دارد. دسته اول آن نوع از موسيقي است كه داراي ريشه، اصالت و تفكر است و مي توان از آن به عنوان موسيقي هنري نام برد كه خود شامل انواع و اقسام ديگري مي شود. اين نوع موسيقي معمولاً سفارشي نيست و آهنگساز معمولاً به اين دليل آن را ساخته است كه به وسيله آن مي خواسته به يك نوع بيان تازه چه از لحاظ دستيابي به تكنيكي خاص و شكل و فرمي بديع برسد و يا اين كه رازي را دريافته و مي خواهد آن را بي صبرانه با ديگران در ميان بگذارد و اينها همه حكايت از دغدغه هاي دروني آهنگساز دارد.
اين نوع موسيقي معمولاً مخاطبين كمتري دارد. نوع دوم كه باز دسته هاي مختلفي را شامل مي شود آن نوعي از موسيقي است كه معمولاً سفارشي است و احتياج زيادي به فكر كردن ندارد مضامين اشعار آن ساده و غالباً محتوا و هدف آهنگساز جز برآورده كردن خواسته هاي شركت ها و كمپانيهاي پخش موسيقي و در نهايت گرفتن دستمزد چيز ديگري نمي باشد و مخاطبين آن هم كساني هستند كه براي نشخوار ذهني از آن استفاده مي كنند. در ايران نيز اين تقسيم بندي وجود دارد و گذشته از اين كه بسياري از اين نوع موسيقي از سوي آهنگسازان درجه چندم از خارج وارد مي شود بدتر از آن تقليد برخي از آهنگسازان داخلي است كه از روي دست آنها كپي برداري هاي ناقصي انجام مي دهند و ناآگاهي بعضي از مردم نيز بر اين مسئله دامن مي زند.
در حال حاضر ما در شرايطي هستيم كه بسياري از هنرمندان موسيقي نواحي ايران نمي توانند به طور حرفه اي و جدي به اين امر بپردازند، زيرا از طرف نهاد و ارگان و سازمان هاي خاصي حمايت نمي شوند و معمولاً از جهت معيشتي در مضيقه هستند و با تداخل فرهنگ هاي مختلف و وارداتي حضور اين نوع موسيقي كم رنگ تر مي شود. جشنواره هاي موسيقي مقامي هر چند تلاش بسيار خوبي در جهت حفظ اين نوع از موسيقي است، اما كافي نيستند.
اين موسيقي با روح و جان مردم آميخته شده است و از دردها و رنج ها و شادي هاي مردم اين سرزمين سخن مي گويد حكايت حماسه هاي آنان در گذر از تاريخ پرتلاطم اين سرزمين است. اين نغمه ها مي توانند دست مايه اي براي كار آهنگسازان و تنظيم كنندگان باشد تا به شكل گسترده تري با اركسترهاي بزرگتري به اجرا درآيند.
خوشبختانه در سال هاي گذشته محققين ارزنده اي به جمع آوري موسيقي نواحي ايران پرداخته اند و آن را به عنوان ميراثي گرانبها براي نسل هاي بعد اندوخته اند.
</TEXT>
</DOC>
<DOC>
<DOCID>HAM2-860116-112</DOCID>
<DOCNO>HAM2-860116-112</DOCNO>
<ORIGINALFILE>/1386/860116/world/_musicw.htm</ORIGINALFILE>
<ISSUE>پنجشنبه 16 فروردين 1386</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">ادب و هنر.هنر.موسیقی</CAT>
<CAT xml:lang="en">Literature and Art.Art.Music</CAT>
<TITLE>
آلبوم تازه گروه دستان
درياي  بي پايان
</TITLE>
<TEXT>
همشهري  آنلاين: آلبوم و سي دي تازه گروه دستان به نام درياي بي پايان با آهنگسازي سعيد فرج پوري و آواز سالار عقيلي از سوي مؤسسه آوا خورشيد به بازار موسيقي عرضه شد
سعيد فرج پوري ضمن اعلام اين خبر به همشهري آنلاين گفت: اين آلبوم بخش دوم كنسرت گروه دستان است كه بهار 85 در كاخ نياوران به اجرا درآمد.به گفته فرج پوري در اين آلبوم كه قطعات، تصانيف و آوازهاي آن در نغمه بيات اصفهان است، چهار تصنيف و دو چهار مضراب گنجانده شده است.گروه دستان از جمله گروه هاي شناخته شده موسيقي ايراني است كه از ابتداي دهه هفتاد كار خود را با آلبوم بامداد به خوانندگي بيژن كامكار آغاز كرد، اما از سال هاي پاياني دهه هفتاد حجم اين گروه در سه نفر(حميد متبسم، حسين بهروزي نيا، پژمان حدادي)خلاصه شد كه چند سال بعد سعيد فرج پوري و بهنام ساماني هم به گروه اضافه شدند تا تركيب اصلي گروه به دست آيد. اين گروه در داخل كشور با خوانندگان مختلفي چون شهرام ناظري، صديق تعريف و سالار عقيلي آلبوم انتشار داده است. ويژگي مهم اين گروه توجه به ابتكارات در چارچوب موسيقي سنتي ايران است و اعضاي اين گروه سهمي جدي در معرفي اين گونه موسيقايي به مخاطبان اروپايي و آمريكايي داشته اند.در يك سال اخير چهار آلبوم از اين گروه انتشار عمومي پيدا كرد كه معروف ترين آن، آلبوم لوليان به خوانندگي شهرام ناظري بوده است. سه آلبوم ديگر اين گروه ساز دستان(بخش اول كنسرت گروه دستان در كاخ نياوران)، ماه عروس(با خوانندگي صديق تعريف)و همين آلبوم درياي بي پايان بوده است.
در اين آلبوم پژمان حدادي(تمبك، بم دايره، دايره)، حميد متبسم(تار)، حسين بهروزي نيا(بربط)سعيد فرج پوري(كمانچه)و بهنام ساماني دف، دايره، كوزه و دمام مي نوازند.در آلبوم درياي بي پايان براي تصانيف و آوازها از اشعار عطار، هوشنگ ابتهاج سايه، حافظ و مولانا استفاده شده است. گروه دستان زمستان گذشته كنسرتي [كنسرت گروه دستان در اروپا] در اروپا برگزار كرد و قرار است آلبوم درياي بي پايان اين گروه هم در ششمين نشست نقد نغمه مورد نقد و بررسي قرار گيرد.
</TEXT>
</DOC>
<DOC>
<DOCID>HAM2-860116-113</DOCID>
<DOCNO>HAM2-860116-113</DOCNO>
<ORIGINALFILE>/1386/860116/world/_musicw.htm</ORIGINALFILE>
<ISSUE>پنجشنبه 16 فروردين 1386</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">ادب و هنر.هنر.موسیقی</CAT>
<CAT xml:lang="en">Literature and Art.Art.Music</CAT>
<TITLE>
ياد
از پشت ديوارهاي خاطره
</TITLE>
<TEXT>


آرش نصيري
من 20سالم بود و پرويز 16سالش بود كه با هم رفتيم راديو. آن موقع آقاي پيرنيا برنامه گل ها را راه انداخته بود. خيلي مرد بزرگي بود. اين مرد كفش هايش را گذاشته بود كنار و يك جفت گيوه پوشيده بود. او معاون نخست وزير بود و همه كارهاي سياسي را گذاشته بود كنار و استعفا داده بود. يك جفت گيوه پوشيده بود و يك اتاق كوچولوي اينقدري داشت(اتاقي را كه در آن گفت وگو مي كرديم نشان مي دهد)و برنامه گل ها را در آن اتاق شروع كرد. چند جلد كتاب از ديوان حافظ و سعدي و مولانا يك گوشه روي هم بود. ايشان خودش به خاطر داشت كه آهنگسازان اين مملكت چه كساني هستند. شعرا چه كساني هستند. من 20سالم بود و پرويز 16 ساله بود. ما رفتيم آنجا. به قدري اين مرد شخصيت داشت و بزرگ بود و به قدري روح لطيف و بزرگي داشت كه روي آدم اثر مي گذاشت. من آن موقع خيلي جوان بودم و پرويز ياحقي هم همين طور، اما ايشان آنقدر محترمانه و مهربان برخورد مي كرد كه انگار سن و سال ما را نديده مي گرفت. دور و بر ايشان چه كساني بودند. رهي معيري بود، صبا بود، حسين ياحقي بود. بزرگاني از اين دست. آن آدم ها و آن آهنگسازان بودند و باعث مي شدند چنين آثاري باقي بماند. درست هنگام تأسيس برنامه گل ها بود كه من و آقاي ياحقي رفتيم راديو.
***
ملاقاتي كه با اين شخص دست داد، زندگي من را عوض كرد. ماجراي اين آشنايي هم خيلي شيرين است كه من در كتاب از پشت ديوارهاي خاطره آورده ام. من آن موقع ويولن مي زدم تا ايشان آمد و گفت كه شما اينجا ويولن مي زنيد؟ من گفتم بله. شما؟ گفت من پرويز ياحقي هستم. من سازش را يك شب شنيده بودم. هنوز راديو نيامده بود. از دور شنيده بودم. در يك باغ ويولن مي زد. ويولني هم مي زد كه هوش از سر همه مي برد. خودش را نديده بودم. تا اينكه يك روز در خيابان لاله زار جلوي سينما ركس يك جواني آمد و گفت: آقا يك بليت اضافه دارم شما وقت داريد كه با هم برويم سينما؟ نگاهش كردم و گفتم بله. رفتيم با هم سينما و آمديم بيرون. من گفتم بايد بروم شميران. خانه ما شميران است. او گفت خانه ما هم در شميران است و خلاصه با هم آمديم و رسيديم جلوي درخانه. او گفت: شما اينجا ساز مي زنيد؟ گفتم بله. گفتم شما؟ گفت: من پرويز ياحقي هستم. من تا آن موقع مثنوي و غزل و اينها گفته بودم تا اينكه آقاي بديع زاده ايشان را دعوت كرد به راديو. اركستر شماره سه رئيس نداشت. آقاي ياحقي 16ساله را گذاشتند رئيس آنجا. ايشان به من گفتند كه من يك آهنگ دارم كه شعر ندارد. ما هم يك شبه شعري برايش ساختيم به نام مي زده.
مي زده شب، چو ز ميكده باز آيم
بر سر كوي تو من به نياز آيم
من با دل ديوانه در گوشه ميخانه، هشيارم، مدهوشم
آقا اين ترانه سر و صدايي راه انداخت عجيب و غريب. بعد از آن تصنيف به زماني كه محبت شده همچون افسانه را كار كرديم:
به زماني كه محبت شده همچون افسانه‎/ به دياري كه نيابي خبري از جانانه‎/ دل رسوا دگر از من تو چه خواهي ديوانه
سومين ترانه اي كه با پرويز كار كردم به رهي ديدم برگ خزان بود.
به رهي ديدم برگ خزان‎/ پژمرده ز بيداد زمان‎/ كز شاخه جدا بود
و اين همان شعري بود كه پاي آن عكس بدون ويولن پرويز ياحقي وقتي در بهمن ماه هشتاد و پنج تشييع مي شد، دست به دست مي گشت. شده بود ماجراي زندگي سالهاي آخر عمر پرويز ياحقي بزرگ كلامي از مخيله دوست همه عمرش بيرون آمده و با آرشه جادويي پرويز جاودانه شده بود.
پرويز هميشه عادت داشت همه آهنگ ها را اول مي ساخت و مي آورد براي من و با هم زمزمه مي كرديم تا كلامي كه با آن آهنگ همخوان باشد را روي آن بنشانيم. در حين كار به فراخور كلام و ملودي لازم تغييراتي نيز روي ملودي و آهنگ انجام مي شد ولي به هر حال ملودي اوليه كار را مي ساخت و از من مي خواست كه روي آن شعر بگذارم. اين ترانه به رهي ديدم برگ خزان هم به اين صورت بود. يك روز پرويز آمد پيش من و گفت: يك آهنگ ساخته ام و مي خواهم روي آن ترانه بگذاري. با هم سوار ماشين شديم و در شهر مي گشتيم. داشتيم از جاده شميران مي آمديم بالا كه يك برگ زرد افتاد روي شيشه جلوي ماشين و با برف پاك كن كمي روي شيشه حركت كرد و با باد و حركت برف پاك  كن رفت. همين زمينه اي شد براي ساخت اين ترانه. من همانجا اين ترانه را شروع كردم.
به رهي ديدم برگ خزان‎/ پژمرده ز بيداد زمان‎/ كز شاخه جدا بود‎/ چو ز گلشن رو كرده نهان‎/ در رهگذرش باد خزان‎/ چون پيك بلا بود‎/ اي برگ ستمديده پاييزي‎/ آخر تو ز گلشن ز چه بگريزي؟‎/ روزي تو هم آغوش گلي بودي‎/ دلداده و مدهوش گلي بودي
اين طوري كارشان را شروع كردند و بعد از آن اكثر ترانه هاي آهنگ هاي پرويز را بيژن گفت. استاد بيژن ترقي كه حالا وقتي كمي كه صحبت مي كند با آن چهره دلنشين مي گويد باطري ام تمام شده است اين اواخر ديگر وقتي مي خواهي صحبت كني مي گويد: به جون خودت، به قرآن نفس ندارم حرف بزنم. چند كلمه كه حرف مي زنم تنگي نفس اجازه نمي دهد اما با همين نفس تنگ، خاطرات گذشته را چنان دلنشين واگويه مي كند كه تمام تلخي ها و تنگي ها به دست فراموشي سپرده مي شود. مخصوصاً وقتي از پرويز ياحقي مي گويد. قبل از آنكه پرويز را ببيند ويولن مي زد: ذوقي داشتم و ويولن مي زدم. بعد كه آقاي ياحقي را ديدم، ديدم آن چيزي كه من مي خواهم ايشان دارد و من بيخود تلاش مي كنم. من بايد كار خودم را بكنم. او اين را داشت و پرويز آن را، وقتي با هم جمع شدند و همدوش و همراه، تيمشان درست شده بود و فقط خواننده اي بايد مي بود كه آن ترانه ها و نغمه ها را به ترنم در آورد و چه خوب مي خواند آن خواننده خوش آواي سرگردان. پرويز او را به راديو برد. آنجا او با بزرگان ديگر شعر و موسيقي آشنا شد. وقتي اسم رهي را مي آورد گل از گلش مي شكفد: باور كنيد انگار يك فرشته آسماني آمده بود در لباس آدم. من با اينها زندگي مي كردم نه اينكه همين طوري يك حرفي بزنم. جلوي اتاق برنامه گلها ايستاده بود. من پسر بچه اي بيشتر نبودم. وقتي مرا ديد آغوشش را باز كرد. با حالت ذوق كردن گفت كه ديشب نمي دانم با كي و كي تا نصف شب اين تصنيف تو را گوش مي كرديم و لذت مي برديم. يعني در وجود اين آدم ها ذره اي عقده و حسادت نبود.
در آن ايامي كه آغاز همكاري ما با پرويز بود يك بار از در كه وارد شديم، عده اي از هنرمندان از جمله رهي معيري و علي دشتي در آن مجلس حضور داشتند. دوستم مرا كه چند ترانه نظير مي زده شب را ساخته بودم به آنها معرفي كرد.
جناب علي دشتي در آن زمان به آثار و ترانه هاي رهي علاقه فراواني داشت و به برنامه هاي موسيقي راديو گوش مي داد؛ روبه پرويز كرد و گفت: ترانه هاي شما را ايشان مي سازند؟ پرويز گفت: بله آقاي بيژن ترقي ايشان هستند جناب دشتي روبه من كرد و گفت: بيا اينجا ببينم. هيچ به سن و سال و شكل و شمايلت نمي آيد كه از اين حرفهاي گنده گنده بزني بعد دستش را بلند كرد و گفت: ميخانه به ميخانه، پيمانه به پيمانه. من فكر مي كردم بيژن ترقي بايد اندامي درشت و شكل مردانه پر طمطراق داشته باشد...
</TEXT>
</DOC>
<DOC>
<DOCID>HAM2-860116-114</DOCID>
<DOCNO>HAM2-860116-114</DOCNO>
<ORIGINALFILE>/1386/860116/world/_mycity.htm</ORIGINALFILE>
<ISSUE>پنجشنبه 16 فروردين 1386</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
پيشينه صنعت توريسم
</TITLE>
<TEXT>


چشم انداز آينده صنعت توريسم ايران بدون ايجاد زيرساخت و تدوين برنامه بلندمدت قطعاً امكان پذير نخواهد بود. جهانگردي و گردشگري از ديرباز در ايران رونق داشته و آمد و شد خاورشناسان وجود كاروانسراها، چاپارخانه هاي قديمي و راه هاي ارتباطي گسترده دليل اين مدعاست. در دوره هاي متفاوت و در حكومت هاي مختلف از جمله هخامنشيان، سلوكيان و... به اين مسئله بر اساس شرايط گوناگون توجه شده است.
در زمان صفويه يكي از درخشان ترين دوران سياحت در ايران رقم خورد كه مهمترين عوامل توسعه، امنيت، راه هاي ارتباطي مناسب و تاسيسات متعدد بوده كه موجب جلب سياحان به ايران شده است. در سال1314 شمسي براي اولين بار در وزارت داخله(كشور)اداره اي به نام اداره جلب سياحان خارجي و تبليغات تاسيس شد و انجام امور مربوط به جهانگردي كشور بر عهده آن اداره محول گرديد. در سال1319 شمسي نخستين آژانس جهانگردي ايران در تهران تاسيس شد و در سال40 نيز شوراي عالي جهانگردي مركب از 12 نفر از نمايندگان وزارتخانه ها و موسسات دولتي و 3 نفر از اشخاص مطلع و كارشناس در امر گردشگري و جهانگردي به موجب تصويب هيأت وزيران وقت تشكيل شد.
در سال 1357 و پس از پيروزي انقلاب اسلامي وزارت اطلاعات و جهانگردي به وزارت ارشاد ملي و سپس به وزارت ارشاد اسلامي تغيير نام داد و حوزه معاونت جهانگردي اين وزارتخانه سرپرستي امور جهانگردي كشور را به عهده گرفت. در سال 1376 با ادغام حوزه معاونت سياحتي و زيارتي و سازمان مراكز ايرانگردي و جهانگردي وزارت فرهنگ و ارشاد اسلامي، سازمان ايرانگردي و جهانگردي به وجود آمد كه تا اوايل سال 1383 فعاليت داشت. سازمان ميراث فرهنگي و گردشگري از ادغام دو سازمان ايرانگردي و جهانگردي و سازمان ميراث فرهنگي به وجود آمد و بعدها سازمان صنايع دستي نيز به آن اضافه شد كه هم اكنون فعاليت خود را ادامه مي دهد.
سيد علي موسوي قمي
بر اساس نتايج تحقيقات انجام شده، ايران سالانه حدود يك ميليارد دلار بابت مسافرت هاي اتباع خود پرداخت مي كند و به تعبيري هر خانواده ايراني كه به طور متوسط 5 عضو دارد سالانه 85 دلار از سهم توليد ملي خود را بابت رونق به بازار جهاني توريست مي پردازد بدون اينكه از اين بازار سهمي برده باشد. درآمد كشورهاي خارجي از توريست ايراني 4برابر درآمد ايران از توريست خارجي است. شايد بي دليل نباشد كه قسمتي از درآمد دو شركت بزرگ هواپيمايي بزرگ دنيا به ايران اختصاص دارد. ايراني ها بيشتر بعد از امارات به تركيه و تايلند مي روند. بر اساس آمارهاي ارائه شده در سال1330 شمسي تعداد جهانگردان بين المللي در سطح جهان حدود 25 ميليون نفر بوده است. همين تعداد جهانگردان در فاصله 1364 تا 1374 از رشد فزاينده اي برخوردار گشته اند به طوري كه از 329 ميليون نفر در سال64 به 567 ميليون نفر در سال 74 رسيده است و طبق پيش بيني ها تا سال 1399 شمسي تعداد جهانگردان به رقمي بالغ بر يك ميليارد و 600 ميليون نفر خواهد رسيد.
بر اساس آمارها معضل اشتغال در كشورهاي در حال توسعه از طريق توسعه اين صنعت قابل حل است. پس از صنعت نفت و صنايع خودروسازي در رده سوم صنايع جهان قرار گرفته است. صنعت توريسم بخشي است كه بيش از 200 ميليون نفر را در سراسر جهان شاغل كرده و تا 10 سال آينده از 300 ميليون نفر فراتر خواهد رفت. بي ترديد در صنعت نفت تنها كشورهاي دارنده از آن مي توانند استفاده كنند، اما داشتن مناطق ويژه گردشگري مانند تخت جمشيد، طاق بستان، ميدان نقش جهان و بسياري از پهنه هاي تاريخي مختص ايران است كه در تمام دنيا بي نظير و بي مانند است. با توجه به اينكه كشور ما از نظر درآمد جذب توريست در قياس با ديگر كشورهاي جهان در رتبه 87 قرار دارد به لحاظ جاذبه هاي گردشگري يكي از كشورهاي پر جاذبه محسوب مي شود. اگر قرار باشد كه ايران به جايگاه واقعي خود در جذب گردشگر برسد و در آمارهاي جهاني جايگاهي قابل توجه يابد، مي بايد به برنامه ريزي كلان و اتخاذ سياست هاي توسعه اي مبادرت كند. بسياري از مردم دنيا با فرارسيدن تعطيلات به سفر مي روند، اما مسئله اي كه براي مسافران از اهميت ويژه اي برخوردار است، سفرهاي ارزان قيمت مي باشد. به طوري كه امروزه بيشتر مردم دنيا ترجيح مي دهند به دنبال سفرهايي باشند كه هزينه مناسب و پاييني را دارد. به همين دليل بسياري از هتل ها، شركت هاي هواپيمايي و آژانس هاي مسافرتي با شروع فصل تعطيلات، نرخ هايشان را كاهش مي دهند تا بدين وسيله بتوانند در رقابت با شركت هاي ديگر مشتريان بيشتري را جذب كنند. اين كار چند مزيت به همراه دارد:
اول اينكه توان مسافرت افراد افزايش مي يابد و دوم اينكه با افزايش توان مسافرتي افراد بيشتري جذب بازارهاي گردشگري مي شوند و شركت هاي ارائه دهنده اين خدمات مي توانند سود سرشاري داشته باشند.
بديهي است كه با تكيه بر اين روش بسياري از كشورهاي جهان همه ساله برنامه هايي را براي كاهش قيمت هاي خدمات مسافربري اجرا مي كنند. به عنوان مثال در كشور ايتاليا در فصل تعطيلات از هر 5 پرواز يك پرواز ارزان قيمت آماده شده است. با وجود اين براساس پيش بيني ها تجارت سفرهاي هوايي همچنان سودآور خواهد بود. اين كار علاوه بر سوددهي آن نسبت به سال گذشته كه 13درصد بود صنعت توريسم وضعيت بهتري يافته است. چون شهروندان آن كشور بيش از گذشته به سفرهاي كم هزينه علاقه مند شده اند. در اين بخش 80 درصد از خريدها مربوط به سفرهاي تفريحي است و فقط 20 درصد از بليت هاي خريداري شده را سفرهاي تجاري تشكيل مي دهد. هم اكنون طبق اعلام مسئولان گردشگري سهم ايران از بازار گردشگري جهان در حدود 08/0 درصد است. كشور ما با جمعيت 70ميليون نفري و با داشتن حدود 700 كيلومتر مرز آبي در درياي خزر و بيش از 2هزار كيلومتر در سواحل خليج فارس و درياي عمان و همچنين مالكيت بيش از 20جزيره در خليج فارس و تنگه هرمز و با قرار گرفتن آن در بين مدارات 25 تا 40درجه عرض شمالي داراي تنوع طيف وسيعي از چشم اندازها و همچنين آب و هواهاي متفاوت است كه زمان نسبتاً زيادي براي ديدن آن لازم است.همچنين گسترش صنعت توريسم نيازمند برنامه ريزي و گسترش فرهنگ گردشگري و جهانگردي در كشور است.
از طرفي وضعيت هتل هاي كشور اصلاً قابل مقايسه با ديگر كشورها نيست ولي به لحاظ قيمت اين هتل ها هيچ فرقي با همتايان خارجي ندارند، به طور مثال هتل هاي دبي در رده بهترين هاي جهان قرار دارند و اولين هتل 7ستاره كه بلندترين هتل جهان نيز هست، در اين كشور قرار دارد. اين در حالي است كه اين كشور به تازگي توانسته است در حوزه توريسم رشد قابل توجهي داشته باشد. به نحوي كه امروزه دبي داراي 272 هتل با بيش از 30 هزار اتاق، 30مركز خريد و سالانه حدود 5 ميليون نفر گردشگر خارجي است.
خطوط هوايي دبي يكي از 5خط هوايي جهان است كه با داشتن بيش از 100 شركت هواپيمايي به بيش از 145مقصد مسافر مي برد. ظرفيت فرودگاه آن نيز در حال توسعه است تا بتواند مسير تردد سالانه 60 ميليون مسافر شود.
درآمد صنعت توريسم در دبي نيز نزديك به 2 ميليارد دلار است.
شايد يكي از مهمترين راه هاي جذب توريسم به كشور معرفي درست و مناسب جاذبه هاي گردشگري كشور به دنياست. چندي پيش و به همين منظور وزارت امور خارجه ايران براي معرفي بهتر ايران به مردم ساير نقاط جهان از برخي از روزنامه نگاران روسي دعوت كرد تا به ايران سفر كنند. اين اقدام در نگاه اول معرفي درست جاذبه هاي ايران را در آن كشور در پي داشته است كه بي ترديد براي گسترش صنعت توريسم علاوه بر ايجاد امكانات رفاهي مناسب و تامين بسترهاي اصلي براي رفاه هرچه بيشتر گردشگران در داخل به معرفي و دادن چهره اي مناسب از مناطق گردشگري لازم و ضروري است.
ايران با داشتن شش اثر كه در سازمان يونسكو به ثبت رسيده است مي تواند به عنوان يكي از مراكز مهم جذب توريست آثار و ابنيه تاريخي باشد. وجود آثاري چون تخت جمشيد، چغازنبيل، تخت سليمان، ميدان نقش جهان، پاسارگاد و ارگ تخريب شده بم داراي ويژگي بارزي در اين حوزه است.
شايد توجه به راهكارهاي زير بر پايه حقوق بين الملل بتواند ما را در توسعه صنعت فراموش شده توريسم ياري دهد:
1 - رعايت حقوق و برقراري امنيت جاني و مالي گردشگران خارجي
2 - گسترش فرهنگ جهانگردي و گردشگري در كشور
3 - بازاريابي و تبليغات براي بهبود تصوير مخدوش شده ايران در عرصه گردشگري
4 - راه اندازي سايت هاي باستان شناسي و گردشگري در كشور
5 - ارائه خدمات بانكي پيشرفته به جهانگردان
6 - تبليغات منظم و هماهنگ از سوي سازمان مربوطه و وزارت خارجه در ديگر كشورهاي دنيا
7 - تسريع در صدور رواديد براي جهانگردان
8 - پذيرش كارت اعتباري بين المللي كه تاكنون اقداماتي در اين زمينه انجام گرفته است
9 - راه اندازي و تقويت شبكه هاي ماهواره اي و راديو و تلويزيوني
10 - ضرورت حضور بخش خصوصي در صنعت گردشگري كشور.
</TEXT>
</DOC>
<DOC>
<DOCID>HAM2-860116-115</DOCID>
<DOCNO>HAM2-860116-115</DOCNO>
<ORIGINALFILE>/1386/860116/world/_mycity.htm</ORIGINALFILE>
<ISSUE>پنجشنبه 16 فروردين 1386</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
زاويه
ادبيات بستر گردشگري
</TITLE>
<TEXT>


آرش نورآقايي
كتاب راز داوينچي علاوه بر تمام بحث هايي كه با خود به همراه داشت، شامل اتفاق ديگري هم بود. كساني كه اين كتاب را خواندند خيلي مايل شدند دوباره از موزه لوور، در واقع همان جايي كه رئيس موزه در آن كشته شده بود، ديدن كنند.
امروزه يكي از راه هاي انتخاب سفر، انتخاب براساس ادبيات روز يا ادبيات كهن است. اين ادبيات مي تواند شامل افسانه ها و اسطوره ها، رمان ها، سفرنامه ها، تاريخ بناها و راه ها و جنگ ها و حماسه ها باشد.
به فرض ايتاليايي ها تمايل دارند كه همان مسير ماركوپولو را دنبال كنند و سفرشان را طبق مسير سفر او برنامه ريزي كنند و يا اين كه كم نيستند كساني كه در مسير جاده ابريشم سفر مي كنند و علاقه دارند فضاي زماني كه اين جاده بسيار پر رونق بود را در ذهن خود مجسم كنند، فضايي كه با كمك توصيف سياحان و مورخان ايجاد شده است. حتي خيلي از جهانگرداني كه به ايران سفر كرده اند و از اصفهان ديدار كرده اند، در آرزوي ديدار از شهري بودند كه شاردن توصيف كرده بود.
موضوع اين است كه امروز ادبيات نقش مهمي در توريسم ايفا مي كند و به نظر مي رسد ايران از اين نظر از پتانسيل خوبي برخوردار است كه مورد كم توجهي واقع شده است.
از اين منظر مي توان گفت كه بخش مهمي از جاده ابريشم در ايران واقع شده. آن فضاي افسانه اي هزار و يك شب با اين كه عرب ها به خود منسوب مي كنند همان فضاي اصفهان و شيراز خودمان با آن كاخ ها و كوشك ها و عمارت هاي دلرباست و اين هر دو از جاذبه هاي كم نظير ادبياتي- توريستي هستند كه كشور ما از آنها برخوردار است.
ما نه تنها از ادبيات كهن خود در صنعت گردشگري بهره نبرده ايم بلكه سعي در خلق آثاري نو در اين زمينه هم نداشته ايم و يا آنها را حتي در داخل كشور معرفي نكرده ايم.
يك موضوع نبايد فراموش شود و آن اين كه ايران هنوز براي مردم دنيا كشوري رازآميز محسوب مي شود. هم جذابيت هاي گردشگري و هم ادبياتش ناشناخته باقي مانده است. حرف آخر اين كه اين هر دو براي شناخته شدن مي توانند به كمك هم بيايند.
</TEXT>
</DOC>
<DOC>
<DOCID>HAM2-860116-116</DOCID>
<DOCNO>HAM2-860116-116</DOCNO>
<ORIGINALFILE>/1386/860116/world/_mycity.htm</ORIGINALFILE>
<ISSUE>پنجشنبه 16 فروردين 1386</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
نگاه
سرنوشت يكسان نوروز و مولوي
</TITLE>
<TEXT>


عباس ثابتي
گروه شهري- شايد زياد بي ربط نباشد كه ما نگران باشيم. سالهاست كه سخن از جاذبه هاي مادي و معنوي گردشگري بسياري كه مي تواند انبوهي از گردشگران را از نقاط مختلف دنيا به كشورمان بياورد است اما متاسفانه تا به امروز تمامي اين جاذبه تنها در حد سخنراني ها و برگزاري همايش ها و تشكيل كنفرانس هاي مختلف باقي مانده است و هنوز نتوانسته است از ميان گردشگران جهاني سهمي قابل قبول بدست آورد. ما عادت كرده ايم كه هر ساله به سخنان مسئولان گردشگري كشور گوش دهيم و بي آنكه توقع داشته باشيم كه حتي نياز هاي اوليه گردشگران داخلي را تامين كنند، سخن از رقابت با قطب هاي گردشگري جهان به ميان آورند. اما پس از گذشت سالها هنوز نتوانسته ايم حتي گامي كوتاه فراتر از اولين قدم بگذاريم.
ما نگرانيم. چرا كه بسياري از جاذبه هاي معنوي و مادي ما را بسياري از كشورهاي ديگر در اختيار مي گيرند و تنها كار ما اين است كه با نگاهي حسرت بار به آنان نگاه كنيم. هنوز فراموش نكرده ايم كه كشور تركيه در سال گذشته يكي از بزرگترين مفاخر فرهنگي ادبي ما را به نام خود ثبت كرد و اتفاقا سال 2006 را هم به نام او ناميدند و جشن ها و مراسم هاي گوناگوني نيز در تركيه به اين مناسبت تشكيل شد و ما كه وارثان مولانا محمد بلخي بوديم تنها به عنوان ميهمان در جشن هاي اين چهره بزرگ فرهنگي شركت كرديم. مولانا را دودستي به كشور همسايه تقديم كرديم و نظاره گر برنامه گردشگري اين كشور شديم كه به مناسبت سال مولانا برپا شد.
ما نگرانيم. چرا كه بسياري از كشور هاي همسايه ما از دستاوردهاي تمدني نياكان ما به نام خود بهره مي برند و در اين ميان مسئولان فرهنگي و پاسداران ميراث فرهنگي تنها به سخنان پرشوري دلبسته اند كه هيچ نشان روشني از آن در جامعه بر جا نيست. در آن سوي مرزها و در كشوري مانند تاجيكستان از زبان فارسي به عنوان يكي از مهمترين ميراث كهن ياد مي كنند و با تكيه بر جاذبه هاي فرهنگي و با اتكا به آداب رسوم برآمده از اين فرهنگ گردشگران بسياري را به سوي كشور خود جلب مي كنند، ما در اين سوي مرزها تنها با اعداد و ارقام سرگرم توجيه كارهاي نكرده اي هستيم كه قرار بود سالها پيش انجام مي شد.بله. ما نگرانيم. ماجرا به سه سال پيش بر مي گردد. هنگامي كه نمايندگان كشورهاي ايران، آذربايجان، قزاقستان، تاجيكستان، هند، پاكستان، افغانستان، قرقيزستان، ازبكستان و تركيه در اوت 2004 ميلادي در ايران گرد آمدند تا نوروز را به عنوان يكي از شاهكارهاي ميراث فرهنگي - معنوي جهان به سازمان يونسكو اعلام كنند تا اين سازمان آن را به عنوان يكي از شاهكارهاي ميراث فرهنگي - معنوي جهان به رسميت بشناسد.
اين تصميم اگرچه در آن روزها بسيار بخردانه و قابل توجه بود و اين اجماع ميان ده كشور كه به جز ايران ساير كشورها بطور نسبي اين عيد را پذيرفته بودند، داراي اهميتي بود كه نگراني هاي بسياري را نيزدر سال گذشته به وجود آورد.
پس از آن جلسه، پرونده اي در باره نوروز تهيه و از سوي اين ده كشور به هيات نامگذاري شاهكارهاي سازمان جهاني يونسكو ارائه شد. دو سال بعد نتيجه اوليه اين پرونده به دست نمايندگان كشورهاي مربوطه رسيد كه در آن اعلام شد به دليل ناقص بودن پرونده و كامل نبودن مدارك آن هيات نامگذاري شاهكارهاي يونسكو، ثبت نوروز را در فهرست شاهكارهاي شفاهي و ميراث ناملموس به تعويق مي اندازد تا برخي از كشورها كه اطلاعات كافي در اختيار اين هيات قرار نداده اند مدارك مورد نياز را به هيات مورد نظر تحويل دهند.
آبان ماه سال گذشته نيز رييس پژوهشگاه سازمان ميراث فرهنگي و گردشگري اعلام كرد كه با تكميل پرونده نوروز به عنوان نخستين اثر ميراث معنوي مشترك بين 10 كشور و با هدف بررسي نهايي اين پرونده براي ثبت در فهرست ميراث معنوي، روساي كميسيون هاي ملي يونسكو و مسئولان تهيه پرونده نوروز ارديبهشت ماه امسال(1386)در تهران گرد هم مي آيند.
تمام اين ماجرا بسيار خوب و قابل اعتماد و اطمينان است. هنگامي كه اين اقدامات مسئولان مورد توجه قرار مي گيرد مي توان اميدوار بود كه سازمان مربوطه چندان هم منفعل نبوده و در پي اقدامي مهم است. اما هنگامي نگراني ها زياد مي شود كه از آنسوي مرزها خبر مي رسد كه امسال در كشور تركيه به مناسبت نوروز بي هيچ مقدمه جشن ها و آيين هاي بسيار شكل مي گيرد و اتفاقا در تمام مراحل برگزاري اين جشن ها كه پاي برخي از آنها به تلويزيونهاي رسمي شان نيز كشيده شد نوروز را جشني تركي ناميدند.
ما نگرانيم. چرا كه تركيه همان گونه كه مولوي را بدون ذكر نام ايران ميراث فرهنگي خود خواند و از آن به عنوان يكي از ميراث معنوي خود ياد كرد، نوروز را نيز به عنوان يكي از ميراث شفاهي خود قلمداد كرده و در صدد استفاده فرهنگي از آن است.
امسال تركيه در جشن هاي مختلف كه به مناسبت نوروز در برخي مناطق برگزار كرد هيچ نامي از ايران به ميان نياورد و از ايران نامي نبرد و گويا همان روندي در باره نوروز در حال پيگيري است كه در باره مولانا محمد بلخي و ثبت نام او به عنوان شاعري ترك تبار دنبال مي شد.
اين تنها آغاز ماجرا است. ماجرايي كه ما را هر روز نگرانتر مي كند. اگرچه تا چندي پيش ما از شنيدن نامگذاري سال مولانا چندان نگران نشديم و صرف نامگذاري را غنيمت شمرديم، اما هنگامي كه متوجه شديم اين نامگذاري تا چه اندازه براي كشوري چون تركيه داراي اهميت و اعتبار است ناگهان احساس زيان كرديم.
شايد اين احساس را دوباره تجربه كنيم، هنگامي كه در سالهاي آينده متوجه شويم نوروز به عنوان ميراث شفاهي كشور ديگري به ثبت رسيده است. شايد يكي از مهمترين دلايل اين اتفاق نبود تجربه كافي در ميان مديران گردشگري و ميراث فرهنگي باشد.
نوروز با تمام ويژگي هاي ايراني هم اكنون به عنوان ميراثي مشترك مورد توجه قرار گرفته است. اگرچه اين روند مي تواند به معرفي بسياري از مظاهر و ميراث به جا مانده از نياكان ما منجر شود، اما تجاربي چون مولوي اندكي نگرانمان مي كند.
در آغاز سال جديد بسياري از كشورهاي همسايه كه اتفاقاً در ارائه اين پيشنهاد با ايران همگام بوده اند و يكي از 10 كشور درخواست كننده معرفي نوروز به عنوان ميراث شفاهي مشترك بوده اند، جشن هاي باشكوهي را برگزار كرده اند كه در اين ميان اقدام تركيه شايد بسيار نگران كننده تر از ساير كشورها باشد.
شايد هيچ يك از كشورهاي دهگانه آغاز سال نوشان در نوروز نباشد، اما اينكه آنان به راحتي اين روز و اين رسم بزرگ فرهنگي را از آن خود كنند، بدون توجه به ايران نگران كننده است.پس به ما حق بدهيد كه نگران باشيم.
انصاف بدهيد. ما واقعاً نگرانيم.
</TEXT>
</DOC>
<DOC>
<DOCID>HAM2-860116-117</DOCID>
<DOCNO>HAM2-860116-117</DOCNO>
<ORIGINALFILE>/1386/860116/world/_mycity.htm</ORIGINALFILE>
<ISSUE>پنجشنبه 16 فروردين 1386</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
دريچه
تكرار يك اشتباه
</TITLE>
<TEXT>


 گروه شهري- با نگاهي به سياست هاي گذشته سازمان ميراث فرهنگي، صنايع دستي و گردشگري در سال هاي گذشته، مي توان به خوبي به نكات مبهم و تاريك اين سازمان به ويژه در حوزه گردشگري رسيد. كاستي هايي كه سالهاست از نگاه مسئولان برجسته سازمان گردشگري در تمام دوران حيات اين سازمان دور مانده است و متأسفانه كشورمان را با داشتن جاذبه هاي توريستي مناسب در ميان مقاصد گردشگري جهان به كشوري منزوي تبديل كرده است. در سالها ي گذشته مسئولان وقت سازمان گردشگري براي رشد و توسعه اين صنعت كه هم اكنون به عنوان اولين صنعت بسياري از كشورها قلمداد مي شود، با ايجاد مناطق گردشگري سعي در ايجاد و گسترش امكانات داشتند. به همين دليل مناطق گردشگري كشور به هفت منطقه ويژه گردشگري تبديل شد. اگرچه اين حركت در نگاه اول بسيار خوب و داراي اهميت بود، اما به دليل نادرست بودن بسياري از سياست ها امكان برنامه ريزي و توسعه اين مناطق فراهم نشد. در واقع سازمان گردشگري براي فراهم آوردن بستر مناسب براي تقويت گردشگري در مناطق هفت گانه به اجراي پروژه هاي مختلف روي آورد؛ پروژه هايي كه به زعم بسياري از دست اندركاران به منظور تقويت اين صنعت به اجرا درآمد. اما از آنجا كه بسياري از اين پروژه ها بدون نگاه كارشناسي و جامعه شناسي به اجر درآمد، خيلي زود نگراني كارشناسان را برانگيخت. اين واقعيت كه بسياري از پروژه هاي به اجرا درآمده در مناطق مختلف گردشگري با اهداف برنامه توسعه كشور سازگار نيست و خارج از برنامه  مذكور در حال اجراست، خيلي زود آشكار شد. از طرفي بسياري از پروژه هاي كلان در مناطق گردشگري نيز به ترويج سنتي گردشگري كمك مي كردند و نمي توانستند اهداف كلي سازمان را پياده كنند.
شايد همين نگاه باعث شد كه اين صنعت در طول سال هاي گذشته همچنان در ركود به سر ببرد و نتواند به رشد فزاينده جهاني اين صنعت حتي گامي نزديك تر شود. البته نمي توان بسياري از دستاوردهاي اين سازمان را ناديده گرفت؛ اقداماتي كه شايد بسيار تأثيرگذار بود. اما به هر روي اين سازمان نتوانست آن گونه كه بايد صنعت گردشگري را توسعه دهد و حتي براي گردشگران داخلي نيز چندان امكانات مناسبي بر اساس مناطق توريستي به وجود آورد.
در اين ميان شايد آنچه بسيار قابل توجه بود، تغيير مديريت سازمان در طول سال هاي گذشته و ادامه همان اشتباهاتي است كه انگار از مديري به مدير ديگر به ارث مي رسد. هر چند در روزهاي آغاز به كار مسئولان سازمان ميراث فرهنگي، صنايع دستي و گردشگري هياهوي بسياري به راه افتاده بود كه نويد انقلابي نوين در عرصه گردشگري را مي داد، اما خيلي زود و به دور از اين هياهوها سازمان به همان راهي رفت كه ديگران رفته بودند. هر چند روزهاي زيادي از اقدامات مديران جديد اين سازمان نمي گذرد اينكه سازماني كه هم اكنون داعيه دار رشد و حركت جهنده در طول مديريت جديدش است شايد نتوانسته است اقدامي جدي در اين عرصه داشته باشد.
شايد يكي از مهمترين و اساسي ترين اقدامات اين سازمان افزودن غيركارشناسي مناطق گردشگري است. در طول سال هاي گذشته و دولت هاي قبلي تنها هفت منطقه گردشگري وجود داشت كه هر منطقه با توجه به شرايط تاريخي- اقليمي و فرهنگي استان هاي مختلف هر كدام را در يك گروه قرار داده و سعي در نگاهي تازه به مناطق مختلف كشور داشت. اما سازمان گردشگري در سال گذشته با افزايش چشمگير اين مناطق از هفت منطقه به 296 منطقه، سعي در جبران تمام كاستي هاي اين صنعت در طول سالهاي گذشته داشت. اين در حالي است كه دولت در طول سال هاي گذشته نتوانست براي تنها 7 منطقه گردشگري خود برنامه اي مشخص و كارشناسي تهيه كند اين سؤال همواره وجود دارد كه مسئولان سازمان چگونه و بر اساس كدام برنامه قصد توسعه و گسترش اين مناطق را دارند. آيا تنها با افزايش گردشگاه هاي كشور مي توان اميدوار بود كه سازمان گردشگري به اهدافش رسيده است حال آن كه تمامي اين مناطق مي بايست تحت برنامه چهارم توسعه كشور درآيند و بر اساس چشم انداز آن حركت كنند؟ شايد اين حركت سازمان گردشگري در نگاه اول داراي اهميت باشد، اما سازماني كه نتوانسته براي تنها 7منطقه گردشگري خود برنامه داشته باشد، چگونه مي تواند براي 296 گردشگاه برنامه ريزي كند؟
</TEXT>
</DOC>
<DOC>
<DOCID>HAM2-860116-118</DOCID>
<DOCNO>HAM2-860116-118</DOCNO>
<ORIGINALFILE>/1386/860116/world/_sciew.htm</ORIGINALFILE>
<ISSUE>پنجشنبه 16 فروردين 1386</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">علمی فرهنگی.علمی</CAT>
<CAT xml:lang="en">Science and Culture.Science</CAT>
<TITLE>
به بهانه راه اندازي خط توليد مفصل مصنوعي در كشور
تعويض بند وبست دست وپا
</TITLE>
<TEXT>



آذين محبي نژاد
در آخرين روزهاي سال گذشته، خط توليد مفاصل مصنوعي در كشورمان راه اندازي شد. در كشور ما سالانه حدود 6 تا 7 هزار نفر تحت عمل جراحي تعويض مفصل قرار مي گيرند و راه اندازي اين خط توليد بدان معناست كه ما از اين پس نه تنها نيازمند وارد كردن مفاصل مصنوعي از كشورهاي خارجي نيستيم، بلكه حتي قادر خواهيم بود محصولات ارتوپدي ايراني را به خارج نيز صادر كنيم. دكتر حسين سامي مدير اين طرح گفته است اين خط توليد مي تواند سالانه 11 هزار دست پروتز مفصل ران و 7 هزار دست پروتز مفصل زانو توليد كند. دكتر سامي مي گويد تا پيش از اين خريد پروتزهاي لازم براي عمل جراحي تعويض مفصل بسيار گران بوده چرا كه اين پروتزها به دليل وارداتي بودن قيمت زيادي داشتند و بيمه ها نيز هزينه آن را تقبل نمي كردند. با توليد نوع ايراني همين مفاصل مي توان اميدوار بود كه شركت هاي بيمه نيز پرداخت بخشي از هزينه هاي آن را بپذيرند. اما نمي خواهيد بدانيد اصولاً مفصل ها براي چه تعويض مي شوند؟
آرتروز يكي از شايع ترين علل نياز به تعويض مفاصل است. در اين بيماري غضروف موجود در مفصل، كم كم ساييده شده و در نتيجه سطح محافظت كننده انتهاي استخوان ها در محل مفصل، تحليل مي رود و اين موضوع سبب دردناك شدن مفصل مي شود. با وجود آن كه درد ناشي از آرتروز مفاصل تا حدود زيادي با تغيير سبك زندگي و استفاده از داروها قابل تحمل است، اما گاهي آرتروز به حدي شديد مي شود كه فرد توان استفاده از مفصل را از دست مي دهد. وقتي غضروف به شدت تحليل مي رود، استفاده از مفاصل بسيار دردناك شده و فرد ديگر نمي تواند آزادانه مفصل خود را در همه جهات تكان دهد و اين موضوع باعث كاهش دامنه حركتي مفصل و بازماندن شخص از كارهاي روزمره مي شود و در آن صورت چاره اي جز جراحي و جايگزين كردن مفصل باقي نمي ماند. گاهي هم علت نياز به تعويض مفصل اتفاق ديگري نظير حوادث و تصادفات است. مثلاً سالمنداني كه دچار پوكي استخوان شده اند ممكن است با يك ضربه خفيف، دچار شكستگي استخوان و دررفتگي مفاصل شوند. در چنين حالتي و بويژه زماني كه احتمال جوش خوردن استخوان هاي شكسته اندك بوده و بازگرداندن مفصل به شكل اوليه خود ناممكن است، پزشك از پروتزها و مفاصل مصنوعي براي ترميم استخوان ها و بازسازي مفاصل كمك مي گيرد.
مفصل ران مصنوعي
مفصل ران يكي از شايع ترين مفاصلي است كه مورد تعويض قرار مي گيرد و جالب است بدانيد كه جايگزين كردن مفصل دررفته ران با مفصل مصنوعي يكي از صد پيشرفت برتر علم پزشكي در قرن اخير شناخته شده است. استفاده از اين مفصل تا كنون توانسته درد و رنج صدها هزار نفر را در سراسر جهان كاهش دهد. شايع ترين علت تعويض اين مفصل همان طور كه گفتيم، آرتروز است و پس از آن آسيب هاي ناشي از عفونت مفصل و شكستگي ناشي از زمين خوردن، آن هم در زنان مسني كه دچار پوكي استخوان شده اند، موجب نياز به مفصل ران مصنوعي مي شود.
امروزه بيش از 60 نوع مفصل ران در دنيا وجود دارد كه پس از كار گذاشته شدن در بدن، عمري معادل ده سال يا بيشتر دارند. مفصل مصنوعي ران به طور كلي شامل سه بخش است؛ قسمت اول يك گلوله فلزي از آلياژ كبالت يا تيتانيوم است كه به جاي سر استخوان ران به كار مي رود. قسمت دوم يك بخش ميله اي شكل است كه به اين گلوله وصل بوده و در پايين آن درست در وسط استخوان ران فرو مي رود و در نهايت يك قطعه كاسه اي شكل پلاستيكي كه به طور جداگانه در استخوان هاي لگن كار گذاشته مي شود. گلوله فلزي مي تواند در كاسه پلاستيكي حركت كرده و حركات مفصل ران را به بيمار بازگرداند.
مفصل شانه
يكي ديگر از مفاصلي كه نوع مصنوعي آن تا كنون ساخته شده، مفصل شانه است. شانه انسان مفصلي است كه بسيار به مفصل ران شبيه است. اين مفصل نيز به طور طبيعي از نوع گوي و كاسه اي است و نوع مصنوعي آن هم بر همين اساس ساخته شده. گوي مفصل، سر استخوان بازوست و كاسه اي كه اين گوي در آن چرخش مي كند، لبه استخوان كتف انسان است. براي تعويض مفصل شانه، سر استخوان بازو يا همان گوي مفصل را برمي دارند و به جاي آن يك قطعه فلزي قرار مي دهند. اين قطعه نيز به قطعه ميله مانندي وصل است كه در مركز استخوان بازو فرو مي رود. بخش كاسه اي مفصل يعني لبه كتف نيز در حين عمل، تراشيده مي شود و با يك بخش پلاستيكي همانند خود جايگزين مي شود. اين نيمكره پلاستيكي جديد، به وسيله ماده اي سيمان مانند به بقيه استخوان كتف مي چسبد.
مفصل زانو
در مفصل زانو برخلاف مفاصل ران و شانه از گوي و كاسه خبري نيست بلكه مفصل زانو بيشتر از دو سطح تشكيل شده كه با غضروف پوشيده شده و حركت استخوان ها را بر روي هم ممكن مي كنند. اين مفصل به دليل آن كه بخش زيادي از وزن بدن را تحمل مي كند، از شايع ترين مفاصلي است كه مسن ترها از درد آن رنج مي برند.
براي تعويض مفصل زانو معمولاً از دو قطعه استفاده مي شود كه يكي فلزي و از جنس كبالت، كروم يا تيتانيوم است و ديگري از ماده اي پلاستيكي به نام پلي اتيلن ساخته شده. مفصل زانو را مي توان به چهار فرم جايگزين كرد؛ در روش اول كه بيش از ديگر روش ها انجام مي شود، تنها سطوح مفصلي جايگزين مي شوند و رباط ها و عضلات نگهدارنده مفصل همچنان در جاي خود باقي مي مانند. اين نوع مفصل مصنوعي به خودي خود فاقد استحكام است و براي ثابت ماندن به عضلات و رباط هاي فرد وابسته است. در روش هاي ديگر مفصل مصنوعي استفاده شده خود نيز تا حدودي استحكام دارد و ممكن است پزشك براي كار گذاشتن مفصل مصنوعي رباط هاي داخل مفصل زانوي فرد را بردارد. در نوعي ديگر از جايگزيني مفصل زانو مي توان تنها نيمي از مفصل را جايگزين كرد و اين كار معمولاً زماني انجام مي شود كه تنها يك طرف مفصل آسيب ديده باشد و بتوان سمت ديگر آن را حفظ كرد. امروزه با پيشرفت هاي روزافزون ساخت مفاصل، زانوهاي مصنوعي مي توانند عمري حتي معادل پانزده سال داشته باشند.
مفاصل كوچك
در حالي كه بيشترين مفاصل تعويضي را مفاصل ران و زانو تشكيل مي دهند كه از مفاصل بزرگ بدن هستند، اما فناوري ساخت مفاصل مصنوعي تا حد توليد مفاصل كوچكي چون مفاصل انگشتان نيز پيش رفته و امروزه اين مفاصل نيز قابل جايگزيني هستند. مشكل جايگزيني مفاصل انگشتان اين است كه در طول روز صدها بار مورد استفاده قرار مي گيرند و چنانچه بخواهيم جايگزيني براي آنها پيدا كنيم بايد از ماده اي استفاده كنيم كه به اين زودي ها ساييده نشده و از بين نرود. در دهه 1960 دانشمندان موفق به توليد مفاصل مصنوعي سيليكوني شدند و امروزه مفاصل پلاستيكي و فلزي هم در جايگزين كردن مفصل انگشتان با كف دست به كار مي روند. اما دانشمندان اكنون مفاصل مصنوعي انگشتان را از جنس دريچه هاي مصنوعي قلب مي سازند چرا كه اين مواد با ميليون ها بار پمپ كردن قلب نيز فرسوده نمي شوند و جايگزين خوبي براي مفاصل انگشتان به نظر مي آيند. جايگزيني مفاصل انگشتان بيشتر در افرادي صورت مي گيرد كه به بيماري آرتريت روماتوييد مبتلا هستند. اينكه مفصل انتخابي از چه جنسي باشد بسته به درجه سلامت بيمار، استفاده اي كه بعدها قرار است از مفصل بكند و در نهايت تصميم جراح است.اما از آنجا كه هميشه پيشگيري بهتر از درمان است بهتر است با ورزش و تقويت عضلات، كاهش وزن و مصرف مداوم لبنيات از مفاصلتان نگهداري كنيد!
</TEXT>
</DOC>
<DOC>
<DOCID>HAM2-860116-119</DOCID>
<DOCNO>HAM2-860116-119</DOCNO>
<ORIGINALFILE>/1386/860116/world/_sciew.htm</ORIGINALFILE>
<ISSUE>پنجشنبه 16 فروردين 1386</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">علمی فرهنگی.علمی</CAT>
<CAT xml:lang="en">Science and Culture.Science</CAT>
<TITLE>
توصيه هاي پزشكان براي استفاده از انواع مسكن ها
استامينوفن يا بروفن؟ مسأله اين نيست
</TITLE>
<TEXT>


دكتر محمدعلي شهاب الدين
اگر يك روز فرزند شما كمي تب كرد، چه دارويي به او مي دهيد؟ استامينوفن يا بروفن؟ هر دو خوب است ولي معمولاً در شروع درمان، استامينوفن ترجيح داده مي شود. حالا اگر پاي فرزندتان پيچ خورد و دردش ساكت نمي شد، به او كدام دارو را مي دهيد؟
اين مسأله كه براي كاهش درد در كودكان كدام مسكن مناسب تر است، نه تنها براي پدر و مادرها، بلكه گاهي براي پزشكان هم مورد سؤال بوده است. اما با انجام تحقيقاتي كه نتايج آن در نشريه معتبر pediatrics منتشر شد، به نظر مي رسد ديگر بتوان يك دارو را به عنوان بهترين مسكن در كودكان معرفي كرد: بروفن؛ اين است معجزه التيام بخش درد كودكان.
در اين پژوهش، تأثير بروفن، استامينوفن و كدئين، يعني سه تا از معروفترين مسكن ها، در 300 كودك مراجعه كننده به بخش اورژانس يكي از بيمارستان هاي كودكان در شهر اتاوا واقع در كانادا مورد ارزيابي قرار گرفت. اين كودكان كه 6 تا 17 سال سن داشتند و همگي دچار شكستگي استخوان يا پيچ خوردگي يا كشيدگي اندام ها شده بودند در بدو ورود به اورژانس به طور تصادفي به 3 گروه تقسيم شدند و هر گروه يك دارو را دريافت كرد. پس از نيم ساعت از دريافت داروها، تأثير آنها در كاهش درد در هر 3 گروه تقريباً يكسان بود ولي با گذشت يك ساعت از زمان تجويز دارو، كودكاني كه بروفن دريافت كرده بودند، درد كمتري نسبت به 2 گروه ديگر داشتند.
البته براي اين كه نتايج ملموس تر باشند و با دقت بيشتري بتوان تأثير داروها را مقايسه كرد، پژوهشگران مقياسي را تعريف كردند، به اين ترتيب كه به حداكثر درد عدد 100 تعلق گرفت و هرچه درد كمتر مي شد، از اين عدد كاسته مي شد. يك ساعت پس از مصرف دارو، در كودكاني كه بروفن مصرف كرده بودند، ميزان درد 24 نمره كاهش يافت ولي در دو گروهي كه استامينوفن و كدئين مصرف كرده بودند، ميزان درد به ترتيب 11 و 12 نمره كاهش نشان داد. اين تفاوت پس از 2 ساعت از مصرف دارو همچنان باقي بود.
از سوي ديگر، 60 دقيقه پس از مصرف دارو، پزشكان در 50 درصد از كودكاني كه بروفن دريافت كرده بودند، ميزان كاهش درد را كافي و مناسب ارزيابي كردند ولي اين ميزان در گروهي كه كدئين دريافت كرده بودند 40 درصد و در دريافت كنندگان استامينوفن، 36 درصد بود.
به گفته دكتر استيون كراگ، رئيس بخش اورژانس بيمارستان كودكان شيكاگو، پيش از اين هم پزشكان براي تسكين دردهاي ناشي از شكستگي استخوان در كودكان، بروفن را ترجيح مي دادند، ولي مطالعه اخير، اين تجربه پزشكان را مورد تأييد قرار داد. به گفته پژوهشگران، به طور كلي، در موارد دردهاي ناشي از جراحت و صدمه به اعضا(تروما)، بروفن تأثير بيشتري نسبت به استامينوفن دارد. اما چرا؟ دليل اين تفاوت چيزي نيست جز تفاوت در مكانيسم عمل اين داروها، بروفن خاصيت ضد التهابي دارد ولي استامينوفن و كدئين، خير.
مسكن هاي معروف
به طور كلي در كشور ما 3 مسكن و تب بر، چه براي كودكان و چه بزرگسالان، از بقيه پركاربردترند.
معروف ترين داروي مسكن كه در هر خانه اي پيدا مي شود، چيزي نيست جز استامينوفن. اين داروي محبوب و مؤثر كه حدود يك قرن پيش ساخته شد، حكم آچار فرانسه را دارد، هر كسي تب مي كند، اولين توصيه، استامينوفن است. سرش درد مي گيرد، باز استامينوفن توصيه مي شود. دست و پايش درد مي گيرد، سراغ استامينوفن مي رود و....
استامينوفن، يك داروي ضد تب بسيار مؤثر است كه با تأثير بر مركز كنترل حرارت بدن در هيپوتالاموس واقع در مغز، تب را كاهش مي دهد. همچنين اين دارو، براي كاهش دردهاي خفيف تا متوسط كاربرد دارد ولي فاقد اثرات ضد التهابي است و به همين دليل در مواردي كه علت ايجاد درد، بروز التهاب در يك محل است، مثلاً در اثر ضربه، كبودشدگي، كشيدگي يا شكستگي، تأثير آن در مقايسه با مسكن هاي ضد التهابي مثل بروفن كاهش مي يابد.
استامينوفن معمولاً به صورت قرص هاي 325 ميلي گرمي در بالغين مصرف مي شود ولي در اطفال معمولاً از قطره، شربت يا شياف آن استفاده مي شود و كاربرد اصلي آن هم كاهش تب است. نحوه تجويز استامينوفن در كودكان برحسب سن متفاوت است؛ مثلاً در كودكان 6 تا 9 سال به صورت 320 ميلي گرم هر 6-4 ساعت تجويز مي شود ولي در كودكان كم سن و سال تر بايد اين ميزان كاهش يابد. در ضمن مهم است اين را بدانيد كه هرچند استامينوفن داروي كم خطر و مطمئني است، ولي مصرف مقادير زياد آن مي تواند به شدت به كبد آسيب برساند. بنابراين استامينوفن و كلاً هر دارويي را از دسترس اطفال دور نگه داريد.
اما بروفن؛ بروفن كه نام كامل آن ايبوپروفن است، از معروف ترين داروهاي گروه داروهاي ضد التهاب غير استروئيدي(nsaid)محسوب مي شود كه به صورت قرص و شربت وجود دارد. ساير داروهاي معروف اين گروه عبارتند از آسپيرين، ايندومتاسين و....
اين گروه از داروها نه تنها اثر ضد تب دارند بلكه با كاهش التهاب، در كنار مكانيسم هاي ديگر، درد را هم كاهش مي دهند. از جمله شايع ترين عوارض اين دسته از داروها، ايجاد ناراحتي گوارشي، زخم و خونريزي معده است كه البته اين عوارض در مصرف كنندگان آسپيرين بيشتر ديده مي شود.
اما آسپيرين كه نام اصلي آن، استيل ساليسيليك اسيد يا asa است، از 80 سال پيش، به عنوان يك داروي مؤثر در كاهش تب و تسكين درد شناخته شده است اما به دليل عوارض جانبي مهمي كه دارد، به ويژه در كودكان، معمولاً استامينوفن يا بروفن ترجيح داده مي شود. يكي از مهمترين عوارض آسپيرين، آثار گوارشي و ايجاد خونريزي معده است.
از ديگر عوارض بسيار مهم و البته نه چندان شايع آسپيرين، ايجاد بيماري بسيار خطرناك كبدي در كودكان دچار آبله مرغان يا ساير بيماري هاي ويروسي است. بنابراين در موارد شك به ابتلا به آبله مرغان يا ساير بيماري هاي ويروسي نظير آنفلوآنزا به هيچ وجه از آسپيرين استفاده نكنيد. به طور كلي توصيه مي شود با وجودي كه تهيه آسپيرين به نسخه پزشك نياز ندارد، به دليل وجود داروهاي مؤثري نظير استامينوفن يا بروفن، بدون نظر پزشك از آسپيرين به ويژه در كودكان استفاده نكنيد.
فراموش نكنيد
نكته مهمي كه در مورد داروهاي فوق بايد بدانيد اين است كه اين داروها صرفاً علائم بيماري نظير تب و درد را كاهش مي دهند ولي عامل بيماري را درمان نمي كنند. بنابراين، هرچند اين داروها بدون نسخه پزشك به فروش مي رسند، تنها در مواردي كه علائم بيماري خفيف و محدود است و علت آن هم مشخص است، به طور سرخود از اين دارو استفاده كنيد.
در غير اين صورت، مثلاً اگر كودك شما بدحال است، يا در كنار تب، علائمي نظير گلودرد، سرفه شديد، سوزش ادرار، اسهال و... دارد، يا اين كه مثلاً در محل وارد آمدن ضربه، دچار تورم و قرمزي و درد شديد شده است حتماً به پزشك مراجعه كنيد تا در صورت لزوم، آنتي بيوتيك مناسب يا ساير داروهاي لازم را براي كودك تجويز كند، زيرا همان طور كه اشاره شد، استامينوفن و بروفن، عامل بيماري را از بين نمي برند و تنها علائم را بهبود مي بخشند. نكته مهم ديگر اين كه اگر شما استامينوفن يا بروفن را براي كودكتان شروع كرديد و ظرف 3-2 روز تب يا درد او كاهش نيافت، حتماً به پزشك مراجعه كنيد.
</TEXT>
</DOC>
<DOC>
<DOCID>HAM2-860116-120</DOCID>
<DOCNO>HAM2-860116-120</DOCNO>
<ORIGINALFILE>/1386/860116/world/_sciew.htm</ORIGINALFILE>
<ISSUE>پنجشنبه 16 فروردين 1386</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">علمی فرهنگی.علمی</CAT>
<CAT xml:lang="en">Science and Culture.Science</CAT>
<TITLE>
جهان سلامت
سلول هاي بنيادي باز هم خبرساز شدند
</TITLE>
<TEXT>
گروه سلامت- سلول هاي بنيادي يكي از مهم ترين سوژه هاي مطالعات دانشمندان سراسر دنيا هستند. در حالي كه هر روز خبري از كشفي تازه به گوش مي رسد، تازه ترين خبر اين است كه پژوهشگران انگليسي براي اولين بار بخش هايي از يك قلب انسان را با استفاده از سلول پايه پرورش داده اند و يك گام ديگر براي تحقق روياي ساختن اعضاي پيوندي مصنوعي برداشته شده است.
مجدي يعقوب، رئيس تيم پژوهشگران به بي .بي .سي گفته است كه چنانچه آزمايش روي حيوانات موفقيت آميز باشد در ظرف سه سال مي توان از نسوج قلب كه به طور مصنوعي پرورش داده شده براي پيوند استفاده كرد.
اين پژوهشگران با پرورش سلول پايه اي كه از مغز استخوان گرفته بودند، موفق به تهيه سلول هاي دريچه قلب شدند.
اين نسوج بعدا به حيواناتي مانند گوسفند و خوك پيوند زده شده و نتيجه بررسي خواهد شد. پروفسور يعقوب مي گويد: احتمال دارد پرورش يك قلب كامل از طريق سلول پايه، اگرچه طرحي بلندپروازانه است، تا 10 سال ديگر امكان پذير شود. پروفسور يعقوب مي افزايد: چنانچه بخش از كارافتاده قلب بيمار با نسوجي كه از سلول پايه درست شده و از نظر ژنتيكي با بيمار همخواني دارد عوض شود، احتمال اينكه پيوند موفقيت آميز نباشد و بدن بيمار آن را رد كند وجود نخواهد داشت.
دو سال قبل، دانشمندان در آمريكا هم از پيشرفتي در تحقيقات روي سلول پايه استخراج شده از جنين انسان خبر دادند كه نهايتاً مي تواند به پرورش ارگان هاي مختلف بدن در آزمايشگاه منجر شود. سلول هاي پايه استخراج شده از جنين انسان از توانايي بالقوه براي بدل شدن به كليه انواع سلول هاي بدن برخوردارند. همين خصلت سلول هاي پايه است كه آنها را در زمينه توسعه شيوه هاي معالجاتي نوين براي بيماري ها تا اين اندازه جذاب مي سازد.
اما بازآفريني آغازگرهاي بيولوژيكي كه باعث تبديل سلول هاي پايه به بافت هاي مختلف بدن شود براي پژوهشگران دشوار است. اگرچه دانشمندان موفق شده اند سلول هاي پايه جنيني را طوري دستكاري كنند كه به نوعي سلول بدوي به نام اندودرم بدل شود. اندودرم(endoderm)مركزي ترين لايه جنين حيوانات(از جمله انسان)است كه در جريان رشد جنين به دستگاه گوارش، دستگاه تنفسي و ساختارهاي مرتبط با آنها بدل مي شود. اين در حالي است كه دو سال قبل دانشمندان در فرانسه هم آسيب ديدگي قلبي در گوسفند را با استفاده از سلول هاي پايه جنيني درمان كرده اند.
آن مورد نخستين موردي بود كه نشان مي داد سلول هاي استخراج شده از موش مي تواند سلامت حيوانات بزرگتر را بهبود بخشد و اشاره مي كند كه اين تكنيك ممكن است در مورد انسان نيز موثر باشد. البته در گذشته از سلول هاي پايه جنيني با موفقيت براي درمان نارسايي قلبي در جوندگان استفاده شده بود، اما نخستين بار در فرانسه بود كه سلول هاي موش به حيوانات بزرگتر پيوند زده شد.
محققان سلول هاي پايه اي را كه با تكنيك هاي خاصي آماده شده بود به قلب آسيب ديده 9گوسفند پيوند زدند و يك ماه بعد اين گوسفندها در مقايسه با گروه ديگري از گوسفندها كه اين پيوند را دريافت نكرده بودند، از سلامت قلبي بسيار بيشتري برخوردار شدند.
</TEXT>
</DOC>
<DOC>
<DOCID>HAM2-860116-121</DOCID>
<DOCNO>HAM2-860116-121</DOCNO>
<ORIGINALFILE>/1386/860116/world/_sciew.htm</ORIGINALFILE>
<ISSUE>پنجشنبه 16 فروردين 1386</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">علمی فرهنگی.علمی</CAT>
<CAT xml:lang="en">Science and Culture.Science</CAT>
<TITLE>
نكته بهداشتي روز
بهار، فصل آلرژي
</TITLE>
<TEXT>
تشخيص ماده آلرژي زا آن هم زماني كه منجر به واكنش شديد و يكباره سيستم عصبي شده است، به سادگي امكانپذير نيست. محيط اطراف ما مملو از عناصر و تركيبات شيميايي گوناگوني است كه هر كدام مي توانند منجر به بروز آلرژي شوند. بهار فصلي است كه پيراهن سبزي براي پيكر عريان طبيعت به ارمغان مي آورد.
اما اين پيراهن سبز گاه اسباب دردسر مي شود! با گرم شدن هوا و شروع زندگي دوباره گياهان برخي از بيماريهاي فصلي مانند انواع آلرژي ها نيز افزايش پيدا مي كنند.
پراكندگي ذرات گرده گلها، جوانه برگها، پوست تازه درختان و يا عطر و بوي آنها در محيط منجر به بروز حساسيت هاي فصلي يا همان آلرژي مي شوند. آلرژي در واقع عكس العمل شديد سيستم ايمني هنگام ورود يك ماده خارجي به بدن است.
اين كه چه موادي و با چه شدتي مي توانند موجب بروز آلرژي شوند و يا چرا برخي افراد در برابر اين مواد حساس ترند سوالاتي هستند كه پاسخ آنها بستگي به سيستم ايمني هر فرد دارد. هر چند كه عنوان مي شود آلرژي ها در دسته بيماري ها قرار نمي گيرند، اما اين حساسيت هاي شديد گاه غير قابل تحمل تر از بيماريها مي شوند. آلرژي هاي فصلي، مانند آلرژي هايي كه در اثر تحريك شدگي دستگاه تنفسي بروز مي كنند و با نشانه هايي مانند آبريزش بيني يا عطسه همراهند، آلرژي هايي هستند كه تنها در مقطع زماني خاصي مانند فصل بهار و يا پاييز و به علت افزايش ذرات مواد مختلف در هوا و محيط اطراف بروز مي كنند.
ورود اين مواد به بدن اغلب منجر به افزايش ترشح هيستامين مي شود. هيستامين ماده ترشحي درون ريزي است كه با تحريك اعصاب پيام را در سراسر بدن منتشر مي كند. حالتي كه موجب آشفتگي و برانگيختگي سيستم ايمني مي شود.
تقريبا تمامي  داروهايي كه در مورد انواع مختلف آلرژيها تجويز مي شوند تنها آرامش بخش و ضد التهابند. اين داروها به طور موقت شدت برانگيختگي سيستم ايمني را كاهش مي دهند و فرد را كمي آرام مي كنند.
اما تا زماني كه فرد در ارتباط با ماده آلرژي زاست و اين ماده وارد بدن مي شود تحريك سيستم ايمني ادامه خواهد داشت. ادامه اين شرايط و طولاني شدن دوره حساسيت يا آلرژي عواقب جدي تري به دنبال خواهد داشت.
بر اساس بررسي هاي صورت گرفته و آمار منتشر شده توسط انجمن پزشكان متخصص دستگاه تنفسي و ريه ها در آلمان، افرادي كه دچار حساسيت فصلي مي شوند بيشتر از سايرين در خطر ابتلا به بيماري هايي مانند بيماري آسم قرار دارند.
</TEXT>
</DOC>
<DOC>
<DOCID>HAM2-860116-122</DOCID>
<DOCNO>HAM2-860116-122</DOCNO>
<ORIGINALFILE>/1386/860116/world/_sciew.htm</ORIGINALFILE>
<ISSUE>پنجشنبه 16 فروردين 1386</ISSUE>
<DATE calender="Western">2007-04-05</DATE>
<DATE calender="Persian">1386/01/16</DATE>
<CAT xml:lang="fa">علمی فرهنگی.علمی</CAT>
<CAT xml:lang="en">Science and Culture.Science</CAT>
<TITLE>
جدول اعداد
314
</TITLE>
<TEXT>


تصحيح و توضيح
جدول سودوكوي روز
سه شنبه با شماره 313 در روز چهارشنبه با شماره 312 تكرار شده است. بدين وسيله از خوانندگان گرامي پوزش مي خواهيم.
اعداد 1 تا 9 را در هر يك از سطرها و ستون ها و مربع هاي كوچك 3 در 3 طوري قرار دهيد كه فقط يك بار نوشته شود. پاسخ جدول را فردا در روزنامه ملاحظه خواهيد كرد.
</TEXT>
</DOC>
</HAMSHAHRI2>