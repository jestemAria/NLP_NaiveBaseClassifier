<?xml version="1.0" encoding="utf-8"?>
<!DOCTYPE HAMSHAHRI2 SYSTEM "hamshahri.dtd">
<HAMSHAHRI2>
<COPYRIGHT>
Hamshahri2 Corpus, Beta Release!
Copyright 2004-2008, Database Research Group (DBRG), Faculty of Engineering, University of Tehran
All the news content in the corpus is copyrighted by Hamshahri Newspaper (www.hamshahri.net)

Homepage:
http://ece.ut.ac.ir/dbrg/hamshahri/ham2

Contact:
darrudi@insf.org 

Please view the enclosed `Help.txt` file in the package for more information (tag description, etc).

IT IS A BETA RELEASE, PLEASE DON NOT REDISTRIBUTE IT!
</COPYRIGHT>
<DOC>
<DOCID>HAM2-851206-001</DOCID>
<DOCNO>HAM2-851206-001</DOCNO>
<ORIGINALFILE>/1385/851206/news/_adabh.htm</ORIGINALFILE>
<ISSUE>يكشنبه 6 اسفند 1385 - سال چهاردهم - شماره4215 - Feb 25, 2007</ISSUE>
<DATE calender="Western">2007-02-25</DATE>
<DATE calender="Persian">1385/12/06</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
براي نخستين بار در مهم ترين موزه هنر جهان
آثار يك هنرمند ايراني به نمايش درمي آيد
عكس:محمد توكلي
</TITLE>
<TEXT>


ايسنا- براي نخستين بار آثار يك هنرمند زنده دنيا در موزه هنر مدرن نيويورك به نمايش درمي آيد.
عباس كيارستمي، فيلمساز مطرح سينماي ايران، هنرمندي است كه مجموعه آثارش اعم از فيلم، عكس، انيستاليشن و ويدئوآرت در برنامه بزرگداشت وي با عنوان عباس كيارستمي: تصويرساز در موزه هنر مدرن نيويورك(moma)از10اسفند تا 6 فروردين آينده( اول تا 26 مارس)به نمايش درمي آيند.
اين هنرمند اكنون براي شركت در اين برنامه به نيويورك رفته و به گفته خودش قرار است هر كاري كه تاكنون انجام داده همراه با برگزاري يك ورك شاپ در موزه به نمايش درآيند.
كيارستمي در اين ورك شاپ درباره شيوه هاي كار كردن با حداقل امكانات صحبت خواهد كرد.
آثار مربوط به فيلم هاي كيارستمي از نان و كوچه تا  آخرين اثرش فرش ايراني به انضمام تعدادي از فيلم هايي كه اين هنرمند در كانون پرورش فكري كودكان و نوجوانان ساخته است، براي اولين بار در آمريكا به نمايش درمي آيند.
گفتني است موزه هنر مدرن نيويورك همانند موزه تيت لندن از مهم ترين موزه هاي هنر دنياست كه به نمايش آثار هنرمندان برجسته جهان مبادرت مي كند.
</TEXT>
</DOC>
<DOC>
<DOCID>HAM2-851206-002</DOCID>
<DOCNO>HAM2-851206-002</DOCNO>
<ORIGINALFILE>/1385/851206/news/_adabh.htm</ORIGINALFILE>
<ISSUE>يكشنبه 6 اسفند 1385 - سال چهاردهم - شماره4215 - Feb 25, 2007</ISSUE>
<DATE calender="Western">2007-02-25</DATE>
<DATE calender="Persian">1385/12/06</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
گشايش پنجمين جشنواره بين المللي پويانمايي تهران
تماشاي 20 هزار دقيقه انيميشن در 5 روز
</TITLE>
<TEXT>


گروه ادب و هنر- پنجمين جشنواره بين المللي پويانمايي تهران،صبح امروز در 5 سالن سينما آغاز به كاركرد. 5 روز برگزاري اين جشنواره فرصت مناسبي است براي تماشاي انبوه فيلم هاي انيميشني كه شايد هيچ گاه ديگر فرصتي براي تماشاي آنها فراهم نشود. از امروز 20هزار دقيقه انيميشن از آخرين آثار پويا نمايي ايراني و خارجي كه هيچ وقت در كشور ما به اكران عمومي در نمي آيند، در 325 سانس در جشنواره پويانمايي تهران به نمايش در مي آيند.
جشنواره امسال شامل بخش هاي مختلف از جمله مسابقه سينماي ايران و بين الملل، چشم انداز، نمايش هاي ويژه، كارگاه ها و نشست هاي تخصصي است كه ساعت 9صبح در سالن اصلي،سالن غديرو آسمان مركز آفرينش هاي فرهنگي و هنري،سينما كانون و سالن دانشكده صداو سيما آغاز مي شود و با نمايش در 5سالن،برنامه ها در هر روز تا پايان روز دهم اسفند ادامه مي يابد.
در جشنواره امسال 104فيلم در بخش مسابقه ايران و 172فيلم در بخش بين الملل حضور دارند و كار داوري بخش مسابقه سينماي ايران به نيمه هاي خود رسيده و داوران شناخته شده بخش مسابقه بين الملل از ديروز بررسي فيلم هاي اين بخش را آغاز كرده اند.
امروز در نخستين روز جشنواره پويا نمايي تهران در مجموع 250فيلم به نمايش درمي آيد.
در سالن اصلي علاوه بر نمايش 15فيلم در بخش مسابقه ايران و 28فيلم در بخش مسابقه بين الملل،در بخش چشم انداز،آثار بوردو با نمايش 9فيلم ساعت 30/15بررسي مي شود و دربخش نمايش هاي ويژه ساعت 30/199،فيلم از بهرام روحاني به روي پرده مي رود.سانس ساعت 30/21نيز به نمايش فيلم بلند اوسه آم اختصاص دارد.. اوسه آم داستان دو كودك يتيم است كه به راهبي بودايي سپرده مي شوند و ماجراهاي مختلفي براي آنها اتفاق مي افتد. باك يوب سئونگ كارگردان كره اي اين فيلم را در سال 2004 ساخته كه برنده جايزه بزرگ جشنواره انسي و جايزه بزرگ جشنواره كن ژونيور در همان سال شده است.
امروز در سالن غدير 26فيلم در بخش مسابقه ايران و 10فيلم در بخش مسابقه بين الملل به نمايش در مي آيد.بخش نمايش هاي ويژه در اين سالن ساعت 9به لهستان، سرزمين ايده هاي بصري با حضور 11فيلم اختصاص دارد و در بخش چشم انداز ساعت 11فعاليت هاي دانشكده صداو سيما در زمينه پويانمايي با نمايش 8فيلم بررسي مي شود.همچنين آموزش پويانمايي بريتانيا، اي بي ام نام بخش ديگري از برنامه چشم انداز است كه ساعت 30/19بانمايش 9فيلم در سالن غدير برگزار مي شود و درادامه برنامه چشم انداز 9فيلم سه مافور، مداد جادو به روي پرده مي رود.
در سالن آسمان ساعت 9فيلم بلند درميان تيغ ها به نمايش در مي آيد، همچنين 15فيلم در بخش مسابقه سينماي ايران و 28فيلم در بخش مسابقه بين الملل نمايش داده مي شوند. مروري برآثار بهرام روحاني و پخش فيلم بلند چاي خون و ريسمان سرخ از ديگر برنامه هاي اين سالن است. در سينما كانون دو سانس به نمايش 14فيلم براي كودكان و نوجوانان اختصاص دارد، نمايش فيلم بلند درميان تيغ ها و 15فيلم در بخش مسابقه ايران و 19فيلم در بخش مسابقه بين الملل ديگر برنامه هاي امروز سينما كانون است. در ميان تيغ ها ساخته يك زوج سوئدي با نام لوتا جفنبليد و يوزي جفنبليد است كه برنده جوايز متعددي از جمله جايزه اول جشنواره فيلم كودكان شيكاگو، بهترين فيلم بلند جشنواره تيندير نيديز، تقدير ويژه در جشنواره زاگرب و جايزه سيكائه جشنواره كن ژونيور در سال 2006 شده است. فيلم در يك اردوي تابستاني موسيقي مي گذرد.در سالن دانشكده صداوسيما برنامه ها از ساعت 30/13آغاز مي شود و با نمايش 15فيلم در بخش مسابقه ايران و 19فيلم در بخش مسابقه بين الملل ادامه مي يابد. نشست تخصصي روز اول با عنوان تك فريم هاي ماندگار به سخنراني سعيد توكليان اختصاص دارد كه ساعت 30/15در سالن كنفرانس مركز آفرينش هاي فرهنگي و هنري كانون واقع در خيابان حجاب برگزار مي شود.
</TEXT>
</DOC>
<DOC>
<DOCID>HAM2-851206-003</DOCID>
<DOCNO>HAM2-851206-003</DOCNO>
<ORIGINALFILE>/1385/851206/news/_adabh.htm</ORIGINALFILE>
<ISSUE>يكشنبه 6 اسفند 1385 - سال چهاردهم - شماره4215 - Feb 25, 2007</ISSUE>
<DATE calender="Western">2007-02-25</DATE>
<DATE calender="Persian">1385/12/06</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
نمايش آقا جون بيشترين تماشاگر را داشت
</TITLE>
<TEXT>
گروه ادب و هنر- آمار تماشاگران نمايش هاي اجرا شده در تالارهاي مختلف تئاتر شهر اعلام شد.
به گزارش واحد اطلاع رساني مجموعه تئاتر شهر نمايش به درود امپراتور كه اجراي خود را از تاريخ 19 بهمن در تالار چهارسو آغاز كرده بود تا به امروز با 14 اجرا پذيراي 1046 تماشاگر بوده است. نمايش شب نشيني باشكوه آقاجون هم كه اجراي خود را از تاريخ 17 بهمن در تالار قشقايي آغاز كرده است تا به امروز با 16 اجرا 597 تماشاگر داشته است. نمايش منظومه مور بي ملكه(ناصح كامكاري)هم كه اجراي خود را از تاريخ 20 بهمن در همين تالار آغاز كرده است تا به امروز و با مجموع 13 اجرا ميزبان 620 تماشاگر بوده است.
برپايه اين گزارش در تالار سايه نيز نمايش حيات خلوت(چيستا يثربي)هم كه اجراي خود را از تاريخ 19 بهمن آغاز كرده است تا به امروز با 14 اجرا پذيراي 1191 تماشاگر بوده است. نمايش نور زمستاني(سعيد شاپوري)كه اجراي خود را از تاريخ 18 بهمن در همين تالار آغاز كرده است تابه امروز با 15اجرا 555 تماشاگر داشته است. همچنين نمايش زخمه بر رمل(آتيلا پسياني)نيز كه اجراي خود را از تاريخ 15 بهمن در كارگاه نمايش آغاز كرده است با 18 اجرا ميزبان 908 تماشاگر بوده است. نمايش روز بخير آقاي وزير(محسن ابراهيمي)كه اجراي خود را از تاريخ 30 بهمن در تالار نو آغاز كرده بود تا به امروز با 15 اجرا 115تماشاگر داشته است. در همين تالار نمايش عيد پاك(حسن باستاني)هم از تاريخ 30 بهمن اجراي خود را آغاز كرده است، اين نمايش تا به امروز با 15 اجرا 165 تماشاگر داشته است.
براساس همين گزارش نمايش همسايه آقا، نوشته و كار حسين كياني نيز از امروز يكشنبه ششم اسفند در تالار چهار سو به روي صحنه مي ژرود. در نمايش همسايه آقا، فريده سپاه منصور، سيامك صفري، شهرام حقيقت دوست، امير رضا دلاوري، رويا مير علمي، مهدي پاكدل و هومن سيدي به عنوان بازيگر حضور دارند.
</TEXT>
</DOC>
<DOC>
<DOCID>HAM2-851206-004</DOCID>
<DOCNO>HAM2-851206-004</DOCNO>
<ORIGINALFILE>/1385/851206/news/_adabh.htm</ORIGINALFILE>
<ISSUE>يكشنبه 6 اسفند 1385 - سال چهاردهم - شماره4215 - Feb 25, 2007</ISSUE>
<DATE calender="Western">2007-02-25</DATE>
<DATE calender="Persian">1385/12/06</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
نمايشگاه بزرگ سال هنرهاي تجسمي آغاز به كار كرد
</TITLE>
<TEXT>
گروه ادب و هنر- در حالي كه خبر تخصيص نيافتن نيم درصد بودجه نهادهاي دولتي مهمترين تيتر صفحات هنري نشريات در هفته گذشته بود و اميد خريد آثار هنري از سوي نهادهاي دولتي به يأس تبديل شده، مجموعه داران خصوصي و دوستداران آثار هنري با تدارك و برنامه ريزي هاي گروه هنري هفت نگاه همچنان كه پيش تر وعده كرده بودند، با هدف اعتلاء بخشيدن به هنرهاي تجسمي كه در حال افول است، نخستين گام را به همين منظور برداشتند و به اين ترتيب جوششي تازه در فضاي راكد اقتصاد هنر ايجاد شد.
جمعه شب گذشته، تمامي سالن هاي نمايش آثار فرهنگسراي نياوران شاهد برگزاري حراج بزرگ سال بود. در اين نمايشگاه، آثار 133 هنرمند با مشخصات و قيمت آنها در معرض ديد عموم قرار گرفته اند و شامل نقاشي، مجسمه و خوشنويسي هستند. برگزاركنندگان اين برنامه در مراسمي كه به اين منظور برگزار شد، از حمايت كنندگان نمايشگاه قدرداني كردند و خبر دادند كه تاكنون بانك اقتصاد نوين 60 اثر از اين نمايشگاه خريداري كرده است و قرار است يك گالري با همين آثار خريداري شده را در محل بانك شان تأسيس كنند.از سوي ديگر، معاونت فرهنگي هنري شهرداري تهران نيز پيش از افتتاح نمايشگاه، آثار هنرمندان را خريداري كرده است. در مراسم گشايش نمايشگاه بزرگ سال ايران درودي هنرمند پيشكسوت معاصر كشورمان كه بالاترين رقم فروش به دو تابلو از وي اختصاص داده شده است، طي سخناني از گرد هم آمدن هنرمندان و هنردوستان و ارزش پيدا كردن نقاشي ايران ابراز خوشحالي كرد و گفت: به عنوان يك هموطن، هشداري ملي به همه هنرمندان در دوبي و ديگر كشورهاي عربي با قيمتي بيش از هفت هزار دلار به فروش مي رسد كه جاي خوشحالي است، اما چرا در يك كشور عربي كه ما خود هنر را به آنها آموخته ايم؟ و در ايران كه هنرش تاريخچه اي هفت هزار ساله دارد، چنين نيست؟
گفتني است نمايشگاه بزرگ سال هنرهاي تجسمي تا 18 اسفند ماه در فرهنگسراي نياوران برقرار است.
</TEXT>
</DOC>
<DOC>
<DOCID>HAM2-851206-005</DOCID>
<DOCNO>HAM2-851206-005</DOCNO>
<ORIGINALFILE>/1385/851206/news/_adabh.htm</ORIGINALFILE>
<ISSUE>يكشنبه 6 اسفند 1385 - سال چهاردهم - شماره4215 - Feb 25, 2007</ISSUE>
<DATE calender="Western">2007-02-25</DATE>
<DATE calender="Persian">1385/12/06</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
اخبار كوتاه
</TITLE>
<TEXT>
افتتاح تالار محراب: تئاتري  ها اوائل سال 86 صاحب تالاري با دو سالن، دو پلاتو و يك نگارخانه با عنوان تالار محراب مي شوند. شهرام نوشير، مدير اين تالار گفت: اين سالن اختصاص به نمايش هاي آييني، سنتي و تئاتر كودك دارد. همچنين اين سالن هاي نمايشي با همكاري مركز هنرهاي نمايشي براي اجراهاي حرفه اي نيز طراحي شده و در كنار دو سالن و دو پلاتو، يك نگارخانه نيز افتتاح خواهد شد.
درگذشت برگزيده اسكار: فونس ردميكرز، كارگردان هلندي برنده اسكار، در سن 86 سالگي براثر ابتلا به بيماري آمفيزم در سوئيس درگذشت. اين كارگردان هلندي پس از درخواست خود او مبني بر قطع دستگاه هاي كمكي در بيمارستان شهر ژنو واقع در سوئيس در سن 86 سالگي درگذشت. ردميكرز در سال 1987 براي فيلم حمله برنده جايزه اسكار بهترين فيلم خارجي زبان شد.
يك اسكار متفاوت: مسئولين اسكار، خبر از برگزاري مراسمي متفاوت دادند. لورا زيسكين،تهيه كننده هفتاد و نهمين مراسم اسكار، در جمع خبرنگاران خبر از برگزاري مراسمي بسيار متنوع و به يادماندني داد. در اين جلسه مطبوعاتي لورا زيسكين به همراه سيد گانيس، رييس آكادمي علوم و هنرهاي سينمايي و لوييس جي هورويتز، رييس مراسم اسكار حضور يافته و به سؤالات خبرنگاران در رابطه با نحوه برگزاري مراسم اسكار از فرش قرمز گرفته تا معرفي برندگان و ضيافت شام جواب دادند. كانيس گفت: قول مي دهم كه همه چيز در اين روز عالي برگزار شود. منتظر يك جشنواره از همه نظر عالي باشيد.
گشايش بزرگترين جشنواره  فيلم آفريقا : بزرگ ترين جشنواره فيلم قاره آفريقا تحت عنوان fespaco در پايتخت بوركينافاسو گشايش يافت. جشنواره فيلم آفريقا به صورت دو سالانه برگزار مي شود كه در جشنواره امسال حدود سه هزار فيلم از كشورهاي مختلف قاره آفريقا به نمايش درخواهد آمد.
معرفي نامزدهاي داستان نوجوان غني  پور: كتاب هاي بايد خوش بگذره نوشته عذرا جوزاني، پاييز در قطار نوشته محمد كاظم مزيناني، خانه ابري نوشته محمدرضا يوسفي، خانم كوچيك نوشته سهيلا علوي زاده، در روزگاري كه هنوز پنجشنبه و جمعه اختراع نشده بود نوشته فرهاد حسن زاده، كاش يكي قصه اش را
مي گفت نوشته شكوه قاسم نيا و مرادو نوشته محمدعلي آزاديخواه به عنوان نامزدهاي دريافت جايزه در ششمين دوره جايزه شهيد حبيب غني پور معرفي شدند .
جشنواره فرهنگي- هنري علوي: مديركل فرهنگ و ارشاد اسلامي مازندران گفت: به دليل استفاده از ساير حوزه هاي فرهنگ و هنر در شعر علوي از سال آينده جشنواره سراسري شعر علوي به جشنواره فرهنگي هنري علوي تغيير نام خواهد داد. به جز استان هاي كرمانشاه، هرمزگان و سيستان و بلوچستان، شاعراني از 28 استان كشور در اين جشنواره شعر مي سرايند.در اين دوره 75 شاعر و 120 اثر در بخش ويژه به مدت دو روز در هفتمين جشنواره سراسري شعر علوي قرائت خواهد شد.
</TEXT>
</DOC>
<DOC>
<DOCID>HAM2-851206-006</DOCID>
<DOCNO>HAM2-851206-006</DOCNO>
<ORIGINALFILE>/1385/851206/news/_akhar.htm</ORIGINALFILE>
<ISSUE>يكشنبه 6 اسفند 1385 - سال چهاردهم - شماره4215 - Feb 25, 2007</ISSUE>
<DATE calender="Western">2007-02-25</DATE>
<DATE calender="Persian">1385/12/06</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
عكس روز
</TITLE>
<TEXT>


عكس: خبرگزاري فرانسه‎/ روسلان رحمان
پارك پرندگان سنگاپور محل نگهداري 260 گونه نادر از پرندگان است كه نسل تمامي آنها در معرض انقراض قرار دارد. در عكس بالا كه ديروز بعد از ظهر به وقت سنگاپور گرفته شده، 2 طوطي  دم بلند اين پارك مشغول بازي بسكتبال هستند.
</TEXT>
</DOC>
<DOC>
<DOCID>HAM2-851206-007</DOCID>
<DOCNO>HAM2-851206-007</DOCNO>
<ORIGINALFILE>/1385/851206/news/_akhar.htm</ORIGINALFILE>
<ISSUE>يكشنبه 6 اسفند 1385 - سال چهاردهم - شماره4215 - Feb 25, 2007</ISSUE>
<DATE calender="Western">2007-02-25</DATE>
<DATE calender="Persian">1385/12/06</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
در شهر چه خبر
</TITLE>
<TEXT>
شكار ممنوع
شكار چي ها هم از محدوديت هاي ناشي از احتمال شيوع آنفولانزاي مرغي بي نصيب نماندند و يكي از شكارگاه هاي بزرگ خود را از دست دادند. براي پيشگيري از شيوع احتمالي اين بيماري امسال پروانه شكار در شهرستان اهر واقع در شمال شرقي تبريز صادر نمي شود. اين شهرستان محل عبور پرندگان مهاجر از مسير شمال به تالاب ها و آبگيرهاي جنوب و جنوب غربي ايران و منطقه است. تا به حال 36 نفر شكارچي متخلف و فاقد مجوز دستگير و پس از تشكيل پرونده تحويل مراجع قضايي شده است.
خداحافظي 40ساله ها
بالاخره اتوبوس هاي 40ساله ماكروس خط تهران- كرج كه وظيفه تامين آلودگي هوا را بهتر از جابجايي مسافر انجام مي دادند،جمع آوري مي شوند. طرح جمع آوري اتوبوسهاي قديمي اين خط مدتي پيش به تصويب رسيد و در حال حاضر كار تبديل اتوبوس ها در اين مسير آغاز شده است. 350 دستگاه اتوبوس به منظور جايگزيني اتوبوس هاي قديمي تهران- كرج و نيز ناوگان شهري كرج منظور شده است و طي 2 سال، تمامي اتوبوس هاي اين خط تبديل خواهند شد. خطوط اتوبوسراني تهران- كرج در بيش از 10 خط،مسافران را در مسيرهاي تهران به حصارك، كرج، مهرشهر، فرديس، گوهردشت، باغستان، شهرك اوج، ماهدشت، اشتهارد، گرمدره و گلشهر و بالعكس جابجا مي كنند.
اخطار بين راهي
در مسافرت هاي نوروزي بايد به كيفيت و بهداشتي بودن غذا هاي رستوران هاي بين راهي توجه بيشتري داشت زيرا براي نمونه در كنار 138 واحد پذيرايي بين راهي مجاز در استان گيلان، 164 واحد پذيرايي بدون پروانه بهره برداري نيز وجود دارد. تعداد قابل توجهي از واحدهاي پذيرايي در حريم راه در كاربري هاي غيرگردشگري، غير استاندارد و بدون هيچ نظارتي مشغول به كار هستند. ذهاب معاون گردشگري سازمان ميراث فرهنگي، صنايع دستي و گردشگري استان گيلان معتقد است : مأموران بهداشت محيط و اماكن مي توانند با اين واحدهاي صنفي غير مجاز به راحتي مقابله و برخورد كنند، زيرا اين معضل به هيچ وجه مورد تاييد سازمان گردشگري نيست.
تراكت عذرخواهي
هرچند كنده كاري هاي روي سطح معابر و خيابان ها به امري عادي در شهرها تبديل شده است اما يك نهاد خدماتي در منطقه غرب استان تهران با هدف همدلي و جلب مشاركت از شهروندان عذر خواهي كتبي كرد. روابط عمومي شركت آب و فاضلاب غرب استان تهران، با توزيع خانه به خانه تراكت هايي از شهروندان ساكن در مناطق مركزي شهر كرج عذرخواهي كرد. اين روابط عمومي در چند روز اخير به دليل حفاري و اجراي طرح لوله گذاري خط انتقال آب، ترافيك و مشكلات عبور و مرور ناشي از آن  به وسيله پارچه نوشته هايي با همين مضمون در محدوده اجراي اين طرح از ساكنان عذرخواهي كرد.
گورستان ساحلي
?? كيلومتر از نوار ساحلي شهرستان گناوه واقع در استان بوشهر ميزبان لاشه هاي يك نوع ماهي درياي خليج فارس شد. براساس بررسي هايي كه در ساحل انجام شده، به طور متوسط در هر يك مترمربع 3 ماهي مرده شناسايي شده است. پديده مرگ اين نوع ماهي كه به ميد يا بيا معروف است از يك ماه پيش در آب هاي خليج فارس آغاز شده و هر روز مد دريا لاشه ماهي هاي تلف شده را به ساحل اين شهرستان مي راند. نكته جالب اينجاست كه ماهي بيا در فصل پاييز ديده مي شود و صيادان محلي به وسيله تورهاي مخصوص اين ماهي را صيد مي كنند.
</TEXT>
</DOC>
<DOC>
<DOCID>HAM2-851206-008</DOCID>
<DOCNO>HAM2-851206-008</DOCNO>
<ORIGINALFILE>/1385/851206/news/_akhar.htm</ORIGINALFILE>
<ISSUE>يكشنبه 6 اسفند 1385 - سال چهاردهم - شماره4215 - Feb 25, 2007</ISSUE>
<DATE calender="Western">2007-02-25</DATE>
<DATE calender="Persian">1385/12/06</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
بازار
گلايه هاي بزرگ  ترها
</TITLE>
<TEXT>


هر چند مسئولان براي كاهش اختلال هاي مناسبتي تلفن ثابت و همراه قول هاي مساعدي دادند اما اگر براي تبريك تلفني و اس ام اسي عيد از حالا نقشه كشيديد احتمال بروز مجدد اين مشكلات را فراموش نكنيد چون جواب گلايه هاي مادربزرگ و پدربزرگ ها را مسئولان مخابرات نمي دهند.
از سوي ديگر براي كاهش اختلالات تلفن همراه در مناطق مسافرپذير در ايام نوروز، رئيس هيات مديره شركت مخابرات ايران از اتخاذ تدابير ويژه خبر داده و مي گويد: براي كاهش اختلالات تلفن همراه در استان هاي شمالي كشور، به ويژه مازندران و شهرهاي مشهد، اصفهان و شيراز كه در ايام تعطيلات نوروزي پذيراي بيشترين مسافر هستند، سوئيچ ها و bts هاي تلفن همراه را توسعه داده ايم. وي ابراز اميدواري كرد كه با اين امكانات ويژه و سرمايه گذاري هاي انجام شده، كمترين مشكلات شبكه تلفن همراه در اين مناطق در تعطيلات نوروز?? به وجود آيد.
سفر ميليوني هموطنان براي گذران تعطيلات نوروزي به استان هاي شمالي كشور و شهرهاي مشهد، اصفهان و شيراز سبب مي شود تا همه ساله شبكه تلفن همراه اين مناطق دچار اختلالات جدي شود.
</TEXT>
</DOC>
<DOC>
<DOCID>HAM2-851206-009</DOCID>
<DOCNO>HAM2-851206-009</DOCNO>
<ORIGINALFILE>/1385/851206/news/_akhar.htm</ORIGINALFILE>
<ISSUE>يكشنبه 6 اسفند 1385 - سال چهاردهم - شماره4215 - Feb 25, 2007</ISSUE>
<DATE calender="Western">2007-02-25</DATE>
<DATE calender="Persian">1385/12/06</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
فرهنگسرا
</TITLE>
<TEXT>
خدمات رايگان
خانه سلامت ناصرخسرو خدمات رايگان از جمله مشاوره روان شناسي(خانواده، ازدواج، تحصيلي، تربيتي، شغلي و...)كارگاه مهارت هاي زندگي، كارگاه آموزشي پيش از ازدواج، كلاس امداد و نجات(با ارائه مدرك معتبر)و كلاس آموزشي سبزه آرايي ارائه مي دهد. علاقه مندان براي كسب اطلاعات بيشتر مي توانند با شماره تلفن هاي 33121241، 33112824، 33905352 تماس بگيرند.
بازارچه هنري
فرهنگسراي انقلاب در آستانه فرارسيدن بهار طبيعت و به منظور ايجاد خوداشتغالي، بازارچه هنري در نگارخانه مهر برپا مي كند. در اين بازارچه محصولات هنرهاي دستي(گلسازي، شمع سازي و...)، هنرهاي سنتي(گيپوربافي، مليله دوزي و...)و بسياري ديگر از اقلام مورد نياز عرضه خواهد شد. غرفه هاي آماده شده براي بهره برداري به صورت رايگان در اختيار علاقه مندان قرار مي گيرد. اين بازارچه از 15 تا 25 اسفند ماه برپا خواهد شد. علاقه مندان تا 10 اسفند ماه فرصت دارند براي عرضه محصولات خود در اين مكان به نگارخانه مهر فرهنگسراي انقلاب واقع در بزرگراه شهيد نواب صفوي، خيابان كميل شرقي، مراجعه كنند و يا براي كسب اطلاعات بيشتر با شماره تلفن هاي 9-55419057 تماس بگيرند.
مسابقه تذكره نور
واحد مذهبي فرهنگسراي سالمند به مناسبت سال پيامبر اعظم ص مسابقه تذكره نور را برگزار مي كند. در اين مسابقه كه با موضوع عيادت از بيماران برگزار مي شود، شهروندان مي توانند تعداد 5 حديث از احاديث گهربار پيامبرص را با ذكر منبع يا منابع موجود، متن عربي و ترجمه فارسي نوشته و به فرهنگسرا ارسال كنند. علاقه مندان مي توانند تا پايان اسفند ماه 85 احاديث مورد نظر را به نشاني: ميدان امام حسين، خيابان 17 شهريور، خيابان خشكبارچي، پارك خيام ارسال كنند.
</TEXT>
</DOC>
<DOC>
<DOCID>HAM2-851206-010</DOCID>
<DOCNO>HAM2-851206-010</DOCNO>
<ORIGINALFILE>/1385/851206/news/_akhar.htm</ORIGINALFILE>
<ISSUE>يكشنبه 6 اسفند 1385 - سال چهاردهم - شماره4215 - Feb 25, 2007</ISSUE>
<DATE calender="Western">2007-02-25</DATE>
<DATE calender="Persian">1385/12/06</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
مسابقه با جايزه‎/33
</TITLE>
<TEXT>
كدام خليفه؟
امام موسي كاظم (ع)توسط كدام  يك از خلفاي عباسي به زندان افتاد؟
(پاسخ را در صفحه 11 روزنامه امروز بيابيد.)
a)هارون الرشيدc)متوكل
b)مأمونd)منصور
نحوه شركت در مسابقه: شركت كنندگان بايد يكي از گزينه هاي a ,b ,c ,d را حداكثر تا ساعت 19 امروز به شماره 3000251 و دارندگان تلفن هاي تاليا و ايرانسل به شماره 09122029165 اس ام اس كنند. به حساب 10 نفر از افرادي كه پاسخ صحيح داده باشند(5 نفر از تهران و 5 نفر از شهرستان ها)جايزه نقدي واريز مي شود. شماره تلفن همراه برندگان با حذف 3 رقم آن(و جايگزين علامت * به جاي رقم هاي حذف شده)فردا در روزنامه چاپ مي شود و همكاران ما به منظور دريافت شماره حساب بانكي با آنها تماس مي گيرند.(علت قرار دادن * به جاي رقم ها، جلوگيري از مزاحمت هاي احتمالي است.)
شماره تلفن برندگان مسابقه 32


</TEXT>
</DOC>
<DOC>
<DOCID>HAM2-851206-011</DOCID>
<DOCNO>HAM2-851206-011</DOCNO>
<ORIGINALFILE>/1385/851206/news/_bourse.htm</ORIGINALFILE>
<ISSUE>يكشنبه 6 اسفند 1385 - سال چهاردهم - شماره4215 - Feb 25, 2007</ISSUE>
<DATE calender="Western">2007-02-25</DATE>
<DATE calender="Persian">1385/12/06</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
رئيس هيأت عامل سازمان خصوصي سازي:
ظرف 8 سال، 150 هزار ميليارد تومان سهام دولتي مي فروشيم
</TITLE>
<TEXT>


گروه بورس سازمان خصوصي سازي رقم دقيق و واقعي تعداد شركت هاي دولتي قابل واگذاري را براي نخستين بار اعلام كرد.
غلامرضا حيدري كردزنگنه، رئيس هيأت عامل سازمان خصوصي سازي گفت: تعداد دقيق شركت هاي دولتي قابل واگذاري 499 شركت است كه از اين ميان سهام 400 شركت سودده  دولتي طي سال هاي آتي واگذار مي شود.
پيش از اين ارقام متفاوتي از تعداد شركت هاي دولتي قابل واگذاري منتشر شده بود و حتي برخي مسئولان از واگذاري 1200 شركت دولتي خبر داده بودند.
رئيس هيأت عامل سازمان خصوصي سازي تاكيد كرد: سهام همه شركت هاي صنعتي و معدني زيرمجموعه وزارت صنايع به بخش خصوصي واگذار مي شود و هيچ استثنايي شامل شركت هاي زيرمجموعه اين وزارتخانه نخواهد شد.
وي از سال 86 به عنوان سال طلايي خصوصي سازي در ايران ياد كرد و گفت: سازمان خصوصي سازي در سال آينده چندين برابر رقم خصوصي سازي در 15 سال گذشته، سهم واگذار خواهد كرد كه از اين منظر به اعتقاد من سال 86 سال طلايي خصوصي سازي در كشور خواهد بود.
به گفته كردزنگنه برنامه خصوصي سازي بايد ظرف 8 سال آينده و طي دو برنامه چهارم و پنجم در كشور به پايان برسد.
وي ارزش دارايي شركت هايي را كه در پايان 8 سال آينده خصوصي مي شوند، 130 تا 150 هزار ميليارد تومان برآورد كرد و گفت: رايزني ها و مذاكرات گسترده براي واگذاري سهام وزارتخانه هاي مختلف در جريان است و اميدواريم ظرف 8 سال آينده روند خصوصي سازي را در كشور به سرانجام برسانيم.
</TEXT>
</DOC>
<DOC>
<DOCID>HAM2-851206-012</DOCID>
<DOCNO>HAM2-851206-012</DOCNO>
<ORIGINALFILE>/1385/851206/news/_bourse.htm</ORIGINALFILE>
<ISSUE>يكشنبه 6 اسفند 1385 - سال چهاردهم - شماره4215 - Feb 25, 2007</ISSUE>
<DATE calender="Western">2007-02-25</DATE>
<DATE calender="Persian">1385/12/06</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
جدال براي حفظ شاخص
</TITLE>
<TEXT>
گروه بورس- در مبادلات روز گذشته بورس تهران در حالي كه چادرملو سعي در افزايش شاخص داشت، پتروشيمي اراك اين شاخص را پايين مي كشيد.
بر اساس اين گزارش، داد و ستدهاي روز گذشته بازار سهام در حالي رقم خورد كه شركت هاي چادرملو و پتروشيمي اراك بيشترين نقش را در فعل و انفعالات شاخص داشتند اما در نهايت اين شاخص با 5/3 واحد افزايش به كار خود پايان داد. ديروز شاخص هاي بازده بازار و صنعت نيز هركدام به ترتيب با 10 و2 واحد رشد به كار خود پايان دادند. شاخص واسطه گري هاي مالي نيز با 22 واحد صعود مبادلات ديروزرا سپري كرد. اين گزارش حاكي است، ديروز شركت چادرملو با
5‎/43 واحد تأثير مثبت در شاخص بيشترين نقش را در صعود شاخص داشت. اين افزايش در حالي رخ داد كه كاهش ارزش سهام پتروشيمي اراك 5/42 واحد اين شاخص را پايين كشيد. به اين ترتيب در نهايت شاخص كل بورس در جدال اين افزايش و كاهش با روند صعودي به كار خود پايان داد. ديروز پس از چادرملو شركت هاي ايران خودرو و سايپا بيشترين نقش را در صعود خود داشتند.
</TEXT>
</DOC>
<DOC>
<DOCID>HAM2-851206-013</DOCID>
<DOCNO>HAM2-851206-013</DOCNO>
<ORIGINALFILE>/1385/851206/news/_bourse.htm</ORIGINALFILE>
<ISSUE>يكشنبه 6 اسفند 1385 - سال چهاردهم - شماره4215 - Feb 25, 2007</ISSUE>
<DATE calender="Western">2007-02-25</DATE>
<DATE calender="Persian">1385/12/06</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
حضور دوباره 13 شركت در تالار مبادلات
</TITLE>
<TEXT>


گروه بورس- در معاملات روز گذشته بازار سهام، نام 13 شركت براي ادامه دوباره معاملات بر روي تابلوي بورس نمايش داده شد.
براساس اين گزارش، در مبادلات ديروز نماد شركت  هاي چادرملو، داروسازي البرز، لوله و ماشين سازي ايران، كارخانجات داروپخش، فرآورده هاي تزريقي ايران، تكنوتار، كاربراتور ايران، مس شهيد باهنر و داروسازي امين پس از تعديل پيش بيني درآمد هر سهم و كاشي اصفهان، پتروشيمي اراك، دوده صنعتي پارس و چيني ايران بعد از افزايش سرمايه باز شد. امروز شركت سرمايه گذاري توسعه ملي 4/12درصد از سهام مارگارين معادل 14ميليون و 894 هزار سهم را به قيمت پايه هر سهم 2 هزار و300 ريال به صورت يكجا و نقد عرضه خواهد كرد. در مبادلات روز گذشته بازار سهام، صف هاي خريد سهام بانك پارسيان بار ديگر طولاني تر شد، سهامداران بورس تهران ديروز 2 هزار و 300 تقاضا براي خريد 5/22ميليون سهم بانك پارسيان پر كردند. بانك كارآفرين نيز در داد و ستدهاي ديروز با اقبال سهامداران مواجه شد و 158درخواست براي خريد 5/1ميليون سهم اين بانك به ثبت رسيد.
</TEXT>
</DOC>
<DOC>
<DOCID>HAM2-851206-014</DOCID>
<DOCNO>HAM2-851206-014</DOCNO>
<ORIGINALFILE>/1385/851206/news/_bourse.htm</ORIGINALFILE>
<ISSUE>يكشنبه 6 اسفند 1385 - سال چهاردهم - شماره4215 - Feb 25, 2007</ISSUE>
<DATE calender="Western">2007-02-25</DATE>
<DATE calender="Persian">1385/12/06</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
كارنامه 11 ماهه بازار
بازده سرمايه گذاري به15.2 درصد رسيد
</TITLE>
<TEXT>
گروه بورس- كارنامه عملكرد بورس تهران در 11 ماه گذشته منتشر شد. طبق آمار ارائه شده، ميانگين بازده بورس به 2/15درصد رسيده است.
آمار اداره عمليات و نظارت بر بازار سهام نشان مي دهد، تا پايان بهمن ماه امسال شاخص كل قيمت سهام در بورس تهران 1/5 درصد افزايش يافته است. اين آمار در عين حال تأكيد دارد، عملكرد بازار در بهمن ماه گذشته، موجبات افت 7دهم درصدي شاخص كل را فراهم آورده است. براين اساس در طول 11ماه سپري شده از سال جاري، شاخص عملكرد تالار اصلي، 2/8درصد رشد كرده ولي شاخص عملكرد تالار فرعي با 5/5درصد افت روبه رو شده است. طي اين دوره در حالي كه شاخص عملكرد سهام صنعتي در بورس تهران 8/5 درصد افزايش يافته، شاخص مالي، يك درصد نزول را تجربه كرده است.
در اين مدت ارزش كل بازار سهام تهران 8/5 درصد افزايش يافته است، ميزان رشد بازار در تالار فرعي 7/33درصد بوده ولي در تالار اصلي ارزش بازار 6/1درصد كاهش يافته است.
طبق گزارش رسمي بورس تهران، از اول امسال تاكنون 567ميليون سهم دولتي در مجموع به ارزش دو هزار و583 ميليارد ريال در بورس تهران فروخته شده است. طي سال جاري 6 دستگاه دولتي در عرضه سهام فعال بودند كه در اين ميان دو سازمان توسعه و نوسازي معادن(ايميدرو)و سازمان گسترش(ايدرو)به ترتيب با فروش يك هزار و 700 ميليارد ريال سهام معدني و 871 ميليارد ريال سهام صنعتي جزو شاگرد اول هاي خصوصي سازي در سال 85 بوده اند.
</TEXT>
</DOC>
<DOC>
<DOCID>HAM2-851206-015</DOCID>
<DOCNO>HAM2-851206-015</DOCNO>
<ORIGINALFILE>/1385/851206/news/_bourse.htm</ORIGINALFILE>
<ISSUE>يكشنبه 6 اسفند 1385 - سال چهاردهم - شماره4215 - Feb 25, 2007</ISSUE>
<DATE calender="Western">2007-02-25</DATE>
<DATE calender="Persian">1385/12/06</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
شوراي بورس، مجوز عرضه سهام ايراني را در خارج صادر مي كند
</TITLE>
<TEXT>


ايسنا: اگر زمينه پذيرش سهام شركت هاي ايراني در بورس هاي خارجي فراهم شود، شوراي بورس با توجه به ديدگاه هايي كه دارد قطعا مجوز لازم را صادر خواهد كرد.
هادي بيدختي، مشاور رييس سازمان بورس و اوراق بهادار، درباره پذيرش شركت ها در بورس هاي خارجي توضيح داد: پذيرش متقابل بورس ها با مجوز شوراي بورس امكان پذير است، اگر زمينه آن فراهم شود شوراي بورس با توجه به ديدگاه هايي كه دارد قطعا مجوز لازم را خواهد داد، اما بايد توجيه كافي صورت گيرد و شوراي بورس با گزارش كارشناسي كه ارائه خواهد شد نظر مثبت را مي دهد. وي درباره ورود فولاد مباركه به بورس گفت: تمام اين ها بسته به كشش بازار، آمادگي شركت ها و شرايط كارگزاري خواهد داشت كه عرضه اين سهام را ميسر كند. ولي اميدواريم سهام اين شركت تا پايان سال عرضه شود.
روندها
روز بازگشايي ها
پس از پايان مهلت دو ماهه ايران براي تعليق غني سازي و در آستانه برگزاري نشست دوباره گروه 1+5 در اين مورد، بازار سرمايه نيز در اولين روز كاري هفته، شروع بسيار آرام، ولي نامطمئني را پشت سر گذاشت. نقطه عطف معاملات ديروز بازگشايي 13 نماد معاملاتي در ميانه ساعات بازار بود كه موجي از تكاپو و هيجان را به بورس تزريق كرد.
ساعت 10: در اين روز در ساعات آغاز بازار، ارزش معاملات حدود 14 ميليارد ريال بود. از جمله نكات مهم در ساعات اوليه معاملات مثبت بودن شاخص به دليل روند صعودي گروه خودرو بود. حجم بالاي معاملات بر روي گروه خودرو بيشترين تأثير را بر روي شاخص كل داشت. رقابت خريد براي معامله عمده سهام فولاد كاويان از مبلغ 6460 ريال شروع و تا حد 6543 ريال نيز ادامه يافت. اگرچه در پايان نيز انجام اين معامله عمده به دليل رقابت خريداران مجدداً به روز بعد موكول شد. شركت مهركام پارس نيز به رغم خريد عرضه هاي صورت گرفته توسط بازارگردان سهم، همچنان با بي توجهي بازار همراه بود.
ساعت 11: رفته رفته حالت تعادل بيشتر در روند بازار مشاهده شد و با انتشار اطلاعيه اي مبني بر بازگشايي نماد 13 شركت تب و تاب بيشتري بازار را فراگرفت. در روز شنبه نمادهاي زير بازگشايي شدند: صنعتي و معدني چادرملو، داروسازي البرز، لوله و ماشين سازي ايران، كارخانجات داروپخش، فرآورده هاي تزريقي ايران، تكنوتار، كاربراتور ايران و داروسازي امين بعد از تعديل پيش بيني درآمد هر سهم، كاشي اصفهان، دوده صنعتي پارس و چيني ايران بعد از افزايش سرمايه باز شدند.
بيشترين توجه در ادامه بازگشايي نمادها به شركت صنعتي و معدني چادرملو به دليل بازگشايي نماد با حدود 12 درصد نوسان مثبت كه تا 6/16 درصد هم افزايش داشت بود. نماد تكنوتار نيز كه با حدود 23 درصد رشد مثبت بازگشايي شد تا 30 درصد هم افزايش قيمت را تجربه كرد. همچنين شركت هاي كارخانجات داروپخش با 6.6 درصد مثبت و دارويي امين با حدود 5 درصد مثبت در رده اولين هاي بورس از نظر بازده قرار گرفتند.
iratahlil.com
</TEXT>
</DOC>
<DOC>
<DOCID>HAM2-851206-016</DOCID>
<DOCNO>HAM2-851206-016</DOCNO>
<ORIGINALFILE>/1385/851206/news/_cinema.htm</ORIGINALFILE>
<ISSUE>يكشنبه 6 اسفند 1385 - سال چهاردهم - شماره4215 - Feb 25, 2007</ISSUE>
<DATE calender="Western">2007-02-25</DATE>
<DATE calender="Persian">1385/12/06</DATE>
<CAT xml:lang="fa">ادب و هنر.هنر.سینما</CAT>
<CAT xml:lang="en">Literature and Art.Art.Cinema</CAT>
<TITLE>
گمانه زني در باره برندگان مراسمي كه صبح امروز برگزار شد
اسكار براي شايستگان
امير نوري زاده
</TITLE>
<TEXT>


مراسم اسكار بدون شك مهمترين رويداد سينمايي سال محسوب مي شود. رويدادي كه در آن بهترين هاي سينماي جهان در شاخه هاي مختلف انتخاب شده و پس از رأي گيري كلي از داوران آكادمي علوم و هنرهاي سينمايي آمريكا، بهترين ها در هر شاخه برگزيده مي شوند.
اما منتقدان نشريات معتبر جهان نيز در اين ميان اقدام به پيش بيني برندگان در روزهاي پيش از برگزاري مراسم مي كنند و غالباً برآورد آنها براساس سابقه كارگردان و يا هنرپيشه ها در مراسم اسكار و همچنين سليقه داوران آكادمي است.
مارك اولسن از نشريه لس آنجلس تايمز در اين زمينه مي نويسد:در بين پنج نامزد دريافت جايزه بهترين فيلم بابل، جداافتاده، نامه هايي از ايوجيما،
دوشيزه سان شاين و ملكه؛ سابقه نشان مي دهد كه هر كدام از اين فيلم ها بنا به دلايلي تاريخي و يا آماري شانس دريافت جايزه را دارند. هر چند كه اگر فيلم دختران رويايي جايگزين فيلم ايستوود شده بود بدون شك شانس اصلي اسكار به حساب مي آمد اما اكنون شانس اين فيلم ها تا حد زيادي يكسان است. گرچه فيلم اسكورسيزي به دليل حضور خود او و هنرپيشگاني چون جك نيكلسون و لئوناردو دي كاپريو از شانس بيشتري برخوردار است.
اما من برخلاف ساير منتقدان تصور مي كنم كه در شاخه بهترين بازيگر شاهد شگفتي هايي باشيم. البته در شاخه بهترين هنرپيشه زن، جايزه را مي توان تا حدي از آن هلن ميرن براي بازي در فيلم ملكه دانست ولي دو رقيب اصلي براي دريافت جايزه بهترين بازيگر مرد وجود دارد كه پيتر اوتول براي فيلم ونوس و فارست ويتاكر براي آخرين پادشاه اسكاتلند است. اوتول 8 بار نامزد اسكار بوده و با توجه به سن و سال او شايد نتوان نامزد ديگري را براي او متصور بود از اين رو شايد داوران با وجود بازي خوب ويتاكر، اسكار را براي احترام به چندين دهه فعاليت اوتول به او واگذار كنند. در شاخه بهترين هنرپيشه نقش مكمل نيز هيچ چيز قطعي نيست و گرچه جنيفرهادسن اكثر جوايز ساليانه را براي بازي در فيلم دختران رويايي دريافت كرده است، اما اگر فيلم سان شاين برنده بزرگ مراسم اسكار باشد، بايد اين جايزه را در دستان برسلين متصور بود.
در شاخه بهترين هنرپيشه مرد نقش مكمل نيز داستان مشابهي وجود دارد و با وجود شانس خوب ادي مورفي به خاطر بازي در فيلم دختران رويايي، جكي ارل هيلي از فيلم دوشيزه سان شاين مي تواند شگفتي ساز باشد.
در شاخه بهترين فيلمنامه اقتباسي و غيراقتباسي، برندگان تا حد زيادي قابل پيش بيني هستند. در شاخه فيلمنامه غيراقتباسي بايد جايزه را براي مايكل آرنت به خاطر فيلم سان شاين در نظر گرفت، هر چند كه پيترمورگان براي فيلم ملكه و گيلرمو آرياگا براي فيلم بابل هم شانس اندكي دارند.
در شاخه فيلمنامه اقتباسي نيز ويليام موناهان بهترين گزينه براي دريافت اسكار به خاطر فيلم جدا افتاده است اما شايد فيلمنامه دو فيلم فرزندان انسان و بورات هر دو مورد توجه قرار گيرند.
اما با وجود اينكه سخت است كه در نظر بگيريم آهنگساز فيلم هايي چون خوب، بد، زشت، روزي روزگاري آمريكا و مأموريت تا به حال اسكاري دريافت نكرده است. ولي لااقل مي توانيم خوشحال باشيم كه انيوموريكونه جايزه اسكار افتخاري امسال را دريافت خواهد كرد.
ريچارد كورليس منتقد نشريه تايم نيز در مورد اسكار و برندگان احتمالي آن در اين هفته نامه مي نويسد: اين احتمال وجود دارد كه امسال براي نخستين بار سه هنرپيشه سياه پوست- ادي مورفي و جينفر هادسن(براي فيلم دختران رويايي)و فارست ويتاكر(آخرين پادشاه اسكاتلند)جايزه اسكار دريافت كنند كه اين اتفاق براي نخستين بار در تاريخ اسكار خواهد بود. همچنين دو ناكام بزرگ در اسكار امسال مارتين اسكورسيزي و پيتر اوتول هستند كه قبلاً  به ترتيب پنج و هفت بار نامزد اسكار بوده اند، اما هر دوي آنها رقباي سرسختي دارند. پيتر اوتول، فارست ويتاكر را به عنوان رقيب دارد و كلينت ايستوود هم رقيب اصلي اسكورسيزي در شاخه بهترين كارگرداني است، ولي در شاخه بهترين فيلم گرچه بابل اكثر جوايز ساليانه را به خود اختصاص داده ولي چون در اكثر سالها جوايز بهترين فيلم و بهترين كارگردان به يك فيلم داده شده، جدا افتاده اسكورسيزي شانس فراواني را خواهد داشت. اما فيلم سان شاين كه جايزه بهترين فيلم را از انجمن تهيه كنندگان آمريكا دريافت كرد مي تواند شگفتي ساز مراسم امسال باشد.
امسال برخلاف سالهاي گذشته تنها يك فيلم در بين 5 نامزد دريافت جوايز اسكار جدا افتاده فروشي بالاتر از يك صد ميليون دلار داشته است كه البته به لطف حضور هنرپيشگان سرشناس آن است و دو فيلم بابل و نامه هايي از ايوجيما حدود 50 ميليون دلار فروختند. گرچه ايستوود از نگاه برخي منتقدان يك رقيب اصلي محسوب مي شود ولي خود او چنين نظري ندارد و مي گويد: من اسكار را ميدان رقابت نمي دانم و تصور نمي كنم مارتين اسكورسيزي و ساير كارگردانها چنين عقيده اي داشته باشند و هر كسي كه بهترين كار را ارائه داده باشد، مي تواند اميدوار به دريافت جايزه باشد. در شاخه بهترين هنرپيشه نيز گرچه ويتاكر اكثر جوايز بازيگري را دريافت كرده است ولي شگفتي در ثانيه آخر هميشه قابل پيش بيني است و به اين خاطر نبايد پيتر اوتول را براي فيلم ونوس بدون شانس بدانيم. همانطور كه در سال 1987 باب  هاسكينز تمامي جوايز ساليانه را براي فيلم موناليزا گرفت ولي اسكار به پل نيومن براي دنباله فيلم بيلياردباز اهدا شد. اما قطعي ترين گزينه براي گرفتن اسكار امسال، هلن ميرن براي بازي در فيلم ملكه است. به نحوي كه بنگاه شرط بندي ويليام هيل تصميم گرفته تا هيچ شرطي را براي اين هنرپيشه نپذيرد، چرا كه در صورت انتخاب او در مراسم روز 25 فوريه حداقل بايد 100 هزار پوند به افرادي كه تا به حال روي او شرط بسته اند، بپردازد!
در نهايت، ديويدكار، او اسكات و شارون وكسمن در يك رأي گيري مشترك برندگان احتمالي اسكار را در شاخه هاي اصلي انتخاب كرده اند. آنها فيلم جدا افتاده از اسكورسيزي را شايسته دريافت اسكار بهترين فيلم و مارتين اسكورسيزي را لايق جايزه اسكار كارگرداني مي دانند. در شاخه بهترين هنرپيشه مرد و زن، انتخاب اين منتقدان همچون اكثر انجمن هاي منتقدان است و فارست ويتاكر را براي فيلم آخرين پادشاه اسكاتلند و هلن ميرن براي فيلم ملكه برگزيده اند.
</TEXT>
</DOC>
<DOC>
<DOCID>HAM2-851206-017</DOCID>
<DOCNO>HAM2-851206-017</DOCNO>
<ORIGINALFILE>/1385/851206/news/_cinema.htm</ORIGINALFILE>
<ISSUE>يكشنبه 6 اسفند 1385 - سال چهاردهم - شماره4215 - Feb 25, 2007</ISSUE>
<DATE calender="Western">2007-02-25</DATE>
<DATE calender="Persian">1385/12/06</DATE>
<CAT xml:lang="fa">ادب و هنر.هنر.سینما</CAT>
<CAT xml:lang="en">Literature and Art.Art.Cinema</CAT>
<TITLE>
نگاه
رقابت فشرده در جذابترين ضيافت سينمابازي بزرگان
</TITLE>
<TEXT>


گروه ادب و هنركلينت  ايستوود كه به عنوان كارگردان محبوب آكادمي شهرت يافته در تازه ترين اظهار نظرش اسكار را مراسمي دانسته كه در آن بهترين ها برگزيده مي شوند. اتفاقي كه اگر امسال بيفتد، قطعآً  نامه هايي از ايوجيما موفقيت فيلم هاي گذشته ايستوود را تكرار نخواهد كرد.
فراموش نكنيد كه در اين جذاب ترين ضيافت سينماي جهان، در بسياري از دوره ها داوري منصفانه اي صورت نگرفته است.
اعضاي آكادمي هيچ گاه به آلفرد هيچكاك اسكار بهترين كارگرداني را ندادند، اما چه كسي است كه هيچكاك را يكي از بزرگترين كارگردان هاي تاريخ سينما نداند؟ يا مروري به برندگان اسكار بهترين هنرپيشه، نشان دهنده اين نكته است كه اعضاي آكادمي خيلي وقت ها تحت تأثير مسائل فرامتني به بازيگران جايزه مي دهند.
در تمام اين سالها هر بازيگري كه نقش يك آدم عقب  افتاده يا بيمار رواني را بازي كرده شانس زيادي براي گرفتن مجسمه طلايي داشته است، همچنان كه به قول دوستي، خيلي  وقت ها گريم يك بازيگر باعث شده تا حضورش توجه اعضاي آكادمي را به خود جلب كند!
مهمترين شاهد مثال بر قضاوت هاي عجيب و غريب آكادمي، مارتين اسكورسيزي است. او كه مي گويند امسال براي جدا افتاده شانس جدي دريافت مجسمه طلايي است و البته تاكنون اين جايزه را دريافت نكرده است.
در سالهاي كه اسكورسيزي شاهكارهايي چون راننده تاكسي و گاو خشمگين مي ساخت، جايزه كارگرداني به او اهدا نشد و بايد ديد آكادمي امسال جبران مافات مي كند يا باز هم اين ايستوود است كه به عنوان كارگردان برگزيده براي دريافت اسكار به روي سن دعوت مي شود؟
اگر تجربه سالهاي پيش را ملاك قرار دهيم باز هم اين ايستوود است كه شانس بيشتري دارد، چون آكادمي نشان داده كه به موعظه هاي اخلاقي علاقه بيشتري دارد تا سينما و سينما چيزي است كه حتي در يك فيلم متوسط اسكورسيزي نمود بيشتري دارد تا يك فيلم خوب ايستوود.
بايد ديد در بازي بزرگان امسال، در نهايت سينما پيروز مي شود يا مسائل فرامتني؟
</TEXT>
</DOC>
<DOC>
<DOCID>HAM2-851206-018</DOCID>
<DOCNO>HAM2-851206-018</DOCNO>
<ORIGINALFILE>/1385/851206/news/_diet.htm</ORIGINALFILE>
<ISSUE>يكشنبه 6 اسفند 1385 - سال چهاردهم - شماره4215 - Feb 25, 2007</ISSUE>
<DATE calender="Western">2007-02-25</DATE>
<DATE calender="Persian">1385/12/06</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
گزارشي پيرامون اولين جشنواره آثار سينمايي، تلويزيوني و فيلمنامه هاي ايدز
شنا بر خلاف شيب رودخانه
صدف كوه كنعكس: جواد گلزار
</TITLE>
<TEXT>


وارد فرهنگسراي نياوران كه مي شوي، جنب وجوشي مضاعف به چشم مي خورد، همه جا اعلان هايي به چشم مي خورد كه روي آنها حك شده: اولين جشنواره آثار سينمايي، تلويزيوني و فيلمنامه هاي ايدز، يكم تا سوم اسفند ماه.
روز اختتاميه است و زماني كه وارد سالن خليج فارس مي شويم، با چهره هاي آشنايي برخورد مي كنيم كه بهانه اي مشترك آنها را به آنجا كشانده است.
كريستين سالازار(نماينده يونيسف در ايران)، دكتر اميدوار رضايي(رئيس كميسيون بهداشت و درمان مجلس)، مهتاب كرامتي(بازيگر و سفير حسن نيت يونيسف)، جعفري جلوه(معاون سينمايي وزارت فرهنگ و ارشاد)و دكتر نخعي(رئيس شوراي سياست گذاري سلامت صدا و سيما)همگي جمع شده اند تا پيامي مشترك را به گوش همه برسانند: ايدز مشكلي شخصي نيست، بلكه بيماري اجتماعي مشتركي است كه در صورت عدم اطلاع رساني صحيح، ريشه هاي جوامع سهل انگار را مي خشكاند.
دكتر شهرام رفيعي فر - دبير جشنواره - در رابطه با هدف از برگزاري مي گويد: بيماري ايدز، حاصل رفتارهاي پرخطري است كه در برخي جوامع نظير كشور ما، اسير تابوهايي شده و برخي اطلاع رساني در زمينه آن را حركت برخلاف خط قرمزها مي دانند، در حالي كه ما معتقديم با رعايت اصول ديني، باورهاي متداول عرفي و خط قرمزها مي توان از رسانه هاي بصري به عنوان تأثيرگذارترين فاكتور پيشگيرنده استفاده كرد، چرا كه در بسياري از موارد با پيشگيري از اين بيماري مي توان ضررهاي مالي، جاني، رواني و... ناشي از ايدز را به حداقل رساند.
انگ زدايي از بيماران مبتلا
شبكه هاي ملي و استاني سيماي جمهوري اسلامي ايران، دانشگاه هاي علوم پزشكي و توليد كنندگان مستقل آثار سينمايي، تلويزيوني و فيلمنامه هاي ايدز، شركت كنندگان اين جشنواره را تشكيل مي  دادند و مركز مطالعات و تحقيقات زنان به عنوان مجري طرح براي اولين بار در حركتي گسترده سعي كردند تا علاوه بر ارائه محصولاتي در زمينه پيشگيري از ايدز، به موضوع انگ زدايي از بيماران مبتلا نيز بپردازند.
دكتر رفيعي فر با اشاره به لزوم برقراري ارتباط سالم با اين بيماران، مي گويد: اگر كسي سرطان سينه داشته باشد، تنها دردش بيماري است چرا كه حمايت و همدلي ديگران با اوست، اما در رابطه با كسي كه به بيماري ايدز مبتلا است، اولين چيزي كه به ذهن ديگران مي رسد، خطا كاري اين افراد، دوري از آنها و پرهيز از برقراري ارتباط است،كسي به اين موضوع كه بيماري علاج قطعي ندارد، داروهاي اين بيماران گران  است، يا مراقبت هاي بيمارستاني مناسب ندارند، فكر نمي كند و ما مي خواهيم با اين كار، نوع نگاه مردم به اين افراد و خانواده هايشان را تغيير دهيم، چرا كه به عنوان يك رسانه، مسئول از بين بردن قضاوت ها و ارزش گذاري ها و انگ ها هستيم.
نتيجه بررسي هاي اجتماعي نيز نشانگر آن است كه 64 درصد از افراد جامعه اطلاعات خود در رابطه با اين بيماري را از تلويزيون گرفته اند و فاكتور ديدن نسبت به مطالعه رسانه هاي مكتوب عامل تأثيرگذارتري بوده است.
رفيعي با اشاره به لزوم بازبيني در سياست هاي صدا و سيما مي گويد: چيزي به عنوان آموزش جنسي در رسانه هاي ما وجود ندارد اما كاري كه مي توان كرد اين است كه پزشكان فعال در اين زمينه را به مردم بشناسانند و يا گام هايي در جهت آگاهي پدر و مادرها بردارند تا بدين وسيله زمينه هاي تعامل و حمايت از آثار خودجوشي كه در سينماي ايران وجود دارد نيز فراهم شود.
وي در ادامه،با اشاره به باورهاي غلط رايج مي افزايد: در يك سري از فيلم هايي كه پيش از اين تهيه مي شد، شاهد زنان خياباني بوديم كه پس از ترك محلي، روي آينه مي نوشتند، به جمع ايدزي ها خوش آمديد، در حالي كه برخي از زنان مبتلا به ايدز به واسطه شوهرانشان كه عمدتاً از معتادان تزريقي بوده اند، مبتلا شده اند، سعي ما بر اين بوده كه حتي قضاوتي در رابطه با چنين مرداني را هم از ميان برداريم.
شهرونداني كه ناديده گرفته مي شوند
جالب است بدانيد سال گذشته نيز جشنواره اي با موضوعيت بررسي فيلم هاي مربوط به ايدز برگزار شده بود و جشنواره حاضر با پوشش بخش هاي متنوع و گسترده تري در اين حوزه سعي كرده است تا پوشش مناسب تري به محصولات توليد شده در اين عرصه دهد. مهتاب كرامتي - بازيگر - در اين زمينه مي گويد:
جشنواره اي كه سال گذشته برگزار شد، جشنواره مثبتي براي فيلم هاي كوتاه بود، اما چيزي كه امسال و براي اولين بار در كشور ما اتفاق مي افتد، بسيار كامل تر است و پوشش گسترده تري دارد.
وي در ادامه به آمار رو به رشد مبتلايان اشاره كرده و مي گويد: اگر به آمارهاي تعداد مبتلايان نگاه كنيم، خيلي وحشتناك است ولي شايد در مقايسه با ساير كشورهاي دنيا آمار محدودي به نظر آيد. اگر بخواهيم در ميان كودكان و نوجوانان كه خيلي هم مهمند، آمار را بررسي كنيم 60 درصد كل مبتلايان هستند، شايد اين ارقام اين فكر را متبادر كند كه ايدز در ايران جدي نيست ولي دقيقاً چيزي كه در ايران كمبودش حس مي شود، كمبود آگاهي و نبود اطلاعات كامل در بين جوانان است و قطعاً اين جشنواره ها، فيلم ها و آثار به هر شكل مي تواند در بالا بردن اين آگاهي تأثير گذار باشد كه پرداخت جدي تر به مقوله پيشگيري را به دنبال دارد.
وي در ادامه و در پاسخ به اين سؤال كه آيا تنها دغدغه در رابطه با بيماران مبتلا به ايدز پيشگيري است و يا در رابطه با بهبود كيفيت زندگي اين افراد هم كاري انجام شده است يا خير، مي گويد: اتفاقاً چند نمونه از فيلم ها دقيقاً به مقوله بالا بردن كيفيت زندگي در اين بيماران مي پرداخت، حتي در يكي از فيلم ها به نام سرخ كه خود من بازيگر آن بودم سعي بر اين بود كه علاوه بر بالا بردن آگاهي مردم در زمينه اين بيماري، انگ زدايي اجتماعي اتفاق بيفتد و مبتلايان بتوانند راحت تر و با امنيت و آسايش بيشتر در اين جامعه زندگي كنند و اگر نمي توانيم كار خاصي براي آنها انجام دهيم، به زخمشان نمك نپاشيم، چرا كه اصلاً مهم نيست بيماري به چه شكلي به وجود آ مده، بلكه مهم آن است كه كمك كنيم بيمار مبتلا به دور از انگ هاي اجتماعي و نظير يك شهروند عادي زندگي كند.
كريستين سالازار، نماينده يونيسف در ايران، هم طي گفت وگويي در مراسم اختتاميه به اين نكته اشاره مي كند: حركت برگزار كنندگان اين جشنواره در خصوص اختصاص موضوع كار در حوزه سلامت و پرداختن هنرمندان سينماي ايران به مقوله ايدز بسيار ارزشمند است، چرا كه تعريف ايدز در جامعه كنوني ايران بسيار تغيير يافته است، اين بيماري از بيماري رايج در بين معتادان تزريقي به حوزه روابط جنسي كشيده شده است و ورود به اين حوزه خبر از وجود خطرات جدي براي جوان ها مي دهد، از اين رو انجام سياست گذاري هاي مناسب در زمينه انجام اقدامات پيشگيرانه باعث مصونيت طيف بيشتري از جوانان خواهد شد. سالازار، مهم ترين مسئله در برخورد با اين بيماري را آگاه كردن مردم تا جايي مي داند كه ايدز يك دغدغه عمومي شود، چيزي كه مسئولان بهداشتي به تنهايي از پس آن برنخواهند آمد و چنانچه كمك و حمايت هاي همه جانبه ارگان هاي دولتي مثل آموزش و پرورش، وزارت بهداشت و... در كنار رسانه ها و ارگان هاي خصوصي نباشد، اين راه به بيراهه خواهد رفت.
زنگ خطري براي جوان ها
دكتر اميدوار رضايي - رئيس كميسيون بهداشت مجلس - هم به بالا رفتن دانش عمومي اشاره مي كند و مي گويد: زماني بود كه صحبت از ايدز و بيماري هاي جنسي مشكل بود اما از سال 83 به بعد و با دستور اكيد رهبر معظم انقلاب در سال 84 به منظور پيشگيري و درمان اين بيماري قانون هايي ايجاد شد.
وي در ادامه و با اشاره به اصل سوم قانون اساسي تبعيض ناروا را جزء مواردي بر مي شمرد كه حاكميت بايد عليه آن اقدام كند و انگ زدايي از بيماران ايدزي از آن دسته است.
رضايي معتقد است كه مردم حق دارند بدانند، مخصوصاً اطلاعات و آموزش هاي مرتبط با سلامت در صورتي كه در بهبود كيفيت زندگي افراد تأثير داشته باشد، در صورتي كه از آنها دريغ شود، جرم محسوب مي شود.
بد نيست بدانيد يكي از حاميان اين جشنواره، اعضاي انجمن زندگي مثبت بودند و بسياري از دست اندر كاران امور اجرايي اين جشنواره را مبتلايان به ايدز تشكيل مي دادند، آنها در كنار ساير متخصصين و هنرمندان سعي مي كردند تا گامي مثبت در جهت شناساندن زواياي پنهان اين بيماري بردارند.
يكي از اين افراد، مرد جواني است كه سال ها اسير اعتياد تزريقي بوده، در زندان آلوده شده اما با كمك همسرش كه او هم از مبتلايان است، اعتياد را ترك كرده و مثل تمام انسان هاي شريف ديگر سعي مي كند، چرخ زندگي را به هر سختي كه مي شود بچرخاند. او مي گويد: زندگي ما مثل ماهي هاي قزل آلاست، زماني كه مي خواهيم درست زندگي كنيم، مي شود، شنابرخلاف شيب رودخانه.
يكي ديگر از اين افراد، زن جواني است كه به واسطه همسر معتادش به ايدز مبتلا شده، او با گله از نبود اطلاع رساني مناسب در گذشته، مي گويد: زماني كه من دبيرستاني بودم يا در سن ازدواج قرار داشتم، نه كسي از اين بيماري چيزي مي دانست نه حتي مرجعي وجود داشت تا آ گاهي هاي لازم را به ما بدهد، شايد اگر اين اطلاع رساني وجود داشت، من پس از آزادي همسرم از زندان محتاط  تر عمل مي كردم و بيمار نمي شدم.
در همين زمان خانم مسني از كنار ما مي گذرد، فيلم قدم سه به كارگرداني حسن رستگار، كه به زندگي زن و شوهري مبتلا به ايدز مي پردازد كه منتظر تولد كودكشان هستند و لحظه هاي پر اضطرابي را مي گذرانند، در سالن در حال نمايش است، پيرزن برمي گردد و مي پرسد، اين داستان واقعي است؟ و ادامه مي دهد: خدا نصيب گرگ بيابان نكند چشم هاي دختر جوان پر از اشك مي شود و رو به پيرزن و با تاكيد مي گويد: ايدز، با شما يك قدم فاصله دارد. پيرزن كه انگار حرف غير قابل باوري شنيده باشد، مي گويد: امكان ندارد!
من فاصله بين دخترك و پيرزن را اندازه مي گيرم از يك قدم هم كمتر است.
</TEXT>
</DOC>
<DOC>
<DOCID>HAM2-851206-019</DOCID>
<DOCNO>HAM2-851206-019</DOCNO>
<ORIGINALFILE>/1385/851206/news/_diet.htm</ORIGINALFILE>
<ISSUE>يكشنبه 6 اسفند 1385 - سال چهاردهم - شماره4215 - Feb 25, 2007</ISSUE>
<DATE calender="Western">2007-02-25</DATE>
<DATE calender="Persian">1385/12/06</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
سلامت در ايران
</TITLE>
<TEXT>
ام آرآي  هاي گران
با دستگاه هاي فرسوده
گروه سلامت:در تهران  56 دستگاه mri وجود دارد كه هر دستگاه با هزينه اي بالغ بر يك تا  5‎/1ميليون دلار تهيه شده كه سرانه مصرف هر كدام  5‎/1ميليون جمعيت است كه علاوه بر تمركز اين دستگاه ها در پايتخت به دليل مصرف بيش از حد، در معرض فرسودگي قرار دارند.
براساس استانداردها يك دستگاه براي يك و نيم ميليون جمعيت كافي است و تهران با 12 ميليون جمعيت نيازمند كمتر از 10 دستگاه است. در حالي كه نبود مديريت صحيح و برنامه ريزي مناسب موجب تجميع نامناسب برخي امكانات پزشكي و نابساماني در ارزيابي وضعيت تجهيزات پزشكي شده است. از سوي ديگر مغايرت تجهيزات پزشكي بيمارستاني با استانداردهاي جهاني در درازمدت ممكن است بيماران مراجعه كننده بخصوص بيماران داراي عارضه كليوي، ديابت و بيماران قلبي و عروقي را با خطرات جدي مواجه كند. لذا با آموزش به اپراتورهاي استفاده كننده از تجهيزات پزشكي نظير دستگاه هاي سونوگرافي، همودياليز، mri و... ضمن تشخيص درست بيماري ها از فرسودگي زودرس دستگاه ها نيز جلوگيري مي شود.
پايان سرگرداني بيماران خاص
مقرر شده بودجه بيماران خاص در سال آينده به هر وزارتخانه اي كه تعلق گرفت، آن وزارتخانه تمام خدمات به اين بيماران را يكجا ارائه دهد يعني به شكلي كه هم اكنون عمل مي شود، نباشد. در حال حاضر يك بيمار دياليزي، صافي را از يكجا دريافت مي كند، جاي ديگري ويزيت مي شود، دارو را از يك جاي ديگر تحويل مي گيرد و... كه با اين مصوبه جديد، خدمات قابل ارائه به اين بيماران، تبديل به پكيج شده و يكجا داده مي شود. محمدحسن طريقت، معاون سياستگذاري و برنامه ريزي وزير رفاه گفته است: محل تخصيص اعتبار ويژه بيماران خاص، وزارت رفاه يا وزارت بهداشت است كه در اين خصوص نمايندگان مجلس مي توانند يكي از اين وزارتخانه ها را براي اختصاص اين بودجه تعيين كنند و بستگي دارد يارانه اين بيماران در اختيار كدام وزارتخانه قرار گيرد چون 90درصد هزينه هاي اين بيماران از طريق يارانه تأمين مي شود.
فعاليت بالگردهاي امدادي
در ايام نوروز
معاون حوادث و عمليات اورژانس كشور گفته 10فروند بالگرد امداد در 10منطقه به مصدومان احتمالي حوادث در ايام نوروز امدادرساني خواهند كرد، كه از اين تعداد 2 بالگرد در تهران و بقيه در ديگر استان ژها و مناطق كشور به طور ضربتي فعاليت مي ژكنند.
به گفته دهقان ژپور، كليه تيم ژها و نيروهاي اورژانس در قالب تيم ژهاي ثابت و سيار در مسيرهاي پرتردد مستقر خواهند شد و حدود 3هزار و 600 پايگاه اورژانس و 537پايگاه شهري بالغ بر 670پايگاه جاده ژاي در نقاط  حادثه خيز جاده ژها و شهرها مستقر مي شوند و با ساير مجموعه ژهاي امدادي مانند نيروي انتظامي، هلال احمر و راه و ترابري همكاري دارند.
</TEXT>
</DOC>
<DOC>
<DOCID>HAM2-851206-020</DOCID>
<DOCNO>HAM2-851206-020</DOCNO>
<ORIGINALFILE>/1385/851206/news/_ejtem.htm</ORIGINALFILE>
<ISSUE>يكشنبه 6 اسفند 1385 - سال چهاردهم - شماره4215 - Feb 25, 2007</ISSUE>
<DATE calender="Western">2007-02-25</DATE>
<DATE calender="Persian">1385/12/06</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
طرح ناجا، دادستاني، بسيج و اطلاعات براي چهارشنبه آخر سال
برخورد شديد با اراذل و اوباش از 15 اسفند
</TITLE>
<TEXT>


 گروه اجتماعي - طرح افزايش امنيت اجتماعي به منظور تأمين امنيت شهروندان، از 15 اسفند ماه جاري تا نيمه نخست فروردين 86، اجرا مي شود.
سردار سرتيپ محمدرضا عليپور در نشستي با خبرنگاران گفت: اكنون كه نزديك روزهاي پاياني سال 85 هستيم به منظور آسايش رواني بهتر مردم وتنگ كردن فعاليت هاي اراذل و اوباش، طرح تشديد افزايش امنيت اجتماعي با هماهنگي دادستان عمومي انقلاب، سازمان اطلاعات و سازمان احياي امر به معروف و نهي از منكر اجرا مي شود.
رئيس پليس اطلاعات و امنيت عمومي  تهران بزرگ توضيح داد: محلي براي طي دوره محكوميت اين افراد از سوي سازمان زندان هاي تهران تعيين شده است.
دادستان عمومي و انقلاب تهران نيز در خصوص اقدامات دادسراي تهران براي برقراري امنيت در چهارشنبه آخر سال گفت: در خصوص پيشگيري از بروز آسيب هاي اجتماعي طرح برخورد با افرادي كه مواد محترقه غيرمجاز و خطرناك را وارد و در معرض فروش مي گذارند، اجرا مي شود.
سعيد مرتضوي گفت: مغازه هايي كه اقدام به فروش مواد محترقه خطرناك كنند نيز پلمب خواهند شد.
وي برخورد با اراذل و اوباش را در قالب 4 محور ذكر كرد و گفت: تظاهر و قدرت نمايي با سلاح سرد، ارعاب، تهديد و سلب آسايش و نظم عمومي، خريد و فروش و نگهداري سلاح سرد، آدم ربايي و نزاع دسته جمعي، زورگيري و اخاذي، ايجاد مزاحمت براي بانوان، ايجاد شبكه فساد و داير كردن مراكز قمار و اشاعه فحشا، منكرات، شرب خمر و تظاهرات مستانه از جمله محورهاي اجراي طرح است.
رئيس پليس اطلاعات و امنيت عمومي  فاتب نيز گفت: دادستان تهران براي زمان طرح در هر يك از 18 ناحيه دادسرا يك واحد بازپرسي و يك واحد دادياري را به منظور رسيدگي و برخورد ويژه با متهمان اين طرح تعيين كرده است.
وي با اشاره به بحث سوءاستفاده از تلفن هاي همراه اظهار داشت: هر چند سوءاستفاده هايي از تلفن همراه صورت مي گيرد لكن اينكه گفته مي شود در بعضي خيابان ها افرادي به اسم پليس گوشي هاي همراه را چك مي كنند، به هيچ وجه صحت ندارد و خلاف قانون است.
عليپور ادامه داد: پليس اطلاعات و امنيت عمومي  با ورود به حوزه ها، مكانها و صنف هايي كه اقدام به انتقال عكس از روي گوشي هاي تلفن همراه و يا سايت ها مي كردند توانست در 5/1 ماه گذشته، 2658 واحد صنفي را بازرسي و 1443 عدد انواع سي دي، 43 دستگاه  هارد رايانه محتوي موضوعات مستجهن و 10 جلد ژورنال كشف كند. وي ادامه داد: پليس امنيت همچنين در 5/ 2 ماه گذشته در مبادي هاي خروجي و ورودي، واحدهاي صنفي بدون مجوز توانست 244 هزار و 140 حلقه سي دي مستهجن را كشف كند.
عليپور در ارتباط با بحث اراذل و اوباش نيز بيان داشت: در 5/2 ماه گذشته 816 نفر دستگير، 570 نفر پس از معرفي به دستگاه قضايي، زنداني و 17 نفر به علت نبود مصداق عيني آزاد و پرونده سايرين تحت تعقيب قضايي است.
</TEXT>
</DOC>
<DOC>
<DOCID>HAM2-851206-021</DOCID>
<DOCNO>HAM2-851206-021</DOCNO>
<ORIGINALFILE>/1385/851206/news/_ejtem.htm</ORIGINALFILE>
<ISSUE>يكشنبه 6 اسفند 1385 - سال چهاردهم - شماره4215 - Feb 25, 2007</ISSUE>
<DATE calender="Western">2007-02-25</DATE>
<DATE calender="Persian">1385/12/06</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
شناساييمعلولان موفق
</TITLE>
<TEXT>
گروه اجتماعي- طرح شناسايي معلولان موفق كشور با هدف شناسايي و معرفي توانمندي هاي دانش آموزان و فارغ التحصيلان با نيازهاي ويژه، توسط سازمان آموزش و پرورش استثنايي اجرا مي شود. سازمان آموزش و پرورش استثنايي كشور اعلام كرد: طرح شناسايي معلولان موفق كشور با هدف گردآوري و تدوين اطلاعات مورد نياز تمامي نخبگان و برگزيدگان المپيادها و جشنواره هاي علمي، فرهنگي، مذهبي، هنري، ورزشي، مخترعين و مبتكرين معلول كه داراي رتبه در سطوح استاني، كشوري و بين المللي هستند انجام مي گيرد و محدود به سنين يا مقاطع تحصيلي خاصي نيست.اين سازمان از تمامي دانش آموزان و فارغ التحصيلان معلول مدارس و دانشگاهها خواست براي اجراي هرچه بهتر در اين طرح شركت كنند.
</TEXT>
</DOC>
<DOC>
<DOCID>HAM2-851206-022</DOCID>
<DOCNO>HAM2-851206-022</DOCNO>
<ORIGINALFILE>/1385/851206/news/_ejtem.htm</ORIGINALFILE>
<ISSUE>يكشنبه 6 اسفند 1385 - سال چهاردهم - شماره4215 - Feb 25, 2007</ISSUE>
<DATE calender="Western">2007-02-25</DATE>
<DATE calender="Persian">1385/12/06</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
50 هزار ايثارگر، وام خريد و ساخت مسكن دريافت مي كنند
</TITLE>
<TEXT>
گروه اجتماعي- معاون مسكن و عمران بنياد شهيد و امور ايثارگران گفت: تا پايان سال جاري، 50 هزار نفر از ايثارگران واجد شرايط وام خريد و يا ساخت مسكن دريافت مي ژكنند.
سيد مهدي اميني، معاون مسكن و عمران بنياد شهيد و امور ايثارگران به ايلنا گفت: ايثارگران مستقر در شهرهاي بالا و پايين يك ميليون نفر جمعيت به ترتيب 12 و 10 ميليون تومان وام كمك خريد و يا ساخت مسكن دريافت مي ژكنند.
وي تصريح كرد: وام مذكور به 20 هزار نفر جانباز، 8 هزار نفر همسر، فرزند و والدين شهدا، 3 هزار نفر آزاده و فرزندان كبير شهدا كه واجد شرايط بوده و تاكنون وام دريافت نكرده باشند، اختصاص خواهد يافت. اين در حالي است كه كميسيون تلفيق مجلس شوراي اسلامي با ارائه تسهيلات براي ساخت60 هزار واحد مسكوني به ايثارگران در سطح شهرها و روستاها در قالب بودجه 86 موافقت كرد.در اين راستا بانك مركزي موظف شد تا به جانبازان 25 درصد و بالاتر، آزادگان و خانواده شهدا تسهيلات بانكي ارائه دهد. به ازاي احداث هر واحد مسكوني براي اين افراد در شهرها و شهرك هاي با جمعيت زير 150 هزار نفر و روستاها 10 ميليون تومان، شهرهاي با جمعيت 150 تا 500 هزار نفر 12 ميليون تومان، شهرهاي 500 هزار تا يك ميليون نفر 14 ميليون تومان و همچنين به ايثارگران شهرهاي بالاي يك ميليون نفر نيز 16 ميليون تومان تسهيلات بانكي پرداخت  شود.
</TEXT>
</DOC>
<DOC>
<DOCID>HAM2-851206-023</DOCID>
<DOCNO>HAM2-851206-023</DOCNO>
<ORIGINALFILE>/1385/851206/news/_ejtem.htm</ORIGINALFILE>
<ISSUE>يكشنبه 6 اسفند 1385 - سال چهاردهم - شماره4215 - Feb 25, 2007</ISSUE>
<DATE calender="Western">2007-02-25</DATE>
<DATE calender="Persian">1385/12/06</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
كميته امداد، اجازه افزايش مددجويان را ندارد
</TITLE>
<TEXT>
گروه اجتماعي- كميته امداد اجازه ندارد نسبت به افزايش تعداد مددجويان اقدام كند.مديركل اداره هماهنگي كميته امداد امام خميني(ره)با اعلام اين خبر به خبرگزاري ايلنا گفت: كميته امداد تنها در صورتي مي ژتواند خانواده ژهاي جديدي را تحت حمايت قرار دهد كه به همان ميزان خانواده از پوشش كميته امداد خارج شده باشد.اما به گزارش مهر عبدالرضا مصري، وزير رفاه و تامين اجتماعي از تحت پوشش قراردادن 300 هزار نفر توسط كميته امداد خبر داده است.مصري اين افزايش را دليل اصلي ثابت ماندن مستمري افراد تحت پوشش كميته امداد و بهزيستي قلمداد كرد.وزير رفاه افزود: عدم افزايش مستمري مددجويان تحت پوشش نهادهاي حمايتي در سال آينده به دليل تحت پوشش قرار دادن 300 هزار خانواري است كه در حال حاضر پشت نوبت دريافت خدمات كميته امداد و سازمان بهزيستي هستند.
</TEXT>
</DOC>
<DOC>
<DOCID>HAM2-851206-024</DOCID>
<DOCNO>HAM2-851206-024</DOCNO>
<ORIGINALFILE>/1385/851206/news/_ejtem.htm</ORIGINALFILE>
<ISSUE>يكشنبه 6 اسفند 1385 - سال چهاردهم - شماره4215 - Feb 25, 2007</ISSUE>
<DATE calender="Western">2007-02-25</DATE>
<DATE calender="Persian">1385/12/06</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
بازنشستگان به بن 85 هزار توماني مي رسند
</TITLE>
<TEXT>
گروه اجتماعي- برخلاف گفته هاي مشاور اجرايي سازمان تأمين اجتماعي بن 85 هزار توماني به بازنشستگان تعلق مي گيرد.
ابراهيم عزيز بيگي، مشاور اجرايي سازمان تأمين اجتماعي، ميزان بن بازنشستگان را براي 6 ماهه دوم 60 هزار تومان اعلام كرده بود.
اين در حالي است كه علي خبازها، رئيس كانون بازنشستگان سازمان تأمين اجتماعي پيش از اين خبر از اعطاي بن 85 هزار توماني به بازنشستگان داده بود.
بر اساس گفته هاي خبازها پيرو بخشنامه صادر شده از سوي داوود مددي، مديرعامل سازمان تأمين اجتماعي، ميزان كمك ياد شده در سال جاري از مبلغ 120 به 145 هزار تومان براي يك سال افزايش مي يابد لذا صدور مجوز پرداخت مرحله دوم كمك فوق ضروري است.در قسمت ديگري از اين بخشنامه آمده است با رعايت مفاد ساير بندهاي دستور اداري ياد شده ترتيبي اتخاذ شود كه ليست مربوطه به صورت جداگانه از سيستم اخذ و به همراه عيدي حداكثر تا پايان بهمن ماه سال 85 به مبادي پرداخت تحويل شود.به نظر مي رسد بر اساس اين بخشنامه ميزان بن 6 ماهه دوم سال جاري بازنشستگان 85 هزار تومان و بدون هيچ تغييري پرداخت خواهد شد.خبازها تأكيد كرده است كه اين افزايش پرداخت تنها براي 6 ماهه پاياني سال جاري در نظر گرفته شده است و در سال آينده امتداد نخواهد داشت.
از سال آينده اجرا مي شود
جريمه الكترونيكي رانندگان متخلف
ايلنا: رئيس پليس راهنمايي و رانندگي گفت: از سال آينده دستگاه ژهاي pda كه مربوط به جريمه الكترونيكي رانندگان است در اختيار 1500 تيم گشتي در جاده ژهاي كشور قرار مي ژگيرد تا نسبت به صدور جريمه الكترونيكي رانندگان اقدام شود.
سردار محمد رويانيان، رئيس پليس راهنمايي و رانندگي، گفت: سيستم ژها و دستگاه ژهاي مربوط به جريمه ژهاي الكترونيكي در شهرها و جاده ژهاي پرترددي كه تخلفات رانندگان در آنها بيشتر از ساير مسيرهاي ارتباطي است، قرار مي ژگيرند و به اين ترتيب ميزان خطا در جريمه رانندگي كاهش بيشتري مي ژيابد.
وي با تأكيد بر اين كه در سال آينده اشتباهات در جريمه رانندگي به حداقل خواهد رسيد، افزود: براي رسيدگي به اعتراضات افراد در خصوص جرائم رانندگي در سال آينده مكانيزمي طراحي مي ژشود كه افراد در كوتاه ژترين زمان شكايت خود را ارائه كرده و پاسخ مربوط به آن را دريافت كنند.به گفته رويانيان، از سال آينده سيستمي طراحي مي ژشود كه افراد در زمان گرفتن گواهي عدم خلاف از مراكز پليس+10 بتوانند شكايت خود را نيز ارائه و پاسخ مربوط را دريافت كنند.
وي با اشاره به اين كه بايد در صورت عدم تأييد شكايت مردم از جرائم رانندگي نسبت به افزايش جريمه آنان اقدام شود، گفت: در صورتي كه شكايت فرد از جريمه رانندگي مورد تأييد قرار نگيرد قاضي بايد ميزان جريمه فرد را تا 3 برابر افزايش دهد؛ در حالي كه متأسفانه در كشور ما اين اقدام صورت نمي ژگيرد.
وي خاطرنشان كرد: در صورتي كه شكايات مردم در شوراي حل اختلاف مورد تأييد قرار گيرد، بايد خسارت مربوط به اتلاف وقت و هزينه فرد شاكي از طريق دولت تأمين و در اختيار او قرار گيرد.
بزرگداشت پنجاه و پنجمين سالگرد استقلال كانون وكلا
گروه اجتماعي- با حضور بيش از 3 هزار وكيل دادگستري مراسم پنجاه و پنجمين سالگرد استقلال كانون وكلا برگزار مي شود.
بهمن كشاورز، رئيس كانون وكلاي دادگستري در اين باره گفت :كانون وكلاي دادگستري در طول عمر صد ساله و استقلال پنجاه و پنج ساله خود تلاش كرده است كه با استقلال به دست آورده تضميني براي رعايت حق دفاع مردم و نيز توسعه و حفظ حقوق اجتماعي و سياسي مردم باشد.مراسم امسال با ارائه گزارشي در مورد مهمترين مسائل مبتلابه كانون و چالش هاي استقلال آغاز خواهد شد و از روزنامه نگاران و شركت كنندگان در جشنواره مطبوعاتي وكيل و وكالت و برندگان اين جشنواره تجليل خواهد شد.
اين مراسم ساعت 18 روز دوشنبه هفتم اسفند در تالار بزرگ كشوربرگزار مي شود.
</TEXT>
</DOC>
<DOC>
<DOCID>HAM2-851206-025</DOCID>
<DOCNO>HAM2-851206-025</DOCNO>
<ORIGINALFILE>/1385/851206/news/_ejtem.htm</ORIGINALFILE>
<ISSUE>يكشنبه 6 اسفند 1385 - سال چهاردهم - شماره4215 - Feb 25, 2007</ISSUE>
<DATE calender="Western">2007-02-25</DATE>
<DATE calender="Persian">1385/12/06</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
با مردم
</TITLE>
<TEXT>
گراني بليت قطار
بهاي بليت قطار تهران- يزد از ابتداي سال 85 تاكنون دو بار افزايش پيدا كرده، اما در ارائه خدمات، هنوز بهبودي مشاهده نمي شود.
مودت خواه- يزد
بهره سنگين
بابت خريد خودرو به روش ليزينگ هنوز اقسام وام با بهره 25 درصد از ما كسر مي گردد و در نتيجه يك خودرو 7ميليون توماني، 11 ميليون تومان براي ما تمام مي شود. با توجه به كاهش ميزان بهره وام هاي بانكي، بهتر است در اين مورد نيز اقدام شود.
الف. نجفي تهران
گاز مي خواهيم
خط اصلي لوله گاز از طرف يزد از نزديكي خور و بيابانك عبور مي كند و همچنين خط راه آهن نيز به اين شهر نزديك است. علي رغم اين، اهالي خور و بيابانك همچنان از داشتن گاز و راه آهن محروم اند.
سيدعلي موسوي خور و بيابانك
تأخير در اجراي طرح
@ به موجب قانون تبصره 13، خودروهاي مسافربر شخصي بايد گازسوز شوند. من كه از دارندگان يكي از اين خودروها هستم، براي تحويل خودرو گازسوز در يكي از شركت هايي كه اين خدمات را انجام مي  دهند، ثبت نام كرده ام اما هنوز بعد از ماه ها هيچ اقدامي به عمل نيامده است. به هر حال اين مصوبه بايد از پشتوانه اجرايي كافي برخوردار باشد.
حيدري پور تهران
عكس متهمان
چهره كساني كه مرتكب قتل و جنايت شده اند، نبايد در مطبوعات و ديگر رسانه ها پوشانده شود تا باعث عبرت سايرين گردد.
پرويز حسن زاده تهران
با مردم: به اطلاع اين شهروند محترم مي رسانيم چاپ عكس كساني كه هنوز مجرميت آنها توسط دستگاه هاي قضايي رسماً اعلام نشده، در مطبوعات ممنوع است و به همين دليل، در مواقع ضروري اين عكس ها با پوشاندن صورت يا چشم ها به صورت نامشخص چاپ مي شود. همشهري نيز به همين طريق و به تبعيت از مقررات عمل مي كند.
حذف كنكور و شرايط نابرابر
@ حذف كنكور با در نظر گرفتن سوابق و امتيازات دوران تحصيلي، با توجه به وضعيت و شرايط نابرابر مدارس دولتي با مدارس غيرانتفاعي و مدارس خاص ملاك صحيحي نخواهد بود، مگر آنكه امكانات و تجهيزات و كادر آموزشي ماهر، براي همه مدارس به صورت عادلانه تامين گردد.
مروت ابوالفضلي بوشهر
آبخوري هاي فرسوده
بيشتر آبخوري هايي كه به يادبود شهدا در ميادين و چهارراه هاي پررفت و آمد تهران ايجاد شده بود، دچار فرسودگي شده و غيرقابل استفاده مانده اند. در صورت امكان، به اين مسئله توجه شود.
حسين فرهمند تهران
دانش آموختگان كشاورزي
در كشور چند هزار نفر دانش آموخته رشته كشاورزي جوياي كارداريم كه در هيچ سازمان و موسسه اي امكان اشتغال براي آنها فراهم نشده است. بايد ترتيبي داده شود كه امكان جذب اين نيروها فراهم گردد.
اسعد بابايي لنگرود
هزينه تلفن
با توجه به قطع بودن پنج ماهه تلفن ثابت اينجانب، درخواست انصراف و برگرداندن تلفن مذكور را كردم اما اداره مخابرات ضمن درخواست اشتراك اين چند ماه كه قانوني است براي هر قبض هزينه 200 پالس را نيز طلب مي كند در حالي كه در اين مدت خط قطع بوده و هيچ مكالمه اي انجام نگرفته است.
بهرام خاكسار اسلامشهر
تاريكي بخشي از جاده قديم كرج
در جاده قديم كرج از كيلومتر5 تا كيلومتر 14 در وسط جاده تيرهاي چراغ برق كار گذاشته اند اما شب ها روشن نمي كنند. همين كمبود موجب تصادفات شديد به خاطر ديد ضعيف رانندگان به ويژه در محدوده سه راه شهريار مي شود.
حميد حياتي كرج
</TEXT>
</DOC>
<DOC>
<DOCID>HAM2-851206-026</DOCID>
<DOCNO>HAM2-851206-026</DOCNO>
<ORIGINALFILE>/1385/851206/news/_ejtem.htm</ORIGINALFILE>
<ISSUE>يكشنبه 6 اسفند 1385 - سال چهاردهم - شماره4215 - Feb 25, 2007</ISSUE>
<DATE calender="Western">2007-02-25</DATE>
<DATE calender="Persian">1385/12/06</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
پاسخ مسئولان
پيگيري شد
</TITLE>
<TEXT>
عطف به مطلب مندرج در ستون با مردم همشهري مورخ 27/10/85 تحت عنوان مشكلات گروهي از جانبازان، كه توسط جانباز 15 درصد محمودرضا تيموري عنوان شده بود، پس از پيگيري و تماس با وي، نامبرده مشكل اصلي خود را اعتراض به درصد از كارافتادگي اعلام داشته كه توسط كارشناسان معاونت بهداشت و درمان بنياد جهت رفع مشكلات اين جانباز بررسي و راهنمايي هاي لازم صورت گرفته است. ضمناً نامبرده به خدمات بيمارستان روانپزشكي ميمنت هيچ گونه شكايتي نداشته است.
اداره كل روابط عمومي و بين الملل بنياد شهيد و امور ايثارگران
</TEXT>
</DOC>
<DOC>
<DOCID>HAM2-851206-027</DOCID>
<DOCNO>HAM2-851206-027</DOCNO>
<ORIGINALFILE>/1385/851206/news/_eqtes.htm</ORIGINALFILE>
<ISSUE>يكشنبه 6 اسفند 1385 - سال چهاردهم - شماره4215 - Feb 25, 2007</ISSUE>
<DATE calender="Western">2007-02-25</DATE>
<DATE calender="Persian">1385/12/06</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
كميسيون تلفيق تصويب كرد
اختصاص7.8 ميليارد دلار به طرح هاي عمراني نيمه تمام
</TITLE>
<TEXT>
گروه اقتصادي - با تصويب كميسيون تلفيق بودجه، 77 هزار و 680 ميليارد و 969 ميليون ريال معادل7.8 ميليارد دلار از طريق حساب ذخيره ارزي و فروش اوراق مشاركت به طرح هاي عمراني نيمه تمام كه در سال هاي 86 و 87 به اتمام مي رسند، اختصاص يافت.
محمدمهدي مفتح ديروز در تشريح مصوبات جديد كميسيون تلفيق با بيان خبر فوق، گفت: اولويت در تخصيص بودجه به طرح هاي نيمه تمام عمراني از يك سو به ترتيب طرح هاي كشاورزي، منابع آب، منابع طبيعي، حمل ونقل و آبرساني روستايي خواهد بود و از سوي ديگر اولويت بالاتر با پروژه هايي است كه در سال 86 و يا با مبلغ كمتر به بهره برداري مي رسند.
مفتح افزود: بر اساس برنامه چهارم دولت و مجلس نمي توانند بانك ها را مكلف به پرداخت تسهيلات با سودي پايين تر از مصوبات شوراي پول و اعتبار كنند، از اين رو سال آينده 10 هزار و 140 ميليارد ريال براي يارانه سود تسهيلات بانكي در اختيار دولت قرار مي گيرد تا در مواردي كه تشخيص دهد، سود بانكي كمتر باشد از اين محل پرداخت كند.
بقيه از صفحه اول
مفتح تصريح كرد: بانك هاي كشور مكلف شدند براي ارائه تسهيلات از محل حساب ذخيره ارزي تنها محل اجراي طرح، ساختمان و ماشين آلات و تجهيزات طرح را به عنوان وثيقه بپذيرند. پيش از اين نيز بانك ها مي توانستند هر يك از دارايي هاي زمين، ماشين آلات و تجهيزات، سهام شركت هاي پذيرفته شده در بورس، سهام شركت هاي خارج از بورس، تضمين بانكي و اعتبارات اسنادي معتبر بانك هاي خارجي به نفع متقاضي ايراني،  اسناد قابل وصول،  سفته مديران شركت ها،  و پروانه بهره برداري از معدن را به عنوان وثيقه دريافت وام از حساب ذخيره ارزي دريافت كنند.
به گفته مفتح، با تصويب كميسيون تلفيق بودجه 78 ميليارد و 210 ميليون ريال در اختيار گمرك قرار گرفت تا صرف آموزش، تشويق و پاداش كاركنان گمرك و ارائه تسيهلات به كاركنان خود در نقاط محروم مرزي و تجهيز امكانات الكترونيكي كند. وي افزود: بر اساس بند 7 تبصره 2 قانون بودجه سال 85 مقرر شد 26 هزار و 700 ميليارد ريال معادل 3 ميليارد دلار براي پرداخت تسهيلات ارزي در اختيار بانك هاي توسعه صادرات و صنعت و معدن قرار خواهد گرفت. بر اساس مصوبه كميسيون تلفيق، بازپرداخت تسهيلات ارزي به عنوان افزايش سرمايه دولت نزد بانك هاي مذكور هر كدام به صورت مساوي به مبلغ 5/1 ميليارد دلار باقي خواهد ماند و به حساب ذخيره ارزي بازگشت داده نخواهد شد.
وي ادامه داد: بر اساس مصوبه  كميسيون تلفيق، بانك هاي عامل موظف شدند بعد از ارجاع طرح ها به آنها و بررسي در صورت تاييد توجيه فني، اقتصادي و مالي طرح و اعطاي تسهيلات، بازپرداخت تسهيلات را پيگيري و تا وقتي تمام تسهيلات بازپرداخت مي شود اين موضوع را ادامه دهند. مفتح افزود: هيات وزيران مجاز شد تمام يا قسمتي از سود اين تسهيلات را تضمين كند و با تضمين دولتي قسمت يا تمام اصل يا سود تسهيلات قابل اعطا شود.
مخبر كميسيون تلفيق مجلس درباره اظهار نظر مجلس در مورد امكان تجديد نظر اين كميسيون در مورد بنزين، تصريح كرد: اگر يك سوم نمايندگان درخواست تجديد نظر بدهند و دو سوم نمايندگان نيز به آن راي دهند دوباره اين مصوبه بررسي خواهد شد.
</TEXT>
</DOC>
<DOC>
<DOCID>HAM2-851206-028</DOCID>
<DOCNO>HAM2-851206-028</DOCNO>
<ORIGINALFILE>/1385/851206/news/_eqtes.htm</ORIGINALFILE>
<ISSUE>يكشنبه 6 اسفند 1385 - سال چهاردهم - شماره4215 - Feb 25, 2007</ISSUE>
<DATE calender="Western">2007-02-25</DATE>
<DATE calender="Persian">1385/12/06</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
خدمات اينترنتي اپراتور دوم تلفن همراه، فعال شد
</TITLE>
<TEXT>
گروه اقتصادي - سرويس خدمات اينترنتي براي تلفن همراه از سوي اپراتور دوم تلفن همراه از اول اسفند سال جاري براي همه مشتركان سيم كارت هاي اعتباري و دائمي اين شبكه فعال است و اين سرويس تا 15 فروردين سال 1386 به طور رايگان در اختيار مشتركان قرار دارد.عليرضا قلمبر دزفولي مدير عامل شركت ايرانسل با اعلام اين خبر افزود: هم اكنون 90 درصد شهر تهران تحت پوشش اين شبكه قرار دارد و تا نيمه اسفند ماه اين پوشش به 95 درصد مي رسد.
وي همچنين اظهار داشت: تمامي متقاضيان سيم كارت هاي دائمي و اعتباري كه از 21 بهمن ماه تا20 اسفند ماه سال جاري نسبت به خريد، تكميل ثبت نام و فعال نمودن سيم كارت خود اقدام كنند، به ترتيب از 200 و 76 دقيقه مكالمه رايگان با كليه تلفن هاي همراه و يا ثابت داخل كشور بهره مند خواهند شد.به گفته وي، مشتركان ايرانسل در اسفند ماه امسال به سرويس رومينگ بين المللي دسترسي خواهد داشت به طوريكه اين سرويس در سطح 200 كشور ارائه مي شود.
شبكه تلفن همراه ايرانسل پس از شهرهاي تهران، مشهد، تبريز، كرج، ساري، اروميه و مراغه طي هفته گذشته شهرهاي شيراز، قم، اردبيل، كرمانشاه، خرم آباد، مشكين شهر، گرمي، سراب و همدان را نيز تحت پوشش قرار داد.دزفولي از اتصال 5 شهر ديگر در هفته جاري به شبكه اپراتور دوم تلفن همراه خبر داد و گفت بزودي 5 شهر بابل، شهرقدس، بجنورد و آمل به شبكه ايرانسل متصل مي شود. شركت ايرانسل تا پايان سال جاري قرار است 70 شهر ديگر را تحت پوشش شبكه قرار دهد كه اين تعداد در سال آينده به 300 شهر افزايش مي يابد.
</TEXT>
</DOC>
<DOC>
<DOCID>HAM2-851206-029</DOCID>
<DOCNO>HAM2-851206-029</DOCNO>
<ORIGINALFILE>/1385/851206/news/_eqtes.htm</ORIGINALFILE>
<ISSUE>يكشنبه 6 اسفند 1385 - سال چهاردهم - شماره4215 - Feb 25, 2007</ISSUE>
<DATE calender="Western">2007-02-25</DATE>
<DATE calender="Persian">1385/12/06</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
با سرمايه  گذاري 700 ميليون يورويي
مجتمع بزرگ توليد متانول در پارس جنوبي آماده بهره برداري است
</TITLE>
<TEXT>
گروه اقتصادي- بزرگترين مجتمع پتروشيمي توليد متانول جهان در منطقه اقتصادي انرژي پارس آماده بهره برداري است. غلامحسين نجابت معاون وزير نفت و مدير عامل شركت ملي صنايع پتروشيمي ايران، با اعلام اين مطلب افزود: اين مجتمع پتروشيمي در دو فاز احداث مي شود و سالانه سه ميليون و 300 هزار تن متانول توليد خواهد كرد. نجابت، ميزان سرمايه گذاري صورت گرفته در ساخت بزرگ ترين مجتمع پتروشيمي جهان را 700 ميليون يورو عنوان كرد و گفت: با توجه به حجم و ابعاد   اين طرح بازگشت سرمايه در كوتاه مدت محقق مي شود.وي ميزان توليد محصولات پتروشيمي در كشور را 15ميليون تن در سال اعلام كرد و افزود: تاكنون بيش از 6/2 ميليون دلار از محصولات پتروشيمي به خارج از كشور صادر شده است.
</TEXT>
</DOC>
<DOC>
<DOCID>HAM2-851206-030</DOCID>
<DOCNO>HAM2-851206-030</DOCNO>
<ORIGINALFILE>/1385/851206/news/_eqtes.htm</ORIGINALFILE>
<ISSUE>يكشنبه 6 اسفند 1385 - سال چهاردهم - شماره4215 - Feb 25, 2007</ISSUE>
<DATE calender="Western">2007-02-25</DATE>
<DATE calender="Persian">1385/12/06</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
گزارش رژيم تجاري ايران به سازمان تجارت جهاني ارائه مي شود
</TITLE>
<TEXT>
ايرنا: مسؤول مركز ملي مطالعات جهاني شدن، از ارائه گزارش رژيم تجاري ايران به سازمان تجارت جهاني ظرف دو ماه آينده خبر داد.
دكتر محمد نهاونديان افزود: اين گزارش با پيگيري مستمري كه در سال هاي گذشته صورت گرفته، تهيه و بهنگام سازي شده است و ايران اكنون از آمادگي خوبي براي آغاز مذاكرات براي پيوستن به سازمان تجارت جهاني برخوردار است. نهاونديان اضافه كرد: ايران علاوه بر تهيه گزارش رژيم تجاري، مذاكره كنندگان متخصصي را براي پيگيري موضوع عضويت ايران در سازمان تجارت جهاني تربيت كرده و علاوه بر آن، اقتضائات عضويت در اين سازمان را نيز در قانون برنامه پنج ساله چهارم توسعه كشور و نظام تعرفه هاي تجاري خود گنجانده است. مسؤول مركز ملي مطالعات جهاني شدن ابراز اميدواري كرد با بررسي گزارش رژيم تجاري ايران در گروه كاري بررسي عضويت كشور، يك تفاهم زمان بندي شده منطقي براي برخورداري ايران از امتيازات سازمان تجارت جهاني بدست آيد.
</TEXT>
</DOC>
<DOC>
<DOCID>HAM2-851206-031</DOCID>
<DOCNO>HAM2-851206-031</DOCNO>
<ORIGINALFILE>/1385/851206/news/_eqtes.htm</ORIGINALFILE>
<ISSUE>يكشنبه 6 اسفند 1385 - سال چهاردهم - شماره4215 - Feb 25, 2007</ISSUE>
<DATE calender="Western">2007-02-25</DATE>
<DATE calender="Persian">1385/12/06</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
بر اساس لايحه بودجه سال 86 در مقايسه با بودجه سال85 صورت مي گيرد
افزايش 32.3 درصدي سرمايه گذاري شركت هاي دولتي
</TITLE>
<TEXT>


گروه اقتصادي- رشد قابل توجه سرمايه گذاري شركت هاي دولتي در لايحه بودجه سال آينده نسبت به سال جاري شاخص قابل قبولي براي ارزيابي نحوه اجراي سياست هاي كوچك سازي دولت و فراهم ساختن شرايط براي سرمايه گذاري بخش خصوصي و ورود آنها به عرصه هايي است كه تاكنون كانون انحصاري دولت محسوب مي شده است.
بر اساس بخش اول بند الف سياست هاي اصل 44 ابلاغ شده در اول خردادماه سال 84 دولت حق فعاليت اقتصادي جديد خارج از موارد صدر اصل 44 را ندارد و موظف است هرگونه فعاليت(شامل تداوم فعاليت هاي قبلي و بهره برداري از آن)را كه مشمول عناوين صدر اصل 44 نباشد، حداكثر تا پايان برنامه پنج ساله چهارم(ساليانه 20 كاهش فعاليت)به بخش هاي تعاوني و خصوصي و عمومي غيردولتي واگذار كند.
از سوي ديگر، بر اساس بند ج سياست هاي اصل 44 قانون اساسي ابلاغ شده در 12 تيرماه سال جاري 80 درصد از سهام بنگاه هاي(مشخص شده)دولتي مشمول صدر اصل 44 بايد به بخش هاي خصوصي شركت هاي تعاوني سهامي عام و بنگاه هاي عمومي غيردولتي  واگذار شود.تحقق دو فرمان فوق، مستلزم عدم سرمايه گذاري جديد دولت و شركت هاي دولتي در فعاليت هاي خارج از صدر اصل 44 است و بايد اين عدم سرمايه گذاري در لوايح بودجه سنواتي ديده شود. اين در حالي است كه حجم سرمايه گذاري شركت هاي دولتي در لايحه بودجه سال 86 نسبت به قانون بودجه سال 85 رشد 3/32 درصدي نشان مي دهد. رشد سالانه سرمايه گذاري هاي شركت هاي دولتي طي ساليان اخير همواره روند صعودي داشته است و از 12 درصد در سال 83 به 6/14 درصد در سال 84 و 21 درصد در سال 85 رسيده است و در لايحه بودجه سال آينده رشد 3/32 درصدي نشان مي دهد.
مجموع سرمايه گذاري شركت هاي دولتي در قالب بودجه سال 85 برابر با 323 هزار و 900 ميليارد ريال است كه اين رقم در لايحه بودجه 86 به 428 هزار و 610 ميليارد ريال افزايش يافته است. از رقم 323 هزار ميليارد ريالي سرمايه گذاري شركت هاي دولتي بر اساس بودجه سال 85 حدود 41 هزار ميليارد ريال آن از طريق منابع عمومي دولت و بيش از 282 هزار ميليارد ريال آن نيز از طريق منابع داخلي شركت هاي دولتي صورت گرفته است. در لايحه بودجه سال 86 كل كشور، مقرر شده است شركت هاي دولتي 46 هزار ميليارد ريال از طريق منابع عمومي دولت اقدام به سرمايه گذاري كنند كه نسبت به رقم سال جاري 1/12 درصد رشد نشان مي دهد.
سرمايه گذاري شركت هاي دولتي از محل منابع دولتي در سال 83 برابر با 8/20 هزار ميليارد ريال و در سال 84 برابر با 32 هزار ميليارد ريال بود و در سال 85 اين رقم به 41 هزار ميليارد ريال رسيد. از سوي ديگر، در لايحه بودجه سال 86 ميزان سرمايه گذاري شركت هاي دولتي از محل منابع داخلي اين شركت ها رقمي بيش از 382 هزار ميليارد ريال پيش بيني شده كه از رشد 3/35 درصدي اين رقم نسبت به سال جاري حكايت دارد.
ميزان سرمايه گذاري شركت هاي دولتي از محل منابع داخلي اين شركت ها در سال هاي 83 و 84 به ترتيب 212 و 234 هزار ميليارد ريال بوده است كه در بودجه 85 اين رقم 282 هزار ميليارد ريال تعيين شد.
</TEXT>
</DOC>
<DOC>
<DOCID>HAM2-851206-032</DOCID>
<DOCNO>HAM2-851206-032</DOCNO>
<ORIGINALFILE>/1385/851206/news/_eqtes.htm</ORIGINALFILE>
<ISSUE>يكشنبه 6 اسفند 1385 - سال چهاردهم - شماره4215 - Feb 25, 2007</ISSUE>
<DATE calender="Western">2007-02-25</DATE>
<DATE calender="Persian">1385/12/06</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
برگزاري نمايشگاه بهارهدر 3 نقطه تهران و شهرستان هاي استان
</TITLE>
<TEXT>


گروه اقتصادي- با توجه به اقدامات و برنامه هاي در دست اجراي وزارت بازرگاني، هيچ گونه كمبود و گراني خاصي در ايام عيد نخواهيم داشت.
رئيس مجمع امور صنفي توزيعي تهران گفت: با توجه به اين كه شهروندان همه ساله نگراني كمبود و گراني تهيه مايحتاج خود دارند، برگزاري نمايشگاه ها مي تواند در اين زمينه رفع نگراني كند.قاسم نوده فراهاني با اشاره به تأكيد رئيس جمهور در جلسه هيأت وزيران با استانداران كشور درباره كنترل و نظارت بر قيمت ها گفت: در جلساتي با وزير بازرگاني و معاونان ايشان و سازمان بازرگاني استان تهران، طرح نوروزي مجامع امور صنفي تهران در قالب نمايشگاه فروش بهاره براي تنظيم بازار شب عيد برگزار خواهد شد. بر اين اساس امسال در 3 نقطه تهران در پارك ارم، سازمان گوشت حكيميه و ميدان شهيد باستاني سه راه افسريه نمايشگاه فروش بهاره برپا مي شود و اين مكان ها از 9 تا 18 اسفند ماه از ساعت 10 صبح تا 10 شب كالاهايي نظير پوشاك، كيف و كفش، وسايل ورزشي، منسوجات، آجيل و خشكبار، مواد پروتئيني و ميوه را عرضه مي كنند.
وي در زمينه نظارت بر عرضه كالا در نمايشگاه بهاره، افزود: نمايندگان مجامع امور صنفي، اتحاديه و وزارت بازرگاني بر قيمت و عرضه كالاها نظارت مي كنند.
فراهاني، افزود: همچنين نمايشگاه هاي فروش بهاره، در شهر ري، اسلامشهر، كرج، پاكدشت، دماوند و ساوجبلاغ در سطح استان تهران برگزار مي شود.
</TEXT>
</DOC>
<DOC>
<DOCID>HAM2-851206-033</DOCID>
<DOCNO>HAM2-851206-033</DOCNO>
<ORIGINALFILE>/1385/851206/news/_eqtes.htm</ORIGINALFILE>
<ISSUE>يكشنبه 6 اسفند 1385 - سال چهاردهم - شماره4215 - Feb 25, 2007</ISSUE>
<DATE calender="Western">2007-02-25</DATE>
<DATE calender="Persian">1385/12/06</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
گفت و گوي امروز
وزير راه: واگذاري هما به بخش خصوصي امكان پذير نيست
</TITLE>
<TEXT>
گروه اقتصادي بخش حمل و نقل هوايي از جمله بخش هايي است كه هنوز برنامه مشخصي براي اجراي سياست هاي اصل 44 ندارد. در حاشيه مراسم سالروز تاسيس هما و راه اندازي سامانه فروش اينترنتي بليت اين شركت در سراسر كشور، فرصتي فراهم شد تا ديدگاه هاي
محمد رحمتي، وزير راه و ترابري در زمينه روند خصوصي سازي در اين شركت را جويا شويم.
***
با توجه به انتقادات مطرح شده در زمينه كندي خصوصي سازي و واگذاري شركتهاي دولتي در چارچوب سياست هاي ابلاغي، روند خصوصي سازي شركت هما چگونه بوده است؟
با توجه به سياست هاي اصل 44 و تاكيد رهبري بر خصوصي سازي، هما بايد با در پيش گرفتن سياست توسعه هماهنگ برخي بخش ها را به بخش غير دولتي واگذار و برخي بخش ها را تقويت كند. بايد شركت هما كارها را به صورت تخصصي تر به شركت هاي وابسته و يا شركت هاي دورتر در بخش خصوصي واگذار كند. با اين روند اكنون بسياري از فعاليت ها در زمينه تهيه غذا و ساير خدمات كيترينگ به بخش خصوصي واگذار شده اما هنوز از بدنه اين شركت جدا نشده است كه بايد حتما اين گونه امور به طور كامل به بخش غيردولتي واگذار شود.
با توجه به تكاليف پيش بيني شده براي واگذاري شركت هاي دولتي امكان واگذاري هما در سال آينده تا چه حد است؟
براساس قانون برنامه، واگذاري 49 در صد سهام شركت هما به بخش غير دولتي پيش بيني شده اما بايد در اين زمينه بحث كرد كه آيا كسي حاضر است تا 49 در صد سهام هما را در با توجه به اين كه مديريت اين شركت را در اختيار نخواهد داشت خريداري كند؟ با اين روند واگذاري شركت هما تقريبا بي معني خواهد شد چرا كه مديريت اين شركت را در اختيار نداشته و باز هم مديريت اين شركت دولتي خواهد ماند. بنابراين در نظر داريم تا شركت هما را به عنوان يك شركت مادر هواپيمايي به صورت دولتي اداره نموده و در كنار آن با تقويت شركت هاي خصوصي سهم بيشتري از بازار را در اختيار آنها قرار دهيم. اكنون اين شركت ها شكل گرفته اند و به جز هما اكنون 5 شركت خصوصي غير دولتي داريم كه فعاليت مي كنند و اين شركت ها در يك رقابت و در تناسبي بين بخش خصوصي و دولتي به فعاليت مي پردازند. بايد اين مهندسي مديريتي در بخش هوايي كشور شكل گيرد تا هم رقابت در جهت بهتر كردن كارها افزايش يافته و از سوي ديگر در كاهش خدمات ارايه شده به مردم تاثيري نداشته باشد و اين گونه نباشد كه با اين واگذاري ها در صورت توقف در ارايه خدمات به مردم ابزار كنترلي و مديريتي لازم را در اختيار نداشته باشيم كه اين امر چندان مطلوب نخواهد بود. بنابراين در واگذاري ها تقريبا از الگوي جهاني پيروي نموده و تقريبا همان كاري كه شركت هاي لوفت هانزا يا اير فرانس يا ساير شركت هاي بزرگ حمل و نقل هوايي در سطح جهان انجام مي دهند هما نيز بايد به همين شيوه عمل نمايد.
</TEXT>
</DOC>
<DOC>
<DOCID>HAM2-851206-034</DOCID>
<DOCNO>HAM2-851206-034</DOCNO>
<ORIGINALFILE>/1385/851206/news/_eqtes.htm</ORIGINALFILE>
<ISSUE>يكشنبه 6 اسفند 1385 - سال چهاردهم - شماره4215 - Feb 25, 2007</ISSUE>
<DATE calender="Western">2007-02-25</DATE>
<DATE calender="Persian">1385/12/06</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
درصورت تمايل طرف هاي هندي و پاكستاني
ايران، روش محاسبه قيمت گاز صادراتي را اعلام مي كند
</TITLE>
<TEXT>
ايرنا: نماينده وزير نفت ايران در هيات مذاكره كننده خط لوله صادرات گاز ايران به هند و پاكستان اظهار داشت: در صورت توافق سه كشور، فرمول قيمت گاز صادراتي ايران به هند و پاكستان اعلام مي شود.
حجت الله غنيمي فرد در پاسخ به برخي گزارش ها در زمينه تخفيف ايران در روش قيمت گذاري توافق شده ميان سه كشور گفت: براساس اطلاعات دريافتي، مقام هاي دولت هند به تعهد خود در مورد محرمانه بودن توافق سه كشور پايبند بوده اند ولي يكي از خبرگزاري ها به نقل از يك مقام دولتي هند، روشي را به عنوان روش مورد توافق طرفين اعلام كرده است.به گفته غنيمي فرد، در شب پاياني مذاكرات در تهران، هيات ايراني آماده بود روش تعيين قيمت را براي همه به طور علني اعلام كند ولي هيات هاي هند و پاكستان اظهار داشتند كه علاقه اي ندارند تا زماني كه اين روش قيمت گذاري به تاييد مقام هاي كشورشان نرسد، اعلام شود.
وي تاكيد كرد: هر زمان مقام هاي تصميم گيرنده سه كشور خواستار اعلام روش قيمت گذاري گاز صادراتي باشند، بنده از طرف هيات ايراني مشكلي براي اعلام، جزئيات نحوه قيمت گذاري مورد توافق ندارم.
</TEXT>
</DOC>
<DOC>
<DOCID>HAM2-851206-035</DOCID>
<DOCNO>HAM2-851206-035</DOCNO>
<ORIGINALFILE>/1385/851206/news/_havad.htm</ORIGINALFILE>
<ISSUE>يكشنبه 6 اسفند 1385 - سال چهاردهم - شماره4215 - Feb 25, 2007</ISSUE>
<DATE calender="Western">2007-02-25</DATE>
<DATE calender="Persian">1385/12/06</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
با تلاش دادستان و بازپرس جنايي رباط كريم فاش شد
راز قتل 5 عضو خانواده، درچاه مدفون بود
</TITLE>
<TEXT>
گروه حوادث- جوان مخوفي كه در جنايتي جنون آميز 5 عضو خانواده خود را به قتل رسانده و اجساد آنها را داخل چاهي در رباط كريم پنهان كرده بود، سرانجام به اين جنايت هولناك اعتراف كرد.
تحقيقات روانشناسانه پليس براي كشف انگيزه اين قاتل خونسرد در حالي ادامه دارد كه او بعد از دستگيري دايما سعي مي كرد با ساختن داستان هاي مختلف وانمود كند افراد ديگري عامل اين قتل عام خانوادگي بوده اند.
ظهر سه شنبه گذشته زماني كه مرد افغاني ميانسالي در تماس با پليس رباط كريم خبر از ناپديد شدن مرموز اعضاي خانواده خواهر زاده اش در روستاي ده حسن داد، تيمي از ماموران عازم اين روستا شدند و به تحقيق براي يافتن ردي از خانواده ناپديد شده پرداختند.
مرد ميانسال در بازجويي ها به پليس گفت: صبح دوشنبه براي آنكه همراه خواهرزاده  ام به نام غلام به سر كار بروم، به خانه آنها در يك انبار متروكه رفتم، اما هر چه در زدم كسي جوابم را نداد. از آنجا كه احتمال مي دادم آنها شب را در جايي ديگر به سر برده اند به طرف محل كارم به راه افتادم ولي آن روز غلام به سر كار نيامد و به همين خاطر نگرانش شدم.
وي ادامه داد: صبح امروز در حالي كه احساس مي كردم اتفاق بدي براي غلام و خانواده اش افتاده است دوباره به خانه  آنها رفتم، اما اين بار برادر زن غلام به نام هاشم را ديدم كه در حال انتقال اثاثيه خانه آنها به يك ماشين بود. وقتي از او درباره غلام و خانواده اش پرسيدم گفت: براي يكي از اقوامشان در كاشان اتفاقي رخ داده و غلام همراه همسر و فرزندانش به اين شهر رفته اند و او نيز قصد دارد پس از فروش مقداري از لوازمش كه در خانه خواهرش بوده به كاشان برود. من كه به رفتار او مشكوك شده بودم پس از رفتنش وارد خانه خواهر زاده ام شده و در آنجا متوجه آثار خوني شدم كه رد آن تا چاهي در 5 متري خانه ادامه داشت.
پس از اظهارت مرد ميانسال، ماموران ماجرا را به قاضي جعفر فرهمند، بازپرس جنايي رباط كريم گزارش كردند و با حضور او در محل تحقيقات تخصصي براي كشف راز اين معماي جنايي آغاز شد.
بازپرس جنايي رباط كريم و كارآگاهان در بررسي اتاق ها متوجه آثاري از خون بر ديوار و كف خانه شدند و سرانجام با ديدن پتويي خون آلود در كنار رختخوابها دريافتند حادثه ناگواري براي غلام و خانواده اش رخ داده است. از آنجا كه تنها سرنخ پليس براي اطلاع از سرنوشت خانواده ناپديد شده بازرسي چاهي بود كه در وسط انبار متروكه قرار داشت، ماجرا به آتش نشاني اطلاع داده شد و امدادگران پس از حضور در محل به جست و جو در داخل چاه پرداختند.
با كشف اجساد خونين غلام، 3 عضو خانواده اش و يكي از برادران همسرش در داخل چاه، به دستور دادستان رباط كريم تحقيقات ويژه پليس براي دستگيري هاشم به عنوان تنها مظنون جنايت آغاز شد و ساعتي بعد كارآگاهان پليس توانستند جوان 35 ساله افغان را كه قصد داشت با تغيير چهره خود را از ديد ماموران مخفي كند دستگير كنند.
بي گناهم!
با انتقال هاشم به اداره پليس، بازجويي هاي تخصصي از او آغاز شد اما وي ادعا مي كرد بي گناه است و نمي داند چه كسي برادر و اعضاي خانواده خواهرش را به قتل رسانده است.
وي در نخستين بازجويي ها ادعا كرد روز جنايت به خانه خواهر ديگرش رفته اما وقتي كه خواهرش به ماموران گفت:به خاطر اعتياد او را از مدتها قبل طرد كرده است، اين بار داستان ديگري را پيش روي ماموران گذاشت.او مدعي شد دايي غلام كه پليس را در جريان ناپديد شدن خانواده گذاشته بود عامل اين جنايت است، اما وقتي كه مشخص شد كه اين ادعاي هاشم نيز دروغ است، وي براي سومين بار مدعي شد عامل اين قتل عام خانوادگي 3 نفر از دوستانش بوده اند كه براي سرقت وارد انبار متروكه شده بودند.
پس از بازداشت اين 3 مرد، در حالي كه پليس توانسته بود خريداران اموال مسروقه از خانه  قربانيان را شناسايي كند، آنها را با هاشم و 3 مظنون ديگر پرونده مواجه كرد و همگي آنها در اين مواجهه حضوري گفتند اموال مسروقه را از هاشم خريده اند.
جنون مرگبار
پس از به دست آمدن اين اطلاعات در حالي كه هاشم راهي جز اعتراف پيش روي خود نداشت سرانجام به قتل خواهر، برادر، داماد و دو خواهر زاده اش اعتراف كرد و گفت: من و برادر كوچكترم همراه خانواده خواهرم به عنوان سرايدار در انبار متروكه زندگي مي كرديم، مدت ها بود كه آنها مرا به خاطر اعتياد سرزنش مي كردند و چون جثه ضعيفي دارم مي گفتند كه دست هاي تو دست هاي بچه است و به درد كار كردن نمي خورد.
آنها هميشه به من مي خنديدند و هر وقت مي خواستم كاري كنم مسخره ام مي كردند، اين اواخر مرا از خانه بيرون كرده بودند. همه رفتارهاي آنها باعث شده بود از آنها كينه به دل بگيرم و بامداد دوشنبه وقتي وارد انبار متروكه شدم تصميم گرفتم از آنها انتقام بگيرم.
براي همين ابتدا غلام و برادرم را غافلگير كرده و به قتل رساندم و سپس به سراغ ديگر اعضاي خانواده رفتم. پس از اين جنايت اجساد مقتولان را به داخل چاه انداختم و چون فكر مي كردم كسي از ماجرا بويي نمي برد فرداي آن روز براي سرقت لوازم خانه به آنجا رفتم.
پس از اعترافات هاشم، بازپرس پرونده براي او قرار بازداشت صادر كرد و متهم براي انجام تحقيقات تكميلي در اختيار پليس قرار گرفت.
</TEXT>
</DOC>
<DOC>
<DOCID>HAM2-851206-036</DOCID>
<DOCNO>HAM2-851206-036</DOCNO>
<ORIGINALFILE>/1385/851206/news/_havad.htm</ORIGINALFILE>
<ISSUE>يكشنبه 6 اسفند 1385 - سال چهاردهم - شماره4215 - Feb 25, 2007</ISSUE>
<DATE calender="Western">2007-02-25</DATE>
<DATE calender="Persian">1385/12/06</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
شليك مرگ براي وعده دروغين
</TITLE>
<TEXT>



گروه حوادث- مرد كارخانه دار وقتي يكي از آشنايانش به وي وعده داد مي تواند در مقابل گرفتن 80 ميليون تومان، وام
5 ميلياردي براي وي فراهم كند، هرگز نمي توانست تصور كند وعده دروغين اين جوان سرآغاز ماجرايي خواهد بود كه مرگ او را رقم مي زند.
ساعت 22 و30 دقيقه چهارشنبه گذشته، وقتي ماموران گشت كلانتري 157 كيانشهر در نزديكي پارك جنگلي ميرزا كوچك خان با خودروي پژو 206 قرمزرنگي مواجه شدند كه به طرز مشكوكي دركنار خيابان پارك شده بود، با ديدن مرد ميانسالي كه بي حركت در صندلي عقب آن به خواب رفته بود به وارسي دقيقي از خودرو دست زده و در آن هنگام بود كه دريافتند مرد ميانسال با شليك گلوله از پاي درآمده است. با گزارش موضوع كارآگاهان ويژه قتل پليس آگاهي تهران و بازپرس محمد حسين شاملو براي بررسي صحنه جنايت به محل كشف جسد رفتند.
در حالي كه مقتول هيچ كارت شناسايي اي به همراه نداشت، با استعلام پلاك خودرو نشاني از خانواده اين مرد در اختيار پليس قرار گرفته و در تماس با آنها مشخص شد مقتول مرد 41 ساله اي به نام مصطفي است كه صاحب يك كارخانه سنگ تزئيني مي باشد. در بازجويي از پسر جوان مقتول وي در توضيح ماجرا گفت: پدرم ساعت يك بعد از ظهر، براي پس گرفتن يك چك 80 ميليون توماني قراري با يكي از آشنايانمان به نام امير حسين كه منزلش درهمين حوالي است داشت و به اين دليل از خانه خارج شد. با اظهارات اين مرد جوان، به دستور بازپرس محمد حسين شاملو، امير حسين به عنوان مظنون كليدي جنايت تحت تعقيب قرار گرفت و كارآگاهان جنايي پايتخت در عملياتي ضربتي در كمتر از 6 ساعت از زمان كشف جسد، مرد جوان را در خانه اش در طبقه دوم آپارتماني در مقابل محل كشف جسد بازداشت كردند.
سرهنگ حسين خوئيني معاون آگاهي پايتخت روز گذشته در توضيح خبر دستگيري متهم اصلي پرونده گفت: متهم كه 28سال سن دارد، در ابتدا منكر جنايت بود، ولي وقتي در برابر بازجويي تخصصي كاراگاهان اداره 10 آگاهي تهران قرار گرفت لب به اعتراف گشوده و به قتل مصطفي اعتراف كرد.
اين متهم در خصوص علت قتل مرد كارخانه دار گفت: چند ماه قبل ازجنايت مقتول 80 ميليون تومان به من داد تا برايش وام 5ميلياردي فراهم كنم، ولي نتوانستم وام را برايش تهيه كنم. چند روز قبل از جنايت مصطفي با من تماس گرفت و چون فهميده بود كه وعده ام دروغ بوده، از من خواست پولش را به وي بازگردانم. در حالي كه مستاصل شده بودم، پس از تهيه كلت كمري به بهانه پس دادن چك با مقتول قرار گذاشتم.
مصطفي ساعت 14 به خانه ام آمد، همسر و فرزندم درخانه نبودند، بعد از آنكه يك ساعت با يكديگر صحبت كرديم، مصطفي با خانواده اش تماس گرفت و بعد از پايان اين تماس بود كه ناگهان او را غافلگير كرده و به سمتش شليك كردم. پس از جنايت جسد را طوري كه همسايه ها مشكوك نشوند، به داخل خودرواش برده و در كنار پارك جنگلي رها كرده و متواري شدم.
با اعترافات اين متهم اسلحه كمري نيز به همراه تلفن همراه مقتول درداخل پاكتي كنار درختان پارك جنگلي درفاصله اندك ازمحل كشف جسد پيدا شد. تحقيقات قضايي برروي اين پرونده جنايي زير نظر بازپرس محمد حسين شاملو در شعبه يكم بازپرسي دادسراي جنايي تهران تا فاش شدن تمام ابعاد حادثه ادامه خواهد يافت.
</TEXT>
</DOC>
<DOC>
<DOCID>HAM2-851206-037</DOCID>
<DOCNO>HAM2-851206-037</DOCNO>
<ORIGINALFILE>/1385/851206/news/_havad.htm</ORIGINALFILE>
<ISSUE>يكشنبه 6 اسفند 1385 - سال چهاردهم - شماره4215 - Feb 25, 2007</ISSUE>
<DATE calender="Western">2007-02-25</DATE>
<DATE calender="Persian">1385/12/06</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
در اتوبان كرج قزوين رخ داد
مرگ 6 نفر در2 حادثه رانندگي
عكس: ايسنا
</TITLE>
<TEXT>


گروه حوادث- برخورد 7 دستگاه خودرو در اتوبان كرج - قزوين به مرگ يكي از سرنشينان منجر شد؛ اين در حالي بود كه در حادثه اي ديگر كه 10 دقيقه بعد رخ داد، 5 مسافر كه در انتظار خودرو كنار اتوبان ايستاده بودند، جان خود را از دست دادند.
سرهنگ بابانژاد، فرمانده انتظامي ساوجبلاغ با اعلام اين خبر گفت: ساعت 7 و 45 دقيقه صبح پنجم اسفند، در كيلومتر 78 اتوبان تهران - قزوين، 6 دستگاه خودرو سواري و يك كاميون در لاين شمالي مسير و در محور كرج - قزوين با هم برخورد كردند. در حالي كه 6 تا 8 تن در اين حادثه مجروح و به بيمارستانهاي كرج و هشتگرد منتقل شدند، راننده يكي از خودروها بر اثر شدت جراحات وارده جان خود را از دست داد. اين در حالي بود كه يكي از پيكان ها در جريان اين حادثه به طور كامل در آتش سوخت.
فرمانده انتظامي ساوجبلاغ همچنين از وقوع حادثه اي ديگر به فاصله 10 دقيقه پس از حادثه اول خبر داد و گفت: ساعت 7 و 54 دقيقه صبح، يك دستگاه پرايد نقره اي به رانندگي جوان 26 ساله اي كه از لاين شمالي اتوبان كرج -قزوين به سمت قزوين حركت مي كرد، مقابل شهر جديد هشتگرد بر اثر سرعت زياد و احتمالا خواب آلودگي تعادلش را از دست داد و پس از برخورد با گاردريل سمت راست اتوبان، به پنج مسافر كه در خروجي شهر جديد هشتگرد در انتظار خودرو بودند، برخورد كرد كه بر اثر آن، هر 5 مسافر دردم جان باختند
خودرو پرايد سپس به پرايد مشكي رنگ ديگري كه در شانه خاكي اتوبان متوقف بود، برخورد كرد كه به مجروحيت راننده آن منجر شد.
به گفته سرهنگ بابانژاد، حال عمومي و جسماني راننده هردو پرايد رضايت بخش اعلام شده است.
</TEXT>
</DOC>
<DOC>
<DOCID>HAM2-851206-038</DOCID>
<DOCNO>HAM2-851206-038</DOCNO>
<ORIGINALFILE>/1385/851206/news/_havad.htm</ORIGINALFILE>
<ISSUE>يكشنبه 6 اسفند 1385 - سال چهاردهم - شماره4215 - Feb 25, 2007</ISSUE>
<DATE calender="Western">2007-02-25</DATE>
<DATE calender="Persian">1385/12/06</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
دادستان تهران:
جزايري را دستگير مي كنيم؛ عوامل دخيل در فرار شناسايي شدند
</TITLE>
<TEXT>
ايسنا: دادستان عمومي و انقلاب تهران در حاشيه  بيستمين جلسه  ستاد پيشگيري و مبارزه با جرايم خاص گفت: متهم را دستگير خواهيم كرد و در اين زمينه به سرنخ هايي دست يافته ايم.
سعيد مرتضوي با بيان اين كه جزايري را سريعا ممنوع الخروج كرده اند، گفت: نامه اي به تمامي واحدهاي اطلاعاتي و امنيتي ارسال كرديم و هر منفذي كه براي خروج وي متصور است، براي آن مرجع، جلب، شناسايي و تعقيب جزايري را صادر كرديم. دادستان تهران اظهار داشت: حتي اگر جزايري از كشور خارج شود، از طريق اينترپل - پليس بين الملل - وي را تعقيب و به كشور بازمي گردانيم.
مرتضوي افزود: چند نفر از عواملي كه در فرار جزايري دخيل بوده اند، شناسايي كرده ايم كه در بازداشت موقت هستند و تمام افرادي كه در فرار اين متهم نقش داشته اند تا يكي دو روز آينده مورد تعقيب قرار گرفته و بازداشت مي شوند.
در همين حال سخنگوي قوه قضاييه از تشكيل هياتي سه نفره با حكم رييس قوه براي پيگيري متواري شدن جزايري خبر داد. دكتر جمشيدي گفت:نتيجه  بررسي هيات، تا 15 روز ديگر اعلام مي شود
وي افزود: با حكم رييس قوه قضاييه، عليرضا آوايي رييس دادگستري استان تهران، اصغر جهانگير رييس حفاظت و اطلاعات قوه قضاييه، خلفي دادستان انتظامي قضات، مامور پيگيري موضوع متواري شدن شهرام جزايري شدند.
</TEXT>
</DOC>
<DOC>
<DOCID>HAM2-851206-039</DOCID>
<DOCNO>HAM2-851206-039</DOCNO>
<ORIGINALFILE>/1385/851206/news/_informatic.htm</ORIGINALFILE>
<ISSUE>يكشنبه 6 اسفند 1385 - سال چهاردهم - شماره4215 - Feb 25, 2007</ISSUE>
<DATE calender="Western">2007-02-25</DATE>
<DATE calender="Persian">1385/12/06</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
ر
امنيت تلفن هاي همراه، چالش آينده ارتباطات
</TITLE>
<TEXT>


گروه دانش - يكي از مشكلات و مسائلي كه با عمومي شدن استفاده از موبايل در دهه 90 ميلادي مطرح شد، اهميت وجود سيستمي براي تضمين امنيت مكالمات تلفني بود. از طرفي ديگر، ابزار برقراري ارتباط در تلفن هاي همراه قديمي، تنها از يك سيستم پيچيده راديويي تشكيل مي شد كه امكان استراق سمع و عدم امنيت در مكالمات تلفني از طريق قطع سيگنال هاي آن، بسيار بالا بود.
فناوري هاي ديجيتال، سعي بسياري كردند تا اين نقص بزرگ امنيتي را با ايجاد يك سيستم رمزگذاري در مكالمات تلفن هاي همراه رفع كنند. چون كه اين سيستم به جاي فناوري هاي آنالوگ،  بر اساس تكنولوژي ديجيتال طراحي شده  بود، توليد آن نيز بسيار ساده تر بود؛ در نتيجه ابزار ارتباطي، با برقراري يك ارتباط رمزگذاري  شده، از هرگونه تلاش براي قطع كردن سيگنال ها و مخدوش  كردن امنيت مكالمات، جلوگيري مي كردند.
بنا براين گزارش با ظهور فن آوري gsm در اروپا و cdma در آمريكا و آسيا، سيستم هاي پيشرفته اي به كار گرفته شد كه گمان مي رفت براي ارتقاي امنيت مكالمات تلفني بسيار سودمند و مفيد واقع شود. با اين وجود، چندي است كه امنيت اين سيستم هاي رمزگذاري نيز مورد حمله و نفوذ خراب كاران قرار گرفته و قدرت اطمينان بخش سابق خود را از دست داده  است. اكنون خرابكاران حرفه اي، به راحتي مي توانند كدهاي يك ارتباط ايجاد شده توسط تلفن هاي همراه را رمزگشايي كرده و به استراق سمع مكالمات محرمانه و شخصي افراد بپردازند.
با تركيب فناوري هاي پيشرفته در سال هاي اخير، گوشي هاي تلفن همراه، به رايانه هاي جيبي و كوچكي تبديل شده اند كه روزبه روز كاربردهاي متنوع و حرفه اي تري را به كاربران خود ارائه مي دهند، تا حدي كه شباهت هاي موجود ميان تلفن هاي همراه و رايانه ها روزبه روز در حال افزايش حيرت انگيزي است و مي توان گفت كه در آينده اي نزديك اين تلفن ها به پايگاه هاي رايانه اي قدرتمندي تبديل خواهند شد و خصوصياتي كاملاً مشابه با رايانه هاي خانگي و قابل حمل خواهند داشت. اين شباهت اما از جهات خاصي قابل توجه خواهد بود. براي مثال، درست مانند صندوق هاي پستي موجود در رايانه هاي خانگي كه پر از هرزنامه ها و نامه هاي الكترونيكي بي ارزش است، sms هاي بي محتوا(پيغام هاي كوتاه بي ارزش)نيز يكي از معضلات استفاده از تلفن هاي همراه خواهد بود. اين معضل را براي تلفن هاي همراه هوشمند به مشكلات ناشي از هرزنامه هاي معمولي(spam)كه در سيستم هاي عامل منتشر مي شوند، اضافه كنيد.
هنگامي كه ويژگي هاي مشترك رو به افزايش، ميان تلفن هاي همراه و رايانه هاي خانگي، به نقطه اي برسند كه واقعاً نتوان اختلاف اساسي خاصي بين آن دو يافت، شرايط خاص و كاملاً جديدي از لحاظ توجه به مسئله امنيت، ايجاد خواهد شد. سيستم هاي ارتباطي فعلي با gsm(از اواسط دهه 80)، gprs و يا در بهترين حالت از utms(از اوايل سال 2000)استفاده مي كنند. اما عملكردهايي كه با استفاده از اين فناوري ها به كار رفته اند، جديدترين و پيشرفته ترين ابداعات در زمينه ارتباطات محسوب مي گردند.
گذشته از امنيت مكالمات تلفني(كه آن قدرها هم مورد اطمينان و اعتماد نيست)، تلفن هاي همراه رفته رفته در معرض هجوم ويروس ها و كدهاي مخرب رايانه اي نيز قرار خواهند گرفت كه اكثر آنها قابليت سرقت اطلاعات حساس و بسيار حياتي را از روي تلفن همراه دارند. همان طور كه كلاهبرداران اينترنتي از طريق حملات فيشينگ(phishig)، تا حد زيادي موفق به اجراي مقاصد مجرمانه خود در رايانه هاي خانگي شدند، بدون شك، كاربران تلفن همراه را نيز در زمان مناسب،  مورد حملات كلاهبرداري خود قرار خواهند داد. همين شرايط براي تروژان ها و به ويژه تروژان هاي مالي نيز صادق است. آنها مي توانند در حافظه تلفن هاي همراه پنهان  شده و منتظر شوند تا كاربران به وب سايت بانك ها و مؤسسات مالي مراجعه كنند و يا به عنوان يك مشتري اطلاعات خاصي را از اين مراكز دريافت كنند. اقدام بعدي آنها سرقت اين اطلاعات و ارسال آن به خرابكاران و مجرمان اينترنتي خواهد بود.واضح است كه حفاظت در برابر كدهاي مخرب ويژه تلفن همراه، رفته رفته در حال تبديل شدن به يك مسئله مهم و قابل توجه است. اين حفاظت نه تنها بايد در برابر ويروس ها عملكرد مناسبي داشته باشد، بلكه بايد لايه دفاعي قدرتمندي را در برابر هرگونه بدافزار با قابليت سرقت و يا تغيير اطلاعات حساس ايجاد كند.
كليه ويروس ها و بدافزارها ممكن است از راه فايل هاي ورودي، نامه هاي الكترونيك، پيغام هاي صوتي، تصويري و غيره وارد دستگاه هاي تلفن همراه شده و يا از طريق ارتباط هاي غيرمكالماتي مانند سيستم هاي بلوتوث و يا ir آنها را آلوده كنند.
با افزايش چشمگير حجم كارت هاي حافظه تلفن هاي همراه، ورود يك كد مخرب به حافظه اين دستگاه ها، ديگر آن قدرها هم محسوس نيست. حال تصور كنيد كه يك ويروس خطرناك از طريق بلوتوث به تلفن هاي همراه اطراف خود منتشر شود. اين ويروس پس از نصب در حافظه تلفن ها مي تواند منجر به ايجاد مشكلات مختلفي گردد. كدهاي مخربي كه از سيستم gps(و يا از كاربردهاي سيستم gsm براي مكان يابي)استفاده مي كنند، مي توانند براي مكان يابي دقيق و حملات دقيق هدفدار به كار روند.
</TEXT>
</DOC>
<DOC>
<DOCID>HAM2-851206-040</DOCID>
<DOCNO>HAM2-851206-040</DOCNO>
<ORIGINALFILE>/1385/851206/news/_informatic.htm</ORIGINALFILE>
<ISSUE>يكشنبه 6 اسفند 1385 - سال چهاردهم - شماره4215 - Feb 25, 2007</ISSUE>
<DATE calender="Western">2007-02-25</DATE>
<DATE calender="Persian">1385/12/06</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
كارگاه هاي آموزشي تخصصي ict رسانه
</TITLE>
<TEXT>
گروه دانش- مركز فرهنگي فناوري اطلاعات رسانه از مراكز تازه تأسيس مركز فناوري اطلاعات سازمان فرهنگي هنري شهرداري تهران كارگاه هاي آموزشي تخصصي ict رسانه را در محل اين مركز در 10 و 17 اسفند ماه جاري برگزار مي كند.
به گزارش روابط عمومي مركز فناوري اطلاعات سازمان فرهنگي هنري شهرداري، اين كارگاه ها با هدف ايجاد زمينه فناوري اطلاعات در خبررساني و فعاليت اصحاب رسانه، آشناسازي آنها با ابزار نوين فناوري در كاربري رسانه اي، زمينه بهره مندي خبرنگاران از كاربردهاي خاص فناوري ارتباطات و اطلاعات و همچنين برقراري ارتباط سه جانبه شهرداري، رسانه و فناوري اطلاعات به عنوان محور فعاليت اين مركز برگزار مي شود.
كارگاه هاي مذكور در 2 پنج شنبه متوالي از ساعت 10 الي 19 در دو مرحله برپا مي شود و شركت كنندگان در پايان دوره مدركي از سوي مركز فناوري اطلاعات دريافت مي كنند. اين دوره فشرده شامل مفاهيم پيشرفته كاربردي فناوري اطلاعات و ارتباطات و كاربري ابزار فناوري است.
</TEXT>
</DOC>
<DOC>
<DOCID>HAM2-851206-041</DOCID>
<DOCNO>HAM2-851206-041</DOCNO>
<ORIGINALFILE>/1385/851206/news/_informatic.htm</ORIGINALFILE>
<ISSUE>يكشنبه 6 اسفند 1385 - سال چهاردهم - شماره4215 - Feb 25, 2007</ISSUE>
<DATE calender="Western">2007-02-25</DATE>
<DATE calender="Persian">1385/12/06</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
فرهنگ وآموزش
</TITLE>
<TEXT>
10 سال محروميت؛ مجازات استفاده از موبايل در كنكور
گروه اجتماعي- بر اساس آيين نامه تخلف و تقلب آزمون هاي سراسري مصوب مجلس شوراي اسلامي به طور كلي همراه داشتن موبايل در جلسه آزمون ممنوع است و داشتن موبايل خاموش محروميت 1 سال و موبايل روشن نيز محروميت 1 تا 10 سال از آزمون را به دنبال دارد.
ابراهيم خدايي معاون فني و آماري سازمان سنجش به مهرگفت: دانشجويان ممتاز نيز مي توانند با كسب 90 درصد از نمره آخرين فرد قبولي در آزمون به دوره كارشناسي ارشد راه يابند. سهميه دانشجويان ممتاز نيز در هر رشته محل 1 نفر است.
محاسن طرح حذف كنكور
از سوي ديگر عضو كميسيون آموزش و تحقيقات مجلس شوراي اسلامي به ايسنا گفت : محاسن طرح حذف كنكور بيشتر از معايبش است.
به گزارش ايسنا علي سرافراز يزدي، نماينده مشهد با اشاره به نامه 31 تن از روساي دانشگاه ها به رييس مجلس درباره طرح كنكور اظهار داشت: با تشكيل كميته مربوطه، اشكالات و نواقص به اين كميته ارجاع و اصلاح مي شود.
وي افزود: چنانچه دوستان به تصويب طرح كمك كنند، اين دل نگراني ها و اضطراب هايي كه در جامعه بوجود آمده برطرف مي شود.
سهميه بندي جنسيتي كنكور، امري منطقي
همچنين يك جامعه شناس و مدرس دانشگاه سهميه بندي جنسيتي كنكور بر اساس نياز بازار كار را امري منطقي دانست و به ايسناگفت: عدم تعادل موجود در بازار كار ناشي از نبود برنامه ريزي، نيازسنجي و آگاه نبودن از چگونگي نياز مراكز مختلف به انواع رشته ها و جنسيت هاي مختلف است. حسين فرجاد اظهار كرد: متأسفانه در جامعه بين نياز موجود در بازار كار و انتخاب دانشجو ارتباطي وجود ندارد كه بايد به لزوم ايجاد اين رابطه در جامعه توجه شود و شايد بر اساس اين نوع نگاه حتي سهميه بندي 60 درصدي به نفع پسران هم طبيعي باشد البته در يك حركت اجتماعي هميشه عده اي قرباني خواهند شد.
اعتبار وام شهريه دانشجويان تغيير نمي كند
مهر:محمد مهدي مفتح مخبر كميسيون تلفيق از افزايش نيافتن اعتبار وام شهريه دانشجويان در بودجه سال 1386 خبر داد وگفت: 120 ميليارد تومان به وام شهريه اختصاص مي يابد.
اين در حالي است كه معاون دانشجويي وزارت علوم، تحقيقات و فناوري از تصويب 240 ميليارد تومان بودجه براي وام شهريه دانشجويان در كميسيون آموزش و تحقيقات مجلس خبر داده و اظهار اميدواري كرده بود، با توجه به درخواست وزارت بهداشت رقم 340 ميليارد تومان براي وام شهريه در كميسيون تلفيق به تصويب برسد.
تعيين شاخص هاي رتبه بندي دانشگاه هاي جهان اسلام
گروه اجتماعي- شاخص هاي كلي و جزئي رتبه بندي دانشگاه هاي جهان اسلام تعيين شد.
عزيزالله معمارياني،رئيس مؤسسه پژوهش و برنامه ريزي آموزش عالي وزارت علوم با اعلام اين مطلب گفت: كيفيت كار تحقيقاتي و خروجي پژوهش، كيفيت آموزش و شاخص هاي ارتباط بين المللي دانشگاه ها، همچنين تأثير اجتماعي و اقتصادي كه دانشگاه ها به جاي مي گذارند به عنوان شاخص هاي رتبه بندي دانشگاه هاي جهان اسلام در نظر گرفته مي شوند.
نتايج آزمون دانشگاه جامع علمي كاربردي؛سه شنبه
گروه اجتماعي- اسامي نهايي پذيرفته شدگان دوره هاي كارداني بدون آزمون و كارشناسي و كارشناسي دانشگاه جامع علمي كاربردي روز سه شنبه(8 اسفند)از طريق ويژه نامه پيك سنجش منتشر مي شود. در اين آزمون 66هزار نفر در دوره هاي كارشناسي دانشگاه علمي كاربردي پذيرفته مي شوند.
دستورالعمل مدارس شبانه روزي ابلاغ شد
ايسنا: مديركل دفتر آموزش و پرورش راهنمايي از ابلاغ دستورالعمل اجرايي مدارس شبانه روزي به سازمان هاي آموزش و پرورش كشور خبرداد.
منوچهر فضلي خاني گفت: مقرر شده است از اين پس به ازاي هر 15 دانش آموز، يك ساعت معلم پرورشي و يك ساعت معلم بهداشت و به ازاي هر 12 دانش آموز يك ساعت مشاوره در هفته، در مدارس شبانه روزي به كار گرفته شود.
تأخير درثبت نام پستي دوره كارشناسي دانشگاه پيام نور
گروه اجتماعي- ثبت نام پستي دوره هاي دانش پذيري فراگير دانشگاه پيام نور در مقطع كارشناسي با 2 روز تأخير از روز7 اسفند آغاز مي شود. دليل اين امر تأخير در چاپ دفترچه هاي ثبت نام دوره هاي دانش پذيري فراگير دانشگاه پيام نور اعلام شده است. البته ثبت نام اينترنتي نيز از روز 4 اسفند آغاز شده و تا پايان روز اداري 15 اسفند ادامه خواهد داشت.
كمك بلاعوض به دفاتر خدمات گردشگري روستايي
گروه اجتماعي- 5 ميليون تومان كمك بلاعوض به دفاتر خدمات مسافرتي كه در زمينه گردشگري روستايي و عشاير فعاليت كنند، ارايه مي شود.
محمد شريف ملك زاده معاون گردشگري سازمان ميراث فرهنگي، صنايع دستي و گردشگري صبح ديروز با اعلام اين مطلب در جمع خبرنگاران گفت: همچنين اين سازمان، همه هزينه هاي تبليغاتي اين دفاتر خدمات مسافرتي را پرداخت مي كند . وي افزود: 370 روستاي هدف گردشگري در 30 استان كشور انتخاب شده و مطالعات اوليه بر روي آنها در حال انجام است .ملك زاده افزود: همچنين براي استفاده گردشگران در خانه هاي روستايي با ارائه تسهيلات و وام به روستاييان يك سايت كه شامل دو اتاق مي شود در خانه آنان براي اقامت مسافران ايجاد خواهد شد .
راه اندازي رشته مهندسي فضايي در دانشگاه شهيد بهشتي
گروه اجتماعي- دانشگاه شهيد بهشتي با اتمام و تحويل چند پروژه و دريافت مجوز لازم براي راه اندازي رشته مهندسي فضايي در سطح كارشناسي ارشد به خانواده هوا فضايي كشور پيوست.
به گفته محسن بهرامي، رئيس پژوهشگاه هوافضا، امسال دانشكده مهندسي هوا فضاي دانشگاه خواجه نصيرالدين طوسي رسما 2 سال بعد از تأسيس مستقل شد.
آغاز كاوش در تنگه  بلاغي پيش از آب گيري سد سيوند



ايسنا : سرپرست گروه ايراني هيأت كاوش مشترك ايران و فرانسه در حفاري محوطه  34 تنگه  بلاغي از آغاز كاوش هاي دوباره در اين محوطه خبر داد.
محمدتقي عطايي گفت : در كاوش فصل دوم اين محوطه، نيمي از پلان يك كوشك شاهي مربوط به دوره  هخامنشي مشخص شده بود كه قرار است، در اين فصل بقيه  پلان اين كوشك شناسايي و يك پلان به پلان هاي معماري دوره  هخامنشي اضافه شود.
</TEXT>
</DOC>
<DOC>
<DOCID>HAM2-851206-042</DOCID>
<DOCNO>HAM2-851206-042</DOCNO>
<ORIGINALFILE>/1385/851206/news/_iran.htm</ORIGINALFILE>
<ISSUE>يكشنبه 6 اسفند 1385 - سال چهاردهم - شماره4215 - Feb 25, 2007</ISSUE>
<DATE calender="Western">2007-02-25</DATE>
<DATE calender="Persian">1385/12/06</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
انتقاد مركز پژوهش هاي مجلس از افزايش بودجه برخي دستگاه هاي فرهنگي
سازمان حج و زيارت، امور زائران حج تمتع، عمره و عتبات عاليات را با هزينه اي كمتر از 4 ميليارد ريال انجام داد اما اكنون براي اعزام همان تعداد زائر، بيش از2.5برابر سال گذشته اعتبار خواسته است
</TITLE>
<TEXT>
گروه اجتماعي مركز پژوهش هاي مجلس شوراي اسلامي اعلام كرد: افزايش اعتبارات برخي از دستگاه هاي فرهنگي در لايحه بودجه سال 1386 با ضوابط بودجه ريزي عملياتي همخواني ندارد.
به گزارش دفتر اطلاع رساني مركز پژوهشها، دفتر مطالعات فرهنگي اين مركز با بررسي اعتبارات دستگاه هاي فعال در زمينه تبليغات اسلامي و امور ديني، تصريح كرد كه افزايش اعتبارات بعضي از دستگاه ها با توجه به عملكرد گذشته آنها با ضوابط بودجه ريزي عملياتي همخواني ندارد و به عنوان مثال سازمان حج و زيارت كه در سال 1384 برنامه اعزام زائران حج تمتع و عمره مفرده و عتبات عاليات را با هزينه اي كمتر از چهار ميليارد ريال انجام مي داد، در لايحه بودجه 1386 براي اعزام همان تعداد زائر بيش از 5/2 برابر سال قبل اعتبار خواسته است و اين در حالي است كه از سال 1384 موسسه فرهنگي سعادت وابسته به سازمان حج و زيارت، عهده دار انجام عمليات عمره مفرده و زيارت عتبات عاليات بوده اما تاكنون در مورد ميزان درآمدهاي حاصله گزارشي ارائه نداده است و عدم پيش بيني درآمد براي اين بخش در لايحه بودجه 1386 سئوالات بيشتري را مطرح مي كند زيرا با توجه به عملكرد نامناسب بعضي از كاروانهاي اعزامي به عمره مفرده، حج تمتع و ارائه خدمات نامطلوب مانند غذاي باكيفيت پايين و منازل ارزان قيمت كه اعتراض جمعي از زائران را به دنبال داشته است، بايد بر چگونگي اجراي عمليات حج، نظارت دقيق تري اعمال شود.
مركز پژوهشها در بخش ديگري از بررسي خود اقدامات دولت در زمينه ساماندهي تشكيلاتي و اداري از طريق حذف و اضافه رديف هاي بودجه را از نقاط قوت و مثبت لايحه بودجه سال 1386 ذكر كرد و افزود: هر كدام از زيرمجموعه هاي دستگاه هاي داراي رديف اعتباري بايد اعتبار خود را نه به صورت مستقل، بلكه از سازمان مادر خود دريافت كند و در مورد نحوه مصرف آن نيز پاسخگو باشند كه با وجود تلاشهاي به عمل آمده هنوز برخي از مراكز فرهنگي نظير مجمع جهاني تقريب مذاهب اسلامي و مجمع جهاني اهل بيت كه هر دو زيرمجموعه سازمان فرهنگ و ارتباطات هستند، رديف اعتباري جداگانه اي دارند و اين نكته در مورد حوزه هنري سازمان تبليغات اسلامي نيز صدق مي كند.
در بخش ديگري از اين بررسي آمده است: وزارت فرهنگ و ارشاد اسلامي در برنامه 30272 به ازاي حمايت از هر عنوان موسيقي(جمعا 560 عنوان)تقاضاي 92 ميليون ريال اعتبار كرده و اين در حالي است كه حوزه هنري سازمان تبليغات اسلامي براي حمايت از 3 عنوان موسيقي توليدشده در هر مورد تقاضاي يك ميليارد و 920 ميليون ريال اعتبار كرده است كه اين اختلاف ميان ديگر برنامه هاي اين دو سازمان نيز به چشم مي خورد.
اين مركز افزود: گفته مي شود كه حوزه هنري كار توليد كالاهاي فرهنگي انجام مي دهد و به همين دليل هزينه هاي آن بالاست كه در اين صورت اين سئوال مطرح مي شود كه اگر حوزه هنري به عنوان يك موسسه غيردولتي نمي تواند كالاهاي فرهنگي مشخصي توليد كند كه از محل فروش آن هزينه هايش را جبران نمايد، چه اصراري به توليد اين گونه كالاها دارد؟
</TEXT>
</DOC>
<DOC>
<DOCID>HAM2-851206-043</DOCID>
<DOCNO>HAM2-851206-043</DOCNO>
<ORIGINALFILE>/1385/851206/news/_iran.htm</ORIGINALFILE>
<ISSUE>يكشنبه 6 اسفند 1385 - سال چهاردهم - شماره4215 - Feb 25, 2007</ISSUE>
<DATE calender="Western">2007-02-25</DATE>
<DATE calender="Persian">1385/12/06</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
برندگان نيمروز سيستان مشخص شدند
</TITLE>
<TEXT>
مهر: نخستين جشنواره سراسري داستان كوتاه نيمروز كه به همت حوزه هنري سيستان و بلوچستان برگزار شد با معرفي 9 اثر برتر به كار خود پايان داد.
به گزارش مهر، مراسم اختتاميه اين جشنواره، عصر سوم اسفندماه با حضور محمدرضا گودرزي، جواد جزيني و مهناز رونقي و داوران اين جشنواره در تالار فردوسي دانشگاه سيستان و بلوچستان برگزار شد.
بر اساس اين گزارش، در بخش ويژه، داستان سلام از نيلوفر هاتف رستمي از زاهدان برگزيده شد و 5 سكه تمام بهار آزادي و لوح افتخار دريافت كرد.
در بخش موضوعي، داستان زن ها تا سينه و مردها تا كمر به قلم كرم رضا تاج مهر از لرستان به مقام اول دست يافت و با سه سكه تمام بهار آزادي و لوح افتخار از وي تقدير شد. داستان دندان طلا نوشته خسرو عباسي خودلان از كرج نيز به مقام دوم رسيد و با دو سكه تمام بهار آزادي و لوح افتخار تقدير شد.
همچنين داستان پيچان پيچان، رج به رج، ارس از ليلا صبوحي خامنه از مشهد به مقام سوم رسيد و با يك سكه تمام بهار آزادي و لوح افتخار تقدير شد.
</TEXT>
</DOC>
<DOC>
<DOCID>HAM2-851206-044</DOCID>
<DOCNO>HAM2-851206-044</DOCNO>
<ORIGINALFILE>/1385/851206/news/_iran.htm</ORIGINALFILE>
<ISSUE>يكشنبه 6 اسفند 1385 - سال چهاردهم - شماره4215 - Feb 25, 2007</ISSUE>
<DATE calender="Western">2007-02-25</DATE>
<DATE calender="Persian">1385/12/06</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
نرخ رشد جمعيت كشور؛1.4 درصد
</TITLE>
<TEXT>


گروه اجتماعي - رئيس اداره بهداشت مدارس وزارت بهداشت اعلام كرد: ميزان رشد جمعيت ايران در حال حاضر1.4 درصد است. ميانگين رشد جمعيت در كشورهاي توسعه يافته 0.5 درصد و در كشورهاي توسعه نيافته 2.3 درصد است.
گلايل اردلان در كارگاه آموزش مراقبت از رفتارهاي سالم دانش آموزان افزود: تازه ترين اطلاعات حاكي از آن است كه جمعيت زير 15 سال كشور به 9/33 درصد و افراد 15 تا 29 ساله  به 35 درصد كل جمعيت كشور بالغ مي شود. به گفته اردلان، 5 درصد جمعيت كشور را افراد بالاي 60 سال تشكيل مي دهند، در حالي كه ميانگين اين رقم در كشورهاي در حال توسعه 5.1 درصد و در كشورهاي توسعه يافته13.2 است.
</TEXT>
</DOC>
<DOC>
<DOCID>HAM2-851206-045</DOCID>
<DOCNO>HAM2-851206-045</DOCNO>
<ORIGINALFILE>/1385/851206/news/_iran.htm</ORIGINALFILE>
<ISSUE>يكشنبه 6 اسفند 1385 - سال چهاردهم - شماره4215 - Feb 25, 2007</ISSUE>
<DATE calender="Western">2007-02-25</DATE>
<DATE calender="Persian">1385/12/06</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
معرفيبرگزيدگان جشنواره فيلم 100
</TITLE>
<TEXT>
ايسنا: برگزيدگان چهارمين جشنواره سراسري فيلم 100 در مراسمي كه  روز گذشته با حضور مسئولان حوزه هنري سازمان تبليغات اسلامي، صدا و سيماي جمهوري اسلامي  ايران و جمعي از هنرمندان سينماي ايران در محل تالار انديشه حوزه هنري برگزار شد، معرفي شدند.
جايزه اول بخش هنر در اجتماع و صنعت به همراه تنديس جشنواره به علي محمدي جلالي به خاطر كارگرداني فيلم تيك اهدا شد.
فيلم رنگ عشق ساخته محمد عباس زاده گرجاني حائز رتبه دوم شناخته شد.
در بخش جايزه ويژه پيامبر اعظم نيز فيلم محمد را به خاطر بسپار ساخته سيدعلي موسوي نژاد به عنوان فيلم برگزيده اين بخش معرفي شد. هيأت داوران جشنواره همچنين جايزه ويژه خود را به فيلم بالابر ساخته محمد پازوكي دهقانيان اهداء كردند.
جايزه بهترين فيلم چهارمين جشنواره سراسري فيلم 100 نيز به فيلم مرثيه آب ساخته احمد نيك فرجام تعلق گرفت.
</TEXT>
</DOC>
<DOC>
<DOCID>HAM2-851206-046</DOCID>
<DOCNO>HAM2-851206-046</DOCNO>
<ORIGINALFILE>/1385/851206/news/_iran.htm</ORIGINALFILE>
<ISSUE>يكشنبه 6 اسفند 1385 - سال چهاردهم - شماره4215 - Feb 25, 2007</ISSUE>
<DATE calender="Western">2007-02-25</DATE>
<DATE calender="Persian">1385/12/06</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
ورزش در دقيقه 90
</TITLE>
<TEXT>
آغاز پيكارهاي جام جهاني كشتي فرنگي
همشهري ورزشي- پيكارهاي جام جهاني كشتي فرنگي از صبح ديروز با شركت 6 تيم برگزيده جهان روسيه، آمريكا، تركيه، گرجستان، اوكراين و تركيه در شهر آنتالياي تركيه آغاز شد. تيم ملي كشتي فرنگي كشورمان كه در غياب ملي پوشان اصلي اين رشته با تركيبي متفاوت نسبت به رقابت هاي جهاني چين و بازي هاي آسيايي دوحه به اين مسابقات گام گذاشته است، صبح ديروز در اولين ديدار خود مقابل روسيه متحمل شكست(2-5)شد. ياسين بهرامي پور در وزن 55 كيلوگرم و علي محمدي در وزن 66 كيلوگرم چهره هاي پيروز تيم ايران در اين مسابقه بودند.
ترومن، سرمربي جديد تيم ملي بسكتبال ايران
ايسنا: ترومن صربستاني به عنوان سرمربي تيم ملي بسكتبال ايران انتخاب شد. در جلسه اضطراري ديروز هيأت رئيسه بسكتبال كه در محل اين فدراسيون تشكيل شد، اعضاي حاضر پس از بحث و تبادل نظر به تفاهم نهايي رسيدند. نتيجه اين جلسه نيز بلافاصله به اطلاع دبيركل كميته  ملي المپيك رسيد و قرار شد كه ترومن روز سه شنبه با حضور در اين كميته قرارداد نهايي را امضاء كند.
پيروزي صدرنشين ليگ برتر واليبال
مهر: در شروع بازي هاي دور برگشت ليگ برتر واليبال ايران ديروز گل گهر سيرجان مقابل ميهمان خود پتروشيمي به پيروزي دست يافت. صدرنشين نيم فصل در سه ست پياپي و با نتايج 25 بر 19، 25 بر 16 و 25 بر 15 پتروشيمي را شكست داد. بازي رفت نيز با همين نتيجه به سود گل گهر در ماهشهر به پايان رسيده بود.
برق تهران، ميزبان پرسپوليس در جام حذفي
ايپنا: براساس قرعه كشي جام حذفي، تيم هاي برق تهران و پيكان ميزبان پرسپوليس و استقلال اهواز شدند. ديروز با حضور نمايندگان تيم هاي حاضر در جام حذفي قرعه كشي مرحله يك چهارم نهايي اين جام برگزار شد و طبق قرعه برق تهران و پيكان به ترتيب در ورزشگاه هاي آزادي و پيكان شهر ميزبان پرسپوليس و استقلال اهواز خواهند بود. پرسپوليس در صورت شكست دادن برق مقابل سپاهان قرار خواهد گرفت و برنده ديدار پيكان و استقلال اهواز نيز بايد با صباباتري رقابت كند.
رئيس سازمان تربيت بدني:
مشكل استقلال حل  نشود، با مسببين برخورد  مي كنيم
همشهري ورزشي- محمد علي آبادي، رئيس سازمان تربيت بدني گفت: يكشنبه(امروز)رئيس مجمع انتخابات فدراسيون كشتي خواهم بود. مهندس علي آبادي اظهار داشت: اگر اتفاق خاصي نيفتد، رئيس مجمع انتخابات رياست فدراسيون كشتي خواهم بود. وي در خصوص سلامت انتخابات فدراسيون كشتي گفت: از اين لحاظ انتخابات فدراسيون كشتي هيچ مشكلي ندارد و مانند انتخابات ديگر برگزار خواهد شد.
مهندس علي آبادي همچنين به مسائل اخير باشگاه استقلال تهران اشاره كرد و گفت: به اطلاع همكارانم در باشگاه استقلال رسانده ام كه با وجود هيات مديره قوي و سوابقي كه اين باشگاه دارد، به هيچ وجه نبايد اين اتفاقات رخ مي داد و اگر استقلال با مشكلي مواجه شود و اين مسائل حل نشود، سازمان تربيت بدني با مسببين برخورد خواهد كرد.
رئيس سازمان تربيت بدني در رابطه با بودجه كميته ملي المپيك تصريح كرد: بودجه كميته ملي المپيك كاهش نيافته است. اين بودجه 12 ميليارد بوده كه براي سال آينده با 3 ميليارد افزايش به 15 ميليارد رسيده است. اگر هم كميته ملي المپيك اعتبار خاصي دريافت كرده بود، به خاطر بازي هاي آسيايي دوحه بوده است.علي آبادي در پايان گفت: ورزش اعتبار زيادي را طلب مي كند تا به جايگاه سومي آسيا كه در شأن نام ايران است، برسيم.
</TEXT>
</DOC>
<DOC>
<DOCID>HAM2-851206-047</DOCID>
<DOCNO>HAM2-851206-047</DOCNO>
<ORIGINALFILE>/1385/851206/news/_iran.htm</ORIGINALFILE>
<ISSUE>يكشنبه 6 اسفند 1385 - سال چهاردهم - شماره4215 - Feb 25, 2007</ISSUE>
<DATE calender="Western">2007-02-25</DATE>
<DATE calender="Persian">1385/12/06</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
راه اندازي مركز ترك اعتياد نوجوانان تا پايان سال
</TITLE>
<TEXT>
ايلنا: مديركل دفتر كاهش اعتياد سازمان بهزيستي اعلام كرد: مركز ترك اعتياد نوجوانان تا پايان سال در تهران راه ژاندازي مي ژشود.
فريد براتي ژسده، گفت: يكي از نيازهاي جامعه، راه ژاندازي مراكز ترك اعتياد براي نوجوانان است كه بايد چنين مراكزي را توسعه دهيم. به گفته براتي، با توجه به افزايش تعداد نوجوانان معتاد بايد مراكزي ويژه ترك آنان راه ژاندازي شود. وي تصريح كرد: براساس آمارهاي اعلام شده مصرف مواد مخدر در نوجوانان افزايش يافته و بايد مراكزي راه ژاندازي شود تا بتوانيم آنان را به صورت ويژه درمان كنيم. مديركل دفتر كاهش اعتياد سازمان بهزيستي يادآور شد: خانواده ژهاي زيادي خواهان استفاده از مراكز ترك اعتياد نوجوانان هستند و راه ژاندازي اين مراكز ضروري است.
</TEXT>
</DOC>
<DOC>
<DOCID>HAM2-851206-048</DOCID>
<DOCNO>HAM2-851206-048</DOCNO>
<ORIGINALFILE>/1385/851206/news/_iran.htm</ORIGINALFILE>
<ISSUE>يكشنبه 6 اسفند 1385 - سال چهاردهم - شماره4215 - Feb 25, 2007</ISSUE>
<DATE calender="Western">2007-02-25</DATE>
<DATE calender="Persian">1385/12/06</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
عليرضا اسپهبد درگذشت
</TITLE>
<TEXT>
مهر: عليرضا اسپهبد، نقاش معاصر، صبح ديروز به دليل ابتلا به عارضه قلبي در سن 55 سالگي در تهران چشم از جهان فروبست.
اسپهبد 22 آذرماه 1330 در تهران به دنيا آمد و سال 1350 از هنرستان هنرها زيبا پسران فارغ التحصيل شد. سپس چهار سال در رشته گرافيك در دانشكده هنرها تزئين تهران درس خواند و فوق ليسانس هنر خود را از دانشگاه گلداسميت لندن در سال???? گرفت.
اسپهبد را نقاش بي قاب ناميده اند، چون آثارش براي جلوه بيشتر نياز به قاب نداشت و خود او نيز رغبتي به قاب كردن نقاشي هايش از خود نشان نمي داد. شايد او هم با اين كار اجازه مي داد شخصيت هايي كه خود خالق آنهاست بعد از مدتي بدون هراس از حضور قاب بوم را ترك كنند و مجالي براي رهايي داشته باشند.
تشييع پيكر اين هنرمند فقيد، صبح روز دوشنبه از مقابل بيمارستان ايرانمهر تهران برگزار مي شود و قرار است در قطعه هنرمندان بهشت زهرا به خاك سپرده شود.
</TEXT>
</DOC>
<DOC>
<DOCID>HAM2-851206-049</DOCID>
<DOCNO>HAM2-851206-049</DOCNO>
<ORIGINALFILE>/1385/851206/news/_kharj.htm</ORIGINALFILE>
<ISSUE>يكشنبه 6 اسفند 1385 - سال چهاردهم - شماره4215 - Feb 25, 2007</ISSUE>
<DATE calender="Western">2007-02-25</DATE>
<DATE calender="Persian">1385/12/06</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
در اعتراض به بازداشت عمار حكيم برگزار شد
تظاهرات ضدآمريكايي در نجف و كربلا
</TITLE>
<TEXT>


گروه بين الملل ارتش آمريكا ديروز اعلام كرد عمار حكيم فرزند ارشد عبدالعزيز حكيم يكي از رهبران عراق به اين علت نزديك مرز ايران بازداشت شد كه اعضاي كاروان وي رفتاري مشكوك داشتند. عمار حكيم كه به مدت 11 ساعت بازداشت بود بعد از آزادي خود گفت، نحوه دستگيري اش غيرمحترمانه بوده و مناسب شخصيتي مذهبي و سياسي مانند وي نبوده است. وي افزود: نيروهاي آمريكايي به دست هاي وي دستبند زده اند و چشمهايش را بسته اند و به روي وي اسلحه كشيده اند.
زلمي خليل زاد سفير آمريكا در عراق رسما از بازداشت عمار حكيم فرزند ارشد سيدعبدالعزيز حكيم رئيس مجلس اعلاي انقلاب اسلامي عراق عذرخواهي كرد و گفت: ما قصد نداريم به اين خانواده بي احترامي كنيم. از نظر مردم عراق رفتار نيروهاي آمريكايي غيرقابل قبول بود چنانكه مردم بغداد، الاماره، بابل، نجف، بصره، كوت و ناصريه و ساير مناطق عراق اقدام به برگزاري تظاهرات كردند.
سفر وزير امور خارجه آلمان به عراق
فرانك والتر اشتاين ماير وزير امور خارجه آلمان اعلام كرد در چارچوب هيأتي از اتحاديه اروپا از عراق ديدن مي كند. وي در گفت وگو با روزنامه آلماني دي ولت تأكيد كرد به عنوان نماينده رياست اتحاديه اروپا به همراه مسئول ارشد سياست خارجي اين اتحاديه(خاوير سولانا)و رئيس كميسيون اتحاديه اروپا از عراق ديدن خواهند كرد.
درگيري شديد در رمادي
براساس گزارش خبرگزاري رويترز در اثر درگيري نيروهاي آمريكايي و شبه نظاميان عراقي در شهر رمادي در استان سني نشين الانبار سه ساختمان تخريب شد كه حدود 26 تن از زنان و كودكان كشته شدند. سخنگوي تفنگداران آمريكا در غرب عراق نيز اعلام كرد در اين درگيري ها دست كم 12 شبه نظامي عراقي كشته شدند.
</TEXT>
</DOC>
<DOC>
<DOCID>HAM2-851206-050</DOCID>
<DOCNO>HAM2-851206-050</DOCNO>
<ORIGINALFILE>/1385/851206/news/_kharj.htm</ORIGINALFILE>
<ISSUE>يكشنبه 6 اسفند 1385 - سال چهاردهم - شماره4215 - Feb 25, 2007</ISSUE>
<DATE calender="Western">2007-02-25</DATE>
<DATE calender="Persian">1385/12/06</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
لندن؛رسوايي موشكي توني بلر
</TITLE>
<TEXT>


گروه بين الملل- اظهارات توني بلر، نخست وزير انگليس كه روز گذشته از مذاكرات محرمانه لندن و واشنگتن براي استقرار سامانه هاي دفاع موشكي ايالات متحده در خاك انگليس پرده برداشت جنجال سياسي ديگري در اين كشور به پا كرده است.
دفتر نخست وزيري انگليس روز گذشته تأييد كرد لندن از ايالات متحده خواسته انگليس را به عنوان يكي از ميزبان هاي سامانه هاي دفاع موشكي در نظر گيرد.
دولت انگليس پيش از اين خبري در همين رابطه را كه در هفته نامه اكونوميست منشتر شده بود، تكذيب كرده بود. يكي از سخنگوهاي نخست وزيري انگليس كه خواستار افشا نشدن هويت خود بود، تصريح كرد مذاكرات دو طرف پيرامون اين مسأله در سطوح مختلف انجام شده و تاكنون هيچ تصميمي در مورد آن اتخاذ نشده است.
بلر كه قرار است اواسط سال جاري ميلادي دفتر نخست وزيري را ترك كند اواخر هفته گذشته با اعلام طرح زمان بندي خروج نيروهاي انگليسي از عراق توانست تا حدودي از شدت انتقادهاي فعالان ضدجنگ و حزب محافظه كار از عملكردش پس از آغاز تهاجم ائتلاف تحت رهبري ايالات متحده به عراق بكاهد اما روز گذشته بار ديگر در كانون انتقادها قرار گرفت.حتي اعضاي حزب كارگر هم مي گويند بلر آنها را در جريان اين مذاكرات قرار نداده است.
گفته مي شود ايالات متحده كه مترصد استقرار بخشي از تأسيسات راداري سيستم دفاع موشكي در اروپا است قصد دارد عمليات نصب و راه اندازي اين تأسيسات را از سال آينده ميلادي آغاز كند تا امكان عملياتي شدن اين سيستم از سال 2012 ميلادي فراهم آيد. علاوه بر اين شايع شده آمريكايي ها به احداث تأسيسات رهگيري اين سيستم در يكي از پايگا ه  هاي نيروي هوايي انگليس در يوركشاير علاقه نشان داده اند.
افشاي مذاكرات محرمانه لندن در اين زمينه با اعلام خبر واكنش رسمي لهستان به پيشنهاد آمريكا براي استقرار تأسيسات راداري اين سيستم در قلمرو اين كشور مقارن شد. مقامات ورشو روز گذشته با ارسال پيامي رسمي براي سفارت آمريكا در ورشو، پايتخت لهستان تمايل خود را براي مذاكره بر سر پيشنهاد آمريكا مطرح كردند.
اگرچه گمان مي رفت با موافقت ضمني دولت لهستان با استقرار تأسيسات راداري سيستم دفاع موشكي در خاك اين كشور از فشارها بر بلر كاسته شود آن چه ديويد جانسون، جانشين سفير ايالات متحده در انگليس به فاصله چند ساعت پس از موضع گيري داونينگ استريت گفت وجهه بلر را بيش از پيش متزلزل كرد.جانسون تصريح كرد دولت آمريكا براي استقرار سامانه هاي مرتبط با سيستم دفاع موشكي، شرق اروپا را به غرب اين قاره ترجيح مي دهد.
افشاي اين مذاكرات با برگزاري تظاهرات هواداران گروه هاي ضد جنگ در مركز لندن مقارن شد.
</TEXT>
</DOC>
<DOC>
<DOCID>HAM2-851206-051</DOCID>
<DOCNO>HAM2-851206-051</DOCNO>
<ORIGINALFILE>/1385/851206/news/_kharj.htm</ORIGINALFILE>
<ISSUE>يكشنبه 6 اسفند 1385 - سال چهاردهم - شماره4215 - Feb 25, 2007</ISSUE>
<DATE calender="Western">2007-02-25</DATE>
<DATE calender="Persian">1385/12/06</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
گفت و گو
دستگيري فرزند حكيم، هشداري براي محدود كردن روابط با ايران
</TITLE>
<TEXT>
گروه بين الملل: سيدعمار حكيم فرزند سيدعبدالعزيز حكيم رئيس مجلس اعلاي انقلاب اسلامي عراق كه در راه بازگشت از ايران در پاسگاه بدره نزديك مرز مهران در درون خاك عراق، از سوي نيروهاي آمريكايي بازداشت شده بود آزاد شد.
صفاءالدين تبرائيان كارشناس مسائل عراق با اعلام خبر فوق گفت: قرار است تظاهرات گسترده اي در شهرهاي بصره، نجف، ديوانيه، حله و بغداد در اعتراض به دستگيري آقاي حكيم صورت گيرد.
وي با اشاره به اين كه عمار حكيم فرزند بزرگ عبدالعزيز حكيم روحاني و رئيس مؤسسه شاهد محراب است گفت: اگرچه آمريكايي ها دستگيري وي را ناشي از سوءتفاهم اعلام كرده اند اما به نظر مي رسد اين عمل هشداري براي عبدالعزيز حكيم رئيس مجلس اعلاي انقلاب اسلامي است كه ارتباطش با ايران را محدود كند.
تبرائيان همچنين از دستگيري تعداد زيادي ايراني در اين پاسگاه نيز خبر داد و گفت: پاسگاه مرزي بدره اولين آبادي عراق بعد از گذشتن از مرز مهران است كه ايراني هاي بدون ويزا را كه به خاك عراق وارد مي شوند دستگير كرده و شش ماه در زندان نگه مي دارد.
وي شرايط اين پاسگاه را بسيار اسف بار خواند و گفت: دستگيري ايراني هاي فاقد ويزا در پاسگاه هاي عراق به شغل عده اي از مأموران عراقي تبديل شده و آنها براي آزادي اين افراد تا 2 ميليون تومان طلب پول مي كنند تا خانواده هاي اين افراد براي آزادي آنها پرداخت كنند، در غير اين صورت آنها بايد 6 ماه در شرايط سخت و حتي با شكنجه در زندان باشند.
</TEXT>
</DOC>
<DOC>
<DOCID>HAM2-851206-052</DOCID>
<DOCNO>HAM2-851206-052</DOCNO>
<ORIGINALFILE>/1385/851206/news/_kharj.htm</ORIGINALFILE>
<ISSUE>يكشنبه 6 اسفند 1385 - سال چهاردهم - شماره4215 - Feb 25, 2007</ISSUE>
<DATE calender="Western">2007-02-25</DATE>
<DATE calender="Persian">1385/12/06</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
پرودي مأمور تشكيل كابينه شد
</TITLE>
<TEXT>
گروه بين الملل: جورجيو ناپوليتانو، رئيس جمهور ايتاليا روز گذشته از رومانو پرودي، نخست وزير مستعفي اين كشور خواست به فعاليت خود در مقام نخست وزيري ادامه داده و رأي اعتماد پارلمان را كسب كند.
به گزارش خبرگزاري آسوشيتدپرس درحالي كه احزاب مخالف پرودي تلاش گسترده اي را براي جلوگيري از ابقاء او به عمل آوردند ناپوليتانو پس از دو روز مذاكره با احزاب سياسي با هدف يافتن راهكاري براي جلوگيري از ادامه بحران سياسي در اين كشور تصميم به ابقاي پرودي گرفت.
پرودي كه روز چهارشنبه هفته گذشته به دنبال شكستي سخت در سنا كه با مخالف سناتورهاي ايتاليايي با تمديد دوره استقرار نيروهاي ايتاليايي در افغانستان شكل گرفت از سمت خود كناره گيري كرده بود باتوجه به فرمان رئيس جمهور بار ديگر به كاخ نخست وزير بازمي گردد.
گمان مي رود او تا پايان هفته جاري از پارلمان رأي اعتماد گرفته و فعاليت خود را از سر بگيرد.
حزب ائتلاف حاكم ايتاليا براي ترغيب پرودي به پذيرش مسئوليت نخست وزيري با برنامه مورد نظر وي مشتمل بر دوازده بند در حيطه هاي سياست خارجي، آموزش و پرورش، حمل ونقل و حمايت از مصرف كنندگان در مناطق محروم موافقت كردند و مقرر شد او تنها مرجع موضع گيري در قبال موضوعات مناقشه انگيز و حساس باشد. موافقت با اين مسأله به خودي خود نشانگر نقطه ضعف  پرودي و آسيب پذيري ائتلاف تحت رهبري او در برابر انتقادات احزاب و گروه هاي اپوزيسيون هيأت حاكمه ايتاليا است.
سيلويو برلوسكوني، نخست وزير پيشين ايتاليا كه در انتخابات آوريل گذشته با اختلافي اندك نخست وزيري را به پرودي واگذار كرده بود طي روزهاي گذشته تمامي توان خود را به كار گرفت تا مانع از انتصاب پرودي به نخست وزيري شود و بارها به صراحت گفته بود پرودي توان اداره كشور را ندارد.
</TEXT>
</DOC>
<DOC>
<DOCID>HAM2-851206-053</DOCID>
<DOCNO>HAM2-851206-053</DOCNO>
<ORIGINALFILE>/1385/851206/news/_kharj.htm</ORIGINALFILE>
<ISSUE>يكشنبه 6 اسفند 1385 - سال چهاردهم - شماره4215 - Feb 25, 2007</ISSUE>
<DATE calender="Western">2007-02-25</DATE>
<DATE calender="Persian">1385/12/06</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
شروع رفت و آمد ديپلماتيك كره شمالي با غرب
البرادعي به كره  شمالي مي رود
</TITLE>
<TEXT>
گروه بين الملل 4 سال بعد از آنكه بازرسان آژانس بين المللي انرژي هسته اي از كره شمالي اخراج شدند، محمد البرادعي دبير كل اين آژانس به زودي به دعوت كره شمالي براي ديدار و گفتگو با مقامات اين كشور به پيونگ يانگ مي رود.
به گزارش آسوشيتدپرس، البرادعي از جزئيات سفر قريب الوقوع خود به كره  شمالي كه به گفته برخي مقام هاي آژانس احتمالا در هفته  دوم ماه مارس انجام خواهد شد، سخني به ميان نياورد.البرادعي گفته است كه روز جمعه دعوتنامه اي را از مقام هاي پيونگ يانگ براي بازديد از اين كشور دريافت كرده است.
مدير كل آژانس بين المللي انرژي اتمي در جمع خبرنگاران با اعلام اين خبر درباره توافق هسته اي اخير كره  شمالي گفت: چگونگي دستيابي به طرح و برنامه اي براي متوقف شدن فعاليت هاي پايگاه هسته  اي يانگ بيون و نيز حصول اطمينان خاطر از اين كه كره  شمالي به عنوان يك عضو پايبند به آژانس بازگردد، از اولويت هاي اصلي است.وي طي كنفرانس خبري مشترك خود با بان كي مون، دبير كل سازمان ملل متحد افزود: از فرصت پيش آمده بسيار استقبال مي كنم.
در همين حال يك سخنگوي آژانس بين المللي انرژي هسته اي گفت، البرادعي پس از نشست شوراي حكام آژانس در ماه مارس، عازم كره شمالي خواهد شد.
در همين حال رسانه هاي كره جنوبي خبر دادند، يك مقام  ارشد هسته اي  كره شمالي  از پنج شنبه سفر خود به آمريكا را آغاز مي كند. اين مقام هسته اي كره شمالي در اين سفر در دانشگاه  استانفورد سخنراني  خواهد كرد.
هـنوز مشخص  نيست  كه  مقام  كره شمالي  در آمريكا با كداميك  از ديپلمات هاي اين  كشور ديدار خواهد كرد و موضوع  مذاكرات  طرفين  چيست .
با اين  حال تحليلگران  گفته اند،يكي  از موضوعات  مورد مذاكره  وي  با مقام  هاي
آمريكا، عادي سازي  مناسبات  ديپلماتيك  خواهد بود.
</TEXT>
</DOC>
<DOC>
<DOCID>HAM2-851206-054</DOCID>
<DOCNO>HAM2-851206-054</DOCNO>
<ORIGINALFILE>/1385/851206/news/_kharj.htm</ORIGINALFILE>
<ISSUE>يكشنبه 6 اسفند 1385 - سال چهاردهم - شماره4215 - Feb 25, 2007</ISSUE>
<DATE calender="Western">2007-02-25</DATE>
<DATE calender="Persian">1385/12/06</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
جهان سياست
</TITLE>
<TEXT>
برگزاري دهمين نشست وزراي خارجه همسايگان عراق
گروه بين الملل- دهمين نشست وزراي امور خارجه كشورهاي همسايه عراق 28 اسفند(19 مارس)در بغداد برگزار خواهد شد.
هوشيار زيباري، وزير امور خارجه عراق روز گذشته در مصاحبه با روزنامه عكاظ چاپ عربستان سعودي گفت: وزارت امور خارجه عراق از شش كشور همسايه عراق به اضافه مصر، بحرين و همچنين از اتحاديه عرب و سازمان كنفرانس اسلامي براي شركت در اين نشست كه قرار است پيش از كنفرانس اتحاديه عرب در رياض برگزار شود دعوت به عمل آورده است.
وي افزود: اين نشست فرصتي مناسب براي انتقال اخبار مربوط به تحولات داخلي و خارجي عراق به وزراي امور خارجه كشورهاي همسايه خواهد بود و اين مسائل به ميز مذاكرات نشست اعراب در رياض منتقل مي شود. قرار بود اين نشست 14 آذر گذشته در قاهره برگزار شود كه به دلايلي برگزار نشد.اين خبر در حالي روز گذشته منتشر شد كه منابع نزديك به نوري المالكي، نخست وزير عراق روز گذشته اعلام كردند مالكي در نظر دارد طي هفته آتي تغييراتي را در كابينه خود اعمال كند. گمان مي رود اين تغييرات 14 وزير كابينه المالكي را شامل شود و به همين علت المالكي طي روزهاي آتي تماس هاي فشرده اي را با سران گروه هاي سياسي درباره تغييرات در كابينه برقرار خواهد كرد.
پرتاپ چهارمين ماهواره جاسوسي ژاپن به فضا
گروه بين الملل- چهارمين ماهواره جاسوسي ژاپن صبح روز گذشته از جزيره اي در جنوب اين كشور به فضا پرتاب شد.
به گزارش روزنامه انگليسي ديلي تلگراف اين ماهواره جاسوسي ژاپني توسط يك موشك h-2a از جزيره تانه گاشيما در جنوب اين كشور به فضا پرتاب شد. اين ماهواره جديد به دو ماهواره نوري و يك رادار ماهواره اي ديگر ژاپن كه هم اكنون در فضا هستند، ملحق مي شود.با قرار گرفتن اين ماهواره جديد در مدار زمين، ژاپن مي تواند روزي يك بار تمام نقاط كره زمين را مورد بازبيني قرار دهد. برخي مقام هاي ژاپني هدف اصلي از پرتاب اين ماهواره را زير نظر گرفتن فعاليت هاي كره شمالي عنوان كرده اند.
كره جنوبي فرماندهي نيروهايش را به عهده مي گيرد
گروه بين الملل فرماندهي نيروهاي كره جنوبي كه از زمان جنگ 2 كره در دهه پنجاه ميلادي به عهده آمريكا بود، با تشكيل يك فرماندهي مشترك بين 2كشور كره جنوبي و آمريكا به كره جنوبي واگذار خواهد شد.به گزارش خبر گزاري فرانسه از سئول در توافقي كه در واشنگتن بين 2 كشور به امضا رسيد، همچنين قرار شد، نيروهاي آمريكايي مستقر در كره جنوبي نقش حمايتي را به عهده بگيرند و فرماندهي مشترك 2 كشور كه تا كنون از سوي يك ژنرال آمريكايي هدايت مي شد منحل شود.كره جنوبي از بهار سال 2012 اين فرماندهي را به عهده خواهد گرفت.
اجلاس وزراي امور خارجه 7 كشور اسلامي
امروز در پاكستان
گروه بين الملل- اجلاس وزراي امور خارجه هفت كشور بزرگ اسلامي با دستور كار اتخاذ راهبرد مشتركي براي صلح خاورميانه و مسئله هسته اي ايران از امروز در پاكستان آغاز به كار مي كند. به گزارش خبرگزاري فرانسه در اين اجلاس وزراي امورخارجه كشورهاي پاكستان، عربستان سعودي، اردن، تركيه، مالزي، مصر و اندونزي شركت دارند و علاوه بر مسائل فوق، مقدمات اجلاس سران كشورهايشان را كه در آينده نزديك در عربستان سعودي و به ميزباني عبدالله بن عبدالعزيز، پادشاه عربستان برگزار خواهد شد، فراهم مي كنند. دبيركل سازمان كنفرانس اسلامي نيز در اجلاس شركت خواهد كرد.
ايران، سوريه و تشكيلات خودگردان فلسطين در اجلاس فردا شركت ندارد اما مقامات پاكستاني گفتند نتايج مذاكرات به تفصيل در اختيار آنها قرار خواهد گرفت.
وزراي امورخارجه كشورهاي فوق شامگاه ديروز براي شركت در اين اجلاس كه پرويز مشرف، رئيس جمهور پاكستان آن را افتتاح خواهد كرد، وارد اسلام آباد شدند.
</TEXT>
</DOC>
<DOC>
<DOCID>HAM2-851206-055</DOCID>
<DOCNO>HAM2-851206-055</DOCNO>
<ORIGINALFILE>/1385/851206/news/_maref.htm</ORIGINALFILE>
<ISSUE>يكشنبه 6 اسفند 1385 - سال چهاردهم - شماره4215 - Feb 25, 2007</ISSUE>
<DATE calender="Western">2007-02-25</DATE>
<DATE calender="Persian">1385/12/06</DATE>
<CAT xml:lang="fa">اجتماعی.معارف</CAT>
<CAT xml:lang="en">Social.Religion</CAT>
<TITLE>
مادران باردار زير 35 سال هم بهتر است آزمايش غربالگري داون انجام دهند
جستجوي نشاني از نشانگان داون
آذين محبي نژاد
</TITLE>
<TEXT>


پزشكان براي خانم هاي باردار پيشنهاد جديدي دارند: آنها پيشنهاد مي كنند خانم هاي باردار در هر سني كه هستند، كمتر يا بيشتر از 35 سال، مورد غربالگري براي نشانگان داون قرار گيرند. اين درحالي است كه پيش از اين، سن بالاي 35 سال مادر، به عنوان مهم ترين عامل خطر تولد نوزاد مبتلا به نشانگان داون(همان كه عوام به آن مونگوليسم مي گويند)مطرح بود. كالج پزشكان آمريكايي متخصص بيماري هاي زنان و زايمان، اعلام كرده است كه بايد امكان آزمايش زودرس براي كشف نشانگان داون به همه زنان باردار داده شود و اين موضوع نبايد منحصر به زنان بالاي 35 سال باشد. دليل اصلي پژوهشگران براي اين پيشنهاد آن است كه امروزه روش هاي تشخيصي آسان تري وجود دارند كه براي مادران قابل تحمل تر از روش قديمي آمنيوسنتز هستند و برخي از آنها مي توانند احتمال وجود نشانگان داون و نواقص مادرزادي ديگر را در سه ماهه اول بارداري تعيين كنند.
خطر، يك شبه كم نمي شود
پزشكان اغلب از زناني كه سن بالاي 35 سال دارند مي خواهند تا آزمايش غربالگري نشانگان داون را انجام دهند، اما دكتر جيمز گلدبرگ، از كالج پزشكان آمريكايي بيماري هاي زنان و زايمان در اين مورد مي گويد: درست است كه خطر بروز نشانگان داون با افزايش سن مادر بيشتر مي شود ولي اين بدان معنا نيست كه در سن 35 سالگي ناگهان يك اتفاق جادويي مي افتد. در حقيقت اين احتمال به آرامي افزايش مي يابد، به طوري كه احتمال تولد كودكي با نشانگان داون از يك در 1200 در مادران 25 ساله، به يك در 300 در مادران 35 ساله مي رسد.
همچنين، چون زنان جوان تر، فرزندان بيشتري به دنيا مي آورند، اغلب كودكان مبتلا به سندرم داون در جوامع، از مادران زير 35 سال متولد مي شوند. دكتر گلدبرگ در ادامه مي گويد: ما مرز 35 سالگي را از برنامه هاي غربالگري حذف كرده ايم، چرا كه هم اكنون روش هاي بهتري براي تشخيص در دست داريم.
متخصصان بيماري هاي زنان و زايمان آمريكا براي اين كار راهنماي جديدي منتشر كرده اند كه در شماره ژانويه ژورنال بيماري هاي زنان و زايمان به چاپ رسيده است.
راه هايي براي تشخيص
براي تعيين اينكه چقدر احتمال دارد فرزند يك خانم باردار،مبتلا به نشانگان داون باشد، روش هاي متنوعي وجود دارد. به عنوان مثال انجام يك آزمايش خون در حدود هفته شانزدهم بارداري مي تواند به غربالگري زودرس نشانگان داون و بسياري از نواقص كروموزومي ديگر در جنين كمك كند.
مؤثرترين آزمايشات غربالگري در فاصله هفته هاي يازدهم تا چهاردهم بارداري و در دو گام انجام مي شوند. يكي از اين دو گام، ديدن ناحيه پشت گردن جنين به وسيله سونوگرافي است. در اين روش، پزشك با استفاده از سونوگرافي، ضخامت گردن جنين را بررسي مي كند. ديدن مايع بيش از حد در ناحيه پشت گردن جنين، نشانه نواقص جنيني است. گام بعدي انجام آزمايش خون و تطابق نتايج آن با تصاوير به دست آمده از راه سونوگرافي است. پژوهشگران مي گويند انجام دادن اين دو گام براي غربالگري در هفته يازدهم بارداري مي تواند تا 87 درصد كودكان مبتلا به نشانگان داون را تشخيص دهد.
اما همه مادراني كه پاسخ تست هاي غربالگري آنها غيرطبيعي است، نوزاد مبتلا به نشانگان داون به دنيا نمي آورند، بلكه اگر نتايج آزمايشات غربالگري غيرطبيعي باشند، براي تشخيص قطعي وجود نشانگان داون در جنين، از راه هاي تشخيصي ديگري استفاده مي شود كه براي مادر كمي سخت تر هستند.
رايج ترين روش تاكنون، آمنيوسنتز بوده است كه در آن مقداري از مايع اطراف جنين را كه حاوي سلول هايي از جنين نيز هست، با سرنگ كشيده و مورد آزمايش قرار مي دهند. اين تست معمولاً پس از هفته پانزدهم بارداري انجام مي شود و در آن خطر سقط جنين نيز به ميزان اندك وجود دارد.
نمونه گيري از جفت راه ديگري براي تشخيص نقايص احتمالي جنين است كه در آن با استفاده از سلول هاي برداشته شده از جفت مادر، سلامت جنين را مورد بررسي قرار مي دهند. خطر سقط جنين با استفاده از اين راه بيشتر مي شود. راه ديگر تشخيص نقايص احتمالي جنين نمونه گيري از خون بند ناف است و معمولاً زماني انجام مي شود كه پزشكان نيازمند تشخيص سريع باشند. هر يك از اين سه روش تشخيصي حدود 98 تا 99 درصد دقت دارند.
پس از اين تنها راه تشخيص نشانگان داون استفاده از روش آمنيوسنتز بود كه راه چندان آساني نيست و با خطر سقط جنين همراه است. بنابر همين دلايل پزشكان پيشنهاد مي كردند تنها زنان بالاي 35 سال يا كساني كه احتمال به دنيا آوردن نوزادي با نشانگان داون در آنها بالاتر است، براي نشانگان داون مورد غربالگري قرار گيرند. اما اكنون به مدد راه هاي جديد غربالگري و تشخيص كه براي مادر و جنين آسان و بي خطر هستند، كالج آمريكايي پزشكان متخصص بيماري هاي زنان و زايمان پيشنهاد مي كند همه مادران را درباره احتمال تولد نوزادي با نشانگان داون مورد غربالگري قرار دهيم. دو گام ياد شده در بالا جديدترين روش براي اين كار بوده و پيشنهاد جديد متخصصان آمريكايي نيز استفاده از همين روش براي همه مادران است.
آشنايي با نشانگان داون
نشانگان داون در اثر وجود يك كروموزوم اضافي در سلول هاي جنين به وجود مي آيد. به همين دليل به آن تريزومي 21 هم مي گويند كه نشانه آن است كه فرد يك كروموزوم شماره 21 اضافي دارد. اين موضوع باعث مي شود تا مبتلايان به نشانگان داون ويژگي هاي جسمي خاصي داشته باشند. مثلاً چهره يك كودك مبتلا به نشانگان داون پهن و مسطح بوده و زبان او هم اندكي بزرگ است.
اين كودكان از نظر ذهني عقب مانده هستند و ممكن است بيماري هاي جسمي ديگري نيز داشته باشند. مثلاً اغلب آنها نقايص مادرزادي قلبي نيز دارند. جالب است بدانيد به دليل آن كه كودكان مبتلا به نشانگان داون چشم هايي با فرم خاص و شبيه مغول ها دارند، در گذشته به آنها منگول و به اين بيماري منگوليسم مي گفتند كه برگرفته از واژه انگليسي مغول بود.
احتمال به دنيا آمدن نوزادي با نشانگان داون با افزايش سن مادر افزايش مي يابد و زناني كه يك بار نوزادي با نشانگان داون به دنيا آورده اند بيشتر احتمال دارد صاحب فرزندي با نشانگان داون شوند. به تازگي، محققان مركز كنترل و پيشگيري بيماري هاي آمريكا طي پژوهش هايي به اين نتيجه دست يافته اند كه سيگار كشيدن مادر و استفاده از قرص هاي خوراكي ضد بارداري، به ويژه اگر با هم توام باشند، ممكن است احتمال بروز نشانگان داون را در جنين بالا ببرد.
نشانگان داون شيوع نسبتاً زيادي دارد به گونه اي كه يك كودك از هر 800 كودكي كه متولد مي شود به اين بيماري مبتلاست. اين بيماري شايع ترين علت عقب ماندگي ذهني نيز هست. بنابر اين استفاده از روش هاي غربالگري براي همه زنان باردار مي تواند از تولد نوزادان بيشتري با نشانگان داون پيشگيري كرده و شيوع عقب ماندگي ذهني را در جوامع كاهش دهد.
</TEXT>
</DOC>
<DOC>
<DOCID>HAM2-851206-056</DOCID>
<DOCNO>HAM2-851206-056</DOCNO>
<ORIGINALFILE>/1385/851206/news/_maref.htm</ORIGINALFILE>
<ISSUE>يكشنبه 6 اسفند 1385 - سال چهاردهم - شماره4215 - Feb 25, 2007</ISSUE>
<DATE calender="Western">2007-02-25</DATE>
<DATE calender="Persian">1385/12/06</DATE>
<CAT xml:lang="fa">اجتماعی.معارف</CAT>
<CAT xml:lang="en">Social.Religion</CAT>
<TITLE>
گزارش
زندگي روباتها با پرندگان
</TITLE>
<TEXT>



 الميرا صديقي- روباتها بار ديگر به كمك انسانها مي آيند تا كشفيات آنان را تكميل كنند. محققان آمريكايي براي كشف نوع زندگي پرندگان و به خصوص داركوبها در جنگل هاي آركانزاس آمريكا از روباتهايي استفاده مي كنند كه از زندگي پرندگان عكسبرداري كنند.
اين روباتها كه توسط مركز تحقيقاتي محيط زيست آمريكا به كار گرفته شده اند دو دوربين ويدئويي دارند كه به صورت متناوب از پرندگان در حال پرواز در آسمان و حتي نشستن روي زمين فيلمبرداري و عكاسي مي كنند.
اين كار، دانشمندان و محققان را به اين امكان مي رساند كه بتوانند روي زندگي پيچيده پرندگان و به خصوص داركوبها كه گونه هايي از آنان گفته مي شود كه رو به انقراض هستند مطالعه داشته باشند. طرز كار اين روباتها به شكلي است كه هر عكسي كه پرندگان در آنها حضور نداشته باشند پاك مي شود و تحقيقات سه ماه دانشمندان با اين روش باعث گرفتن عكسها و فيلم هاي بسيار جذابي از پرندگان شده است.
داركوبها هدف اصلي اين پروژه هستند. آخرين باري كه داركوبها كه بيشتر در جنوب شرقي آمريكا و كوبا زندگي مي كنند به چشم ديده شده اند به سال 1944 بر مي گردد كه همين موضوع باعث شده است تا تحقيقات روي اين نوع پرندگان تمركز بيشتري داشته باشد. در حدود بيش از??? گونه داركوب در جهان وجود دارد و در واقع داركوبها بايد تقريباً در هر جا كه درخت باشد ديده  شوند.
تحقيق روي اين گونه پرندگان در جنگل هاي بسيار بسيار انبوه در حاشيه رودخانه مي سي سي پي كاري نيست كه انسانها بتوانند از عهده آن به خوبي بر آيند و به همين خاطر روباتها به عنوان بهترين گزينه به فكر دانشمندان رسيده اند. توجه به اينكه حضور انسانها مي تواند باعث فراري دادن پرندگان بشود نيز از مواردي است كه به خاطر آن رأي استفاده از روباتها به تصويب رسيد. روباتهاي به كار گرفته شده در اين عمليات از دو دوربين با كيفيت بسيار بالا تشكيل شده اند كه روي پايه هاي گردان نصب شده و به يك هارد ديسك متصلند. آنها كاملاً ضد آب هستند تا به هنگام وقوع باران نيز آسيبي به آنان نرسد و بتوانند حركات پرندگان در هنگام بارندگي را نيز به طور كامل زير نظر بگيرند.
دوربين هاي ديجيتال اين روباتها به طور پيوسته آسمان را هدف گرفته و هر لحظه عكسهايي با شفافيت 2 مگاپيكسل را مي گيرند.
عكسهاي گرفته شده همگي روي هارد ديسك ذخيره مي شوند و فردي كه در دفتر كار محققان روي اين طرح كار مي كند بلافاصله عكس را برداشته و ذخيره مي كند. به گفته اين محققان تنها عاملي كه مي تواند كار اين روباتها را كمي تخريب كند پرواز بالگردها در اطراف روباتها و يا افتادن برگ درختان روي آنهاست كه به همين خاطر روباتها در مناطق بسيار حساب شده كارگذاري شده اند. روباتهاي فوق در نشست سالانه علم در سان فرانسيسكو نشان داده شده اند و دانشمندان اميدوارند كه اين دستگاهها بتوانند در آينده از زندگي حيوانات خطرناكتر همچون خرسها و يا گوريلها عكاسي كنند و يا اينكه حتي در فرودگاهها براي انجام فعاليت هاي امنيتي به كار گرفته شوند.
چندي پيش نيز محققان پس از سالها تلاش و بررسي توانستند رازي را در مورد داركوبها كه سالها روي آن بحث بود را فاش كنند. آنها از راز عدم ايجاد سردرد و ضربه مغزي در داركوب به رغم وارد آوردن ضربات مهلك به درختان پرده برداشتند. محققان دانشگاه كاليفرنيا دريافتند كه ماهيچه هاي قوي، استخوان هاي اسفنجي شكل و يك پلك سوم مغز است كه اين پرنده را از آسيب ديدن حفظ مي كند زيرا در انسانها در صورت وارد آمدن ضربه شديد به سر، بلافاصله رگ هاي خوني پشت چشم پاره مي شوند و مشكلات غير قابل حلي براي افراد ايجاد مي شود كه معمولاً منجر به مرگ مي شود. حال با توجه به شدت و توالي ضربات وارده به درخت از سوي داركوب، توانايي اين پرنده در حفظ سلامتي خود به رغم وارد آوردن چنين ضربات مهلكي به درخت بيش از پيش مشخص مي شود.
دكتر ديويس از چشم پزشكان دانشگاه كاليفرنيا، به دليل كشف اين راز بزرگ جايزه ارزشمندي معادل جايزه نوبل را دريافت كرد و نتايج تحقيقاتش نيز در نشريه معتبر چشم پزشكي انگليس به چاپ رسيد. بر اساس گزارش لايو ساينس، اين محقق دريافت كه يك ميلي ثانيه مانده به وارد آمدن نوك داركوب به درخت، ماهيچه هاي متراكم در گردن اين پرنده منقبض شده و در ادامه پلك داخلي داركوب نيز بسته مي شود.اين فرآيند موجب مي شود كه پرنده از ذرات ريز چوب كنده شده از درخت نيز در امان باشد. حال با وجود شگفتي هاي بسيار در خلقت اين پرنده استفاده از روباتها و هزينه هاي بسيار براي ردگيري اين پرندگان عمل چندان عجيبي به نظر نمي رسد.
منبع: بي بي سي
</TEXT>
</DOC>
<DOC>
<DOCID>HAM2-851206-057</DOCID>
<DOCNO>HAM2-851206-057</DOCNO>
<ORIGINALFILE>/1385/851206/news/_shari.htm</ORIGINALFILE>
<ISSUE>يكشنبه 6 اسفند 1385 - سال چهاردهم - شماره4215 - Feb 25, 2007</ISSUE>
<DATE calender="Western">2007-02-25</DATE>
<DATE calender="Persian">1385/12/06</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
براساس دستورالعمل شهرداري از سال آينده
بناهاي تهران از معماري ايراني اسلامي الگو مي گيرند
</TITLE>
<TEXT>


گروه شهري: از ابتداي سال 86 دستورالعمل اسناد هدايت و كنترل ساختمان هاي واجد اهميت در طراحي و برنامه ريزي هاي شهرسازي اعمال خواهد شد.
به گفته عباس اخلاصي مديركل معماري و ساختمان شهرداري تهران بر اين اساس، هرگونه توسعه، طراحي، صدور مجوز يا تخريب و نوسازي بر اساس دستورالعمل اسناد هدايت و كنترل ساختمان هاي واجد اهميت محقق خواهد شد.
وي در توضيح منظور خود از ساختمان هاي واجد اهميت گفت: ساختمان هاي واجد اهميت بناهايي هستند كه به لحاظ مقياس، عملكرد، اندازه، ابعاد و حجم توده داراي تأثير قابل ملاحظه اي بر بافت هاي پيراموني و همجوار خود باشند، بنابراين در احداث اين گونه سازه ها تناسب با بافت هاي همجوار و توجه به معماري ايراني اسلامي لحاظ خواهد شد.
وي ادامه داد: اين دستورالعمل تا پايان امسال در قالب بخشنامه اي به تمام مناطق 22گانه شهر تهران ابلاغ خواهد شد و به دنبال آن نظر كارشناسان و معماران شهرسازي در هويت بخشي به ساخت و سازهاي شهري در قالب نشانه هايي كه برخاسته از فرهنگ ايراني اسلامي باشد نمود پيدا خواهد كرد.مديركل معماري و ساختمان شهرداري تهران افزود: در تهيه اين دستورالعمل، هر منطقه، ناحيه و محله شهر تهران با توجه به شرايط اقليمي، اجتماعي و كالبدي خود به طور مجزا توسط مهندسين مشاور مورد بررسي قرار گرفته است.
اخلاصي اظهار داشت: به منظور ارتقاء منظر شهر تهران برنامه ها و اقدامات مختلف در دستور كار معاونت شهرسازي و معماري شهرداري تهران قرار داشته كه در همين رابطه به منظور جلب توجه و برانگيختن حساسيت معماران و مالكين نسبت به عوامل محيطي تأثيرگذار در ساخت و ساز و جلوگيري از اغتشاش بصري ناشي از اعمال سليقه هاي فردي، نبود هارموني و رعايت اصل همجواري و ارتقاء كيفيت طراحي شهري، نخستين مسابقه نماي برگزيده ساختمان هاي شهري تهران برگزار شد. وي از اين اقدام به عنوان عاملي مؤثر در فراهم  كردن زمينه تدوين ضوابط مربوط به كيفيت طراحي شهري در آينده نزديك نام برد و گفت: از ابتداي امسال طرح ها و برنامه هايي در جهت تكميل اسناد طرح جامع برنامه هاي راهبردي طراحي شهري(مديريت منظر شهري تهران)، تقويت ضوابط مربوط به كيفيت محيط و افزايش سيستم كنترلي و نظارت در نماي ساختمان ها تعريف و تدارك ديده شده است.
در اين طرح به گفته اخلاصي مؤلفه هاي عملكردي در مورد انواع كاربري ها اعم از اداري، تجاري، مسكوني، مختلط، زيباشناختي بناها،  چشم نوازي، فرم، ارتفاع، شرايط اكولوژيكي و زيست محيطي در ساخت و سازها لحاظ خواهد شد.
به گفته اين كارشناس شهرسازي، در برنامه سوم و چهارم توسعه نيز بحث ارتقاء سيما و منظر شهري مطرح شده و در اين باره شهرداري تهران با هماهنگي وزارت مسكن و شهرسازي در صدد ارايه راهكارهايي در اين باره شده اند به همين منظور طرح ارتقاي سيستم و ساختار شهرداري به سمت مشاركت مردم با معماران و طراحان شهري در امر سيما و منظر شهري به طور جدي مطرح شده است.
</TEXT>
</DOC>
<DOC>
<DOCID>HAM2-851206-058</DOCID>
<DOCNO>HAM2-851206-058</DOCNO>
<ORIGINALFILE>/1385/851206/news/_shari.htm</ORIGINALFILE>
<ISSUE>يكشنبه 6 اسفند 1385 - سال چهاردهم - شماره4215 - Feb 25, 2007</ISSUE>
<DATE calender="Western">2007-02-25</DATE>
<DATE calender="Persian">1385/12/06</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
معاون شهردار تهران:
شهرهاي بزرگ از نظر ترافيك پرتراكم، نامنظم و آلوده اند
</TITLE>
<TEXT>
گروه شهري- رئيس ستاد هفتمين كنفرانس مهندسي حمل ونقل و ترافيك ايران از ترافيك به عنوان مشكل مشترك كلان شهرهاي كشور ياد كرد و حمل و نقل پايدار و موزون را اساس هرگونه برنامه ريزي براي ترافيك تهران و ساير شهرهاي بزرگ ايران دانست.
سيدجعفر تشكري هاشمي با اشاره به اين كه نخستين مشكلات حمل ونقل شهري به شكل راه بندان هاي طولاني در دهه 1350 در هسته مركزي پايتخت آشكار شد، اظهار داشت: از آن زمان شاهد رشد روزافزون مشكلات مربوط به ترافيك همچون ازدحام وسايل نقليه، آلودگي هوا و صدا، اتلاف وقت و انرژي، بي نظمي در ترددهاي شهري و پيامدهاي روحي و رواني ناشي از آن در تهران و در سال هاي اخير در ديگر كلان شهرهاي كشور بوده ايم.به گزارش روابط عمومي معاونت حمل ونقل و ترافيك شهرداري تهران، وي با بيان اين كه شهرهاي كشور از منظر حمل ونقل و ترافيك عموما شهرهايي شلوغ و پرتراكم، كم نظم و آلوده اند افزود: در حالي كه سرانه خودرو در كشور ما در مقايسه با بسياري از كشورهاي جهان به مراتب كمتر است، در مقابل تعداد تصادفات رانندگي و كشته ها و مجروحان ما بسيار بيشتر است.معاون شهردار تهران با اشاره به اين كه مصرف سوخت خودروهاي كشور ما چند برابر خودروهاي روز دنياست و به همين نسبت توليد آلايندگي در اين خودروها نيز چندين برابر خودروهاي كشورهاي پيشرفته است اضافه كرد: قيمت سوخت در كشور ما باعث شده هزينه مصرف سوخت نقش بازدارندگي اقتصادي در جلوگيري يا كاهش سفرهاي غيرضروري نداشته باشد.
وي با تأكيد بر اين كه زمان آن فرارسيده كه به حمل و نقل با ديدگاهي نو نگريسته شود، افزود: حمل ونقل ما دچار توسعه اي ناموزون شده كه گسترش حمل ونقل همگاني از اصلي ترين راهكارهاي ممكن به منظور برقراري توازن در آن است.گفتني است هفتمين كنفرانس مهندسي حمل ونقل و ترافيك ايران در روزهاي دوشنبه و سه شنبه هفتم و هشتم اسفند ماه از سوي سازمان حمل ونقل و ترافيك شهرداري تهران در مركز همايش هاي زكرياي رازي در تهران برگزار مي شود.
</TEXT>
</DOC>
<DOC>
<DOCID>HAM2-851206-059</DOCID>
<DOCNO>HAM2-851206-059</DOCNO>
<ORIGINALFILE>/1385/851206/news/_shari.htm</ORIGINALFILE>
<ISSUE>يكشنبه 6 اسفند 1385 - سال چهاردهم - شماره4215 - Feb 25, 2007</ISSUE>
<DATE calender="Western">2007-02-25</DATE>
<DATE calender="Persian">1385/12/06</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
اولويت برنامه هاي سازمان ورزش شهرداري در سال 86 اعلام شد
سرمايه گذاري بخش خصوصي در ورزش همگاني
</TITLE>
<TEXT>


سما: رئيس سازمان ورزش شهرداري تهران با اعلام برنامه هاي اين سازمان در سال آينده، از مشاركت سرمايه گذاران بخش خصوصي و فعاليت هاي ارزنده در اين بخش طي 2 سال آينده خبر داد.
مصطفي آجرلو به تشريح برنامه هاي سازمان ورزش شهرداري تهران در سال 86 پرداخت و با اشاره به اهميت نقش ورزش در زندگي شهري گفت: بنا بر اعتقاد شهردار تهران، مردم بايد حق استفاده از ورزش همگاني را در نزديكترين نقطه زندگي خود داشته باشند، كه اين طرز فكر با وضعيت كنوني بسيار متفاوت است.
وي با بيان اينكه بافت شهري در مناطق مختلف تهران متفاوت است افزود: تهران 10 ميليون نفر جمعيت دارد و با كوچه- پس كوچه هاي زياد در جنوب تهران كه ساختاري فرسوده دارند و يا در شمال تهران كه ساختار شهري به خود گرفته است و بايد مكاني را خريداري كرده و به فضاي ورزشي تبديل كرد، ايجاد و سازماندهي اماكن ورزشي بسيار مشكل است.
آجرلو برنامه هاي سازمان ورزش را در سال 86، به2 بخش تقسيم كرد و گفت: بخشي از كار شهرداري داخلي و مربوط به مناطق 22 گانه و شركت توسعه فضاهاي فرهنگي است كه در اين بخش اقدامات مختلفي انجام مي شود.وي افزود: مشاركت با سرمايه گذاران بيروني و همكاري با بخش خصوصي از ديگر برنامه هاي اين بخش است كه شهرداري و شوراي شهر تهران، سازمان ورزش را به عنوان دبير اين قسمت قرار داده اند كه اميدوارم طي2 سال آينده حدود 20 كلنگ براي ايجاد مجموعه هاي ورزشي خصوصي به زمين بخورد.رئيس سازمان ورزش شهرداري برنامه ريزي و اقدامات نرم افزاري را از ديگر اقدامات اين سازمان در سال 86 عنوان و اعلام كرد: در اين بخش تلاش شده تا در سال جديد 50 درصد از مردم تهران تحت پوشش برنامه هاي ورزشي قرار گيرند و از 10 ميليون شهروند تهراني، حداقل براي 5 ميليون نفر فضاي ورزشي ايجاد شود كه كار بسيار سختي است و اميدوارم كه به صورت قابل قبولي اجرا شود.
آجرلو با اشاره به اهميت فرهنگ سازي در زمينه ورزش اظهار كرد: مردم بايد ورزش را به عنوان يك حق از مسئولان طلب كنند و آن را مانند ساير حقوق خود دانسته و نسبت به آن حساسيت داشته باشند.وي افزود: ورزش نقش مهمي در زندگي خانواده ها و جامعه دارد و به گفته مقام معظم رهبري مردمي كه بخواهند كشورشان در همه زمينه ها خوب اداره شود بايد به ورزش اهميت دهند.
</TEXT>
</DOC>
<DOC>
<DOCID>HAM2-851206-060</DOCID>
<DOCNO>HAM2-851206-060</DOCNO>
<ORIGINALFILE>/1385/851206/news/_shari.htm</ORIGINALFILE>
<ISSUE>يكشنبه 6 اسفند 1385 - سال چهاردهم - شماره4215 - Feb 25, 2007</ISSUE>
<DATE calender="Western">2007-02-25</DATE>
<DATE calender="Persian">1385/12/06</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
توسعه ناوگان تاكسي هاي خصوصي پايتخت
</TITLE>
<TEXT>
سما: توسعه تاكسي هاي خصوصي در پايتخت تا زمان حذف كامل مسافربرهاي شخصي با جديت دنبال خواهد شد.
مديرعامل سازمان مديريت و نظارت بر تاكسيراني شهر تهران با تأكيد بر اين كه اگر رانندگان تاكسي هاي خصوصي مرتكب عمل خلاف قانون شوند، تصريح كرد: مديران شركت هاي تاكسي خصوصي قبل از رانندگان بازخواست خواهند شد. حسين تيموري كرماني درباره چگونگي نظارت سازمان تاكسيراني بر عملكرد شركت هاي تاكسي خصوصي پايتخت گفت: تمام رانندگان از طرف شركت هاي خصوصي به اين سازمان معرفي مي شوند و در صورت تأييد صلاحيت و احراز شرايط لازم تحت آموزش هايي مانند شهرشناسي، نحوه رفتار با مسافران و... قرار گرفته و آماده فعاليت در ناوگان تاكسيراني خصوصي پايتخت مي شوند.
</TEXT>
</DOC>
<DOC>
<DOCID>HAM2-851206-061</DOCID>
<DOCNO>HAM2-851206-061</DOCNO>
<ORIGINALFILE>/1385/851206/news/_shari.htm</ORIGINALFILE>
<ISSUE>يكشنبه 6 اسفند 1385 - سال چهاردهم - شماره4215 - Feb 25, 2007</ISSUE>
<DATE calender="Western">2007-02-25</DATE>
<DATE calender="Persian">1385/12/06</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
براساس آخرين گزارش بانك جهاني
كاهش سالانه منابع آب شيرين در ايران، 6 برابر متوسط جهاني است
</TITLE>
<TEXT>
ايسنا: گزارش جهاني 2007 شاخص هاي توسعه جهان در خصوص آب شيرين نشان مي دهد: در حالي كه كاهش سالانه منابع داخلي آب شيرين طي سالهاي 1987 تا 2002 ميلادي در جهان 9 درصد بوده، اين رقم در كشور ما 7/56 درصد و معادل 9/72 ميليارد متر مكعب بوده است. بر اساس جديدترين گزارش بانك جهاني كاهش سالانه منابع داخلي آب شيرين طي سالهاي 1987 تا 2002 ميلادي در ايران حدود 5/5 برابر كشورهاي ثروتمند، 7/3 برابر كشورهاي فقير و 9/8 برابر كشورهاي با درآمد متوسط بوده است. از سوي ديگر كاهش سالانه منابع داخلي آب شيرين در ايران طي مدت ياد شده 6/8 برابر انگليس، 3/3 برابر امريكا و 7/2 برابر ژاپن بوده است. در حالي كه در سال 2004 ميزان منابع داخلي آب شيرين تجديد شونده در ايران 129 ميليارد مترمكعب بوده و سرانه آن نيز يكهزار و 918 مترمكعب بوده، مجموع اين رقم در جهان در سال 2004 به ترتيب 43 هزار و 507 ميليارد مترمكعب و 6 هزار و 872 مترمكعب بوده است.
كاهش سالانه منابع آب شيرين بين سالهاي 1987 تا 2002 در ايران 9/72 ميليارد مترمكعب بوده است كه از اين ميزان 91 درصد مربوط به كشاورزي، 7 درصد مربوط به مصارف داخلي و 2 درصد مربوط به صنعت بوده است كه اين امر نشان مي دهد استفاده از روشهاي نوين آبياري در بخشهاي كشاورزي كشور هنوز عملياتي نشده است. همچنين طبق اين گزارش در اين سالها كشور هند بيشترين ميزان كاهش سالانه آب شيرين را داشته است.
</TEXT>
</DOC>
<DOC>
<DOCID>HAM2-851206-062</DOCID>
<DOCNO>HAM2-851206-062</DOCNO>
<ORIGINALFILE>/1385/851206/news/_shari.htm</ORIGINALFILE>
<ISSUE>يكشنبه 6 اسفند 1385 - سال چهاردهم - شماره4215 - Feb 25, 2007</ISSUE>
<DATE calender="Western">2007-02-25</DATE>
<DATE calender="Persian">1385/12/06</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
نگاه
</TITLE>
<TEXT>


نويد شريفي
مخابرات:براي كاهش اختلالات تلفني در نوروز تدابير ويژه اي انديشيده ايم
</TEXT>
</DOC>
<DOC>
<DOCID>HAM2-851206-063</DOCID>
<DOCNO>HAM2-851206-063</DOCNO>
<ORIGINALFILE>/1385/851206/news/_shari.htm</ORIGINALFILE>
<ISSUE>يكشنبه 6 اسفند 1385 - سال چهاردهم - شماره4215 - Feb 25, 2007</ISSUE>
<DATE calender="Western">2007-02-25</DATE>
<DATE calender="Persian">1385/12/06</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
بهسازي معابر شمال تهران
</TITLE>
<TEXT>
گروه شهري معاون فني و عمراني شهرداري منطقه يك اعلام كرد: يك ميليون و 300 هزار متر مربع از شبكه معابر شمال تهران با هزينه اي بالغ بر 49 ميليارد ريال مرمت، لكه گيري و روكش اساسي آسفالت شد.به گزارش روابط عمومي شهرداري منطقه يك، يوسف متقي با اعلام اين خبر اظهار داشت: از ابتدا تا پايان دي ماه سال جاري 826 هزار متر مربع از معابر با پخش 91 هزار تن روكش اساسي و 233 هزار متر مربع از معابر با 51 هزار تن آسفالت مرمت و لكه گيري و در طرح جهادي 137 در مهر ماه نيز 300 هزار متر مربع از معابر با استفاده از 40 هزار تن آسفالت بهسازي شد.وي افزود: همسطح سازي خيابان ها با لكه گيري چاله ها و مرمت نوارهاي حفاري و سپس روكش اساسي براي خيابان هاي اصلي و شرياني درجه يك، ازجمله اقداماتي است كه در اولويت طرح هاي عمراني منطقه يك قرار دارد.معاون فني و عمراني منطقه يك با اشاره به تخريب سريع آسفالت در اين منطقه اظهار داشت: موقعيت سردسير شميرانات، وجود بافت كوچه باغي و پرشيب، بالا بودن سطح آب، و... ازجمله عواملي است كه منجر به فرسايش، تخريب و غيرهمسطح شدن آسفالت معابر در منطقه يك مي شود.
</TEXT>
</DOC>
<DOC>
<DOCID>HAM2-851206-064</DOCID>
<DOCNO>HAM2-851206-064</DOCNO>
<ORIGINALFILE>/1385/851206/news/_shari.htm</ORIGINALFILE>
<ISSUE>يكشنبه 6 اسفند 1385 - سال چهاردهم - شماره4215 - Feb 25, 2007</ISSUE>
<DATE calender="Western">2007-02-25</DATE>
<DATE calender="Persian">1385/12/06</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
همايش توسعه اقتصاد شهري در قزوين
</TITLE>
<TEXT>
قزوين- خبرنگار همشهري: با هدف دستيابي به انديشه مناسب و راهكار عملي در مواجهه با مسائل شهري، نخستين همايش توسعه اقتصاد شهري، توسط شهرداري قزوين و با همكاري دانشگاه بين المللي امام خميني و شوراي اسلامي شهر قزوين فردا در اين شهر برگزار مي شود.به گفته هدايتي دبير اجرايي اين همايش، براي برگزاري اين همايش 300 نفر به عنوان فرستنده مقاله ثبت نام كرده اند. از اين تعداد 100 مقاله به دبيرخانه رسيده و پذيرفته شده است كه با توجه به محدوديت زمان تنها 40 مقاله پذيرفته شده است.وي گفت: محورهاي اين همايش در 6 زمينه؛ توسعه اقتصاد شهري با تأكيد بر رفاه شهروندان، توسعه اقتصاد شهري با تأكيد بر كارآفريني، توسعه اقتصاد شهري با تأكيد بر مديريت واحد شهري، توسعه اقتصاد شهري و تأثيرپذيري از فرهنگ بومي و توسعه اقتصاد شهري با تأكيد بر تعاريف بهينه از كاربري زمين ها است.
</TEXT>
</DOC>
<DOC>
<DOCID>HAM2-851206-065</DOCID>
<DOCNO>HAM2-851206-065</DOCNO>
<ORIGINALFILE>/1385/851206/news/_siasi.htm</ORIGINALFILE>
<ISSUE>يكشنبه 6 اسفند 1385 - سال چهاردهم - شماره4215 - Feb 25, 2007</ISSUE>
<DATE calender="Western">2007-02-25</DATE>
<DATE calender="Persian">1385/12/06</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
رئيس جمهوري:
هيچ كاري مهم تر از اجراي سياست هاي اصل 44 نيست
</TITLE>
<TEXT>
گروه سياسي- رئيس جمهوري با تأكيد بر اين كه ما در بخش اقتصادي هيچ كاري مهم تر از اجراي اصل 44 قانون اساسي در كشور نداريم خاطرنشان كرد: اگر اقتصاد ما در راه صحيح حركت كند نه تنها كشور و منطقه، بلكه كل دنيا را تحت تأثير قرار مي دهد اما دولت نمي تواند اين مهم را به تنهايي انجام دهد.
محمود احمدي نژاد پيش از ظهر ديروز در ديدار با جمعي از اعضاي سازمان نظام مهندسي كشور كه مهر خبر آن را منتشر كرد، با بيان اين كه سياست هاي اصل 44 كه توسط مقام معظم رهبري ابلاغ شده، منشأ يك تحول عظيم در تمام عرصه هاي كشور است، اظهار داشت: دولت سعي كرده خود را سبك كند. وي افزود: در 14 سال گذشته كل واگذاري ها در كشور 3 هزار و پانصد ميليارد تومان بوده اما در دولت نهم در طول يك سال 2 هزار و پانصد ميليارد تومان واگذاري با مقررات بسيار روشن از طريق بورس با كمترين دخل و تصرف و سهام عدالت صورت گرفته است.
احمدي نژاد تأكيد كرد: دادن فرصت به مردم در اجراي اصل 44 بسيار مهم است و من sكه به صورت چرخ دنده هاي يك طرفه حركت مي كنند.
به گزارش ايسنا، رئيس جمهوري با اشاره به تخصص خود كه مهندسي است گفت:  حضور يك مهندس در رأس مديريت اجرايي كشور براي جامعه  مهندسين يك فرصت است.
احمدي نژاد هم چنين با بيان اين كه نمي شود كشور را با الگوهاي اقتباسي ساخت، افزود: بايد مدل ها و روابط خود را در همه بخش ها طراحي كنيم و اين كار مهندسان است.
وي با بيان اين كه سطح تخصصي اين دولت از همه دولت ها بالاتر است، اظهار داشت: اين دولت در بسياري از موارد افراد را در حوزه تخصصي خودشان به كار گرفته است.
رئيس جمهوري تأكيد كرد: براي اولين بار در كشور ما ديپلماسي در خدمت فعاليت هاي اقتصادي است. احمدي نژاد بر عزم دولت در واگذاري امور اقتصادي به مردم تأكيد كرد و گفت: ما در اين زمينه مصمم هستيم و اگر مديريتي در برابر اين روند مقاومت كند بايد برود.
</TEXT>
</DOC>
<DOC>
<DOCID>HAM2-851206-066</DOCID>
<DOCNO>HAM2-851206-066</DOCNO>
<ORIGINALFILE>/1385/851206/news/_siasi.htm</ORIGINALFILE>
<ISSUE>يكشنبه 6 اسفند 1385 - سال چهاردهم - شماره4215 - Feb 25, 2007</ISSUE>
<DATE calender="Western">2007-02-25</DATE>
<DATE calender="Persian">1385/12/06</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
با وجود اختلافات ميان اعضاي 1+5 صورت مي گيرد
تلاش  غرب  براي تشديد تحريم هاي ايران
</TITLE>
<TEXT>
نامه ايران به آژانس
ايرنا: جمهوري اسلامي ايران درنامه اي كه 30 بهمن ماه و پيش از ارايه گزارش جديد البرادعي توسط علي اصغر سلطانيه، نماينده ايران در آژانس بين المللي انرژي اتمي به محمد البرادعي مدير كل اين آژانس ارايه كرده، يك بار ديگر بر آمادگي كشورمان براي حل و فصل مسايل باقي مانده با آژانس، بدون دخالت شوراي امنيت تاكيد نموده است.
سلطانيه در اين نامه كه در پاسخ به نامه قبلي محمد البرادعي ارايه شده و روز گذشته در اختيار ايرنا در وين قرار گرفت نوشته است بايد محور بررسي فعاليت هاي صلح آميز هسته اي جمهوري اسلامي ايران آژانس باشد. نماينده دايم ايران در آژانس بين المللي انرژي اتمي در اين نامه افزوده است: تبديل آژانس به يك نهاد سياسي، آن را از اهداف مورد تاكيد در اساسنامه دور مي كند. سفير ايران در آژانس در اين نامه به طور مشروح به همكاري هاي ايران با آژانس در جهت رفع ابهامات و سوء تفاهمات و اعمال نهايت شفافيت پرداخته و آورده است: در پي تعليق داوطلبانه، نوع جديدي از بازرسي براي راستي آزمايي در ايران صورت گرفت كه در طول فعاليت آژانس تنها جمهوري اسلامي ايران پذيراي آن بوده است.
گروه سياسي - پيش از برگزاري نشست گروه 1+5درلندن كه قرار است موضوع تصويب قطعنامه اي ديگر برضد ايران را بررسي كند، اظهارنظرهاي مقامات كشورهاي غربي حكايت از افزايش تلاش آنها براي تشديدتحريم هابرضدايران دارد و اين درحاليست كه منابع خبري از وجود اختلاف ميان اعضاي 1+5 برسر برخي جزئيات تحريم ازجمله تحريم اعتبارات اسنادي ايران خبرمي دهند.
وزيرخارجه آمريكا جمعه شب طي ديداري از كانادا ابراز اميدواري كرد كه روسيه از قطعنامه  ديگر شوراي امنيت براي اعمال تحريم عليه ايران حمايت كند. كاندوليزا رايس، يك روزپس ازمذاكره با همتاي روسي خود، در خبري كه ايسنا آنرا منتشركرد ضمن رد احتمال حمله  نظامي آمريكابه ايران گفت: نمي خواهم ازجانب همتاي روسي ام صحبت كنم، اما ما انتظار داريم كه به دنبال كردن مسيرشوراي امنيت و دنبال كردن مسيري كه اميد مي رود به مذاكرات منجر شود ادامه دهيم. معاون رئيس جمهوري آمريكا هم در كنفرانس خبري مشترك با جان هاوارد، نخست وزيراستراليا در اين كشور كه مهرخبر آنرا منتشركرد، گفت: اشتباهي جدي خواهدبود اگر كشوري مانند ايران به يك قدرت هسته اي تبديل شود. ديك چني با بيان اينكه همه گزينه ها درباره ايران همچنان روي ميز است، مدعي شد: ما از طريق شوراي امنيت درحال همكاري با جامعه بين المللي هستيم تا سياستهايي را براي ترغيب ايران در جهت توقف بلند پروازي هايش در پيش گيريم ، اين امر همچنان اولويت ماست. وي همچنين از رايزني هاي نيكلاس برنز، معاون وزيرخارجه آمريكا درلندن پيش از برگزاري نشست 1+5 خبرداد. شان مك كورمك، سخنگوي وزارت خارجه آمريكا نيز خاطرنشان كرد: واشنگتن اميدوار است ايران بسته پيشنهادي اروپا را به عنوان مسيري كه هنوز باز است، بپذيرد. اين درحاليست كه توني فراتو، معاون سخنگوي كاخ سفيد مدعي شد: واشنگتن از تشديد تحريم ها عليه ايران خرسند نيست و تمايل دارد ايران با تعليق غني سازي بازگشتي خوش به جامعه بين الملل داشته باشد. وي افزود: هدف و مقصد ما راه حل ديپلماتيك است و به همين دليل تمام نيروي آمريكا صرف راه حل ديپلماتيك از طريق شوراي امنيت و گفت وگوهاي 1+5 شده است.
مواضع اروپا
مواضع دولتمردان آمريكايي در شرايطي بيان مي شود كه روز گذشته فرانسه اعلام كرد از تشديدتحريم ها عليه ايران حمايت مي كند. دنيس سيمونو، سخنگوي وزارت خارجه اين كشورتأكيدكرد: قطعنامه 1737 نتايجي داشته است وبنظرمي رسدبا شدت بخشيدن به تحريم ها مي توانيم به نتايج بيشتري دست يابيم. به گزارش ايسنا همچنين صدراعظم آلمان و رئيس جمهور فرانسه ازاتحاد بين المللي دربرابربرنامه  هسته اي ايران ابرازخرسندي كردند. آنگلا مركل و ژاك شيراك روز جمعه در جريان مذاكراتي غيررسمي درآلمان اعلام كردند كه از اتحاد بين المللي در محكوم كردن سرپيچي ايران ازدرخواست هاي سازمان ملل براي تعليق غني سازي اورانيوم خرسند هستند. مهرنيز گزارش داد وزيرخارجه آلمان با اشاره به مذاكرات خود با لاوروف، رايس و همچنين سولانا، مسئول سياست خارجي اتحاديه اروپا درحاشيه نشست كميته چهارجانبه درباره اعمال تحريم هاي احتمالي عليه ايران گفت: دراين گفتگوها به دو نتيجه مهم دست پيدا كرديم، يكي توقف مشاركت هاي بين المللي با ايران وديگري باقي ماندن پيشنهادهاي جامعه بين المللي برروي ميز مذاكره.
توصيه به 1+5
وزيرامورخارجه كشورمان به گروه 1 +5 توصيه كرد كه در نشست فرداي خود تصميمي شجاعانه بگيرند و به ميز مذاكره با ايران بازگردند. منوچهرمتكي كه روز گذشته به همراه شيخ خالدبن احمدبن محمد آل خليفه، همتاي بحريني خوددر كنفرانس مطبوعاتي شركت كرده بود، تاكيدكرد: راه رسيدن به فرمول مناسب در موردپرونده هسته اي ايران، گفت وگو و مذاكره است. متكي همچنين تصريح كرد: سوئيس در مورد برنامه هسته اي ايران طرح خاصي ارائه نكرده بود.
</TEXT>
</DOC>
<DOC>
<DOCID>HAM2-851206-067</DOCID>
<DOCNO>HAM2-851206-067</DOCNO>
<ORIGINALFILE>/1385/851206/news/_siasi.htm</ORIGINALFILE>
<ISSUE>يكشنبه 6 اسفند 1385 - سال چهاردهم - شماره4215 - Feb 25, 2007</ISSUE>
<DATE calender="Western">2007-02-25</DATE>
<DATE calender="Persian">1385/12/06</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
وزير كشور: ايران آماده تحولي بزرگ است
</TITLE>
<TEXT>
وزير كشور تأكيد كرد: ايران آماده تحولي بزرگ و پروازي اساسي براي رسيدن  به جايگاه واقعي خود است.
مصطفي پورمحمدي در مراسم بهره برداري از 4 طرح عمران شهري در شهر رشت، افزود: ملت ايران تاريخي پرشكوه و فرهنگي اصيل و ناب دارد و شايسته آن است كه  در جايگاه رفيع جهاني قرار گيرد.
وي با تأكيد بر اين كه همه بايد در كنار هم كمك كنيم تا به آن جايگاه برسيم، اضافه كرد: در سال هاي اخير شاهد موفقيت هاي بزرگ ملت در عرصه هاي مختلف بوديم  كه انرژي هسته اي به عنوان نماد ملي يكي  از نشانه هاي  دانش پيشرفته اي است كه با تلاش مخلصانه دانشمندان جوان اين مملكت به دست آمده است. وزير كشور خاطرنشان كرد: خوشبختانه امكانات، منابع و ظرفيت هاي ايران فضاي خوبي را براي سازندگي در اختيار همه قرار داده و كشور به پشتوانه همت بلند مردم گام هاي بلند توسعه را در ابعاد مختلف برمي دارد.
</TEXT>
</DOC>
<DOC>
<DOCID>HAM2-851206-068</DOCID>
<DOCNO>HAM2-851206-068</DOCNO>
<ORIGINALFILE>/1385/851206/news/_siasi.htm</ORIGINALFILE>
<ISSUE>يكشنبه 6 اسفند 1385 - سال چهاردهم - شماره4215 - Feb 25, 2007</ISSUE>
<DATE calender="Western">2007-02-25</DATE>
<DATE calender="Persian">1385/12/06</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
اخبار كوتاه
</TITLE>
<TEXT>
مجمع تشخيص مصلحت نظام:در جلسه  روز گذشته مجمع تشخيص مصلحت نظام، بررسي و تدوين سياست هاي كلي در بخش مديريت و نظام اداري كه از جلسات قبل آغاز شده و بخشي از آن نيز به تصويب رسيده بود ادامه يافت و مواردي ديگر از اين سياست ها در ادامه بند ب به تصويب رسيد. در اين جلسه كه علاوه بر اكثريت اعضا، رئيس كميسيون اجتماعي مجلس شوراي اسلامي و معاون سازمان مديريت و برنامه ريزي كشور نيز حضور داشتند، ابتدا گزارش كميسيون اقتصاد كلان و امور اداري مجمع مطرح و پس از بحث و بررسي هاي مبسوط اعضا، مواردي درباره مواردي كه تصويب آن به عهده  دولت است و بايد با مشاركت بخش غيردولتي انجام شود، به تصويب رسيد.
احزاب: دبيركل جمعيت ايثارگران انقلاب اسلامي در مورد انتقاداتي كه از دولت مي شود، گفت: اگر با اطلاعات كامل و در چارچوب استراتژي و به قصد خدمت به مردم باشد، حتما پسنديده و خوب است. به گزارش ايسنا حسين فدايي در يك نشست مطبوعاتي با خبرنگاران افزود: با يك برآيند عمومي، بسياري از انتقادات ناشي از سياه نمايي و يا جدا شدن از خط اصلي كار است. به گزارش ايرنا، دبيركل جمعيت ايثارگران انقلاب اسلامي گفت: مسئله چندصدايي در موضوع هسته اي ايران در سطح سران نظام و مسئولان حكومتي وجود ندارد و اين مسايل بيشتر در تحليل گروهها، كارشناسان و احزاب ديده مي شود. فدايي با بيان اين مطلب افزود: در لايه هاي حكومت مسئله انرژي هسته اي و لزوم دستيابي به اين فناوري روشن است زيرا كه مسايل از طريق شوراي عالي امنيت ملي و با تاييد رهبري به آنان ابلاغ مي شود. وي اظهار داشت: براي نمونه وجود تهديدات دشمن با توجه به سرمايه گذاري آنان در جنگ رواني عليه ايران، مسئله اي نيست كه به فراموشي سپرده شود. فدايي با تاكيد بر اينكه اصولگرايان بايد از انتخابات دور سوم شوراهاي اسلامي شهر و روستا درس عبرت بگيرند، تاكيد كرد: با توجه به اينكه گفتمان اصولگرايي مورد توجه قرار گرفته است، بايد با آسيب شناسي در اين حوزه و اصلاح برخي روشها، با رفتار عقلاني و خرد جمعي امكان خطاي فردي را كاهش داد.
</TEXT>
</DOC>
<DOC>
<DOCID>HAM2-851206-069</DOCID>
<DOCNO>HAM2-851206-069</DOCNO>
<ORIGINALFILE>/1385/851206/news/_siasi.htm</ORIGINALFILE>
<ISSUE>يكشنبه 6 اسفند 1385 - سال چهاردهم - شماره4215 - Feb 25, 2007</ISSUE>
<DATE calender="Western">2007-02-25</DATE>
<DATE calender="Persian">1385/12/06</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
شيخ الاسلام:
اميدوارم بتوانم اهداف رئيس جمهوري را محقق كنم
</TITLE>
<TEXT>


ايسنا: رئيس دفتر جديد رئيس جمهوري در مراسم معارفه خود اظهار داشت: من در هرمزگان مشغول كار اجرايي بودم و اكنون در اينجا قرار است كار ستادي انجام دهم.
عبدالرضا شيخ الاسلام افزود: كار اجرايي را بيشتر از كار ستادي دوست دارم اما به خاطر نزديكي با آقاي احمدي نژاد اين مسئوليت را پذيرفتم و اميدوارم بتوانم به نحو احسن آن را انجام دهم.
وي  در ادامه با تشكر از خدمات رئيس دفتر سابق رئيس جمهوري اظهار داشت: من در اينجا از زحمات دكتر الهام تشكر و قدرداني مي كنم و اميدوارم بتوانم اهداف رئيس جمهوري را محقق كنم.
شيخ الاسلام افزود: اميدوارم بتوانم با معاونان دفتر گفت وگو كنيم و با كمك  هم كارها را به نحو احسن به پيش ببريم و به نحو احسن هم از تجربيات شما استفاده كنم.
غلامحسين الهام سخنگوي دولت و رئيس دفتر سابق رئيس جمهوري هم در مراسم توديع خود از رياست اين دفتر اظهار داشت: من رئيس جمهور را بسيار دوست دارم و دوست داشتن هم گناه نيست، هم چنين از به كار بردن تعابيري چون توديع، دلتنگ مي شوم و دلتنگي ام را نمي توانم پنهان كنم چون ديگر دكتر را كمتر مي بينم و راه دل از ديگر مسيرها جداست.
الهام با بيان اين كه رئيس جمهور همواره سعي كرده بر اساس آموزه هاي اسلام و سيره پيامبر اكرم(ص)حركت كند، گفت: رئيس جمهور و امت اسلامي مشمول اين آيه هستند كه مبادا هرگز خود را بر پيامبر و راه پيامبر ترجيح دهيد. رئيس جمهور از جمله كسانيست كه سعي داشته از اين مسير تخلف نداشته باشد و تلاش زيادي را در جهت حركت در اين مسير انجام داده است. الهام گفت: ما در دفتر رئيس جمهور، سعي كرديم اين جايگاه يعني جايگاه دفتر رئيس جمهور دچار آسيب خطي و جناحي نشود. دفتر رئيس جمهور نه خاستگاه و نه فرودگاه هيچ حزب، دسته و گروه و جرياني نباشد و سعي كرديم مسير انقلاب اسلامي را طي كنيم و ما بر اين مهم تلاش داشته ايم. وي افزود: كسي نمي تواند حوزه دل و فكر كسي را كه متعلق به ملت است مصادره كند، چرا كه رئيس جمهور متعلق به ملت و امانت جهان اسلام است و هيچ كس نمي تواند او را محدود و كاناليزه كند. الهام ادامه داد: ما سعي كرديم ساحل دفتر رئيس جمهور را آرام نگه داريم و تلاش داشتيم آن چه را مورد نظر ايشان بود، محقق كنيم. وي افزود: امواجي برخورد مي كرد كه سعي داشتيم با موج شكن اين امواج را به آرامش تبديل كنيم. وي گفت: ما سعي داشتيم وقت رئيس جمهور را در راستاي مصالح كشور تنظيم كنيم؛ چرا كه رئيس جمهور مسئوليت خطيري دارد. من اميدوارم دكتر شيخ الاسلام بتواند اين مسئوليت را به نحو احسن انجام دهد و آرزوي ما را محقق كند. رئيس جمهوري نيز در اين مراسم با قدرداني و تشكر صميمانه از خدمات الهام در زمان تصدي مسئوليت دفتر رئيس جمهور، وي را ياري عالم، فداكار، وفادار و امين براي خود و دولت نهم و حقوقداني شجاع، مؤمن، عدالتخواه و ايستاده بر اصول و از نيروهاي ارزشمند انقلاب توصيف كرد و افزود: براي آقاي دكتر الهام توديع و خداحافظي در دولت نهم وجود ندارد.
</TEXT>
</DOC>
<DOC>
<DOCID>HAM2-851206-070</DOCID>
<DOCNO>HAM2-851206-070</DOCNO>
<ORIGINALFILE>/1385/851206/news/_siasi.htm</ORIGINALFILE>
<ISSUE>يكشنبه 6 اسفند 1385 - سال چهاردهم - شماره4215 - Feb 25, 2007</ISSUE>
<DATE calender="Western">2007-02-25</DATE>
<DATE calender="Persian">1385/12/06</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
يادداشت
5 نكته در باب گزارش اخير البرادعيدكتر كاظم جلالي
</TITLE>
<TEXT>
گزارشي كه اخيرا محمد البرادعي به خواست شوراي سازمان ملل منتشر ساخت حاوي نكته مهمي است كه اگر دنياي غرب اين نكته را مورد نظر قرار دهد، اساسا پرونده ايران نه تنها بايد از دستور كار شوراي امنيت بلكه بايد از حالت فوق العاده شوراي حكام نيز خارج شود. البرادعي در گزارش خود اعتراف كرده كه ايران تاكنون هيچ گونه انحرافي در فعاليت هاي هسته اي غيرصلح آميز انرژي هسته اي خود نداشته و اگر غرب صادقانه به دنبال اين است كه استفاده صلح آميز ايران به سوي انحراف سوق پيدا نكند، گزارش البرادعي بزرگترين دليل در اين راستاست. در همين راستا تدقيق در چند نكته لازم به نظر مي رسد:
1 امروزه نهادهايي مبتني بر عقل جمعي بشري تشكيل شده و هركدام، كارويژه هاي خاص خود را دارند كه يكي از آنها آژانس بين المللي انرژي اتمي است كه براساس سيستم هاي نظارتي خود ازجمله بازرسي هايي كه از تأسيسات اعضاي خود دارد، تنها مرجعي است كه انحراف يا عدم انحراف فعاليت هاي هسته اي را تشخيص مي دهد. البرادعي در مقطع حساسي كه پرونده ايران در اثر يك انحراف حقوقي به ناحق در شوراي امنيت مطرح است، به عنوان يگانه مرجع تشخيص دهنده، در گزارش خود آورده كه ايران در فعاليت هاي خود انحراف نداشته است.
2 در چند گزارش اخير البرادعي معمولا نوعي سردرگمي مشاهده مي شود. چراكه وي همواره رويكردي دوگانه را اتخاذ مي نمايد. مطابق رويكرد اول وي مطابق دريافت هاي حقوقي و كارشناسي اعلام مي دارد كه ايران انحرافي در فعاليت هاي هسته اي خود نداشته است اما مطابق رويكرد دوم كه غيرحقوقي و صرفا سياسي بوده و بر اثر فشار برخي قدرت ها اعلام مي شود وي اعلام داشته نمي توانيم آينده را درخصوص ايران تضمين كنيم. اين درحالي است كه آژانس آينده را درخصوص هيچ كشوري نمي تواند پيش بيني كند. ضمن آن كه اساس تشكيل آژانس اين است كه با تهيه گزارش و بازرسي هاي پياپي، فرصت انحراف را به وجود نياورد، درحالي كه ايران اعلام كرده آماده همه نوع بازرسي مي باشد و سخن از ابهام آينده كاملا غيركارشناسي است.
3 در حال حاضر رويكرد در موضوع هسته اي ايران به مذاكره جدي است و اروپا به خوبي مي داند پيچيده تر كردن پرونده ايران، خيزش راديكاليسم در منطقه را به دنبال دارد و اين امر به نفع اروپا نيست. روس ها هم قصد دارند مقاومت جدي را در مقابل يكجانبه گرايي از خود نشان دهند و اين امر در سخنان اخير پوتين در اجلاس مونيخ به خوبي پيداست. حال تنها اختلاف بر اين است كه آنها مي خواهند تعليق قبل از آغاز مذاكرات باشد اما ما مي گوييم پس از آغاز مذاكرات هر كاري قابل بحث است.
4 آمريكا در نشست روز دوشنبه لندن نمي خواهد خط اجماع بر عليه ايران شكسته شود و از سوي ديگر مي خواهد اين نشست را مقدمه اي براي تصميم گيري در شوراي امنيت و شوراي حكام كند. در حال حاضر روسيه و چين ظرفيت برخورد تند با ايران را ندارند ولي آمريكا هم مي خواهد قطعا قطعنامه اي عليه ايران را تصويب كند كه در اجلاس دوشنبه علاوه بر زمينه سازي براي صدور قطعنامه احتمالا بحث مذاكره با ايران خارج از فضاهاي موجود نيز مطرح خواهد شد.
5 در وضعيتي كه ما قرار داريم، مسئولان هسته اي بايد به سمت تثبيت موقعيت هسته اي ايران حركت كنند و با استفاده از ديپلماسي تلاش كنند به سمتي پيش روند كه در چارچوب مذاكره مسائل را حل و فصل نمايند. در همين راستا بايد توجه داشته باشيم پراكنده گويي هاي هسته اي به نفع كشور نيست و بايد انسجام داخلي را حفظ نماييم.
</TEXT>
</DOC>
<DOC>
<DOCID>HAM2-851206-071</DOCID>
<DOCNO>HAM2-851206-071</DOCNO>
<ORIGINALFILE>/1385/851206/news/_siasi.htm</ORIGINALFILE>
<ISSUE>يكشنبه 6 اسفند 1385 - سال چهاردهم - شماره4215 - Feb 25, 2007</ISSUE>
<DATE calender="Western">2007-02-25</DATE>
<DATE calender="Persian">1385/12/06</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
وزير دفاع:
نخستين ماهواره ايراني به زودي پرتاب مي شود
</TITLE>
<TEXT>
گروه سياسي- وزير دفاع و پشتيباني نيروهاي مسلح از پرتاب نخستين ماهواره ايراني(سينا)با همكاري روسيه خبر داد.
سردار سرتيپ پاسدار محمد نجار روز گذشته در ششمين كنفرانس انجمن هوا و فضاي ايران در تهران در خصوص محور فعاليت  هاي وزارت دفاع در علوم فضايي گفت: ساخت ماهواره و پرتاب كننده سفير با ميكرو ماهواره ساخت ايران، پرتاب نخستين ماهواره ايراني(سينا)با همكاري روسيه و ورود به باشگاه فضايي، بهره  برداري از ايستگاه زميني سپهر، ايجاد مراكز آزمايشگاهي و تست موشكي، دستيابي به پروژه هاي سيستمي و توسعه زير ساخت ها و تربيت نيروهاي متخصص محورهاي فعاليت وزارت دفاع در زمينه هوا و فضا است. به گزارش مهر، نجار افزود: وزارت دفاع زمينه سامانه هاي نوين فضا براي هدايت فضا، پرتاب موشك هاي دقيق و سريع، يكپارچه سازي فضاي نبرد براي شليك توپخانه ها، حركت شناورها و نيرو هاي زرهي و بالگردها براي رفع نياز به هدايت و ناوبري از بالا پرداخته است.
</TEXT>
</DOC>
<DOC>
<DOCID>HAM2-851206-072</DOCID>
<DOCNO>HAM2-851206-072</DOCNO>
<ORIGINALFILE>/1385/851206/world/_asib.htm</ORIGINALFILE>
<ISSUE>يكشنبه 6 اسفند 1385</ISSUE>
<DATE calender="Western">2007-02-25</DATE>
<DATE calender="Persian">1385/12/06</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
مد تنوعي گذراست كه در نوع پوشش نمود پيدا مي كند
كمي تازگي، كمي شادابي
</TITLE>
<TEXT>


عكس: مسعود خامسي پور
بنيامين صدر
مد هر بار با كمي تغيير، رنگ و بوي زندگي آدم ها را تغيير مي دهد؛ اتفاق تازه اي كه مي خواهد آداب يكسان، انديشه هاي همگون هنري و آيين هاي هم شكل را عرضه كند. همه جا تبليغ مي شود، بهترين كت و شلوار چنين است و بهترين ساعت اين است و... در اين ميان كساني به سود بيشتري مي رسند كه مد را سريع شناسايي كنند.
اين در شرايطي است كه براي دنياي غرب طراحي، توليد و عرضه مد بيشتر جنبه اقتصادي دارد و رواج مد با تبليغات گسترده رسانه هاي جهاني از عوامل رونق تجارت و بهره مندي اقتصادي اين كشورهاست.
چندي پيش كه دولت دستور ساماندهي مد و لباس را به وزارتخانه ها و سازمان هاي دولتي ابلاغ كرد و بر اساس آن، وزارتخانه هاي تعاون، رفاه و صنايع و معادن مكلف شدند در تأسيس تعاوني، اعطاي مجوز فعاليت و استفاده از تسهيلات دولتي، طراحان و توليدكنندگان پارچه و لباس مبتني بر الگوهاي اسلامي را در اولويت قرار دهند، بسياري اعتقاد داشتند اجراي اين مصوبه ممكن نخواهد بود، چرا كه مد در جامعه برگرفته از سليقه است كه مقطع زماني كوتاهي دارد و به همان سرعت كه به وجود مي آيد، از بين خواهد رفت. اين در حالي است كه بر اساس ماده يك قانون ساماندهي مد و لباس، وزارت فرهنگ و ارشاد اسلامي موظف است براي پي ريزي ساختار مديريتي اين طرح، كميته اي متشكل از10 نفر را براي ساماندهي مد و لباس تشكيل دهد.
هرچند كه مد همه چيز و همه كس، از شخصي ترين مسائل همه ما تا عرصه عمومي را در بر مي گيرد، اما بايد پذيرفت كه بارزترين جلوه كه همواره نماد بيروني و عيني پيدا مي كند ويترين مغازه ها و نوع پوشش و آرايش در جامعه است كه هر روز شكل تازه به خود مي گيرد. اما تا به حال فكر كرده ايد دليل آن چيست، ريشه هاي آن از كجا آب مي خورد و اساساً مدگرايي خوب است يا بد؟ بسياري مي گويند كه مد و روحيه انتخاب لباس يك امر سليقه اي است و نمي توان كسي را مجبور كرد كه فلان لباس را بپوشد يا آن را انتخاب كند و تنها چيزي كه قدرت دارد فرد را مجبور به انتخاب لباس خود كند مد است.
اجبار نيست، پيشنهاد است
چند ماهي از تصويب قانون ساماندهي مد و لباس در مجلس مي گذرد. برخي نمايندگان مجلس اعتقاد دارند اين مصوبه براي حمايت از توليدكنندگان و طراحان لباس ايراني لازم بود. البته نبايد از بحث فرهنگي اين مصوبه گذشت. به تازگي ابراهيم كارخانه اي مسئول كميته آموزش و تحقيقات كميسيون آموزش مجلس نيز در اين باره به روزنامه ايران گفته است كه لباس به مثابه يك پرچم، براي انسان است. همان طور كه پرچم يك كشور هويت يك كشور را نمايان مي كند، لباس نيز شخصيت انسان را نشان مي دهد. چنين مقوله اي حساس است. در چنين مصوبه اي مد و انتخاب لباس يك اجبار نيست. كسي مجبور نيست به دليل چنين مصوبه اي سليقه خود را تغيير دهد و لباس خاصي بپوشد اما مجلس به جامعه پيشنهاد مي كند كه چنين مد و طرح لباسي مناسب است. اين طرح در چارچوب موازين نظام است. در قانون جمهوري اسلامي حجاب يك مسئله قانوني است. در همين چارچوب و طبق اين مصوبه دولت مي تواند با استفاده از دستگاه هاي مسئول طرح هاي ملي ـ اسلامي را كه به صلاح جامعه است پيشنهاد كند. فكر نكنم اين طرح براي جامعه مضر باشد.
تصميم سازي پشت درهاي بسته
امروز يكي از بزرگترين مشكلاتي كه در حوزه فرهنگ وجود دارد اين است كه بسياري تصميمات در پشت درهاي بسته انجام مي شود. در حالي كه تصميم سازان بايد همواره برخاسته از بطن جامعه و ميان مردم باشند. تصميمات اتخاذ شده از سوي مديران فرهنگي بايد شفاف و در حضور مخاطبان فرهنگي باشد.
طباطبايي رئيس مركز آموزش سازمان فرهنگي و هنري شهرداري تهران با بيان اين موضوع مي گويد: ما متولي بحث پوشش و حتي فرهنگ در جامعه نيستيم، بلكه قصد داريم به اين حركت به شكل يك پديده نو نگاه كنيم و در سايه آن ناهنجاري هاي پوششي و فرهنگي را مرتفع سازيم.
اين در حالي است كه كامران دانشجو استاندار تهران با اشاره به اختصاص 2 هزار ميليارد تومان اعتبار براي حمايت از فعاليت بنگاههاي اقتصادي زودبازده در سال جاري، مي گويد: استانداري در نظر دارد در اين قالب از طراحان لباس اسلامي تا مرحله توليد و ورود اين طرحها به بازار، حمايت كند. او در خصوص زمان ورود اين طرحها به بازار مي افزايد: در حال حاضر به طور دقيق نمي توان گفت كه طرحهاي ارائه شده چه زماني وارد بازار مي شوند اما تمام تلاش خود را خواهيم كرد كه طرح ها هرچه سريع تر وارد بازار شوند.
استاندار تهران در خصوص ميزان استقبال بانوان در صورت عرضه طرحها به بازار، تأكيد مي كند: سلايق متفاوت است و بدون شك با توجه به اين موضوع طرحهاي ارائه شده نمي تواند تمام سليقه ها را پوشش دهد. اما با توجه به اين كه در الگوهاي ارائه شده از رنگ هاي شاد ضمن حفظ حدود شرعي استفاده شده گمان مي كنم كه در بازار هم با استقبال خوبي مواجه شود.
علي عسگري، رئيس سازمان فرهنگي هنري شهرداري تهران نيز پيش از اين با اشاره به تشكيل كميته هاي طراحي لباس گفته بود: مد يك موضوع اجتماعي از سنخ مسايل جامعه شناختي است و علاوه بر رويكرد روانشناختي بايد با نگرش جامعه شناختي نيز مورد بررسي قرار دهيم.
به گفته او در سالهاي اخير مدل زندگي و پوشش آمريكايي رايج شده اما هنوز نتوانسته ايم مدل زندگي را طراحي كنيم، به همين دليل حتي كودكان ما عروسكهاي خارجي را بهتر از ايراني مي شناسند.
مهمترين مساله و نكته كليدي اين است كه بعد از طراحي مد بايد به جامعه پذيري آن به ويژه در كشوري همچون ايران توجه كنيم.



نوآوري يا هنجارشكني
هميشه با ظهور يك مد جديد براي لباس و آرايش، خيل دختران و پسران جوان به استقبال آن رفته و در نقطه مقابل، عده اي با آن به مقابله مي پردازند.در جامعه ايران پس از انقلاب، پوشش اسلامي مرسوم و با استقبال مواجه شد اما در سالهاي اخير با توجه به تغيير ذائقه نسل سوم انقلاب، نوعي سردرگمي فرهنگي در اين زمينه به چشم مي خورد.
به عنوان نمونه از آنجايي كه زنان در سالهاي اخير در همه عرصه هاي اجتماعي فعاليت داشته و هم اكنون زنان ورزشكار، پليس و آتش نشان داريم، بنابراين عرضه لباس هايي كه در عين تنوع و زيبايي و انطباق با فرهنگ، متناسب با نياز اين مشاغل باشد، بسياري ضروري است.محمد خاكپور، جامعه شناس مي گويد: پديده مد و مدگرايي پيوسته از دغدغه هاي نسل جوان است.
خاكپور معتقد است كه نسل اول در آستانه پيروزي انقلاب در فضايي زندگي مي كرد كه نياز به استفاده از ديدگاه برون ديني پيدا نكرد، چون همه مسائل با نگاه درون ديني حل مي شد، اما نسل سوم در فضاي ديگري قرار دارد.خاكپور با بيان اين كه در بخش هاي مختلف جامعه براي معرفي نوعي لباس و پوشش، كار چنداني صورت نگرفته است، مي افزايد: نسل جوان را بايد از دور رصد و هدايت كرد و صحيح نيست كه از نزديك برويم بالاي سرشان بايستيم و تا اشتباهي مرتكب شدند، آنها را تنبيه كنيم. سالهاست كه با گرم شدن هوا، سخت گيري ها بر لباس پوشيدن جوانان زياد مي شود و مسئولان جوانان را به پوشيدن پوششي متهم مي كنند كه از نظر آنان مبتذل يا مغاير هنجارهاست، اما تاكنون هيچ ما به ازايي براي اين پوشش ارائه نشده و تمام حرف و حديث ها جنبه شعاري دارد. در عين وجود تفاوتها مي توان به ديدگاه مشتركي هم رسيد و آن اين كه مدگرايي، پديده اي چند وجهي است كه به نوعي به بخش هاي مختلف جامعه از فرد گرفته تا خانواده و اجتماع ارتباط دارد.
خانواده به عنوان اصلي ترين و نخستين نهاد اجتماعي در القاي شيوه هاي درست و هماهنگ با فرهنگ عمومي به نوجوانان و جوانان نقش اساسي دارد.
آموزش و پرورش با فرهنگ سازي درست و شناساندن هويت اجتماعي به فرد و متوليان جامعه با احترام به آزادي ها، تامين نيازها و ايجاد فضايي توام با امنيت و آرامش، مي توانند از تبعات منفي اين بحران اجتماعي جلوگيري كرده و از تبعات مثبت آن سود جويند.
همايون نائلي- جامعه شناس- نيز در اين باره مي گويد: مد به دليل اين كه نوعي نوآوري محسوب مي شود پيامدهاي مثبتي به دنبال دارد، اما زماني كه مد با هنجارهاي رايج در جامعه و فرهنگ آن در تضاد باشد، تنش به دنبال خواهد داشت و تنش در نهايت به فروپاشي هنجارهاي مسلط يا جابه جايي و جايگزيني ارزشها و هنجارهاي جديد مي انجامد. اين جامعه شناس بر اين باور است كه پيروي از مد در جامعه ايراني گهگاه حالت افراطي و بي هدف به خود گرفته و موجب ايجاد نوعي تنش رواني در جامعه و بين دو نسل مي شود. در مقايسه مد در جوامع غربي با جامعه ايراني بايد گفت كه در غرب به دليل ويژگي هاي خاص اين جوامع از جمله تنوع و تكثر اجتماعي، گستردگي ارتباط و وجود امكانات اقتصادي، مد پديده اي بسيار با اهميت تلقي مي شود.
زيبا باش و پسنديده
با توجه به اين كه در زمان حاضر بيش از 60 درصد جمعيت ما را جوانان تشكيل مي دهند، همچنين گسترش تكنولوژي هاي ارتباطي همچون اينترنت، جوانان ما خواه ناخواه در اين روند پرشتاب قرار گرفته اند. بايد پذيرفت كه مد به خودي خود پديده اي منفي نيست و نبايد با اصل اين جريان مبارزه كرد بلكه مي توان آن را در مسيري صحيح هدايت كرد. طراحان داخلي معتقدند كه هيچ كس نمي تواند استعداد آنان را زير سؤال ببرد، طراحان لباس ايراني در حالي چنين مي گويند كه وزارت بازرگاني مكلف شده است براي دسترسي عمومي و حمايت از توليد و فروش پارچه ها و پوشاك بومي، نمايشگاه هاي عرضه مد و پوشاك برگزار كند. مد و سليقه انسان ها براي انتخاب لباس هيچ گاه با مصوبه به وجود نمي آيد اما مي توان با نمايش طرحهاي ملي به مردم نشان داد كه چنين طرح هايي منافاتي با مد ندارد. حتي مي توان چنين طرح هايي را به مد تبديل كرد. بسياري از مردم كشورمان نمي دانند لباس هايي با طرح هاي ايراني هم وجود دارد.
شناساندن فرهنگ خودي به جوانان و دوري از به كاربستن شيوه هاي قهرآميز يا در پيشگيري از پيامدهاي منفي مدگرايي تأثير به سزايي دارد.
</TEXT>
</DOC>
<DOC>
<DOCID>HAM2-851206-073</DOCID>
<DOCNO>HAM2-851206-073</DOCNO>
<ORIGINALFILE>/1385/851206/world/_asib.htm</ORIGINALFILE>
<ISSUE>يكشنبه 6 اسفند 1385</ISSUE>
<DATE calender="Western">2007-02-25</DATE>
<DATE calender="Persian">1385/12/06</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
نگاه امروز
كهنه نقاب زندگي
</TITLE>
<TEXT>
گروه اجتماعي- جامعه شناسان مد را نمادي از شيوه زندگي و ابزاري نمايانگر ثروت، رفاه و پايگاه طبقاتي كه فرد به آن تعلق دارد تعريف مي كنند. شايد به اين دليل است كه خيلي از ما براي اين كه پايگاه طبقاتي خود را در پشت نقابي پنهان كنيم، به دامان مد پناه مي بريم و از يك رفتار، قيافه يا طرز پوشش، بدون توجه به طبقه اجتماعي كه به آن تعلق داريم پيروي مي كنيم يا به شكل گسترده اي مبلغ آن مي شويم.
با اين تعريف، مد به عنوان شكلي از شيوه زندگي، محدوده وسيعي را در بر مي گيرد و تنها به لباس و آرايش محدود نمي شود، هرچند كه نمود عيني آن در آرايش و پوشش افراد به ويژه جوانان متجلي شده است.
دوران جواني دوره گذر از بلوغ و شكل گيري حس استقلال طلبي فرد است. از همين رو جوان سعي دارد با روش هاي مختلف استقلال و هويت خود را به ديگران نشان دهد.
مد به دليل اين كه نوعي نوآوري محسوب مي شود پيامدهاي مثبتي به دنبال دارد، اما زماني كه مد با هنجارهاي رايج در جامعه و فرهنگ آن در تضاد باشد، تنش به دنبال خواهد داشت و تنش در نهايت به فروپاشي هنجارهاي مسلط يا جابه جايي و جايگزيني ارزشها و هنجارهاي جديد مي انجامد.
در اين ميان يكي از روش هاي نوجويي، تنوع طلبي است كه در نوع لباس و پوشش جوانان نمود عيني پيدا مي كند.
از اين گذشته، تمايل شديد به همسان سازي با گروه هاي هم سال و الگوپذيري از شخصيت هاي مورد علاقه، در مدگرايي جوانان نقش اساسي دارد. پيروي از مد تا زماني كه سلامت رواني انسان را به خطر نيندازد، به هيچ عنوان امري منفي تلقي نمي شود.
ايجاد نشاط و شادابي، بيرون آمدن از كسالت و يكنواختي و ارضاي هيجان ها، از پيامدهاي مثبت مد است و پيامدهاي منفي مدگرايي نيز، متكي شدن شديد فرد به ديگران، حتي در تعيين افكار و اعمال، تأثيرپذيري از گروه هاي مختلف و خدشه دار شدن هويت فردي خواهد بود.
نوع پوشش و ظاهر فرد تا حد بسياري افكار و عقايد و باطن انسان را نشان مي دهد، اما وقتي در جامعه لباس هاي متناسب با نياز و سليقه افراد مختلف ارائه نشود، عده اي به رغم ميل دروني مجبورند همرنگ ديگران شوند.
در واقع هميشه با ظهور يك مد جديد براي لباس و آرايش، خيل دختران و پسران جوان به استقبال آن رفته و در نقطه مقابل، عده اي با آن به مقابله مي پردازند.
</TEXT>
</DOC>
<DOC>
<DOCID>HAM2-851206-074</DOCID>
<DOCNO>HAM2-851206-074</DOCNO>
<ORIGINALFILE>/1385/851206/world/_asib.htm</ORIGINALFILE>
<ISSUE>يكشنبه 6 اسفند 1385</ISSUE>
<DATE calender="Western">2007-02-25</DATE>
<DATE calender="Persian">1385/12/06</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
نگاه
مسئوليت تربيت فرزندان با كيست والدين يا دولت؟
</TITLE>
<TEXT>
منبع: observer، نوامبر 2006
ترجمه: علي اصغر پهلوان
بسياري از والدين در انگلستان اعتماد به نفس خود را در تربيت مناسب كودكان از دست داده اند و احساس بي كفايتي، انزوا طلبي و عدم حمايت در مقابله با فشارهاي زندگي نوين مي كنند و دولت بريتانيا در اين خصوص هشدار داده است.
براساس اظهارات بورلي هاگز وزير كودكان و خانواده، پدران و مادران غالباً  به عنوان والدين احساس عدم اختيار كافي مي كنند و بويژه براي آنها دشوار است كه چگونه برخورد كنند تا كودكان بدرفتاري نكنند.
در مصاحبه با روزنامه آبزور، هاگز هشدار داد كه والدين نسبت به نسل هاي قبلي اعتماد و توانايي به مراتب كمتري در راهنمايي و بار آوردن كودكان دارند و در چگونگي تربيت آنها به كمك احتياج دارند. او گفت:  من با والدين بسياري صحبت كرده ام و چيزي كه تعجب مرا برانگيخت همانا برخلاف كليه مسائل، طبقه اجتماعي و خاستگاه خانواده است و احساس عدم اعتماد به نفس در نقش تربيتي و به خصوص در زمينه ايجاد محدوديت ها و مرزبندي براي كودكان مي باشد.
هاگز در جمع آكادمي ملي تربيت والدين شاغل طرح هايي به منظور ارائه اندرزهاي مفيد و قابل اطمينان به والدين و كارشناسان كودك پيرامون آنچه كارسازي است، مطرح نمود. اين مركز در پاييز 2007 شروع به فعاليت خواهد كرد. وي گفت: بسياري از والدين به وضوح خواستار كمك در درك رفتار كودكان خود شدند و افزود: آنچه به صورت فزاينده اي بسياري از والدين خواهان آن هستند احساس آرامش توأم با اختيارات كافي در رابطه با كودكان و قادر بودن در تعيين مرزبندي ها و دستيابي به آنها است.
هاگز گفت: بسياري از والدين با مشاهده برنامه هاي تلويزيوني در خصوص چگونگي پرورش كودكان خود جنبه هايي از آنها را فرامي گيرند، زيرا تمامي آنها را در رابطه با كودكان خود مناسب نمي پندارند. هاگز كه مامور سابق رسيدگي به رفتار زندانيان و استاد سياست اجتماعي نيز بوده در ادامه مي گويد: من نيز مانند افراد ديگر از اين برنامه هاي جذاب تلويزيوني كه از عدم اعتماد به نفس سخن به ميان مي آورند لذت مي برم. از جمله اين كه: من چه كار بايد بكنم؟ چگونه مي توانم از يك فرزند سه ساله مراقبت كنم؟ از جهاتي آنها حيرت انگيزند. اما اين مشكلات همچنان بروز مي كنند و بايد پاسخي براي آنها يافت.
اين وزير، سست شدن روابط خانوادگي، افزايش چشمگير زنان شاغل و فشار روز افزون بر كودكان را نسبت به نسل هاي قبل، عوامل كليدي در از دست دادن اعتماد به نفس در بين والدين عنوان نمود. هاگز مي گويد: بسياري از والدين در گذشته از حمايت هاي بيشتر خانواده برخوردار بودند. خانواده ها به هم نزديكي بيشتري داشتند. آنها داراي مادران و پدران بودند و برادران و خواهران در اطراف آنها حلقه مي زدند. سرعت تغييرات و فشارها روي والدين امروزه و كودكاني كه آنها در تلاش براي تربيت آنان هستند احتمالاً  متفاوت است. بنابراين در جهان امروز حمايت والدين از خانواده ها كاهش يافته و در عين حال جهان در حال تغيير سريع با چالش هاي بيشتري است كه قبلاً  وجود نداشت و تصور من آن است كه اين دو مورد به صورت مقتدرانه اي براي والدين نسل كنوني در هم آميخته شده است. آنها همچنين راجع به فشار بر خانواده از طرف بچه هايي كه زودتر به سن رشد مي رسند ابراز نگراني كرده و از نفوذ دقيق و قضاوت پيرامون والدين از طريق رسانه هاي اجتماعي اظهار ناخرسندي مي كنند.
هاگز كه در مجمع كنفرانس سالانه مؤسسه  خانواده و تربيت كودك به ايراد سخناني راجع به خط مشي خانواده در لندن پرداخت، به اين مسأله اشاره و تأكيد كرد كه دولت نبايد خود را درگير مسائل تربيتي بچه ها كند.
وي خاطرنشان ساخت اين والدين هستند كه بايد به تربيت فرزندان خود همت گمارند. اين وظيفه دولت نيست كه به والدين ديكته كند كه چگونه بچه هاي خود را تربيت كنند. زماني كه شما والدين فرزندان خود هستيد ضرورتي ندارد كه به شما گفته شود كه چه كار كنيد، خواه اين شخص مادر شوهر شما، يك بازرس بهداشتي يا دولت باشد.
</TEXT>
</DOC>
<DOC>
<DOCID>HAM2-851206-075</DOCID>
<DOCNO>HAM2-851206-075</DOCNO>
<ORIGINALFILE>/1385/851206/world/_asib.htm</ORIGINALFILE>
<ISSUE>يكشنبه 6 اسفند 1385</ISSUE>
<DATE calender="Western">2007-02-25</DATE>
<DATE calender="Persian">1385/12/06</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
جدول اعداد(سودوكو)296
</TITLE>
<TEXT>


اعداد 1 تا 9 را در هر يك از سطرها و ستون ها و مربع هاي كوچك 3 در 3 طوري قرار دهيد كه فقط يك بار نوشته شود. پاسخ جدول را فردا در روزنامه ملاحظه خواهيد كرد.
</TEXT>
</DOC>
<DOC>
<DOCID>HAM2-851206-076</DOCID>
<DOCNO>HAM2-851206-076</DOCNO>
<ORIGINALFILE>/1385/851206/world/_econw.htm</ORIGINALFILE>
<ISSUE>يكشنبه 6 اسفند 1385</ISSUE>
<DATE calender="Western">2007-02-25</DATE>
<DATE calender="Persian">1385/12/06</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
رنگ پريدگي صادرات طلا
</TITLE>
<TEXT>


افروز پورهاشمي
صنعت طلاي كشور مانند بسياري از صنايع توليدي ديگر آن طور كه بايد نتوانسته است با توليد مناسب و صادرات قابل ملاحظه  حداقل بخش كوچكي از وابستگي اقتصادي كشورمان به درآمدهاي نفتي را كاهش دهد.اين در حاليست كه ايران در ميان ساير كشورها، دومين كشور مصرف كننده طلا و جواهر محسوب مي شود كه همين امر به نوعي پاي توليدكنندگان طلاهاي ايتاليايي و تركيه اي را به بازار طلاي كشورمان باز كرده است. امسال در بهمن ماه دومين نمايشگاه طلا، جواهر،  ساعت و نقره در محل دائمي نمايشگاه بين المللي تهران برگزار شد.در اين نمايشگاه مشاهده اقلام داخلي توليدي آن هم كاملاً مشابه طلاي وارداتي از كشورهايي چون ايتاليا، باعث شد تا مردم به اين نكته واقف شوند كه برخي از طلاهايي را كه تحت عنوان طلاي ساخت ايتاليا با نرخ كارمزدهايي بين هر گرم 2 هزار تا 6 هزار تومان به مردم عرضه مي شوند، همين توليدات داخلي توليدكنندگان كشورمان هستند كه از آن بي اطلاع بوده اند.
وقتي از رئيس اتحاديه طلا و جواهر در خصوص وضعيت طلا، جواهر و نقره مي پرسيم، وي مي گويد: صادرات طلا، جواهر، نقره و سنگ هاي قيمتي ايران در سال 80 بالغ بر 5/1 ميليون دلار، در سال 81 معادل 1/1 ميليون دلار، در سال 82 برابر 7/28 ميليون دلار، در سال 83 بالغ بر 60 ميليون دلار، در سال 84 معادل 137 ميليون دلار و در 9 ماهه اول سال 85 بيش از 57 ميليون دلار بوده است.
به گفته كوروش گوهربين، اين در حاليست كه 80 درصد از صادرات طلا و جواهر ايران به مقصد كشور هاي حاشيه خليج فارس انجام شده است.وي درباره صحت حضور چين در بازار طلاي ايران همانند حضور توليدكنندگان اين كشور در اكثر بازار ايران نيز اظهار مي كند: هم اكنون توليدكنندگان طلا، جواهر و نقره در كشورهايي مانند تركيه، ايتاليا، تايلند و اخيراً كشور چين در صدد هستند با حضور گسترده خود در بازارهاي ساير كشورها از جمله ايران عرصه را بر توليدكنندگان داخلي تنگ كنند.وي معتقد است توليد طلا و جواهر و صادرات آن شرايط خاص خود را مي طلبد و نيازمند يك عزم جدي و اراده قوي است.رئيس اتحاديه طلا و جواهر تهران، تاكيد مي كند: در زمينه واردات ماشين آلات و ابزار و لوازم نيز بايد همانند بخش صنعت تسهيلات لازم به متقاضيان اختصاص داده شود.وي مي افزايد: در حال حاضر 10 هزار واحد صنفي طلا و جواهر در تهران و 70 هزار واحد نيز در كل كشور در حال فعاليت هستند كه ضمن اشتغال زايي مي توانند منجر به ارز آوري براي كشور هم شوند.
وجود واسطه ها يكي از عوامل افزايش كارمزد
يكي از مهم ترين مشكلاتي كه سازندگان طلا همواره به آن تاكيد دارند آن است كه هيچ گاه مزد ساختي كه مصرف كنندگان در قبال خريد طلا مي پردازند عايد سازندگان نمي شود، به عبارت ديگر همواره سر سازندگان كه مهم ترين بخش توليد و عرضه طلا با طراحي هاي متنوع هستند بي كلاه مي ماند.
يك مدرس طلا سازي در پاسخ به اين پرسش اظهار مي كند: اين مشكل تنها به توليد طلا مربوط نمي شود، بلكه همواره در ايران سود بخش تجاري از بخش توليد بيشتر بوده و هست. عيسي الله وردي مي افزايد: وقتي طلايي ساخته مي شود از سوي سازنده به شكل عمده با بهاي مزد ساختي معادل هر گرم يك هزار تومان به بنكدار تحويل مي شود، همين طلا با يك دست ديگر گشتن به بهاي هر گرم يك هزار و سيصد تومان به بنكدار بعدي تحويل مي گردد، وي هم همين طلا را با بهاي هر گرم يك هزار و هشتصد تومان به مغازه دار عرضه مي كند و نهايتاً مغازه دار نيز همين طلا را با بهاي مثلاً هر گرم 2300 تومان و گاه بيشتر به مصرف كننده مي فروشد.
وي در پاسخ به اين پرسش كه چرا حجم طلاهاي ساخت كشورهاي ايتاليا و تركيه در ايران افزايش يافته و اين طلاها نيز با كارمزد بالاتري نسبت به طلاي توليد داخل به فروش مي رسند، تاكيد مي كند: كارهاي ساخت اين كشورها نيز داراي كارمزدهاي ساخت متفاوتي با توجه به نوع توليد و كيفيت هستند چنانچه مثلاً برخي النگوها با گرمي يك هزار تومان به پول ما ساخته مي شوند و برخي بالاتر از اين رقم. در اين ميان هم با طي مراحل از واردكننده تا بنكدار عمده و مغازه دار مسلماً طلاي فوق با بهاي بالاتري به دست مصرف كننده نهايي خواهد رسيد.
 وي مي گويد: از حدود 17 سال گذشته كار كپي كاري از طلاهاي ايتاليايي البته با مخلوط كردن طراحي ايراني در كشورمان آغاز شده است، حتي در سال 1370 نيز كه اين نمونه كارها در نمايشگاه دوحه دبي به نمايش گذاشته شدند كسي باور نمي كرد كه اين طلاهاي ساخته شده كار كشور ايران باشند. در همان زمان تمايل كشورهاي همسايه به خريد طلاي ساخته شده از ايران افزايش يافت، اما متأسفانه خود ما تجربه خوبي در اين مورد نداشتيم چرا كه با مشكلاتي كه از سوي گمرك و اداره استرداد براي بازپرداخت وجه پرداخت شده ما رخ داد، ترجيح داديم صادرات را رها كنيم آن هم پس از 5 دوره صدور طلاي ساخته شده.
وي در خصوص نحوه اعطاي تسهيلات بانكي به دست اندركاران اين صنف در داخل نيز مي گويد: تا شهريور ماه امسال امكان اخذ وام با گشايش اعتبار اسنادي از بانك هاي خارجي وجود داشت، اما از اين ماه به بعد اخذ ريفاينانس براي طلا، نقره و پلاتين از بانك هاي خارجي امكان پذير نيست و توليدكنندگان اين صنف بايد براي اخذ وام از بانك هاي داخلي اقدام كنند. اين در حاليست كه بانك هاي خارجي با كارمزد 14 درصدي وام مي دهند و براي بازپرداخت آن نيز اگر وام براي خريد ماشين آلات باشد با يك سال تنفس وام بايد ظرف 5 سال مستهلك شود اما وام سرمايه در گردش با همان كارمزد بايد ظرف يك سال مستهلك شود كه عملاً اين امكان براي هيچ توليدكننده اي وجود ندارد.
سهم صادرات طلاي ايران كمتر از يك درصد
در همين رابطه يكي ديگر از دست اندركاران بازار طلا با سابقه 30 ساله در اين صنعت اظهار مي كند: تا 15 سال گذشته طلاهاي ساخت داخل به كشورهاي همسايه و تركيه براي كپي برداري برده مي شدند اما به دنبال اعمال مديريت قوي دولتي از سوي مسئولان اين كشورها زمينه اي مهيا شد كه به تدريج طلاهاي كشورهايي چون تركيه و ايتاليا با بهره گيري از تكنولوژي مدرن جاي طلاي ايراني در بازار ساير كشورها را بگيرند.
محمود كريمي، مي افزايد: توليدكنندگان داخلي از نظر هنري بسيار توانمند هستند و تنها با حمايت دولت، مسئولان اتحاديه و مجمع امور صنفي مي توانند جايي براي خود در بازارهاي جهاني بگشايند.به گفته وي، هم اكنون عده اي عنوان مي كنند كه سهم صادرات ايران از طلا و جواهر دنيا 32 دهم درصد است كه اين رقم بسيار پاييني است.همچنين وي در پاسخ به اينكه چرا در زمينه برش سنگ هاي قيمتي چون الماس به مانند كشور هند نتوانسته ايم موفق عمل كنيم اظهار مي كند: تراش الماس نيازمند دستگاه هاي خاص است كه در ايران با روش سنتي اين اقدام انجام مي شود. مسلماً اگر عوارض 25 درصدي براي ورود ماشين آلات مدرن گرفته نشود، توليدكنندگان با دسترسي به اين ماشين آلات مي توانند به توليد مناسب بپردازند.جالب اين جاست كه با وجود اظهار نظر برخي از توليدكنندگان طلا مبني بر نبود ماشين آلات مناسب در داخل يكي از صاحبان ماشين سازي طلا در اين باره به همشهري اظهار مي كند: ماشين آلات ساخت طلا در ايران كه كاملاً در داخل توليد شده اند از نظر كيفيت با ماشين آلات ايتاليايي و تركيه اي قابل رقابت هستند و از نظر قيمت به مراتب ارزان تر.
به گفته هنرپرور، هم اكنون دستگاه mc نيمه اتوماتيك ساخت دستبند و النگو با بهاي 3 ميليون تومان در داخل توليد و عرضه مي شود، حال آنكه دستگاه مشابه خارجي آن با نرخي معادل 8 تا 10 ميليون تومان به فروش مي رسد مضاف بر اينكه ارائه خدمات پس از فروش آنها هم با مشكل مواجه است.
فيروزه چيني بازار را خراب كرده است
تا همين چند سال پيش فيروزه نيشابور به عنوان يكي از سنگ هاي قيمتي و مورد علاقه مردم در كشورهاي آمريكايي و اروپايي بسيار مورد توجه بود. در اين ميان توليدكنندگان فيروزه در داخل بهترين فرصت را براي تجارت فيروزه و كسب درآمد ارزي براي كشور در اختيار داشتند فرصتي كه متأسفانه چندان به آن توجه نشد تا از دست برود.يك توليدكننده،  صادر كننده و تراشنده سنگ فيروزه در اين رابطه به همشهري مي گويد: هم اكنون بازار جهاني فيروزه ايران به علت عرضه فيروزه هاي ارزان قيمت چيني براي صادرات با مشكل مواجه شده است.
به گفته علي حسني، تراش هر كيلوگرم سنگ فيروزه داخلي 210 هزار تومان تمام مي شود، اين در حاليست كه فيروزه هاي چيني كه فقط ظاهري شبيه به فيروزه دارند با بهاي هر كيلو 100 هزار تومان تراشيده شده براي كار گذاشتن بر روي طلا و جواهر آماده مي شوند.
وي مي افزايد: در داخل سالانه معادل 3 تن فيروزه واقعي استخراج مي شود، اما چيني ها هم اكنون با توليد صنعتي فيروزه و عرضه آن با بهاي بسيار پايين بازار فيروزه جهان را تحت تأثير قرار داده اند. جالب اين جاست كه بنا به گفته ها ظاهراً واردات طلاي چيني نيز به زودي انجام خواهد شد.
خريداران توجه كنند
شايد كمتر كسي را بتوان يافت كه وقتي ببيند برخي از طلاهاي موجود در بازار كه با نام ايتاليايي و تركيه اي با كارمزدهاي بالايي به فروش مي رسند ساخت داخل هستند از يك سو از اين رشد توليد خشنود نشود و از سوي ديگر با حساب و كتاب كردن نخواهد بداند تاكنون چه ميزان پول بي دليل اضافه بر بهاي واقعي كارمزد ساخت پرداخت كرده است.
وقتي در اين زمينه از يك توليدكننده طلا كه طلاهايي كاملاً مشابه نوع ايتاليايي موجود در بازار داخل را توليد مي كند، سؤال مي كنيم، وي مي گويد: برخي از توليدكنندگان داخلي مارك توليد خود را بر روي اين اقلام حك مي كنند كه خريداران با اندكي توجه مي توانند پي به ايراني بودن توليد ببرند.
علي محمد رستميان مي افزايد: حال اگر در اين ميان فروشنده اي از عدم توجه خريدار سوء استفاده كند و طلا را با كارمزد مشابه ايتاليايي بفروشد مقصر فروشنده خواهد بود.وي مي گويد: هم اكنون از معدن موته سالانه معادل 500 تا 600 كيلوگرم شمش طلا استخراج مي شود و يك معدن خصوصي هم با ظرفيت سالانه 260 كيلوگرم در اين عرصه فعال است.وي در پاسخ به اينكه چرا از ابتداي شهريور ماه امسال امكان اخذ وام از بانك هاي خارجي براي توليدكنندگان طلا وجود ندارد نيز مي افزايد: به اعتقاد مسئولان اعتبار اسنادي مدت دار براي صنف طلا و جواهر مشكل ايجاد مي كند. اين وام قبلاً با درصد كارمزد مناسب با نرخ لايبور بين يك تا 2 درصد بالاتر به متقاضيان در داخل اعطا مي شد البته كارمزد آن براي ساير كشورها معادل يك تا 2 درصد است.
لزوم حمايت جدي دولت
دست اندركاران بازار طلا و جواهر بر اين باورند كه اگر توليدكنندگان داخلي و صاحبان 30 كارخانه بزرگ توليدكننده طلا در داخل بتوانند با در اختيار داشتن تسهيلات اقدام به خريد ماشين آلات مدرن موجود در اين صنعت كنند، قطعاً توليد آنان تا حدي رقابتي خواهد بود كه بتوانند در بازار هاي جهاني حضور قوي داشته باشند.
آنان عقيده دارند در صورتي كه دولت حمايت خود را از اين صنعت توسعه دهد، مسلماً ايران مي تواند به كشورهاي بزرگ توليدكننده و صادركننده جهان تبديل شود.
</TEXT>
</DOC>
<DOC>
<DOCID>HAM2-851206-077</DOCID>
<DOCNO>HAM2-851206-077</DOCNO>
<ORIGINALFILE>/1385/851206/world/_econw.htm</ORIGINALFILE>
<ISSUE>يكشنبه 6 اسفند 1385</ISSUE>
<DATE calender="Western">2007-02-25</DATE>
<DATE calender="Persian">1385/12/06</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
اقتصاد انرژي
</TITLE>
<TEXT>
تلاش براي سرمايه گذاري در بازار سوخت اندونزي
گروه اقتصادي- دو شركت توتال و چورون اعلام كردند در نظر دارند تا سال،2008 تعداد 200 فروشگاه عرضه سوخت در بازار مصرف بزرگ اندونزي احداث نمايند.
به گزارش سايت خبري شينهوا، يك مقام مطلع اعلام كرد: دو شركت عظيم نفتي توتال و چورون در نظر دارند تا فروشگاه عرضه سوخت به صورت خرده فروشي در اندونزي در سال جاري احداث كنند تا بعد از آنكه دولت اندونزي در سال 2005 به كار شركت نفتي انحصار دولتي پرتامينا پايان داد، به رقابت در اين بخش شدت ببخشند. بعد از آنكه تجارت خرده فروشي نفت در اندونزي روي خارجيان باز شد، شركت رويال داچ شل و شركت مالزيايي پتروناس اولين شركت هايي بودند كه فروشگاه عرضه سوخت در اندونزي ايجاد كردند.
اري سودارمو، مقام ارشد هيات مديره نفت و گاز وزارت انرژي و منابع معدني نيز در اين باره گفت: شركت هاي توتال و چورون بازار نفت اندونزي را بازاري مناسب مي دانند كه مصرف انرژي در آن در حال افزايش است. وي در ادامه گفت: اندونزي كه جمعيتي بالغ بر 220 ميليون نفر دارد و مصرف كننده بزرگ انرژي است، فرصت بزرگي را براي تجارت خرده فروشي سوخت فراهم مي آورد. شركت فرانسوي توتال به راحتي اعلام كرد كه براي شروع، پنج فروشگاه عرضه سوخت در جاكارتا و حومه آن احداث مي كند و تا سال2008 در اندونزي حدود 200 فروشگاه ديگر خواهد ساخت.
صادرات68 درصدي انرژي روسيه
گروه اقتصادي- طبق اعلام گمرك روسيه، صادرات نفت، گاز و فرآورده هاي پتروشيمي 68درصد كل صادرات كشور را در سال 2006 به خود اختصاص داده است اين رقم 67درصد بيشتر از سال قبل است. اين گزارش مي افزايد مازاد تجاري اين كشور نيز به 164 ميليارد و 400 ميليون دلار رسيد كه نسبت به رقم سال قبل از آن( 142/8 ميليارد دلار)افزايش نشان مي دهد كه دليل آن متوسط رشد 25 درصدي قيمت نفت بوده است. وزارت اقتصاد روسيه در ادامه گزارش خود مي افزايد: روسيه در سال 2007حدود 492 ميليون تن نفت استخراج و 260 ميليون تن آن را صادر خواهد كرد. همچنين انتظار مي رود اين كشور در سال،2010 514 ميليون تن نفت استخراج و 271 ميليون تن صادر كند.
در گزارش وزارت اقتصاد روسيه آمده است: نرخ تورم در سال 2007 به 7/5 تا 8درصد كاهش خواهد يافت. نرخ تورم در ماه ژانويه به 8/2 درصد كاهش يافت كه پايين ترين نرخ از ماه جولاي 1998 بوده است. اين وزارتخانه همچنين اعلام كرد: انتظار مي رود نرخ تورم باز هم كاهش يابد و تا سال2010 به 5/8 درصد تا 6/5 درصد برسد.
</TEXT>
</DOC>
<DOC>
<DOCID>HAM2-851206-078</DOCID>
<DOCNO>HAM2-851206-078</DOCNO>
<ORIGINALFILE>/1385/851206/world/_idea.htm</ORIGINALFILE>
<ISSUE>يكشنبه 6 اسفند 1385</ISSUE>
<DATE calender="Western">2007-02-25</DATE>
<DATE calender="Persian">1385/12/06</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
به مناسبت ولادت امام موسي كاظم(ع)
فروخورنده خشم
</TITLE>
<TEXT>


 پريش كوششي
حكومت ستمگر اموي- پس از سال ها ظلم و جور و اختناق- در سال 132 هجري قمري پايان يافت. پس از روي كار آمدن عباسيان، مخالفت ها با شيعيان گسترده تر شد و ظلم و ستم، اشكال جديدي به خود گرفت. در سال148 هجري- مصادف با تأسيس شهر بغداد- ششمين پيشواي شيعيان- امام جعفر صادق (ع)- به دست منصور دوانيقي به شهادت رسيد و دوران امامت پرفراز و نشيب امام هفتم آغاز شد. خليفه عباسي امام موسي كاظم(ع)را در بغداد بازداشت كرد اما تحت تاثير شخصيت امام از او عذرخواهي كرد و به خانه بازگرداند. امام قيام را در آن زمان صلاح و شايسته نمي دانسته و با آنكه از جهت كثرت عبادت و زهد به العبد الصالح معروف بودند به قدري در انظار مردم مقامي والا و ارجمند داشته اند كه ايشان را شايسته مقام خلافت و امامت ظاهري نيز مي دانستند و همين امر موجب تشويش و اضطراب دستگاه خلافت شد و خليفه ظالم به حبس ايشان فرمان داد.
نام امام هفتم، موسي و لقب آن حضرت كاظم، كنيه آن امام ابوالحسن و ابوابراهيم است. شيعيان و دوستداران ايشان لقب باب الحوائج به آن حضرت داده اند. تولد امام موسي كاظم(ع)روز يكشنبه هفتم ماه صفر سال 128 هجري در ابواء اتفاق افتاد. دوران امامت امام هفتم حضرت موسي بن جعفر(ع)مقارن بود با سال هاي آخر خلافت منصور عباسي و دوره خلافت  هادي و 13 سال از دوران خلافت  هارون كه سخت ترين دوران عمر آن حضرت به شمار مي آيد.
از حضرت موسي كاظم(ع)روايت شده است كه فرمود:
پدرم(امام صادق(ع))پيوسته مرا به سخاوت داشتن و اكرام سفارش مي كرد.
امام موسي كاظم(ع)خود لباسي خشن بر تن مي كرد چنان كه نقل كرده اند: امام بسيار خشن پوش و ساده لباس بودند. و اين خود نشان ديگري است از بلندي روح و صفات باطن و بي اعتنايي آن امام به زرق و برق دنيا.امام موسي كاظم(ع)نسبت به زن و فرزندان و زيردستان بسيار با عاطفه و مهربان بود. همواره در انديشه فقرا و بيچارگان بود، و در پنهان و آشكار به آنها كمك مي كرد.
بدخواهاني بودند كه آن حضرت و اجداد گراميش را رو در روي بد مي گفتند و سخنان دور از ادب به زبان مي راندند، ولي آن حضرت با بردباري و شكيبايي با آنها روبرو مي شد، و حتي گاهي با احسان آنها را به صلاح مي آورد. تاريخ، برخي از اين صحنه ها را در خود نگه داشته است. لقب كاظم از همين جا پيدا شد. كاظم يعني، نگهدارنده و فرو خورنده خشم. اين رفتار در برابر كسي يا كساني بوده كه از راه جهالت و ناداني يا به تحريك دشمنان به كارهاي زشت و دور از ادب عليه ايشان دست مي زدند. رفتار حكيمانه و صبورانه آن حضرت، رفته رفته براي آنان حقانيت خاندان عصمت و اهل بيت(ع)را روشن مي ساخت، اما آنجا كه پاي گفتن كلمه حق- در برابر سلطان و خليفه ستمگر- پيش مي آمد، امام كاظم(ع)مي فرمود:
قل الحق و لو كان فيه هلاك. يعني حق را بگو اگر چه آن حق گويي موجب هلاك تو باشد.
ارزش والاي حق و حقيقت به اندازه اي است كه بايد افراد در مقابل حفظ آن نابود شوند. امام موسي كاظم(ع)در فروتني- مانند صفات شايسته ديگر خود- نمونه بود. با فقرا مي نشست و از بينوايان دلجويي مي كرد. بنده را با آزاد مساوي مي دانست و مي فرمود: همه فرزندان آدم و آفريده هاي خداييم.
از ابوحنيفه نقل شده است كه گفت: او را در كودكي ديدم و از او پرسش هايي كردم، چنان پاسخ داد كه گويي از سرچشمه ولايت سيراب شده است. به راستي امام موسي بن جعفر(ع)فقيهي دانا و توانا و عالمي مقتدر و زبردست بود.
محمد بن نعمان نيز مي گويد: موسي بن جعفر(ع)را دريايي بي پايان ديدم كه مي جوشيد و مي خروشيد و بذرهاي دانش به هر سو مي پراكند.
نشر فقه جعفري و اخلاق و تفسير و كلام كه از زمان حضرت صادق و پيش از آن در زمان امام محمد باقر(ع)آغاز و عملي شده بود، در زمان حضرت امام موسي كاظم(ع)نيز به پيروي از سيره نياكان بزرگوارش همچنان ادامه داشت تا مردم بيش از پيش با خط مستقيم امامت و حقايق مكتب جعفري آشنا شوند، و اين مشعل فروزان را از وراي اعصار و قرون به آيندگان برسانند. خلفاي عباسي بنا به روش ستمگرانه و زياده روي در عيش و عشرت، هميشه درصدد نابودي بني هاشم بودند تا اولاد علي(ع)را با داشتن علم و سيادت و حقانيت از صحنه سياست و تعليم و ارشاد كنار زنند، و دست آنها را از كارها كوتاه كنند، در اين راستا چند تن از شاگردان مكتب جعفري را تشويق نمودند تا مكتبي در برابر مكتب جعفري ايجاد كنند و به حمايتشان پرداختند. بدين طريق بود كه مذاهب حنفي، مالكي، حنبلي و شافعي هركدام با راه و روش خاص فقهي پايه ريزي شد. حكومت هاي وقت و بعد از آن- براي دست يابي به قدرت- از اين مذهب ها پشتيباني كرده و اختلاف آنها را بر وفق مراد و مقصود خود دانسته اند.در سال هاي آخر خلافت منصور دوانيقي كه مصادف با نخستين سال هاي امامت حضرت موسي بن جعفر(ع)بود بسياري از سادات شورشي- كه نوعاً از عالمان و شجاعان و متقيان و حق طلبان اهل بيت پيامبر(ع)بودند و با امامت نسبت نزديك داشتند- شهيد شدند. اين بزرگان براي دفع ستم و نشر منشور عدالت و امر به معروف و نهي از منكر به پا مي خاستند و سرانجام با اهداي جان خويش، به جوهر اصلي تعاليم اسلام جان مي دادند. جان هاي خفته را بيدار مي كردند، طلوع ها و غروب ها را در آبادي هاي اسلامي به رنگ ارغواني درمي آوردند و بر در و ديوار شهرها نقش جاويد مي نگاشتند و بانگ اذان مؤذنان را بر مأذنه هاي مساجد اسلام شعله ور مي ساختند.در مدينه نيز كارگزاران مهدي عباسي- فرزند منصور دوانيقي- در عمل، همان رفتار زشت دودمان سياه بني اميه را پيش گرفتند، و نسبت به آل علي(ع)آنچه توانستند بدرفتاري كردند. داستان دردناك فخ هم در زمان  هادي عباسي پيش آمد.
علت بروز اين واقعه اين بود كه حسين بن علي بن عابد از اولاد حضرت امام حسن(ع)كه از افتخارات سادات حسني و از بزرگان علماي مدينه و رئيس قوم بود، به ياري عده اي از سادات و شيعيان در برابر بيدادگري عبدالعزيز عمري كه مسلط بر مدينه شده بود، قيام كردند و با شجاعت و رشادت خاص در سرزمين فخ عده زيادي از مخالفان را كشتند، سرانجام دشمنان دژخيم اين سادات شجاع را در تنگناي محاصره قرار دادند و به شهادت رساندند و عده اي را نيز اسير كردند. مسعودي مي نويسد: بدن هايي كه در بيابان ماند طعمه درندگان صحرا شد.
سياهكاري هاي بني عباس منحصر به اين واقعه نبود. اين خلفاي ستمگر صدها سيد علوي را زير ديوارها و ميان ستون ها گچ گرفتند، و صدها تن را نيز در تاريكي زندان ها حبس كردند و به قتل رساندند. عجب آنكه اين همه جنايت ها را زير پوشش اسلام و به منظور فرو خواباندن فتنه ها انجام مي دادند.
هارون در سفر به مدينه و هنگام زيارت مزورانه مزار رسول الله(ص)در حضور سران قريش و روساي قبايل و علما و قضات بلاد اسلام گفت: السلام  عليك يا رسول الله، السلام  عليك يا بن عم و اين را از روي فخر فروشي به ديگران گفت. امام كاظم(ع)حاضر بود و فرمود: السلام عليك يا رسول الله، السلام عليك يا ابي(يعني سلام بر تو اي پدر من)مي گويند هارون دگرگون شد و خشم از چهره اش نمودار شد.
شيخ مفيد در ارشاد درباره حبس امام موسي(ع)به دست  هارون الرشيد چنين روايت مي كند كه علت گرفتاري و زنداني شدن امام، يحيي بن خالد بن بر مك بوده است. زيرا  هارون فرزند خود امين را به يكي از مقربان خود به نام جعفر بن محمد ابن اشعث كه مدتي هم والي خراسان بوده است سپرده بود و يحيي بن خالد بيم آن را داشت كه اگر خلافت به امين برسد، او جعفر بن محمد را همه كاره دستگاه خلافت سازد و يحيي و بر مكيان از مقام خود بركنار شوند. جعفر بن محمد بن اشعث شيعه بود و قايل به امامت امام موسي(ع)و يحيي اين معني را به هارون اعلام مي داشت.
سرانجام يحيي پسر برادر امام به نام علي بن اسماعيل بن جعفر را از مدينه خواست تا به وسيله او از امام و جعفر نزد  هارون بدگويي كند. گويند امام هنگام حركت علي بن اسماعيل از مدينه او را احضار كرد و از او خواست كه از اين سفر منصرف شود و اگر ناچار مي خواهد برود از او سعايت نكند. علي قبول نكرد و نزد يحيي رفت و به وسيله او پيش  هارون بار يافت و گفت از شرق و غرب ممالك اسلامي مال به او بدهند تا آنجا كه ملكي را توانست به هزار دينار بخرد. هارون در آن سال نيز به حج رفت و در مقبره حضرت رسول(ص)گفت: يا رسول الله از تو پوزش مي خواهم كه مي خواهم موسي بن جعفر را به زندان افكنم زيرا او مي خواهد امت تو را بر هم زند و خونشان بريزد. آنگاه دستور داد تا امام را از مسجد بيرون و او را پوشيده به بصره نزد والي آن عيسي بن جعفر بن منصور بردند.
عيسي پس از مدتي نامه اي به  هارون نوشت و گفت كه موسي بن جعفر در زندان جز عبادت و نماز كاري ندارد يا كسي را بفرست كه او را تحويل بگيرد يا من او را آزاد خواهم كرد.  هارون امام را به بغداد آورد و به فضل بن ربيع سپرد و پس از مدتي از او خواست كه امام را آزار برساند، اما فضل نپذيرفت و  هارون او را به فضل بن يحيي بن خالد برمكي سپرد. چون امام در خانه فضل نيز به نماز و روزه و قرائت قرآن اشتغال داشت، فضل بر او تنگ نگرفت و هارون از شنيدن اين خبر در خشم شد و آخر الامر يحيي امام را به سندي بن شاهك سپرد و سندي آن حضرت را در زندان مسموم كرد و چون آن حضرت از سم به شهادت رسيد، سندي پيكر مطهر آن حضرت را به فقها و اعيان بغداد نشان داد كه ببينند در بدن او اثر زخم يا خفگي نيست. بعد او را در باب التبن در موضعي به نام مقابر قريش دفن كردند. تاريخ وفات آن حضرت را جمعه هفتم صفر يا پنجم يا بيست و پنجم رجب سال 183 ق در 55 سالگي گفته اند.
منابع:
1 - سايت حديث نت با اندكي دخل و تصرف
2 - دائرة المعارف شيعه‎/ ج 20، 3 - سايت الشيعه 4 - بحارالانوار5 - اصول كافي
6 - الارشاد شيخ مفيد.
</TEXT>
</DOC>
<DOC>
<DOCID>HAM2-851206-079</DOCID>
<DOCNO>HAM2-851206-079</DOCNO>
<ORIGINALFILE>/1385/851206/world/_idea.htm</ORIGINALFILE>
<ISSUE>يكشنبه 6 اسفند 1385</ISSUE>
<DATE calender="Western">2007-02-25</DATE>
<DATE calender="Persian">1385/12/06</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
نگاه
اوصاف امامت
</TITLE>
<TEXT>
سهند صادقي بهمني
امامت از ديدگاه شيعه امامي، فارغ از تعريف خاصي كه دارد، لااقل داراي چهار ويژگي است كه آن را از امامت از ديدگاه اهل سنت و يا حتي شيعه زيدي متمايز مي كند. آشنايي با اين چهار ويژگي از يك سو ما را با جايگاه امامت آشنا و از سوي ديگر با نوع رابطه اي كه امام با عصر و زمانه خويش برقرار مي سازد متفطن مي كند.اين اوصاف عبارتند از:
الف)نصب، تنها اماماني داراي مشروعيت و صلاحيت لازم براي تصدي امامت هستند كه از جانب خداي تعالي منصوب شده باشند. چه كه امت اسلامي پس از پيامبر به حال خويش واگذاشته  نشده اند و خداوند بر آنان امامي را نصب نموده كه تنها تمايزش با پيامبر در تلقي و ابلاغ وحي است. منصوب بودن دقيقاً بناي ديگر اوصاف است.
ب)نص، نصب الهي با نص نبوي پيوند مي يابد و نبي موظف مي گردد تا امام منصوب را منصوص نمايد كه اگر چنين نكند، به رسالت خويش به نحو كامل عمل ننموده است. پيامبر نيز به وظيفه خويش عمل نموده و در حوادث گوناگوني چون يوم الدار، يوم الانذار و يوم الغدير به وظيفه خويش عمل نموده و امام پس از خويش را كاملاً به اسم و به وصف براي امت مشخص نموده است.مفهوم نص در اين انديشه مبتني بر يك اصل قرآني است. اصلي كه بيان مي كند: اين خدا و تنها خداست كه مصلحت علياي بني آدم را مي داند و مي داند كه چگونه رهبراني مي توانند در اين باره به ياري انسان بشتابند و او را به سرمنزل مقصود برسانند. امري كه خداوند از آن با عنوان غيب ياد كرده است.
ج)علم غيبي و علم لدّني، بنابر ويژگي دوم امامان بايد حاملان علوم غيبي باشند، علومي كه ذات باري جز به اراده خويش ديگران را بر آن احاطه نمي دهد و چون احاطه يافتند از كار امت گره گشايي مي كنند.
د)عصمت، و چون امامان منصوب به نصب الهي و منصوص به نص نبوي و عالم به غيوب دنيوي و اخروي گرديدند، لطف رباني شامل مي گردد، به عصمت نيز مزّين مي گردند، يعني با اختيار از معاصي كبيره و صغيره و حتي ترك اولي دست مي كشند. چون حكم لازم الاتباعي كه به تبعيت مطلق از آنان رفته است مستلزم مصونيتي در آنان است كه خلق در تبعيت بي قيد و شرط از آنان به كج راهه نروند. اين اوصاف اربعه گر چه از ابتدا در موضوع له شيعه مأخوذ بوده است، ليكن به فراخور زمانه و بسط و قبض يد ائمه(ع)پا به عرصه طرح مي گذارده اند.امام باقر(ع)را مي توان به واسطه خلأ قدرتي كه از سقوط امويان و صعود عباسيان پديد آمده بود مهمترين مبين اين سنت و ميراث دانست، ميراثي كه بعداً امام صادق و امام كاظم نه تنها در بسط علمي آن كوشيدند كه شاگرداني متربي به تربيت شيعي پديد آوردند.
</TEXT>
</DOC>
<DOC>
<DOCID>HAM2-851206-080</DOCID>
<DOCNO>HAM2-851206-080</DOCNO>
<ORIGINALFILE>/1385/851206/world/_litew.htm</ORIGINALFILE>
<ISSUE>يكشنبه 6 اسفند 1385</ISSUE>
<DATE calender="Western">2007-02-25</DATE>
<DATE calender="Persian">1385/12/06</DATE>
<CAT xml:lang="fa">ادب و هنر.ادبیات</CAT>
<CAT xml:lang="en">Literature and Art.Literature</CAT>
<TITLE>
گفت وگو با دكتر مجتبي رحماندوست، مشاور رئيس جمهور و نويسنده
يك رمان از ميان هزار رمان
</TITLE>
<TEXT>


 امير سعيد بورنگ
دكتر مجتبي رحماندوست از جمله مسئولاني است كه همواره به عنوان نويسنده نيز نامش شنيده مي شود. مديريت مركز آفرينش هاي ادبي حوزه هنري و معاونت فرهنگي بنياد جانبازان از جمله مسئوليت هاي گذشته او و مسافر، سفر غريب، يك جفت و نيم، ميل ليلي و مفتاح التفاسير از جمله آثار مكتوب او محسوب مي شوند. رحماندوست هم اكنون مشاور رئيس جمهور در امور ايثارگران و دبيركل جمعيت دفاع از مردم فلسطين است. آخرين دلمشغولي او در ماه هاي گذشته مشاركت در برگزاري دومين همايش تجليل از فجرآفرينان عاشورايي بوده است. در اين همايش كه 29 بهمن در تالار وحدت برگزار شد، جواد محدثي، محمود شاهرخي و محمدرضا سرشار مورد تقدير قرار گرفتند. گفت وگوي ما با دكتر رحماندوست در شرايطي انجام گرفت كه علاوه بر اين همايش تحت تأثير سهم ناچيز ادبيات از بودجه سال 86 قرار داشت و اين شد كه سؤال اول به بودجه اختصاص يافت...
***
* بودجه فرهنگي سال 86 در زمينه نشر كتابهاي انقلاب و دفاع مقدس چه ميزان است؟
- معادل بودجه بندي هاي دولت، به شكلي نيست كه مشخصاً بگويند براي كتاب دفاع مقدس در سال 86 اين مقدار بودجه مقرر مي شود. بلكه به مراكزي چون بنياد حفظ آثار و نشر ارزش هاي دفاع مقدس بودجه اي تعلق مي گيرد و آن ها در برنامه هاي خودشان بخشي را به انتشار كتاب هاي انقلاب و دفاع مقدس اختصاص مي دهند. بنابراين تحت عنوان بودجه خاص كتاب دفاع مقدس در لايحه بودجه 86 سرفصلي وجود ندارد.
* در روند كاريتان آيا بخشي اختصاص به ادبيات و كتاب در حوزه ايثارگران و دفاع مقدس دارد؟
- مسئوليت من ايجاب مي كند كه به چند اعتبار اين كار را انجام دهم؛ يكي اين كه در دفتر ما به قوانين و مقررات مربوط به درمان، مسكن، تحصيلات، تسهيلات و از جمله كالاي فرهنگي توجه مي شود بنابراين به اعتبار اين كه مقوله كتاب و كتابخواني جزيي از اين كليت اجرايي است بايد به آن نظر داشته باشيم.
همچنين به جهت اين كه من سالها مسئوليت كتاب و كتابخواني را در مراكز مختلف بر عهده داشته ام و نيز به جهت آسيب  نرسيدن به اين حوزه از فرهنگ، هميشه براي اين حوزه مخصوصاً رمان و داستان تلاش كرده و آن را در دستور كارم قرار داده ام.
* براي آسيب شناسي ادبيات دفاع مقدس، تاكنون چه اقداماتي انجام شده و چه قابليت هاي نهفته اين هنر ارايه نشده است؟
- بخشي از قابليت هايي كه داشتيم و ارايه شده، هماني است كه در قالب كتاب تأليف يافته و منتشر شده، مي بينيم كه در واقع اين كتاب ها قابليت هاي تبديل شده به فعل هستند. اما آن بخشي كه به شكل نهفته باقي مانده و هنوز خروجي بيروني پيدا نكرده، بسيار فراوان است. متأسفانه بچه هاي رزمنده هنوز دست شان به رمان نويسي روان نشده است. هر رمان و داستان 2 بال مهم محتوا و درون مايه و فرم و شكل دارد. خيلي از بچه هاي رزمنده محتوا و درون مايه را دارند اما توانمندي هنري و قصه نويسي را پيدا نكرده اند كه اين مشكل را مي توان به روشهاي مختلف برطرف كرد. مثلاً افرادي ديگر كه توانايي اين كار را دارند، مي توانند نوشته هاي اين عزيزان را بازنويسي، بازپروري و بازتوليد كنند و دست نوشته هاي فاصله دار از رمان را به رمان نزديكتر كنند و يا مشاور رمان نويسي اين عزيزان بشوند.
پتانسيل  ديگري كه وجود دارد و متأسفانه هنوز ظهور و بروز خارجي پيدا نكرده، نوارهاي راويان جنگ است كه در قالب نوارهاي صوتي در اتاق هاي جنگ گرفته شده است چرا كه در طول زمان جنگ اين نوارها توسط راويان جنگ در هزاران نوار كاست ضبط شده اند. اين ها مواد خام بسيار قوي و غني قابل تبديل به ادبيات داستاني امروز هستند كه هنوز توليد نشده اند.
در كنار اين موارد كتاب هايي نيز وجود دارد كه در قالب و ژانرهاي ديگري به نام خاطره چاپ شده اند. اين آثار به قدري بار دراماتيك و توانمندي تبديل به رمان را دارد كه كافي است يك رمان نويس حرفه اي آنها را با تدوين جديد ارايه كند. اين مسأله دست رمان نويسان معاصر را مي بوسد كه متأسفانه هنوز از تبديل كتابهاي خاطرات جنگ به رمان فاصله دارند.
* چه قدر از اين مشكلات به ضعف يا عدم كاركرد سازمان هاي دولتي يا انتشارات خصوصي برمي گردد؟
- اين موضوعي نيست كه به يك جاي خاص برگردد. من قبول دارم كه دستگاه هاي دولتي مي توانستند كارشناسانه تر و جاذب تر به ايفاي نقش بپردازند كه اگر چنين بود طي اين سال ها ميزان رمان هاي جنگ توليد شده چندين برابر مي شد اما اين مسأله را كه ناشر خصوصي به دليل نداشتن مخاطب كتاب هاي انقلاب و جنگ، از آنها استقبال نمي كند، نمي پذيرم؛ اين كتاب ها مخاطب دارد اما بسياري از آنها به قدري ضعيف نوشته شده اند كه ديگر خواننده ندارند.
در صورتي كه كار بايد قوي منتشر شود تا خودش بازار خودش را پيدا كند نه اين كه حمايت دولتي باعث فروش كتاب شود. البته نكته ديگري هم هست و آن وجود يك ردپاي مافيايي در عرصه نشر و به خصوص در توزيع است كه در سال هاي اخير شاهد آن هستيم كه متأسفانه از برخي كتاب هايي كه حاوي و حامل هيچ پيام فرهنگي مناسبي نيست، در عرصه توزيع حمايت مي شود و متقابلاً كتاب هاي ارزشي از جمله دفاع مقدس، انقلاب و فرهنگ ديني خوب توزيع نمي شود و اين خود بيماري توزيع است كه بايد درمان شود.
* ادبيات انقلاب و دفاع مقدس ما در مقايسه با كتاب هاي جنگ كشورهاي ديگر چه جايگاهي را دارند و با توجه به اين كه ما انقلاب بزرگ و جنگ عظيمي داشتيم آيا مي توانيم سردمدار آنها باشيم؟
- جنگ و انقلاب ما مردمي بود و ريشه هاي ارتقايي داشت. مردم در عمق وجودشان عشق به شهادت داشتند و جنگ به معناي تمام عيار بود. همه اين موارد پتانسيل هايي است كه مي تواند ما را سردمدار و پيش گام در عرصه رمان جنگ در عرصه جهاني كند. اما در كنار اين موارد ما توانمندي فوق العاده در قلم به دست گرفتن و رمان دفاع مقدس نوشتن را نداريم؛ چرا كه سابقه رمان در ايران زير صد سال است، در صورتي كه سابقه رمان در اروپا به 3 الي 4 قرن پيش برمي گردد. به علاوه اين كه تعداد جنگ هايي كه در كل جهان درگرفته و قلم به دستان و داستان نويسان در قالبي به نام رمان به آنها پرداختند، در مقايسه با جنگي كه در ايران صورت گرفته بسيار زياد است. به اين واسطه آمار كتاب هاي جنگ ما و در مقايسه با آنها بسيار اندك است.
به عقيده من در ايران بايد هزار رمان نوشته شود تا از اين تعداد 100 تاي آنها خواندني بشود و 10 تا از آنها قابليت ترجمه به زبان هاي مختلف را داشته باشد تا يكي از اينها جهاني شود. البته كشورهاي ديگر كه چند كار شاخص دارند كار بزرگي نكرده اند چرا كه در طول چندين دهه كار و با انتشار صدها رمان، چند كار شاخص پديد آمده است. در صورتي كه در ايران، ما سابقه چندين دهه رمان نداريم و از قبل از انقلاب نيز چيزي با عنوان رمان ايراني هيچ جاي دنيا ندرخشيده است به همين منظور انتظار اين كه رمان ما جنبه بين المللي پيدا كند، انتظار زودهنگامي است و بايد حوصله بيشتري به خرج دهيم.
* به نظر شما برپايي همايش ها و اتفاقاتي مثل مسابقه و تقدير چه قدر مي تواند مؤثر باشد؟
- اين همايش ها خوب است. اما در حفظ ارزش هايمان يك سري مسايل از جمله برگزاري همايش هاي خاطره، كتاب و حماسه سرايي است كه اختيارش دست ماست اما برخي ديگر مثل مطابقت محرم و بهمن از دستمان خارج است و هر 20-30 سال يكبار اتفاق مي افتد. من معتقدم كه امام حسين(ع)به كمك انقلاب اسلامي ايران آمد چرا كه ماه پيروزي ما را در محرم خودش انداخت بنابراين نام اين همايش بايد عاشوراييان فجرآفرين مي شد چون مردم ما هر ساله عاشورايي بودند و در سال 56 و 57 اين عاشوراييان فجرآفرين نيز شدند.
</TEXT>
</DOC>
<DOC>
<DOCID>HAM2-851206-081</DOCID>
<DOCNO>HAM2-851206-081</DOCNO>
<ORIGINALFILE>/1385/851206/world/_litew.htm</ORIGINALFILE>
<ISSUE>يكشنبه 6 اسفند 1385</ISSUE>
<DATE calender="Western">2007-02-25</DATE>
<DATE calender="Persian">1385/12/06</DATE>
<CAT xml:lang="fa">ادب و هنر.ادبیات</CAT>
<CAT xml:lang="en">Literature and Art.Literature</CAT>
<TITLE>
نگـاهنگاهي به سمت تاريك كلمات، نوشته حسين سناپور
دغدغه تنهايي
</TITLE>
<TEXT>


مهرك زيادلو
اين روزها وقتي در قفسه كتابفروشي ها رديف كتاب هاي جديد را جست وجو مي كني، كتاب هايي با برچسب برنده ششمين دوره جايزه گلشيري به چشمت مي خورد. سمت تاريك كلمات يكي از همين كتاب هاست. مجموعه داستاني كه موفق شد عنوان بهترين مجموعه سال 84 را از آن خود كند. چهارمين كتاب داستاني حسين سناپور شامل هشت داستان كوتاه است و همه آنها بر اساس رابطه انسان شهري عصر ما با ديگران و جامعه نوشته شده اند.اولين داستان كتاب با نام خواب مژه هات، روايت زن و مردي است كه ظاهراً تنها نقطه اشتراكشان، علاقه به دود است. خيابان هاي نيمه شب - داستان دوم- با يك تلفن آغاز مي شود. زني كه نيمه شب، مرد داستان را با صداي زنگ تلفن از خواب بيدار كرده، حاضر نيست خود را معرفي كند. كنايه هاي او و اشاره به زندگي گذشته مرد، خواننده را دنبال خود مي كشاند و او را به صرافت مي اندازد كه زن پيش از اين نقش مهمي در زندگي مرد داشته.
تلفن در مجموعه سمت تاريك كلمات حضور پررنگي دارد. بخش عمده ديالوگ ها پشت تلفن ساخته شده اند و اصولاً تلفن دست از سر آدم هاي تنهاي سنايي برنمي دارد. داستان كابوس بيداري هم يك گفت وگوي تلفني است كه در فاصله شنيدن صداي آن ور سيم، راوي، صحنه هاي جدايي از زنش را مرور مي كند. رويا ايستاده كنار خيابان، جلو راه پله محضر و طوري نگاهم مي كند انگار اصلاً نيستم. در واقع مرد قصه با درون گويي و يادآوري مشاجره با همسر سابقش، شخصيت رويا را بازسازي مي كند. در عين حال در اوراق به هم ريخته خاطراتش از زني حرف مي زند كه رويا نيست. شايد معشوقي اثيري باشد كه صورتي حقيقي دارد. با تو حرف مي زنم، با تو - داستان چهارم- بيشتر از ساير داستان ها آدم را از تنهايي انسان مدرن امروزي به وحشت مي اندازد. تنهايي، حرف اول را در داستان هاي سناپور مي زند. اين تنهايي كه عمدتاً به شكل روابط زناشويي تصوير شده در داستان دلم سنگين، زبانم تلخ ميان يك پدر و دختر اتفاق مي افتد.
بگذار همين طور ادامه پيدا كند داستان تأثيرگذاري است. راوي ماجرا سفره دلش را براي خواننده باز كرده و صادقانه از دروغ هاي اجباري خود پرده برمي دارد. كوتاه ترين داستان اين مجموعه بركه من نام دارد. داستان عشق مردي بيمار كه در بيمارستان تصوير همسرش را تجسم مي كند و بالاخره در قصه آخر يعني داستان خانه بايد خانه باشد سناپور سخاوت بيشتري براي معرفي شخصيت ها به خرج داده. 80 صفحه كتاب سمت تاريك كلمات با صفحاتي كه بي رحمانه تنهايي را به ياد انسان مي آورد در حالي تمام مي شود كه راوي داستان آخر از با هم بودن حرف مي زند: به هر جهت نگران نيستيم. پذيرفته ايم كه جست وجو براي خانه بخشي يا اصلاً تمام زندگي مان است. مهم اين است كه در اين گشتن ها او كنار من است و من كنار او.
</TEXT>
</DOC>
<DOC>
<DOCID>HAM2-851206-082</DOCID>
<DOCNO>HAM2-851206-082</DOCNO>
<ORIGINALFILE>/1385/851206/world/_mycity.htm</ORIGINALFILE>
<ISSUE>يكشنبه 6 اسفند 1385</ISSUE>
<DATE calender="Western">2007-02-25</DATE>
<DATE calender="Persian">1385/12/06</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
رشد حمل و نقل ريلي در پايتخت نزديك به صد سال طول كشيد
مترو، ستون فقرات حمل و نقل
</TITLE>
<TEXT>


بهزاد گروگان
قطار شهري از ديرباز به عنوان يكي از كارآمدترين وسايل نقليه عمومي شناخته شده است. با پيشرفت تكنولوژي بيش از 100 سال است كه قطارهاي شهري در حال تغيير و تحول بوده و وظيفه حمل و نقل مسافران در اغلب شهرهاي مهم دنيا را به عهده گرفته است.
نزديك به صد سال قبل اولين قطار شهري تهران به وسيله چند مهندس بلژيكي تحت عنوان شركت راه آهن و ترامواي ايران به طول 7800متر بين تهران و شهرري احداث شد كه در بين مردم به ماشين دودي معروف بود. صرف نظر از مورد فوق، استفاده از قطارهاي شهري و مترو در ايران نسبت به بسياري از كشورهاي جهان از قدمت كمتري برخوردار است.
پيشنهاد استفاده از اين وسيله نقليه براي اولين بار در طرح جامع تهران مصوب سال1349 شمسي به عنوان يك سند رسمي مطرح شد. طراحي و احداث مسيرهاي مترو در اواخر عمر نظام پيشين و اوائل پيروزي انقلاب اسلامي به آهستگي انجام مي گرفت و در دهه70 از سرعت بيشتري برخوردار شد، تا آنجا كه در حال حاضر مسيرهاي اصلي مترو در محدوده شهر تهران مورد بهره برداري قرار گرفته است.
براساس طرح جامع حمل و نقل و ترافيك شهر تهران، خطوط مترو استخوان بندي حمل و نقل مسافر را در شهر تهران به عهده خواهند داشت و ساير وسائل نقليه عمومي نظير مونوريل و اتوبوس به عنوان سيستم هاي مكمل مورد استفاده قرار خواهند گرفت.
قطارهاي شهري برحسب اهداف و وظايفي كه براي آنها برنامه  ريزي شده به سه گروه اصلي تقسيم شده اند: مترو، تراموا و مونوريل كه از آن زمان تاكنون مترو از بهره وري بيشتري برخوردار بوده است.
تاريخچه استفاده از مترو به نيمه دوم قرن نوزدهم ميلادي برمي گردد؛ زماني كه شكوفايي صنعتي در كشورهاي اروپايي به اوج خود رسيده بود و هر روز طرح ها و ايده هاي بسياري براي توسعه و پيشرفت زندگي شهري جوامع مطرح مي شد. مترو نيز در همين راستا مديون پيشرفت تكنولوژي در عرصه راه آهن و همچنين توسعه فيزيكي شهرهاي اروپايي است. ايده احداث مترو اولين بار به طور جدي در كشورهاي انگلستان و آلمان مطرح شد كه اين ايده اوليه به اين صورت بود كه دو ايستگاه اصلي راه آهن در دو سوي شهر توسط يك محور زيرزميني به هم متصل شود.
اولين طرحي كه در اين زمينه اجرايي شد، در سال 1863 ميلادي در شهر لندن بود كه يك قطار زيرزميني به كمك نيروي لوكوموتيو بخاري، مسافران را جابجا مي كرد.
پيشرفت واقعي در اين زمينه وقتي آغاز شد كه از نيروي الكتريسيته براي حركت قطارهاي زيرزميني استفاده شد. در سال 1890 ميلادي در شهر برلين اولين قطار زيرزميني كه به كمك الكتريسيته حركت مي كرد، به كار افتاد.
تا زمان جنگ جهاني اول(1917 ميلادي)بحث و اختلاف در خصوص اينكه آيا سيستم حمل و نقل ريلي شهري در زيرزمين احداث شود و يا روي زمين، بين كارشناسان ادامه داشت، اما پس از جنگ جهاني اول، كفه طرفداران احداث مترو در زيرزمين سنگين تر شد و امروزه در كليه كلانشهرهاي دنيا احداث و يا توسعه شبكه مترو صرف نظر از اينكه در زيرزمين، در سطح زمين و يا در ارتفاع پيش بيني گردند در اولويت طرح هاي حمل و نقل شهري قرار دارد و از ساير وسائل حمل و نقل شهري نظير اتوبوس و... به عنوان سيستم مكمل مترو استفاده مي شود. پتانسيل و حجم جابجايي مسافر توسط مترو در شهرها آنچنان عظيم است كه وسايل نقليه ريلي ديگر را ياراي رقابت با آن نيست و از اين رو شهرهاي بزرگ، محور اصلي حمل و نقل عمومي را روي اين وسيله نقليه ريلي بنا نموده اند.
البته از سال 1980 ميلادي با توجه به هزينه سنگين ساخت مترو، آهنگ احداث آن در كشورهاي اروپايي آهسته و برعكس در كشورهاي آسيايي شتاب بيشتري به خود گرفت. در اروپا پرحجم ترين برنامه توسعه متعلق به كشور اسپانيا است.
در اروپا اولين مترو در سال1863 ميلادي در انگلستان به كار گرفته شد. بد نيست بدانيد كه اولين مترو در آسيا نيز در سال 1927 ميلادي در ژاپن مورد بهره برداري قرار گرفت.
در آمريكا اولين مترو در سال1892 ميلادي در شهر شيكاگو ساخته شد كه بيشترين مسير آن روي زمين احداث شد و اولين مترويي كه مسير حركت آن كاملاً در زيرزمين قرارداشت در شهرهاي بوستن در سال1897 ميلادي و نيويورك 1904 ميلادي ساخته شدند.
تراموا
قطار خياباني است كه ريل گذاري آن روي سطح خيابان هاي شهر انجام شده و معمولاً در محدوده داخل شهرها، كار جابجايي مسافر را انجام مي دهند. تراموا در صورت استفاده از تونل ها در حقيقت عملكرد مترو را خواهد داشت.
پيدايش و تكميل تراموا به سال 1832 ميلادي برمي گردد كه اولين بار در نيويورك واگن هاي اسبي به كار افتاد، اتاقك اين واگن ها به كمك چرخ و با نيروي اسب روي ريل حركت مي كرد.
در آلمان براي اولين بار در سال 1865 ميلادي واگن هاي ريلي اسب كش در برلين مورد بهره برداري قرار گرفتند. اولين تراموا در جهان كه با نيروي الكتريسيته كار مي كرد در سال1881 ميلادي در برلين به حركت درآمد.
اوج شكوفايي تراموا در سالهاي 1920 ميلادي به بعد ثبت گرديده كه در قاره اروپا، آمريكاي شمالي و آمريكاي جنوبي و استراليا، در مجموع بيش از 3هزار شهر به اين وسيله نقليه ريلي مجهز شدند. در قاره آفريقا و آسيا از اين وسيله نقليه عمومي چندان استقبال نگرديد.
از خصوصيات خوب تراموا قدرت جابجايي زياد مسافر و نزديكي ايستگاه هاي آن به يكديگر است. ضمناً براي تعويض سريع مسافر در هاي ورودي بسيار و با عرض زياد تعبيه شده، ضمن اينكه براي مسيرهاي نزديك صندلي كم و فضاي زياد براي ايستادن و به عكس براي مسيرهاي طولاني صندلي بيشتر براي نشستن و فضاي كمتري براي ايستادن پيش بيني شده است.
از سال 1980 ميلادي تغيير محسوس و مثبتي در استفاده از تراموا در آمريكا و اروپا گزارش شده كه حاكي از اقبال عمومي و علاقه مندي به اين وسيله نقليه ريلي است.
اين تغيير روند ناشي از سياست هاي جديد شهرسازي و ترافيك است كه در آمريكا و اروپا و استراليا اتخاذ شده است به اين ترتيب كه در طراحي شبكه هاي شهري، خصوصاً در مراكز و هسته شهرها سطح مورد استفاده براي خودروهاي شخصي كاهش و در عوض سطح مورد استفاده براي تراموا، دوچرخه و پياده رو افزايش يافته است.
اجراي اين سياست ها در بين كشورهاي اروپايي در فرانسه نمود بيشتري داشته و همچنين در آمريكا نيز آثار مثبت آن به تدريج ظاهر شده است. امكانات تراموا عبارت است از راحتي و سرعت بيشتر آن نسبت به اتوبوس در صورتي كه هنگام حركت با ترافيك جاري در خيابان ها تداخل نداشته باشد و گنجايش بيشتر مسافر آن نسبت به اتوبوس به طوري كه طبق قوانين آلمان طول تراموا تا 75 متر قانوني است.
نقاط ضعف تراموا بيشتر در وابستگي آن به ريل است كه امكان مانور آن را در ترافيك محدود مي كند و همچنين قيمت گران واگن ها در سال هاي اخير نيز مزيد بر علت شده است. از طرف ديگر تأسيسات برقي و دكل هاي برق بالاي ريل ها كه جهت تغذيه از برق نصب مي شوند، مي توانند در بعضي نقاط جلوي ديد ساختمان هاي با ارزش قديمي را گرفته و در حقيقت آلودگي بصري براي آنها بوجود آورند.
يكي از موفق ترين مدل ها در حمل و نقل ريلي در شهرها از سال 1980 ميلادي در آلمان به اجرا در آمده است. به اين ترتيب كه در شهر لسروهه كار، ادارات ذيربط در امر ترافيك موفق شدند سيستم ترامواي شهري كه در داخل شهر و در سطح خيابان حركت مي كرد را به خطوط ريل راه آهن دولتي آلمان متصل نمايند و به اين ترتيب محدوده حمل و نقل شهري را تا دورترين نقاط در حومه شهر افزايش دهند. واگن هاي جديدي كه با توافق متخصصان دو طرف ساخته شد قادر هستند از دو سيستم برق راه آهن دولتي آلمان و همچنين سيستم برق ويژه تراموا تغذيه نمايند و به اين ترتيب از هزينه جديد براي ريل گذاري نيز خودداري گرديد. اكنون مسافران تراموا مي توانند از خطوط راه آهن جهت دسترسي به شهرهاي اطراف استفاده نمايند. اين ايده اكنون در ساير كشورهاي اروپايي نيز مورد استقبال قرار گرفته است.در همين ارتباط پيشنهاد مي گردد شركت راه آهن شهري(مترو)و راه آهن دولتي ايران، نحوه استفاده مترو از خطوط راه آهن ايران را مورد بررسي قرار دهند و با ساخت واگن هاي مناسب بجاي قطارهاي فعلي محلي راه آهن دولتي ايران از واگن هاي مترو جهت حركت روي ريل هاي راه آهن دولتي ايران و حمل مسافــر به ايستگــاه هاي اطــراف شهر تهران مانند مسيرهاي تهران- مشهد، تهران- تبريز، تهران- اهواز استفاده  شود.
در اين صورت از طريق احداث خطوط ارتباطي بين مترو و راه آهن دولتي ايران مسافران مترو مي توانند به راحتي به شهرهاي حومه تهران تا فاصله 150 كيلومتري مسافرت كنند. شهرهاي اطراف تهران نظير فيروزكوه، گرمسار - شهريار و... نيز زير پوشش مترو قرار خواهند گرفت.
</TEXT>
</DOC>
<DOC>
<DOCID>HAM2-851206-083</DOCID>
<DOCNO>HAM2-851206-083</DOCNO>
<ORIGINALFILE>/1385/851206/world/_mycity.htm</ORIGINALFILE>
<ISSUE>يكشنبه 6 اسفند 1385</ISSUE>
<DATE calender="Western">2007-02-25</DATE>
<DATE calender="Persian">1385/12/06</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
راپورت خبرنگار
يك تجربه شهروندي
</TITLE>
<TEXT>
ابراهيم اسماعيلي اراضي
اين كه كارها روي حساب و كتاب باشد، خوب است اما در صورتي كه تصميم گيري براي اصلاح يك مورد خاص باعث نشود كه يك مشكل برطرف شود اما مشكلات ديگري به وجود بيايد. در اين صورت، تنها يك مسئله جديد به ساير مسائل قبلي افزوده شده است. نمونه اش همين چراغ قرمز تقاطع آفريقا- اسفنديار كه مدتي است نه تنها بهتر نشده كه شايد اوضاع را قدري ناجورتر هم كرده است.
حكايت اين بود كه به دليل ترافيك هميشگي بلوار آفريقا(جردن)، تصميم بر اين گرفته شد كه مسيرهاي اين خيابان به گونه اي اصلاح شوند كه خودروها كمتر در جهت شمال - جنوب دچار گره هاي ترافيكي شوند و براي دست يافتن به اين مهم، اصلي ترين تصميم اين بود كه نه تنها تك تك تقاطع ها با گماشتن مأمور كنترل شود، بلكه زمان چراغ هاي راهنمايي چهارراه ها هم به سود مسير اصلي(شمال- جنوب)تغيير زمان دهند. حالا ماجرا را از زبان يكي از مسافراني كه مجبور است هر روز صبح از تقاطع اسفنديار- آفريقا عبور كند، بشنويد.
تصوير اولين باري كه با تغيير زمان چراغ راهنمايي چهارراه مواجه شدم، هنوز هم مثل يك كابوس پيش چشمم هست. طبق زمان بندي خاصي كه براساس تجربه به دست آورده بودم، هر روز سرساعت مشخصي از خانه بيرون مي زدم و يك مسير را طي مي كردم تا به ابتداي اسفنديار(تقاطع ولي عصر)برسم و دوباره سوار تاكسي شوم و پس از طي كردن مسير دوم، به محل كارم برسم(اين كه گفتم براساس تجربه، به اين دليل است كه در تهران، نمي توان با روش علمي و محاسبه رياضي، به نتيجه اي رسيد).
آن روز هم سوار شدم و طول بلوار اسفنديار را طي كرديم ولي صف ماشين هايي كه جلوتر از ما به چراغ رسيده بودند و انتظار مي كشيدند، طويل تر از روزهاي قبل بود. اطلاعات من مي گفت كه زمان اين چراغ چيزي حدود 85 ثانيه است اما معطلي ما از دو دقيقه هم گذشت و خبري نشد. بعد از حدود سه دقيقه چراغ سبز شد و ما هم كلي خوشحال كه بخت ما باز شده و سر موقع مي رسيم اما هنوز چند متري طي نكرده بوديم كه باز هم همان آش و همان كاسه. جلوتر كه آمديم متوجه شديم كه زمان چراغ به نسبت حدود 6 به يك به سود مسير شمال- جنوب آفريقا تغيير كرده و به همين نام و نشان بود كه آن روز حقير به قاعده 2 زمان 30 ثانيه اي و 3 زمان 3 دقيقه اي كه به عبارتي جمعاً  مي شود 10 دقيقه پشت چراغ قرمز ماندم و تجربه اي جديد به اندوخته هاي قبلي ام اضافه شد، ضمن اين كه مقداري از حقوق روزانه ام هم بابت دير رسيدن، كم شد.
روزهاي بعد هم همين حكايت باقي بود و تنها در مواقعي كه چراغ در حالت po قرار مي گرفت و بوق هاي رانندگاني كه پشت چراغ قرمز بي تاب شده بودند، از حد مي گذشت، اين قاعده به هم مي خورد(احتمالاً  دليل اين كه رانندگان تهراني مي دانند با زدن بوق هاي ممتد مي توانند چراغ قرمز را به سبز تبديل كنند هم همان تجربه شهروندي(!)است). 
به نظر مي رسد مسئولان مربوطه بايد هر چه زودتر به فكر حل مسئله خروجي مسير غرب به شرق بزرگراه نيايش باشند؛ اين كه روگذر يا زيرگذر را خود آنها بهتر مي دانند. به هر حال وقتي يك بزرگراه به يك خيابان شلوغ منتهي مي شود و به واسطه يك بلوار(با عبور از يك خيابان شلوغ ديگر مثل آفريقا)به يك بزرگراه ديگر(مدرس)مي رسد، اين مشكلات اجتناب ناپذير خواهد بود.
</TEXT>
</DOC>
<DOC>
<DOCID>HAM2-851206-084</DOCID>
<DOCNO>HAM2-851206-084</DOCNO>
<ORIGINALFILE>/1385/851206/world/_siasatw.htm</ORIGINALFILE>
<ISSUE>يكشنبه 6 اسفند 1385</ISSUE>
<DATE calender="Western">2007-02-25</DATE>
<DATE calender="Persian">1385/12/06</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
نسبي گرايي در سياست
</TITLE>
<TEXT>


زهرا ابراهيمي
دنياي سياست مانند صفحه شطرنجي است كه حريفان، امكانات ريز و درشت خود را در آن چيده و سعي مي كنند در هر حركتي، كمترين امتياز را بدهند و بيشترين امتياز را از حريف بگيرند تا جايي كه او را به مرحله كيش و مات برسانند. ويژگي مهم اين بازي، ضرورت به كارگيري فكر و تدبير و حوصله در آن است.
اين روزها در خبرهاي سياسي مورد توجه ما ايرانيان، كلماتي مانند هسته اي، عراق، آمريكا، شيعيان، اروپا، لبنان، عربستان و... زياد ديده مي شود، كه فكر كردن به رابطه بين آنها و درك پيچيدگي هاي آن مي تواند صفحه شطرنجي را كه گفته شد تداعي كند.
پنج سال پيش آمريكا به عراق حمله كرد و يكي از بزرگترين دشمنان ايران يعني صدام حسين را از مصدر حكومت ديكتاتوري و ظالمانه مردم عراق برداشت.
بعد از اين حمله شيعيان عراق كه بزرگترين جمعيت اين كشور بوده ولي هيچ گاه در اين كشور جايگاه درخوري در حكومت نداشتند، به قدرت اول رسيدند و براي نخستين بار در يك كشور عربي، اكثريت شيعيان به حكومت رسيدند.
شيعياني كه مصادر حكومتي عراق را در دست گرفتند، روزي در ايران ساكن بوده، فرزندانشان در ايران به دنيا آمده و با زبان فارسي به خوبي يك ايراني سخن مي گويند، به عبارتي جزئي از مردم ايران شده اند، طبيعي بود كه جمهوري اسلامي ايران بيشترين استقبال را از تحولات پس از سقوط صدام در عراق داشته باشد و به گونه اي حركت نمايد كه به استقرار ثبات و امنيت بيشتر در اين كشور منجر شود، اما از آنجا كه اكثر تحليل هاي سياسي در خصوص علت حمله آمريكا به عراق بر اين مبنا قرار داشت كه آمريكا آمده است تا حلقه محاصره ايران را با اشغال دو كشور افغانستان و عراق تنگ تر كند و يا اينكه بعد از عراق نوبت ايران است، اين اجازه را نمي داد كه ايران بتواند در جهت كمك به دشمن بزرگ خود و حل مشكلات او در عراق حركت كند. از نظر جمهوري اسلامي، پيروزي آمريكا در عراق به منزله پيروزي اشغالگري، پيروزي دشمن بزرگ مسلمانان و كمك به ادامه سياست هاي آمريكا در منطقه جهت تكميل استراتژي محاصره نظامي ايران تلقي مي شد، اكنون كه 4 سال از اشغال عراق مي گذرد، سه كشور آمريكا، ايران و عراق با مشكلات سياسي نظامي عديده اي روبه رو شده اند.
در اين شرايط جديد، ايران، آمريكا و عراق در لبه هاي دو قيچي قرار گرفته اند، آمريكا كه با شعار دموكراسي به عراق آمده بود چاره اي جز پذيرفتن حكومت اكثريت شيعه در عراق نداشت؛ اكثريتي كه نزديك ترين دوستي و رابطه را با ايران داشتند. همان ايراني كه از نظر آمريكا در محور شرارت عليه منافع آن كشور قرار داشته و دارد.
ايران هم بزرگترين دشمن منطقه اي اش به وسيله آمريكا سرنگون شده و دوستانش در عراق بر سر كار آمده اند، اما همسايه شدن با دشمن بزرگش را چه كند؟
آن هم در شرايطي كه همه كشورهاي عربي منطقه با پول و امكانات فراوان از همان 20درصد اقليت حاكم بر عراق در گذشته، حمايت مي كنند. اعدام صدام حسين به همراه خود گوشه اي از صحنه تضاد عربيت و اسلاميت را در عراق به نمايش گذاشت، اعرابي كه حتي در فلسطين عزاي سه روزه براي صدام برپا كرده و به او لقب شهيد دادند و شيعيان را مسئول كشتن او دانستند.
در اين معادلات از يك طرف طبيعي است كه ايران از اينكه ماشين نظامي آمريكا در باتلاق عراق فرو رود خوشحال و خوشنود باشد، اما سرنوشت حكومت شيعه عراق چه مي شود؟ اگر آمريكا از حضور در عراق اعلام شكست كرده و خارج شود، عراق به كشوري كاملاً بي ثبات و خطرناك براي ايران تبديل مي شود؛ كشوري كه طرفداران صدام و 20 درصد اقليت آن با حمايت كشورهاي عربي سعي خواهند كرد دوباره به جايگاه قبلي شان بازگردند و شايد حكومت صدام بازسازي شود.
ظاهراً معادلات در هم پيچيده كنوني به راحتي قابل حل نيستند و اگر هم به ظاهر حل شده به نظر آيند، اما بعد از مدتي مجدداً به شكل ديگري بروز مي نمايند.
نكته ديگر اين است كه در اين معادلات تنها نمي توان به سه بازيگر صحنه يعني آمريكا، عراق و ايران محدود ماند، زيرا آثار تحركات و فعل و انفعالاتي كه اين كشورها دارند بر همه كشورهاي جهان به دليل نزديكي و يا دوري منافع آنها از اين منطقه، تأثير زياد و يا كم دارد.
براي عده اي از بازيگران صحنه سياست جهاني مانند روسيه، ادامه تضاد ايران و آمريكا منافعي دارد در حالي كه براي اروپا برعكس است. براي اعراب هم ادامه اين تضاد منفعت زاست، اما منفعتي كه اعراب دارند نه مانند روسيه مادي بلكه سياسي است، اعراب از اينكه نظامي با مذهب شيعي در ايران حاكم است نگرانند به ويژه وقتي كه اين نظام شعار نابودي اسرائيل را نيز سر مي دهد. اين شعار از نظر حكومت هاي عربي كه قصد جنگ با اسرائيل را ندارند براندازانه تلقي مي شود چرا كه مورد استقبال مردم عرب كه تعصب خاصي عليه اسرائيل طي 40 سال اشغالگري فلسطين پيدا كرده اند، قرار گرفته و حكومت هاي عربي تحت فشار انگيزه هاي ضد اسرائيلي مردم خود قرار مي گيرند. اگر اين شعار مي تواند افكار عمومي اعراب را در مسير حمايت از ايران قرار دهد، اما از آن سو رابطه حكومت ها را با ايران تيره مي كند. لذا اگر حكومتي شبيه ايران در عراق مستقر شود، مشكل حكومت هاي عربي دو برابر شده و حتي مي تواند انتظارات شيعيان كشورشان را در سهم خواهي از حكومت افزايش دهد.
اين تحولات و وجوه دوگانه اي كه همه آنها دارند(از يكسو مثبت و به نفع و از سوي ديگر منفي و ضربه زننده هستند)، نشان مي دهد كه صحنه سياست، صحنه مطلق نگري نيست. نگاه مطلق انگارانه، در نهايت حركت را به بن بست رسانده و آن را متوقف مي كند. شايد دادن و گرفتن امتياز بتواند تداوم حركت را هر چند به صورت كند و با منافع كمتر، تضمين كند.
</TEXT>
</DOC>
<DOC>
<DOCID>HAM2-851206-085</DOCID>
<DOCNO>HAM2-851206-085</DOCNO>
<ORIGINALFILE>/1385/851206/world/_siasatw.htm</ORIGINALFILE>
<ISSUE>يكشنبه 6 اسفند 1385</ISSUE>
<DATE calender="Western">2007-02-25</DATE>
<DATE calender="Persian">1385/12/06</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
اتا، بازهم قرباني گرفت
</TITLE>
<TEXT>



محمد شهسواري
تنها 9 ماه از آغاز گفت وگوهاي آتش بس ميان دولت اسپانيا و سازمان اتا گذشته بود كه اتومبيل بمب گذاري شده اي در پايان ماه دسامبر، در پاركينگ فرودگاه باراخاس در مادريد منفجرشد. به رغم هشدارهاي پيش از انفجار، ده ها مجروح و دو كشته برجاي ماند و سياست بحث برانگيز تداوم گفت وگو با اين سازمان پايان يافت. وزير كشور اسپانيا، آلفردو پرز روبالكابا گفت كه دولتش ديگر هرگز با سازمان اتا مذاكره نخواهدكرد. در ماه هاي اخير، اعضاي اتا به مسير گفت وگوها اعتراض كردند و هشداردادند كه موافقت نامه صلح، نيازمند اعطاي امتيازاتي از جانب مادريد است. به خصوص اين امتياز كه زندانيان اتا از ساير نقاط كشور، به منطقه باسك منتقل شوند.
در زمينه سياسي، موضع نخست وزير، خوزه لوييس رودريگز زاپاترو به دليل حمله تروريستي پيش گفته، با مخالفت شديد روبه رو شد. درحالي كه او از خرابي هاي ناشي از انفجار بازديد مي كرد، گفت كه عزم او براي پايان دادن به خشونت ها و دست يابي به صلح، بيشتر شده است. راه پيمايي هاي پايان هفته كه با حضور هزاران نفر در محكوميت اتا برگزارشد، او را مجبور به پذيرش اين واقعيت كرد كه بيش از حد به وعده هاي اتا دل خوش كرده است. رهبر اپوزيسيون، ماريانو راجوي، از حزب محافظه كار مردمي كه از ابتدا با گفت وگوها مخالف بود، ادعاي استيفاي حقوق كرده است. انفجار، هم چنين شكاف ميان اتا و باتاسونا، جناح سياسي گروه تروريستي را كه پيش تر، كم اهميت بود، برجسته كرده است. پس از انفجار، خوزه با آلوارز، عضو ارشد با تاسونا به راديوي باسك گفت كه هيچ كس، انتظار حمله را نداشت. از موضعي كه ممكن است قابل ستايش يا از سر نااميدي باشد، گروه باسك اصرار كرد كه گفت وگوها به طور برگشت ناپذير، فسخ نشده است. تعيين شيوه ازسرگيري گفتگوهاي جدي، دشوار است. پيتر نومن، در مقاله اي در شماره اخير فارن افرز، در خصوص گفت وگو با تروريست ها، يكپارچگي گروه تروريستي را براي پيش برد روند صلح ضروري مي داند. او، اتا را نمونه سازماني مي داند كه تمركز زدايي، موجب كاهش اقتدار آن شده است و كادر رهبري درعمل چيزي بيش از يك بدنه هماهنگ كننده نيست.
بسياري باور دارند بهترين حالت براي اتا در پيش برد مذاكرات، الگوبرداري از عملكرد آي. آر. اي(ارتش آزادي بخش ايرلند)است كه زماني، گروه تروريستي ملي بدنامي بود. جري آدامز، رهبر شاخه سياسي اين گروه، الگوي جمعه خوب را در سفرهاي پي درپي به منطقه باسك پيشنهاد كرده است. ارتش آزادي بخش ايرلند، موفق به برداشتن گام هايي شد كه اتا تاكنون دربرابر آن مقاومت كرده است؛ تقبيح آشكار خشونت و موافقت با روند خلع سلاح. زماني كه ارتش آزادي بخش ايرلند در ميانه گفت وگوهاي آتش بس، به خشونت متوسل شد، موقعيت قدرتمند شين فين در عرصه سياست ايرلندشمالي، قادر به كنترل اوضاع شد و تمايلش به مصالحه و حفظ هم بستگي دروني را عملي كرد. به همين دليل، مقايسه آن با عملكرد گفت وگوهاي اتا در اسپانيا، از اعتبار چنداني برخوردار نيست. انعطاف ناپذيري اتا ممكن است تلاش ها را براي دست يابي به يك راه حل از طريق گفت وگو، بي فايده كند
اتا چيست؟
در سال1959، گروهي به نام يوسكادي تا آسكاتاسونا(آزادي وطن باسك)، كه به طور اختصار اتا ناميده مي شود، با هدف جدايي منطقه باسك از اسپانيا و تاسيس يك كشور مستقل، اعلام موجوديت كرد. اين گروه مي خواست تمام مناطق باسك، شامل ناوارا و فرانسه مستقل شود. اتا براي رسيدن به هدف خود، به تروريسم روي آورد. مرگ فرانكو در سال1975 و جانشيني پادشاه خوان كارلوس اول، صحنه را براي اصلاحات دموكراتيك مهياكرد. در قانون اساسي جديد در سال1978 امكان خودمختاري محلي قيدشد، به گونه اي كه به كشور باسك اجازه مي دهد كنترل منطقه را به دست گيرد و زبان آن به رسميت شناخته شود، اما جدايي طلبان باسك، به رد هرگونه ارتباط با كشور اسپانيا اصراردارند؛ گرايشي كه موجب بروز خشونت از هر دو سو شده است.
در ماه جولاي سال1977 ميلادي، سازمان اتا، ميگوئل آنگل بلانكو، عضو جوان شوراي شهر را كه از حزب حاكم اسپانيا بود، گروگان گرفت. اتا براي آزادي او درخواست كرد تمام زندانيان زاده باسك زندان هاي فرانسه، به كشور باسك بازگردانده شوند. زماني كه دولت اسپانيا از انجام اين خواسته سر باز زد، يكي از اعضاي مسلح اتا، ميگوئل آنگل بلانكو را هدف گلوله قرارداد و كشت. اين امر، واكنش گسترده اي در سراسر اسپانيا ايجادكرد و ميليون ها اسپانيايي را در اعتراض به تاكتيك هاي خشن اتا در سراسر اين كشور، به خيابان ها كشاند. در ماه اكتبر همان سال، يكي از افراد پليس اسپانيا كه موفق به خنثي كردن توطئه جايگذاري نارنجك در موزه جديد گوگنهايم بيلبائو شده بود، به قتل رسيد. به دنبال اين اقدام، در اوايل دسامبر، 23عضو برجسته هري باتاسونا، حزب سياسي مرتبط با اتا، به جرم همكاري با تروريست ها دستگيرشدند و به هفت سال حبس محكوم شدند.
در سال1998، زماني كه اتا، آتش بس يك جانبه با دولت اسپانيا را اعلام كرد، اندكي خوش بيني در ميان مردم برانگيخته شد. متعاقب آن، گفت وگوهاي دولت اسپانيا با اين سازمان آغازشد، اما هنگامي كه هيچ دست آوردي دربر نداشت، اتا آتش بس را لغوكرد. اتا در 11 مارس سال2004، با ارتكاب بزرگ ترين حمله تروريستي تاريخ اسپانيا كه منجر به قتل 200نفر و مجروح شدن 1500نفر شد، دوباره در كانون توجه سياست مداران اسپانيايي قرارگرفت. وزير كشور اسپانيا، بي درنگ، اتا را مسوول انجام اين حمله تروريستي دانست، اما پس از اين كه مقامات اسپانيا دريافتند مدارك و سرنخ ها، مسووليت انجام اين حمله را بيشتر متوجه القاعده مي داند، حزب حاكم، در مظان اتهام قرارگرفت و در انتخابات شكست خورد. فعاليت تروريستي اتا، به رغم فراز و نشيب ها، بدون دست يابي به يك راه حل قطعي، تاكنون ادامه يافته است.
برگرفته از آخرين شماره همشهري ماه
</TEXT>
</DOC>
</HAMSHAHRI2>