<?xml version="1.0" encoding="utf-8"?>
<!DOCTYPE HAMSHAHRI2 SYSTEM "hamshahri.dtd">
<HAMSHAHRI2>
<COPYRIGHT>
Hamshahri2 Corpus, Beta Release!
Copyright 2004-2008, Database Research Group (DBRG), Faculty of Engineering, University of Tehran
All the news content in the corpus is copyrighted by Hamshahri Newspaper (www.hamshahri.net)

Homepage:
http://ece.ut.ac.ir/dbrg/hamshahri/ham2

Contact:
darrudi@insf.org 

Please view the enclosed `Help.txt` file in the package for more information (tag description, etc).

IT IS A BETA RELEASE, PLEASE DON NOT REDISTRIBUTE IT!
</COPYRIGHT>
<DOC>
<DOCID>HAM2-851216-001</DOCID>
<DOCNO>HAM2-851216-001</DOCNO>
<ORIGINALFILE>/1385/851216/news/_adabh.htm</ORIGINALFILE>
<ISSUE>چهارشنبه 16 اسفند 1385 - سال چهاردهم - شماره4224 - Mar 7, 2007</ISSUE>
<DATE calender="Western">2007-03-07</DATE>
<DATE calender="Persian">1385/12/16</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
رسول ملاقلي پور ناگهان رفت
</TITLE>
<TEXT>



گروه ادب و هنر- رسول ملاقلي پور، كارگردان سرشناس سينماي ايران، ظهر روز گذشته به علت سكته قلبي درگذشت.
ملاقلي پور 51 ساله همراه با رسول احدي فيلمبردار براي بازبيني لوكيش هاي آخرين پروژه اش به نوشهر سفر كرده بود كه دچار ايست قلبي شد. كار آخر ملاقلي پور كه با مضمون واقعه كربلا و حضرت امام حسين(ع)مراحل پيش توليد و اوليه اش را پشت سر مي گذاشت عصر روز دهم نام داشت و قرار بود از ابتداي سال 86 به تهيه كنندگي منوچهر محمدي آغاز شود. ملاقلي پور براي ساخت عصر روز دهم مدتي قبل به عراق سفر كرد و همراه با محمدي، پس از بازديد از لوكيشن هاي فيلم در كربلا، سالم و سرحال به وطن بازگشت تا بعد از بررسي مكان هاي مورد نظرش در شمال ايران، يك بارديگر تا پيش از عيد به عراق رفته و خود را براي كليد زدن فيلم در فروردين 86 آماده كند. حاصل سفر اول ملاقلي پور به عراق، علاوه بر مهيا كردن شرايط ساخت عصر روز دهم، كارگرداني فيلم مستند شش گوشه عرش بود كه به سفارش هيات امناي ساخت ضريح جديد حرم امام حسين(ع)تهيه مي شود.
به اين ترتيب، پرونده عصر روز دهم، عصر روز پانزدهم اسفند ماه 1385 با سفر بي بازگشت كارگردان سينماي دفاع مقدس، بسته شد اما كارنامه كاري رسول ملاقلي پور آن قدر پربار هست كه نامش در سينماي ايران ماندگار شود:
16 كارگرداني، 17 نويسندگي فيلم نامه، هشت تهيه  كنندگي، 3 طراحي صحنه و لباس، 2 تدوين، 2 مجري گري طرح و چند مورد كار كم اهميت تر در كارنامه ملاقلي پور ديده مي شود. او سينما را سال 1362 با ساخت نينوا آغاز كرد و تنها دو سال بعد وقتي كه تنها 31 سال داشت با ساخت سومين فيلم سينمايي اش، پرواز در شب توانست سيمرغ بهترين فيلم را از جشنواره پنجم فيلم فجر از آن خود كند. اگر چه فيلم افق در سال 67 با تركيب عناصر سينماي حادثه اي و مفاهيم دفاع مقدس، به فروش خوبي دست يافت، اما اين پناهنده بود كه ملاقلي پور را در بين منتقدان محبوب كرد.
پس از آن ملاقلي پور با ساخت فيلم سفر به چزابه، در 40 سالگي، به پختگي بيشتري رسيد و نوع ديگري از نگاه به جنگ را آغاز كرد. هيوا(1377)و مزرعه پدري(1382)حاصل اين تغيير رويكرد ملاقلي پور بودند كه هر دو از فيلم هاي مطرح فيلم هاي دفاع مقدس محسوب مي شوند. هر چند كه در فاصله اين دو، يكي از بهترين ساخته هايش نيز ديده مي شود: نسل سوخته. اكران ميم مثل مادر و انتشار عصر روز دهم نشان داد همان طور كه خود گفته بود، با ساخت مزرعه پدري، ملاقلي پور با سينماي دفاع مقدس خداحافظي كرده است اما اين، تنها خداحافظي او نبود؛ 2 سال بعد از كليد زدن مزرعه پدري، در آذر سال 83، دومين خداحافظي اش را در نامه اي با تيتر خداحافظ سينما مطرح كرد. اما اين نيز خداحافظي آخر ملاقلي پور نبود، 2 سال بعد، در اسفند 1385، براي بار سوم ملاقلي پور خداحافظي كرده است و اين بار ديگر واقعاً خداحافظي آخر است و رسول ملاقلي پور ديگر فيلمي نخواهد ساخت.
</TEXT>
</DOC>
<DOC>
<DOCID>HAM2-851216-002</DOCID>
<DOCNO>HAM2-851216-002</DOCNO>
<ORIGINALFILE>/1385/851216/news/_adabh.htm</ORIGINALFILE>
<ISSUE>چهارشنبه 16 اسفند 1385 - سال چهاردهم - شماره4224 - Mar 7, 2007</ISSUE>
<DATE calender="Western">2007-03-07</DATE>
<DATE calender="Persian">1385/12/16</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
ادامه واكنش ها نسبت به فروش 260 تابلوي معاصر
</TITLE>
<TEXT>
گروه ادب و هنر واكنش ها و بازتاب ها از سوي مراكز و افراد مختلف نسبت به مزايده بيش از 260 اثر هنري در تهران همچنان ادامه دارد.
بسياري از مشتاقان هنر با تماس هاي متعدد و مكرر خود از همشهري مي خواهند، تا زماني كه اين گنجينه با ارزش هنري از شركت مزايده كننده به موزه منتقل نشده است، قضيه را پيگيري كند و منتظر اعلام رسمي از سوي مسئولان ذيربط هستند كه جلوي مزايده را به طور قطعي بگيرند و انتقال آثار به موزه و حفظ آن را به اطلاع عموم برسانند. عنايت الله نظري نوري هنرمند و گالري دار طي تماس تلفني با گروه ادب و هنر يادآوري كرد كه چند سال پيش از وي دعوت شد تا نسبت به كارشناسي و قيمت گذاري تعدادي آثار هنري موجود در ساختمان مربوط به وزارت صنايع واقع در خيابان سپهبد قرني محل سابق ساختمان گروه صنعتي بهشهر اقدام كنم.
نوري ادامه مي دهد: در محل مذكور مجموعه اي از آثار بسيار ارزنده هنرمنداني چون سهراب سپهري، فرامرز پيل آرام، حسين زنده رودي، بهرام عاليوندي، علي مددي، سياوش كسرايي، محصص و ده ها هنرمند معاصر و پيشكسوت آن زمان موجود و نگهداري مي شد.
اين كارشناس هنري مي افزايد: با چاپ مجموعه اين آثار نيز مي توان خدمت ارزنده اي به جامعه هنري نمود. اميدواريم به هر طريق ممكن به دستور مسئولان و متوليان هنر ايران در وزارت فرهنگ و ارشاد اسلامي نسبت به حفظ و انتقال آن به موزه هنرهاي معاصر اقدام شود.
</TEXT>
</DOC>
<DOC>
<DOCID>HAM2-851216-003</DOCID>
<DOCNO>HAM2-851216-003</DOCNO>
<ORIGINALFILE>/1385/851216/news/_adabh.htm</ORIGINALFILE>
<ISSUE>چهارشنبه 16 اسفند 1385 - سال چهاردهم - شماره4224 - Mar 7, 2007</ISSUE>
<DATE calender="Western">2007-03-07</DATE>
<DATE calender="Persian">1385/12/16</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
اخبار كوتاه
</TITLE>
<TEXT>
تشكيل بانك اطلاعات شعرا: معاون هنري وزارت ارشاد از تشكيل بانك اطلاعات شعراي كشور در سال آينده خبر داد. وي در آيين افتتاحيه جشنواره سراسري شعر علوي، ارزشيابي شعراي كشور، بررسي شعرهاي فرهنگي و توسعه جشنواره علوي را از برنامه هاي اين بانك خواند.
دفتر شعر جديدي از قيصر امين پور: قيصر امين پور به دفتر شعر به قول پرستوها 3 شعر جديد براي نوجوانان اضافه كرده كه قرار است نشر افق در سال آينده آن را چاپ كند. ترانه اي براي آشتي، سرود ماه مهر و ترانه اي براي درخت، نام اين 3 شعر جديد اين دفترند.
تله تئاتر جديد رحمانيان: پس از نيمكت و توي گوش سالمم زمزمه كن، محمد رحمانيان با ساختاري مشابه مجموعه مادرخوانده ها را براي شبكه يك مي سازد.
150 فيلم در جشنواره فيلم هاي كودك و نوجوان همدان: بيش از 100 فيلم خارجي و 50 فيلم ايران متقاضي حضور در بيست ويكمين جشنواره بين المللي فيلم هاي كودكان و نوجوانان هستند. مهلت ارسال اين آثار تا 25 اسفند ماه اعلام شده است.
آغاز كنگره بين المللي شعر نبوي: نخستين كنگره بين المللي شعر نبوي از امروز به مدت 2 روز در مشهد آغاز مي شود. يك هزار و 985 شاعر از داخل و خارج كشور با ارائه 3 هزار و 100 اثر در اين كنگره حضور دارند.
بوش فيلم مي سازد: جورج بوش مي خواهد فيلمي مستند از سياست ها و علايقش بسازد. اين فيلم با استفاده از پاورپوينت ساخته مي شود.
داود رشيدي رئيس جديد انجمن بازيگران: داود رشيدي رئيس شوراي مركزي انجمن بازيگران سينما شد. مريلا زارعي دبير هيأت اجرايي و مسئول مالي، علي دهكردي مسئول امور رفاهي، حبيب دهقان نسب منشي و مسئول امور فرهنگي، مهدي ميامي مسئول روابط عمومي، افسانه چهره آزاد و فريده سپاه منصور اعضاي اصلي شدند.
تكذيب فيلمبرداري مجدد: سعيد سهيلي خبر فيلمبرداري مجدد سنگ كاغذ قيچي را تكذيب كرد. وي اعلام كرد اين فيلم كامل است و به تغيير نياز ندارد. حميد اعتباريان تهيه كننده اين فيلم گفته بود، ممكن است تغييراتي در حدود 10 تا 15 ثانيه در آن ايجاد شود.
</TEXT>
</DOC>
<DOC>
<DOCID>HAM2-851216-004</DOCID>
<DOCNO>HAM2-851216-004</DOCNO>
<ORIGINALFILE>/1385/851216/news/_adabh.htm</ORIGINALFILE>
<ISSUE>چهارشنبه 16 اسفند 1385 - سال چهاردهم - شماره4224 - Mar 7, 2007</ISSUE>
<DATE calender="Western">2007-03-07</DATE>
<DATE calender="Persian">1385/12/16</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
اسپانيايي ها صد سال تنهايي را با هم خواندند
</TITLE>
<TEXT>
گروه ادب و هنر - همزمان با چهلمين سال انتشار صد سال تنهايي، بيست وپنجمين سال اهداي جايزه نوبل و از همه مهم تر، هشتادمين سال تولد گابريل گارسيا ماركز، دولت اسپانيا مراسم باشكوهي براي گراميداشت اين نويسنده كلمبيايي شهير برگزار كرد.
در اين مراسم باشكوه، تعداد زيادي از طرفداران گابو با شركت در يك حركت جالب ادبي كه مشابه يك ماراتن انجام شد، كتاب صد سال تنهايي او را به صورت دسته جمعي مطالعه كردند. اين برنامه پنجم مارس(برابر با چهاردهم اسفند)يعني يك روز پيش از روز تولد ماركز در اسپانيا برگزار شد و درحالي كه چهره هاي بسيار سرشناسي در حوزه هاي مختلف حضور داشتند، ماريا ترزا فرناندز دي لاوگا، معاون نخست وزير اسپانيا، نخستين جملات شاهكار اين نويسنده كلمبيايي را با صداي بلند قرائت كرد. پس از او 80 تن از ديگر حاضران پرشمار برنامه، هركدام به مدت 15 دقيقه، صد سال تنهايي را خواندند و نظير يك مراسم مذهبي باشكوه، كتاب بي مانند ماركز را دوره كردند.
صد سال تنهايي تاكنون به بيش از 30 زبان ترجمه شده در بيش از 30 ميليون نسخه منتشر شده است. اما شهرت و محبوبيت ماركز 80 ساله، حالا با گذشت 40 سال از انتشار اين كتاب، به هيچ روي كاهش نيافته است. حتي گابو، آن چنان معروف و محبوب است كه در كلمبيا، حتي رانندگان اتومبيل هاي مسافركش نيز به اين كه يك بار او را سوار كرده اند، مي بالند، انگار گابو دست كم يك بار تمام تاكسي هاي كلمبيا را امتحان كرده است!
علاوه بر اسپانيا كه ماركز با نوآوري هاي شگفت انگيزش در زبان اسپانيايي، حق بزرگي بر گردن آن دارد، بسياري از كشورهاي ديگر نيز امسال براي ماركز برنامه هاي بزرگداشت مي گيرند. آن چنان كه در ايران نيز قرار است برنامه هايي با حضور خود او در ارديبهشت سال 86 برگزار شود.
</TEXT>
</DOC>
<DOC>
<DOCID>HAM2-851216-005</DOCID>
<DOCNO>HAM2-851216-005</DOCNO>
<ORIGINALFILE>/1385/851216/news/_adabh.htm</ORIGINALFILE>
<ISSUE>چهارشنبه 16 اسفند 1385 - سال چهاردهم - شماره4224 - Mar 7, 2007</ISSUE>
<DATE calender="Western">2007-03-07</DATE>
<DATE calender="Persian">1385/12/16</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
پاسخ ارشاد به ناشران براي شركت نكردن در نمايشگاه كتابناشران ضرر مي كنند
</TITLE>
<TEXT>
گروه ادب و هنر - مناقشه اتحاديه ناشران و كتابفروشان تهران با ارشاد بر سر دوپاره  شدن بيستمين نمايشگاه بين المللي كتاب كماكان ادامه دارد.
ناشران، برپايي نمايشگاه كتاب در 2 منطقه مجزا را مناسب نمي دانند و معتقدند اين مساله نه به نفع مردم است و نه ناشران و از اين رو تشكل هاي فعال آنها شركت در نمايشگاه را طي نامه اي سرگشاده تحريم كردند. در همين حال معاون فرهنگي ارشاد در مقابل اين حركت دسته جمعي ناشران گفته، عدم شركت گروهي از ناشران در بيستمين دوره از نمايشگاه بين المللي كتاب تهران به معناي اعطاي امتيازشان به ديگران است. پرويز شركت در جشنواره را براي ناشران امتيازي دانست كه عدم شركت آنها موجب از دست دادن آن مي شود.
محسن پرويز غير از اين نيز به دنبال راههاي ديگري براي ايستادن مقابل ناشران است چرا كه ديروز اعلام كرد كه ارشاد مي خواهد با گسترش نمايشگاه هاي كتاب استاني و شهرستاني و ارائه بن كتاب، راهي براي جايگزين كردن يارانه كاغذ بيابد. او روز گذشته در تبريز گفت: ارائه بن كتاب به صورت مستقيم مفاسدي دربر دارد كه بن ها بدون ورود به چرخه كتاب به پول نقد تبديل مي شود ولي با گسترش نمايشگاه هاي كتاب در سراسر كشور، از روش دوم براي توزيع يارانه استفاده مي كنيم. اتحاديه ناشران ديروز با برگزاري نشستي به وضعيت نشر امروز ايران پرداخت و عده اي از ناشران درباره تصميم تحريم اين اتحاديه صحبت كردند.
</TEXT>
</DOC>
<DOC>
<DOCID>HAM2-851216-006</DOCID>
<DOCNO>HAM2-851216-006</DOCNO>
<ORIGINALFILE>/1385/851216/news/_akhar.htm</ORIGINALFILE>
<ISSUE>چهارشنبه 16 اسفند 1385 - سال چهاردهم - شماره4224 - Mar 7, 2007</ISSUE>
<DATE calender="Western">2007-03-07</DATE>
<DATE calender="Persian">1385/12/16</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
عكس روز
</TITLE>
<TEXT>


عكس: خبرگزاري فرانسه‎/ ليونل هيلينگ
ديروز اعلام شد از سال 1998 تا كنون بيش از 3 ميليون نفر در كشور جمهوري دمكراتيك كنگو بر اثر جنگ،  گرسنگي و بيماري جان خود را از دست داده اند. در عكس، جنگزده هاي اين كشور در كنار نيروهاي حافظ صلح سازمان ملل كه از كشور هند هستند ديده مي شوند.
</TEXT>
</DOC>
<DOC>
<DOCID>HAM2-851216-007</DOCID>
<DOCNO>HAM2-851216-007</DOCNO>
<ORIGINALFILE>/1385/851216/news/_akhar.htm</ORIGINALFILE>
<ISSUE>چهارشنبه 16 اسفند 1385 - سال چهاردهم - شماره4224 - Mar 7, 2007</ISSUE>
<DATE calender="Western">2007-03-07</DATE>
<DATE calender="Persian">1385/12/16</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
در شهر چه خبر
</TITLE>
<TEXT>
نرخ سيم كارت
در بازار تهران، بهاي خريد سيم كارت صفر با كدهاي دو، سه، چهار، پنج، شش و هفت به ترتيب حدود 460 هزار تومان، 410 هزار تومان، 310 هزار تومان، 350 هزار تومان، 340 هزار تومان و 290 تا 300 هزار تومان بود. همچنين بهاي فروش سيم كارت صفر با انواع كدهاي دو، سه، چهار، پنج، شش و هفت به ترتيب حدود 475 هزار تومان، 420 هزار تومان320، تا 330 هزار تومان360، هزار تومان، 350 هزار تومان و 310 هزار تومان بود. سيم كارت كاركرده دولتي نيز 10 تا 20 هزار تومان كمتر از اين قيمت ها خريد و فروش مي شود.
محدوديت موتور سواران
امروز آزاد راه اصفهان - فولاد شهر براي موتورسواران به عنوان منطقه ممنوعه تعيين شد. علاقه مندان به تماشاي ديدار تيم هاي فوتبال سپاهان و الاتحاد سوريه مي توانند با استفاده از وسايل نقليه عمومي در اين محور رفت و آمد كنند. مسئولان استان اصفهان??? دستگاه اتوبوس براي انتقال تماشاگران و علاقه مندان به تماشاي اين ديدار درنظرگرفته اند.
احتمال سقوط بهمن
بهمن هاي زمستان امسال علاقه اي به ماه مياني فصل زمستان نداشتند و به جاي بهمن ماه، بيشتر در اسفند فرو ريختند. از استان مازندران نيز خبر مي رسد با كاهش 12درجه ا   ي دما احتمال سقوط بهمن درمسير هاي كوهستاني اين استان افزايش يافته است بنابراين علاوه بر رانندگان، كوهنورداني كه قصد كوهنوردي و صعود به ارتفاعات برفگير منطقه را دارند تا روز پنجشنبه به اين مناطق سفر نكنند. ستاد حوادث و سوانح غيرمترقبه مازندران به طوفاني شدن دريا و طغيان رودخانه ها نيز اشاره كرد و از همه صيادان خواست تا با رعايت نكات ايمني تمهيدات لازم را براي حفظ تجهيزات صيادي انجام دهند.
سالاد ماهي
بزرگترين سالاد ماهي كشور به وزن??? كيلوگرم در مراسم پاياني نمايشگاه شيلات و عرضه محصولات آبزي خراسان رضوي ديروز در مشهد طبخ شد. اين سالاد متشكل از ماهي، سبزيهاي معطر، نخود فرنگي، سيب زميني و مانند آن بود كه ميان شركت كنندگان توزيع شد. در اين نمايشگاه?? نفر از بانوان مشهدي در مسابقه بهترين آشپزي آبزيان شركت كردند كه در پايان به?? نفر از افرادي كه بهترين ماهي را از نظر طعم و عطر و تزئينات طبخ كرده بودند، جوايزي اهدا شد. همچنين به غرفه داران نمايشگاه و??? نفر از كودكاني كه در زمينه شيلات نقاشي كرده بودند جوايزي اهدا شد.
ماهي دودي ممنوع
بعد از ماهي  قرمز اين بار نوبت ماهي  دود ي بود كه با تابلوي ورود ممنوع سفره هاي شب عيد روبرو شود. به نظر مي رسد ماهي  دودي ها نيز از عوامل بيماري  زا عاري نيستند و به اعتقاد رئيس مجمع بهداشت مواد غذايي جامعه دامپزشكان تهران اغلب ميكروب ها از جمله عامل بيماري بوتوليسم و انواع كپك ها مي توانند داخل محوطه شكمي ماهي هاي دودي و نمك سود شده رشد كرده و سبب بروز مسموميت و عوارض گوارشي در فرد مصرف كننده شوند. بنابراين ماهي بايد از مراكز معتبر داراي پروانه هاي لازم از سوي سازمان دامپزشكي بوده تهيه و از خريد آن به صورت متفرقه و از خودروها و كانتينرهاي مستقر در سطح شهر به دليل شرايط نامناسب نگهداري آن، خودداري شود.
</TEXT>
</DOC>
<DOC>
<DOCID>HAM2-851216-008</DOCID>
<DOCNO>HAM2-851216-008</DOCNO>
<ORIGINALFILE>/1385/851216/news/_akhar.htm</ORIGINALFILE>
<ISSUE>چهارشنبه 16 اسفند 1385 - سال چهاردهم - شماره4224 - Mar 7, 2007</ISSUE>
<DATE calender="Western">2007-03-07</DATE>
<DATE calender="Persian">1385/12/16</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
بازار
</TITLE>
<TEXT>


ماجراي قيمت آجيل
برخلاف ديده ها و شنيده ها، برخي مسئولان اتحاديه خشكبار مي گويند قيمت تخمه شكسته است. اين در حالي است كه گراني 10 تا 20 درصدي تمامي اقلام آجيل و خشكبار، سريال تكراري بازار شب عيد را تشكيل مي دهد.
شايد وارد شدن ميادين ميوه و تره بار به صحنه عرضه آجيل با قيمت مناسب، در چند روز آينده كه حجم خريد به بالاترين ميزان مي رسد، ورق بازار را به نفع خريداران برگرداند اما تاكنون به علت نبود اطلاع رساني مناسب در مورد مراكز عرضه خشكبار داراي قيمت مناسب اين اتفاق نيفتاده است. به گفته سيدمصطفي حسيني رئيس اتحاديه خشكبار تهران، در اسفندماه سال جاري قيمت هر كيلو گردو در مقايسه با سال گذشته?? هزار ريال كاهش داشته و به??? هزار ريال رسيده است. وي مدعي شد: قيمت هركيلوگرم مغز بادام كه  سال گذشته حدود??? هزار ريال بود هم اكنون بين?? تا?? هزار ريال به فروش مي رسد.
</TEXT>
</DOC>
<DOC>
<DOCID>HAM2-851216-009</DOCID>
<DOCNO>HAM2-851216-009</DOCNO>
<ORIGINALFILE>/1385/851216/news/_akhar.htm</ORIGINALFILE>
<ISSUE>چهارشنبه 16 اسفند 1385 - سال چهاردهم - شماره4224 - Mar 7, 2007</ISSUE>
<DATE calender="Western">2007-03-07</DATE>
<DATE calender="Persian">1385/12/16</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
مسابقه با جايزه‎/42
</TITLE>
<TEXT>
ميزان بارندگي
ميزان بارندگي در كشور، چند ميلي متر در سال است؟
(پاسخ را در صفحه 26 بيابيد.)
a)200 ميلي ليتر b)250 ميلي ليتر
c)300 ميلي ليتر d)175 ميلي ليتر
نحوه شركت در مسابقه: شركت كنندگان بايد يكي از گزينه هاي a ,b ,c ,d را حداكثر تا ساعت 19 امروز به شماره 3000251 و دارندگان تلفن هاي تاليا و ايرانسل به شماره 09122029165 اس ام اس كنند. به حساب 10 نفر از افرادي كه پاسخ صحيح داده باشند(5 نفر از تهران و 5 نفر از شهرستان ها)جايزه نقدي واريز مي شود. شماره تلفن همراه برندگان با حذف 3 رقم آن(و جايگزين علامت * به جاي رقم هاي حذف شده)فردا در روزنامه چاپ مي شود و همكاران ما به منظور دريافت شماره حساب بانكي با آنها تماس مي گيرند.
شماره تلفن برندگان مسابقه 41



پاسخ صحيح مسابقه 41 گزينهc بود.
2 جايزه ويژه براي مشتركان sms خبري: هر روز 2 نفر از برندگان از ميان مشتركان sms خبري همشهري انتخاب مي شوند. اين مشتركان بايد در صورت شركت در مسابقه پس از تايپ گزينه صحيح(a, b, c, d)حروف sms را پس از آن درج و سپس ارسال كنند. گفتني است شانس مشتركان sms خبري، 10 برابر بيشتر از ساير شركت كنندگان است.
</TEXT>
</DOC>
<DOC>
<DOCID>HAM2-851216-010</DOCID>
<DOCNO>HAM2-851216-010</DOCNO>
<ORIGINALFILE>/1385/851216/news/_akhar.htm</ORIGINALFILE>
<ISSUE>چهارشنبه 16 اسفند 1385 - سال چهاردهم - شماره4224 - Mar 7, 2007</ISSUE>
<DATE calender="Western">2007-03-07</DATE>
<DATE calender="Persian">1385/12/16</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
فرهنگسرا
</TITLE>
<TEXT>
بازارچه هنري
فرهنگسراي انقلاب در آستانه فرارسيدن بهار طبيعت و به منظور ايجاد خوداشتغالي اقدام به برپايي بازارچه هنري كرده است. در اين بازارچه محصولات هنرهاي دستي(هويه كاري، گلسازي، شمع سازي و...)هنرهاي سنتي(گيپور بافي، مليله دوزي و...)و بسياري از اقلام مورد نياز عرضه مي گردد. علاقمندان مي توانند تا 25 اسفند از ساعت 8 تا 20 به فرهنگسراي انقلاب واقع در بزرگراه شهيد نواب صفوي- خيابان كميل شرقي مراجعه كنند.
نمايه در كتابخانه بهاران
كتابخانه بهاران با هدف دسترسي سريع و مناسب محققان، دانشجويان و اعضا به مقالات و مطالب مورد نياز پژوهشي، اقدام به راه اندازي بخش نمايه مقالات و نشريات كرد. اين بخش داراي امكانات رايانه اي بوده و نمايه نشريات از سال 1377 تا سال جاري را شامل مي گردد. مراجعه كنندگان مي توانند با انتخاب گزينه هاي مورد نظر مانند مقاله، گفتگو و نقد به مطالب مورد نياز دست يابند. علاقمندان به نشاني: خيابان ابوذر- انتهاي سجاد جنوبي ميدان بهاران- فرهنگسراي اقوام مراجعه كنند و يا با شماره تلفن هاي 66218568 و 66237470 تماس بگيرند.
</TEXT>
</DOC>
<DOC>
<DOCID>HAM2-851216-011</DOCID>
<DOCNO>HAM2-851216-011</DOCNO>
<ORIGINALFILE>/1385/851216/news/_bourse.htm</ORIGINALFILE>
<ISSUE>چهارشنبه 16 اسفند 1385 - سال چهاردهم - شماره4224 - Mar 7, 2007</ISSUE>
<DATE calender="Western">2007-03-07</DATE>
<DATE calender="Persian">1385/12/16</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
ناكامي خصوصي سازي در گام دوم
مپنا خريدار نداشت
</TITLE>
<TEXT>


گروه بورس دومين عرضه بزرگ سهام دولتي ديروز در بورس تهران با ناكامي مواجه شد.
سازمان بورس در اطلاعيه اي رسمي دليل اين ناكامي را به حد نصاب نرسيدن عرضه سهام اعلام كرده است. قرار بود در جريان مبادلات ديروز 3 درصد سهام مپنا در تالارهاي مبادلات سهام به فروش برسد. در همين حال رئيس هيأت عامل سازمان خصوصي سازي در پي فروش نرفتن سهام مپنا در بورس گفت:سهام دولتي را مفت حراج نمي كنيم.
غلامرضا حيدري كردزنگنه درباره عرضه سهام شركت مپنا در معاملات روز گذشته بورس تهران تاكيد كرد: ما سهم قابل واگذاري را حتي يك ريال كمتر از قيمت كارشناسي شده نمي فروشيم، و قطعا حاضر نيستيم اين سهام را به حراج بگذاريم. رئيس هيات عامل سازمان خصوصي سازي درباره دلايل معامله نشدن سهام شركت مپنا گفت: ما در هماهنگي با سازمان بورس و مسئولان شركت به يك قيمت معيني رسيده بوديم. در نتيجه چون درخواست هاي ارائه شده براي خريد سهام مپنا به حدنصاب اين قيمت نرسيد از فروش سهام مپنا خودداري كرديم. به گفته كرد زنگنه حداقل 250تومان براي قيمت هر سهم شركت مپنا در نظر گرفته شده بود.
كارشناسان معتقدند يكي از دلايل به فروش نرفتن سهام مپنا ارائه گزارش نه چندان مناسب مديران اين شركت پيش از عرضه سهام اين شركت در بورس بود، مشخص نيست كه دلايل مديران اين شركت براي ارائه چنين گزارشي پس از 2 سال تعويق در عرضه سهام اين شركت در بورس چه بوده است.
در همين حال سيدمهدي عقدايي مدير امور عرضه سهام سازمان خصوصي سازي نيز گفت: قرار بود تا 145ميليون سهم مپنا، عرضه شود اما به دليل به حدنصاب نرسيدن تقاضا هيچ معامله اي انجام نشد. وي افزود: تقاضاهاي موجود براي خريد سهام مپنا پايين تر از نرخ 250 تومان بود و فقط70 ميليون تقاضا براي خريد اين شركت وجود داشت.
آخرين گزارش هاي دريافتي حاكي از آن است كه عرضه سهام مپنا از ساعت 11 و 17 دقيقه ديروز با قيمت اوليه 130تومان آغاز شد و به 170تومان نيز رسيد، اما رشد قيمت براي خريد سهام مپنا در ساعت 12 تنها به 150تومان رسيد و به رغم آنكه ساعات معاملات تا ساعت 13 تمديد شد، اما در نهايت سهام مپنا خريداري نداشت.
اين رويداد در حالي رخ مي دهد كه نام شركت مپنا نزديك به 2 سال است كه در بورس درج شده اما هر بار بنا به دلايلي عرضه سهام اين شركت به تعويق افتاد، پيش از اين قرار بود، تا سهام مپنا در تابستان سال گذشته در بورس عرضه شود اما اين عرضه از آن زمان تاكنون به تعويق افتاده بود. قرار بود تا عرضه سهام اين شركت روز گذشته براي اولين بار پس از پذيرش نام شركت در فهرست شركت هاي پذيرفته شده در بورس به عنوان دومين واگذاري بزرگ سال انجام شود كه اين معامله صورت نگرفت.
</TEXT>
</DOC>
<DOC>
<DOCID>HAM2-851216-012</DOCID>
<DOCNO>HAM2-851216-012</DOCNO>
<ORIGINALFILE>/1385/851216/news/_bourse.htm</ORIGINALFILE>
<ISSUE>چهارشنبه 16 اسفند 1385 - سال چهاردهم - شماره4224 - Mar 7, 2007</ISSUE>
<DATE calender="Western">2007-03-07</DATE>
<DATE calender="Persian">1385/12/16</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
معامله پارسيان انجام نشد
</TITLE>
<TEXT>


گروه بورس- با انجام نشدن معامله سهام بانك پارسيان در معاملات روز گذشته حلقه ناكامي هاي بورس تكميل شد.
بر اساس اين گزارش قرار بود ديروز هركدام از شركت هاي ايران خودرو ديزل و گواه يك درصد از سهام بانك پارسيان معادل 100 ميليون سهم اين بانك(جمعاً 2 درصد)را به قيمت هر سهم هزار و 927 ريال عرضه كنند كه بر اساس آخرين اطلاعات دريافتي هيچ معامله اي بر روي سهام اين بانك انجام نشد. به اين ترتيب با شكست خصوصي سازي در فروش سهام مپنا، حلقه ناكامي هاي عرضه سهام در مبادلات روز گذشته تكميل شد. بر اساس اين گزارش در مبادلات ديروز شركت هاي چادرملو و الكتريك خودرو شرق هركدام با 5/5 ميليون سهم معامله شده از بيشترين حجم معاملات در بورس برخوردار بودند. سرمايه گذاري بهمن نيز پس از اين دو شركت با معامله 4 ميليون و 200 هزار سهمش در رتبه سوم قرار گرفت. بانك پارسيان، ايران خودرو و تكنوتار نيز در معاملات ديروز به ترتيب با 175، 105 و 42 خريدار عنوان هاي اول تا سوم پرطرفدارترين سهام بورس را از آن خود كردند.
افت دوباره شاخص
شاخص كل بورس تهران نيز بار ديگر با 4 واحد كاهش مواجه شد. در داد و ستدهاي ديروز دو شركت سرمايه گذاري غدير و بانك كارآفرين بيشترين نقش را در سقوط شاخص داشتند به طوري كه كاهش ارزش سهام اين دو شركت در مجموع 5 واحد شاخص بورس را پايين كشيد.
</TEXT>
</DOC>
<DOC>
<DOCID>HAM2-851216-013</DOCID>
<DOCNO>HAM2-851216-013</DOCNO>
<ORIGINALFILE>/1385/851216/news/_bourse.htm</ORIGINALFILE>
<ISSUE>چهارشنبه 16 اسفند 1385 - سال چهاردهم - شماره4224 - Mar 7, 2007</ISSUE>
<DATE calender="Western">2007-03-07</DATE>
<DATE calender="Persian">1385/12/16</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
آخرين نمادهاي متوقف در بازار سهام
</TITLE>
<TEXT>
گروه بورس - نماد مبادلاتي يك شركت بورس در پايان معاملات ديروز متوقف شد.
به اين ترتيب سهام گسترش ماشين آلات عمراني و زراعي ايران براي برگزاري مجمع عمومي عادي به طور فوق العاده به منظور انتخاب اعضاي هيأت مديره و مجمع عمومي فوق العاده به منظور تغيير نام شركت، به طور موقت از چرخه معاملات بورس خارج شد. در پايان معاملات روز دوشنبه نيز نماد مبادلاتي شركت هاي شيشه و گاز و سرماآفرين براي برگزاري مجمع عمومي فوق العاده به منظور تصميم گيري در خصوص افزايش سرمايه و نماد مبادلاتي شركت هاي صنايع ريخته گري ايران، زامياد و گسترش و دامپروري مگسال، براي تعديل پيش بيني سود متوقف شد.
</TEXT>
</DOC>
<DOC>
<DOCID>HAM2-851216-014</DOCID>
<DOCNO>HAM2-851216-014</DOCNO>
<ORIGINALFILE>/1385/851216/news/_bourse.htm</ORIGINALFILE>
<ISSUE>چهارشنبه 16 اسفند 1385 - سال چهاردهم - شماره4224 - Mar 7, 2007</ISSUE>
<DATE calender="Western">2007-03-07</DATE>
<DATE calender="Persian">1385/12/16</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
استعفاي مديرعامل شستا تاييد نشد
</TITLE>
<TEXT>
گروه بورس- در حالي كه روز گذشته خبر استعفاي محمدرضا كبوراني مديرعامل شركت سرمايه گذاري تأمين اجتماعي(شستا)بر روي خروجي خبرگزاري ها قرار گرفت دفتر اين شركت موضوع استعفاي وي را منتفي دانست.
براساس اين گزارش روز گذشته برخي خبرگزاري ها از استعفاي مديرعامل شركت سرمايه گذاري تأمين اجتماعي خبر دادند خبرنگار همشهري در تماس با دفتر مديرعامل شستا صحت اين خبر را جويا شد كه اين دفتر موضوع استعفاي كبوراني را منتفي دانست اما در عين حال از ذكر واژه  تكذيب براي انتشار اين خبر امتناع كرد.
شركت سرمايه گذاري تأمين اجتماعي(شستا)در مجموع 14 تا 17 درصد كل ارزش بازار سهام تهران را در اختيار خود دارد، براين اساس هرگونه تحولي در مديريت اين شركت بر بازار سهام تأثيري عميق برجاي مي گذارد.
</TEXT>
</DOC>
<DOC>
<DOCID>HAM2-851216-015</DOCID>
<DOCNO>HAM2-851216-015</DOCNO>
<ORIGINALFILE>/1385/851216/news/_bourse.htm</ORIGINALFILE>
<ISSUE>چهارشنبه 16 اسفند 1385 - سال چهاردهم - شماره4224 - Mar 7, 2007</ISSUE>
<DATE calender="Western">2007-03-07</DATE>
<DATE calender="Persian">1385/12/16</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
دعوت سهامداران سرمايه گذاري ملي
</TITLE>
<TEXT>
گروه بورس- شركت سرمايه گذاري ملي ايران از سهامداران خود براي حضور در مجمع عمومي عادي سالانه دعوت كرد. اين شركت با صدور اطلاعيه اي اعلام كرد، مجمع عمومي سالانه شركت در روز چهارشنبه 23 اسفند ماه ساعت 15 در مركز همايش هاي رازي برگزار خواهد شد.
</TEXT>
</DOC>
<DOC>
<DOCID>HAM2-851216-016</DOCID>
<DOCNO>HAM2-851216-016</DOCNO>
<ORIGINALFILE>/1385/851216/news/_bourse.htm</ORIGINALFILE>
<ISSUE>چهارشنبه 16 اسفند 1385 - سال چهاردهم - شماره4224 - Mar 7, 2007</ISSUE>
<DATE calender="Western">2007-03-07</DATE>
<DATE calender="Persian">1385/12/16</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
عرضه3.7 درصد از حق تقدم چادرملو
</TITLE>
<TEXT>
گروه بورس 3.75 درصد از حق تقدم سهام شركت معدني و صنعتي چادرملو 20 اسفند ماه در بورس عرضه مي شود.
براساس اطلاعيه اي كه ديروز در بورس تهران منتشر شد، شركت كارگزاري سهام عدالت 37 ميليون و 500 هزار سهم اين شركت را يكجا و نقد عرضه مي كند. قيمت پايه هر سهم براساس قيمت درج شده در تابلوي يك روز پيش از عرضه عمده تعيين مي شود.
سرمايه مصوب شركت 2 هزار ميليارد ريال منقسم به دو ميليارد سهم و حق تقدم هزار ريالي است.
</TEXT>
</DOC>
<DOC>
<DOCID>HAM2-851216-017</DOCID>
<DOCNO>HAM2-851216-017</DOCNO>
<ORIGINALFILE>/1385/851216/news/_bourse.htm</ORIGINALFILE>
<ISSUE>چهارشنبه 16 اسفند 1385 - سال چهاردهم - شماره4224 - Mar 7, 2007</ISSUE>
<DATE calender="Western">2007-03-07</DATE>
<DATE calender="Persian">1385/12/16</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
روندها
لحظه هاي بازار در روز عرضه مپنا
</TITLE>
<TEXT>
گروه بورس- با توجه به انتظار بازار براي عرضه اوليه سهام شركت هاي مپنا و فولادمباركه، برخي سهامداران ديروز اقدام به عرضه تعدادي ديگر از سهام كردند. نماد مديريت پروژه هاي نيروگاهي ايران(مپنا)كه از شروع معاملات ديروز قرار بود براي اولين بار در بورس اوراق بهادار عرضه شود با تقاضاي بين 1300 الي 1800ريال مواجه بود ولي سهامدار عمده حاضر به عرضه در اين قيمت ها نشد. از ديگر سو تقاضايي نيز براي اين سهم در قيمت هاي حدود 2500 ريال وجود نداشت. در ساعات پاياني معاملات شركت اقدام به عرضه حدود 500 هزار سهم در قيمت مذكور كرد. خريدار اين تعداد سهام شركتهاي سرمايه گذاري ملي و كارگزاري بانك صادرات بودند كه در پايان اين معامله نيز به دليل دور بودن از محدوده تقاضاهاي بازار باطل شدند. طولاني شدن روند عرضه اوليه مپنا باعث شد ساعت معاملات نيز نيم ساعت تمديد شود.
در اين روز گروه خودرو با فشار از سوي سهامداران مواجه بود به طوري كه قيمت پيشنهادي عرضه كنندگان حتي به پايين تر از قيمت بازارگردانان اين شركت ها نيز رسيد و باعث به وجود آمدن صف فروش براي تعدادي از نماد شركتهاي خودروسازي شد.
</TEXT>
</DOC>
<DOC>
<DOCID>HAM2-851216-018</DOCID>
<DOCNO>HAM2-851216-018</DOCNO>
<ORIGINALFILE>/1385/851216/news/_diet.htm</ORIGINALFILE>
<ISSUE>چهارشنبه 16 اسفند 1385 - سال چهاردهم - شماره4224 - Mar 7, 2007</ISSUE>
<DATE calender="Western">2007-03-07</DATE>
<DATE calender="Persian">1385/12/16</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
گفت و گو با رئيس بيمارستان كودكان مفيد درحاشيه كنگره سراسري اورژانس هاي كودكان
يك تا چهارسال، اوج آسيب پذيري
دكتر غروبي معتقد است اكثر اورژانس هاي كودكان، قابل پيشگيري استدكتر فرنوش صفوي فر عكس: جواد گلزار
</TITLE>
<TEXT>


خبرنگاران همه جمع اند. از راديو گرفته تا شبكه خبر تلويزيون و خبرگزاري هاي مختلف. حتي يكي دو روزنامه اقتصادي هم براي گزارش گرفتن از كنگره اورژانس هاي طب كودكان خبرنگار فرستاده اند. يكي از آنها مي پرسد تعداد اورژانس هاي اطفال در ايران چندتاست، يكي ديگر مي پرسد ميزان مرگ و مير كودكان در اورژانس هاي كشور چقدر است، ديگري پيشنهاد مي دهد مركز امداد اورژانس ها يا همان 115 ويژه كودكان راه اندازي شود... اما بيشتر سوال ها از آمار و اعداد، بي پاسخ مي ماند.
دومين كنگره سراسري اورژانس هاي طب كودكان با همكاري دانشگاه علوم پزشكي شهيد بهشتي و بيمارستان مفيد، از 14 تا 18 اسفندماه در تالار بين المللي ابن سينا دانشگاه علوم پزشكي شهيد بهشتي در حال برگزاري است. در حاشيه كنگره، چند سوال از دكتر جواد غروبي، فوق تخصص جراحي كودكان و رئيس بيمارستان كودكان مفيد مي پرسيم.
*  به نظر شما چند درصد از كودكاني كه به اورژانس مراجعه مي كنند، واقعا مشكل اورژانس دارند؟
- شايع ترين شكايتي كه والدين بچه ها را به اورژانس مي آورند، دل درد است. اين را هم آمار بيمارستان هاي داخلي ما نشان مي دهد و هم آمارهاي جهاني. علت هاي مختلفي مي تواند باعث دل درد در كودكان شود. شايع ترين علت شكم حاد در كودكان، آپانديسيت است كه درمان آن جراحي است. البته اين در بزرگسالان هم هست و شايع است، اما يك نمونه ديگر كه فقط در كودكان ديده مي شود، انواژيناسيون يا درهم رفتگي جدار روده است. سن شايع انواژيناسيون، از 5 ماهگي تا 9 ماهگي است. اين يك علت مهم مراجعه به اورژانس محسوب مي شود. از علل ديگر مي توان به آترزي اشاره كرد كه به معناي تشكيل ناكامل روده است كه مي تواند تظاهر اورژانس داشته باشد و نياز به عمل جراحي دارد.
* اما دل درد همه بچه هايي كه به اورژانس آورده مي شوند كه اورژانس نيست و همه شان هم نياز به جراحي ندارند. درست است؟
- درست است. علت هاي مختلفي مي توانند مثلا باعث دل درد شوند كه تنها برخي از آنها ممكن است نياز به جراحي داشته باشند. علت دل درد ممكن است يك نفخ يا كوليك ساده باشد كه خود به خود خوب مي شود و نگراني هم ندارد. ممكن است علتش يك اسهال و استفراغ يا گاستروانتريت باشد كه نياز به مايع درماني دارد. يعني علت هاي غير جراحي و خوش خيم كه مي توان گفت اكثر آنها هم اورژانسي نيستند، به غير از مواردي كه مثلا اسهال بتواند باعث كم آبي شديد بچه شود و به اصطلاح او را به مرحله شوك ببرد. كم شدن مايعات بدن و ايجاد شوك هم يك اورژانس محسوب مي شود، چه در كودكان وچه در بزرگسالان.
* پس لازم نيست هر وقت بچه دل درد گرفت او را به اورژانس بياوريم.
- البته همين طور است. هر دل دردي نياز به مراجعه ندارد. اما علائمي هست كه خانواده ها اگر با آن مواجه شدند، يعني اين دل درد بايد بررسي شود و اي بسا نشانه اي باشد از يك مورد اورژانس در كودك. بنابراين بچه بايد به دقت زير نظر باشد كه اگر اين علائم وجود داشت، حتما مراجعه شود.
* اين علائم خطر را توضيح مي دهيد؟
- دل دردي كه ناگهاني باشد، يعني مي بيني بچه اي كه تا الان خوب بوده، ناگهان حالش بد شد و دل درد پيدا كرد، بايد بررسي شود. اگر درد بچه بهتر نشد و در طي زمان بدتر هم شد، باز نشانه اي از يك مشكل جدي است. وجود استفراغ، به خصوص استفراغ صفراوي، باز يك علامت مهم است. اگر همراه دل درد تب هم وجود داشته باشد، باز نياز به بررسي هاي بيشتر دارد و بايد مراجعه كنند. عدم دفع گاز و مدفوع هم ممكن است نشانه اي از انسداد روده باشد و حتما بايد آن را پيگيري كرد.
* در مورد حوادث چطور؟ آيا لازم است در هر حادثه اي بچه را به اورژانس كودكان بياوريم؟
- جواب دادن به اين سوال كمي سخت است. سوانح و حوادث يكي از مهم ترين دلايل مراجعه به اورژانس ها هستند كه تعداد قابل توجهي از اين گونه كودكان هم به جراحي نياز پيدا مي كنند. يادم مي آيد چند وقت پيش بچه اي را به بيمارستان آورده بودند با حال عمومي بد و دل درد كه معاينه و بررسي هاي ما نشان داد خونريزي داخلي دارد. در اتاق عمل متوجه شديم طحال او خونريزي نسبتا قديمي دارد و يك لخته زير كپسول طحال وجود دارد. مجبور شديم طحال او را در بياوريم.
* براي پيشگيري از سوانح و حوادث در كودكان چه توصيه اي داريد؟
- خوشبختانه اكثر اين موارد قابل پيشگيري اند. در درجه اول خانه ها بايد طوري ساخته شود كه براي بچه ها ايمن باشد. يعني احتمال بروز حادثه را براي آنها به حداقل برساند. دكور خطرناك، اختلاف سطح، حتي فرشي كه روي سراميك و سنگ پهن شده و خيلي راحت روي آن ليز مي خورد، همه اينها مي تواند باعث بروز حوادث براي بچه ها شود. بايد همه اين عوامل را شناسايي كنيم و قبل از حادثه، آنها را رفع كنيم. گاهي رعايت يك نكته كوچك مي تواند اهميت زيادي داشته باشد. مثلا همين كه موقع پخت و پز دسته ماهي تابه را به طرف بيرون اجاق نگذاريم. بچه مي تواند اين دسته را بگيرد و محتويات داغ آن را روي سرش خالي كند. همين دو هفته پيش خواهر و برادري را به اورژانس بيمارستان مفيد آوردند، يكي هشت سال و نيمه و يكي نه سال و نيمه. اينها داشتند روي استخر خانه كه آب آن يخ زده بود بازي مي كردند كه ناگهان يخ مي شكند و هر دو در آب مي افتند. پدر و مادر هم توي خانه بودند و متوجه ماجرا نمي شوند. بعد از نيم ساعت تازه متوجه غيبت بچه ها مي شوند و دنبال آن ها مي گردند. روسري بچه را روي آب مي بينند و مي فهمند كه چه اتفاقي افتاده است.
</TEXT>
</DOC>
<DOC>
<DOCID>HAM2-851216-019</DOCID>
<DOCNO>HAM2-851216-019</DOCNO>
<ORIGINALFILE>/1385/851216/news/_diet.htm</ORIGINALFILE>
<ISSUE>چهارشنبه 16 اسفند 1385 - سال چهاردهم - شماره4224 - Mar 7, 2007</ISSUE>
<DATE calender="Western">2007-03-07</DATE>
<DATE calender="Persian">1385/12/16</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
اخبار كوتاه
</TITLE>
<TEXT>
حذف كامل جوش شيرين نانوايي ها از اول 86 - مديركل دفتر بهبود تغذيه وزارت بهداشت از حذف كامل جوش شيرين نان ها و غني سازي همه آ ردهاي توليدي كشور از ابتداي سال 86 خبر داد. وي گفت: همه نانوايي هاي كشور ملزم شده اند حداكثر تا پايان امسال مصرف جوش شيرين را در تهيه نان به طور كامل حذف كنند در غير اين صورت از اول سال آينده نانواهاي متخلف به سازمان تعزيرات معرفي مي شوند.
افزايش 70 درصدي هزينه بيماران خاص - كاهش 2 درصدي سرانه درمان باعث افزايش 70 درصدي هزينه درمان بيماران خاص نظير تالاسمي ها و هموفيلي ها، در سال آينده خواهد شد. دكتر محمود هادي پور، رئيس هيأت مديره انجمن تالاسمي ايران در گفتگو با مهر افزود: براي سال آينده علاوه بر ضرورت افزايش سرانه درمان بايد بودجه اختصاص يافته به انبار ذخيره دارويي به گونه اي تنظيم شود كه تأثيري در بودجه اصلي خريد دارو نداشته باشد.
28 ميليون ايراني تحت مراقبت سلامت روان - رئيس اداره سلامت وزارت بهداشت گفت: 5/28 ميليون ايراني در شهر و روستا تحت پوشش مراقبتهاي سلامت روان هستند كه از اين تعداد حدود 226 هزار نفر بيمار رواني شناخته شده اند و تحت مراقبت فعال هستند. آفرين رحيمي موقر، افزود: با توجه به فعال بودن شبكه بهداشت در روستاها و شهرهاي كوچك حدود 90 درصد جمعيت روستاها و شهرهاي كوچك تحت پوشش مراقبت و غربالگري بهداشت روان هستند اما در شهرها به علت نبود اين شبكه سطح پوشش در حدود 30 درصد است.
15 درصد بودجه حوادث براي هلال احمر - دكتر مسعود خاتمي، رئيس جمعيت هلال احمر گفت: طي مراحل تصويب لايحه بودجه سال 86، پيشنهاد اختصاص 15 درصد بودجه حوادث كشور به هلال احمر از سوي نمايندگان مجلس ارائه شده كه در صورت تصويب نهايي در مجلس، اختصاص چنين بودجه اي براي سال آتي هلال احمر گامي مؤثر در جهت افزايش توان تجهيزاتي و امدادي اين جمعيت خواهد بود.
</TEXT>
</DOC>
<DOC>
<DOCID>HAM2-851216-020</DOCID>
<DOCNO>HAM2-851216-020</DOCNO>
<ORIGINALFILE>/1385/851216/news/_diet.htm</ORIGINALFILE>
<ISSUE>چهارشنبه 16 اسفند 1385 - سال چهاردهم - شماره4224 - Mar 7, 2007</ISSUE>
<DATE calender="Western">2007-03-07</DATE>
<DATE calender="Persian">1385/12/16</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
محققان مي گويند
</TITLE>
<TEXT>
مسكن  بي رويه براي قلب خطر دارد
اين مسكن هايي كه روزي يك مشت آنها را بالا مي اندازيم،نه تنها نقل و نبات نيست، بلكه كلي هم خطرهاي ريز و درشت دارد. به گفته محققان آمريكايي، مسكن هاي رايجي مانند آسپرين، ايبوپروفن و استامينوفن مي تواند باعث افزايش فشار خون شود و در نتيجه خطر ابتلا به بيماري قلبي را، به خصوص ميان مردان، بالا ببرد. به گزارش رويترز، محققان دريافتند مرداني كه چنين داروهايي را در بيشتر روزهاي هفته مصرف مي كنند، حدود يك سوم بيشتر از ساير مردان احتمال دارد كه به فشار خون بالا مبتلا شوند. در اين مطالعه ديده شد، احتمال ابتلا به فشار خون بالا در مرداني كه شش يا هفت روز هفته استامينوفن مصرف مي كنند نسبت به مرداني كه مسكن مصرف نمي كنند،?? درصد بيشتر است. در مورد آسپرين، اين احتمال?? درصد بيشتر بود. لازم به توضيح است كه اين هشدارها در مورد استفاده بي رويه و خودسرانه اين گونه داروهاست كه با دوز بالا مصرف مي شود. داروهايي مانند آسپيرين، به تجويز پزشك و با دوز پايين، مي توانند جلوي تشكيل لخته را بگيرند و به اين ترتيب از بروز يا عود حمله هاي قلبي يا مغزي جلوگيري كنند.
پوست، آينه ديابت
ضايعات پوستي، به شكل زوائد گوشتي زگيل مانند، كه اسكين تگ(ski tag)نام دارند، ممكن است نشانه وجود ديابت باشد. اسكين تگ نوعي تومور خوش خيم پوستي است كه 2 تا 3 ميلي متر قطر دارد و معمولاً در گردن و ناحيه چين هاي بزرگ افراد كهنسال ديده مي شود. دكتر عباس راثي متخصص پوست و عضو هيأت علمي دانشگاه علوم پزشكي ايران در اين باره به ايسنا گفته: تعداد اين ضايعات در افراد چاق دو برابر ديگر افراد است، ضمن اين كه مطالعات نشان مي دهد 52 درصد از افرادي كه 30 عدد از اين ضايعات را داشته اند، ديابت دارند. بنابراين توصيه ايشان به اين افراد آن است كه در اسرع وقت جهت بررسي بيشتر از لحاظ ديابت به پزشك مراجعه كنند.
گاز خردل پيرچشمي مي آورد
مجروحان شيميايي با گاز خردل 10 سال زودتر از ساير افراد يعني در سن 30 تا 33 سالگي به پيرچشمي دچار مي شوند. اين از نتايج مطالعه اي است كه دكتر محمدرضا فرتوك زاده متخصص چشم و رئيس بخش چشم دانشگاه علوم پزشكي ايران و همكارانشان انجام داده اند. در افراد عادي ميانگين سن بروز پيرچشمي 43 سال به بالاست، بررسي علائم و معاينه چشم مجروحان شيميايي با گاز خردل نشان داد، پيرچشمي در 5/99 درصد آنها در 33 سالگي بروز كرده است. به اين ترتيب اين افراد 10 سال زودتر از سايرين به پيرچشمي مبتلا مي شوند. در پيرچشمي قدرت تطابق دور و نزديك چشم از دست مي رود.
انسداد سيستم اشكي بي دليل نيست
اين كه در برخي افراد مجاري اشكي ملتهب مي شود و با بافت فيبروزه جايگزين مي شود، بي دليل نيست. معمولاً تنها كاري كه براي رفع اين بيماري مي شده، فقط برطرف كردن انسداد و به وجود آوردن يك مسير تازه با روش هاي گوناگون جراحي بوده است، اما يافته هاي جديد دكتر حسن قاسمي استاديار چشم دانشكده پزشكي دانشگاه شاهد و دكتر يونس لطفي استاديار گوش و حلق و بيني دانشگاه علوم بهزيستي و توانبخشي نشان مي دهد اين موضوع در بيشتر موارد به مشكل هاي ساختاري در بيني نظير انحراف تيغه مياني بيني، يا هيپوتروفي كرنه ها،  سينوزيت مزمن و يا ساير عوامل انسدادي نظير تومورها، بر مي گردد.انسداد مجاري اشكي از مشكلات رنج آور و در عين حال صعب العلاجي محسوب مي شود كه باعث عفونت هاي مكرر و اشك ريزش آزار دهنده در بيمار مي شود.
</TEXT>
</DOC>
<DOC>
<DOCID>HAM2-851216-021</DOCID>
<DOCNO>HAM2-851216-021</DOCNO>
<ORIGINALFILE>/1385/851216/news/_ejtem.htm</ORIGINALFILE>
<ISSUE>چهارشنبه 16 اسفند 1385 - سال چهاردهم - شماره4224 - Mar 7, 2007</ISSUE>
<DATE calender="Western">2007-03-07</DATE>
<DATE calender="Persian">1385/12/16</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
د
جشن عاطفه ها در كشاكش استعفا
امسال جشن عاطفه ها و كمك به نيازمندان در حالي برگزار مي شود كه نهاد متولي اين جشن درگير و دار تغيير و تحول است
</TITLE>
<TEXT>


گروه اجتماعي- جشن عاطفه ها امسال در گيرودار تغيير مديريت كميته امداد امام خميني(ره)برگزار مي شود.
صبح فردا جشن عاطفه ها در سراسر كشور براي جمع آوري كمك هاي مردمي و رساندن اين كمك ها بدست محرومين برپا خواهد شد.
در عين حال پس از اعلام استعفاي 2 روز قبل(دوشنبه)سرپرست اين نهاد و جانشيني انواري، معاون بين الملل وي، به نظر مي رسد اين نهاد با چالش هاي درون سازماني روبه رو بوده است چرا كه خبر استعفاي سرپرست از سوي حبيب الله عسگراولادي، رياست شوراي مركزي اين نهاد اعلام شد و از سوي خود نيري متني دال بر استعفا تاكنون منتشر نشده است.
در 28 سالي كه از فعاليت اين نهاد گذشته چگونگي فعاليت و نحوه نظارت بر ارائه خدمات كميته همواره بحث برانگيز بوده است.جمشيد پژويان، كارشناس مسائل اقتصادي، درباره فعاليت كميته امداد مي گويد: اين نهاد يك مؤسسه خيريه است كه فعاليت هاي گسترده  اي دارد و در كنار انجام اين فعاليت ها گاهي هم به انجام كارهاي حمايتي مي پردازد.پژويان با اشاره به اينكه اين نهاد در كمك رساني به مردم نيز موفق بوده است، افزود: انجام امور خيريه معمولا بوسيله سازمان هاي كوچك و متوسط انجام مي شود به اين ترتيب كه خيريه هاي كوچك با جمع آوري كمك از مردم و شناسايي برخي افراد آسيب پذير كمك هاي جمع آوري شده را ميان اين افراد تقسيم مي كنند.به اعتقاد اين اقتصاددان هر جامعه  نيازمند يك سيستم حمايتي خيلي گسترده با تشكيلات لازم از نظر مهارتي است كه بتواند بر اساس نيازهاي جامعه برنامه ريزي كند.
اين اقتصاد دان اجتماعي افزود: كميته امداد اگر بخواهد به يك سيستم حمايتي گسترده تبديل شود، نيازمند انجام تغييرات زيادي در ساختار و نحوه مديريت و برنامه ريزي است تا با استفاده از نيروهاي ماهر در شناسايي دقيق گروه ها تلاش كند.
پژويان شرط لازم براي يك سيستم حمايتي گسترده در كشور را برگزاري فراخوان دانست و توضيح داد: شرط لازم براي يك سيستم حمايتي گسترده دولتي برگزاري فراخوان در جذب افراد واجد شرايط است به اين ترتيب كه كميته امداد بايد با يك فراخوان عمومي نسبت به شناسايي افراد نيازمند اقدام و پس از آن نيازمندان شناسايي شده را با توجه به وظايف تعيين شده پوشش دهد.
به اعتقاد اين استاد دانشگاه در اين صورت كميته امداد به عنوان يك نهاد دولتي به فعاليتش ادامه داده و زير نظارت مداوم دولت از نظر چگونگي كمك رساني و كنترل دقيق هزينه ها قرار مي گيرد.گفتني است كه پس از برنامه ريزي هاي انجام شده براي ايجاد وزارت رفاه و تامين اجتماعي انتظار كارشناسان اين بود كه كميته امداد امام خميني(ره )زير نظر اين وزارتخانه قرار گرفته و به فعاليت ادامه دهد، اما بر خلاف انتظار، كميته امداد از نظارت وزارت رفاه دور ماند و عنوان بزرگترين ماهي بيرون مانده از تور وزارت رفاه را به خود گرفت. پس از آن مقرر شد كه وزارت رفاه با ارائه برنامه هايي، آمادگي خود را براي نظارت بر اين نهاد و برعهده گرفتن مسئوليت آن اعلام آمادگي كند.
چندي قبل در زمان تصدي وزارت رفاه از سوي پرويز كاظمي اين وزارتخانه رسما آمادگي اش را براي انجام اين كار اعلام كرد اما اين اعلام آمادگي هرگز مورد توجه قرار نگرفت و كميته امداد همچنان با بودجه دولتي و نيز استفاده از كمك هاي مردمي به فعاليت خارج از نظارت دولت ادامه مي دهد.
</TEXT>
</DOC>
<DOC>
<DOCID>HAM2-851216-022</DOCID>
<DOCNO>HAM2-851216-022</DOCNO>
<ORIGINALFILE>/1385/851216/news/_ejtem.htm</ORIGINALFILE>
<ISSUE>چهارشنبه 16 اسفند 1385 - سال چهاردهم - شماره4224 - Mar 7, 2007</ISSUE>
<DATE calender="Western">2007-03-07</DATE>
<DATE calender="Persian">1385/12/16</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
آموزش حقوق كودك به پليس در 12 استان كشور با همكاري يونيسف
پليس نوجوانان تشكيل مي شود
پليس ايران دانش و مهارت هاي برخورد با كودكان را فرا مي گيرد
</TITLE>
<TEXT>


گروه اجتماعي - نشست دومين سالگرد همكاري هاي مؤثر ميان يونيسف و نيروي انتظامي جمهوري اسلامي ايران با هدف حمايت پليس از كودكان و نوجوانان و استاندارد سازي رفتار پليس با نوجوانان برگزار شد.
به گزارش همشهري: در اين نشست سردار محمد تقي عصار معاون آموزشي ناجا گفت: در راستاي همكاري هاي مشترك بين نيروي انتظامي و پليس بيش از 500 نيروي پليس در 12 استان كشور در زمينه حقوق كودك و استانداردهاي بين المللي قضايي كودك آموزش ديده اند و يونيسف با حمايت از اين آموزش ها و ديگر اقدامات مشابه، نيروي انتظامي را در بهبود دانش فني و مهارت هاي عملي نيروهايش ياري كرده است. وي افزود: اين اقدام مشترك آغاز يك فرهنگ جديد است كه مي تواند اساس حركت هاي مؤثر در آينده باشد.
نيروي انتظامي 4 رويكرد اساسي را در اين مورد دنبال كرده است كه در مورد اول تلاش براين بوده كه آنچه مورد خواسته يونيسف است را با توجه به فرهنگ كشور به اجرا درآورد. در مرحله بعد اولويت را به 12 استان محروم و مرزي براي اين برنامه در نظر گرفته است و در بخش ديگر تلاش بر اين بوده كه با مسئولان قوه قضاييه در اين زمينه هماهنگ باشد. سردارمحمد تقي عصار همچنين گفت: در رويكردهاي بعدي آموزش ويژه نوجوانان براي قضات و اساتيد در نظر گرفته شده، ضمن اينكه همكاري و تبادلات علمي با يونيسف نيز انجام مي شود. وي افزود: با حضور كارشناسان مركز 110 جلسات مشتركي در خصوص لايحه تشكيل پليس نوجوان با قوه قضاييه داشته ايم كه در صورت تصويب مشكلي در اين زمينه نيز نخواهيم داشت. ضمن اينكه براي سال 1386 نيز برنامه آموزشي را براي 10 استان ديگر در نظر گرفته ايم و براي غني تر شدن اين كارگاه ها براي افسران و درجه داران دوره هاي خاص درسي در اين زمينه در نظر گرفته ايم. كريسين سالازار فولكمن، نماينده يونيسف در ايران نيز گفت: ساختار جوان جامعه ايراني چالشهاي ويژه اي را پيش روي پليس در زمينه دانش و مهارتهاي لازم براي برخورد با اين جوانان قرار خواهد داد. جمعيت جوان ايران و برخورد خاص با كودكان و نوجوانان روانشناسي خاصي را مي طلبد و به همين دليل پليس ايران براي اين انطباق و تغييرات بايد خود را آماده كند. وي افزود: استانداردهاي بين المللي و قانون پيش روي مجلس بر دو اصل مهم تاكيد دارند. اول اينكه آموزش بهتر از تنبيه و مجازات است و دوم اينكه كودك و جامعه و خانواده را با هم تلفيق كنيم به جاي اينكه اين دو را كنار هم بگذاريم.
سالازار گفت: اين دو اصل اشاره شده نشان مي دهد كه پليس نقش و مسئوليت اجتماعي پيدا مي كند. اول نقش پليس در حمايت از كودكان در هنگام معارض بودن با قانون و دوم اينكه پليس به كودكاني كه جرائم كوچك انجام داده اند كمك كنند كه از طريق مشاوره وارد سيستم قضايي نشوند و نقش سوم اين كه به مهدكودكها و ديگر مراكز آموزشي كه كودكان و نوجوانان هستند برويم و آموزش بدهيم تا از وقوع رويدادها پيشگيري شود.
</TEXT>
</DOC>
<DOC>
<DOCID>HAM2-851216-023</DOCID>
<DOCNO>HAM2-851216-023</DOCNO>
<ORIGINALFILE>/1385/851216/news/_ejtem.htm</ORIGINALFILE>
<ISSUE>چهارشنبه 16 اسفند 1385 - سال چهاردهم - شماره4224 - Mar 7, 2007</ISSUE>
<DATE calender="Western">2007-03-07</DATE>
<DATE calender="Persian">1385/12/16</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
تدابير ايمني پليس براي ايام نوروز
</TITLE>
<TEXT>
گروه اجتماعيفرمانده نيروي انتظامي اعلام كرد: كنترل هاي الكترونيكي محسوس و نامحسوس ناجا در سال 86 و ايام نوروز تشديد مي شود.
سردار سرتيپ پاسدار اسماعيل احمدي مقدم در جمع خبرنگاران گفت: در 2 سال گذشته سهل گيري هنگام مواجهه با مسائل راهنمايي و رانندگي در ايام نوروز هر چند اثراتي همچون آرامش اوليه براي رانندگان داشت ، اما در آن هنگام شاهد افزايش 8 درصدي تلفات جاده اي بوديم، از همين رو امسال با تشديد كنترل ها مي خواهيم اين ميزان را تا حد امكان به صفر برسانيم. وي با اشاره به اقدامات اجتماعي نيروي انتظامي در ايام نوروز اظهار داشت: در سطح ملي نيز نشريه اي را با تيراژ گسترده براي مسافران نوروزي در نظر گرفته ايم. فرمانده ناجا با بيان اينكه 22 اسفند ماه، افتتاح اوليه طرح نوروزي در ستاد كل ناجا صورت مي گيرد، بيان داشت: پس از دو روز فرصت براي استقرار گروه هاي مشترك نيروي انتظامي، بسيج، هلال احمر، اورژانس ، وزارت بهداشت، شهرداري و امداد خودرو از 25 اسفند ماه سال 85 طرح 20 روزه نوروزي ناجا آغاز مي شود.
وي در ادامه با بيان اينكه مردم در طول نوروز با تماس با مركز فوريت هاي پليسي(110)مي توانند هر يك از اين دستگاه ها را در دسترس داشته باشند تاكيد كرد: امسال نزديك به 50 ميليون نفر سفر خواهيم داشت كه تمهيداتي در اين رابطه انديشيده شده است. احمدي مقدم با اشاره به كمپ هاي نوروزي براي اقامت موقت مسافران اظهار داشت: با هماهنگي هايي كه از طرف نيروي انتظامي و شهرداري شده قرار است تعداد كمپ ها گسترش يابد و امنيت شان نيز توسط ناجا و يا نگهبان محله تأمين شود. فرمانده نيروي انتظامي به مسافران نوروزي توصيه كرد كه اگر براي ايام نوروز مكاني را جهت اسكان رزرو نكرده اند حتماً در اين كمپ هاي ياد شده مستقر شوند، هنگام ترك منزل نيز اقدام هايي ايمني را رعايت و در صورت امكان كلانتري محل را نيز در جريان سفر خود بگذاريد.
احمدي مقدم پيرامون اسباب كشي در ايام نوروز نيز اظهار داشت: نقل و انتقال وسايل منزل هنگام تعطيلات نوروزي بدون كسب مجوز از كلانتري ممنوع است و در غير اين صورت از هر گونه نقل و انتقال اثاثيه منزل جلوگيري مي شود. وي در ادامه با اشاره به سفرهاي نوروزي هموطنان ما در طول ايام تعطيلات رسمي اظهار داشت: در نوروز 86، 300 هزار نيروي ناجا در دو شيفت كاري براي تأمين امنيت مشغول به كار هستند. احمدي مقدم همچنين اظهار داشت: 30 هزار نيروي بسيجي نيز جداي از طرح تشديد اقدام پايگاه هاي مقاومت بسيج در طول شب هاي نوروز براي گسترش چتر امنيتي، با نيروي انتظامي همكاري مي كنند.
فرمانده ناجا ادامه داد: همياران پليس(پليس افتخاري)بازرسان نامحسوس، نگهبان هاي محله و شبگردهاي هماهنگ شده نيز به نيروي انتظامي جهت تأمين و كنترل امنيت در طول تعطيلات نوروزي كمك مي كنند.احمدي مقدم با بيان اينكه در نوروز 86، 22 هزار گشت خودرويي، 17 هزار گشت موتوري و 37 هزار گشت پياده مشغول به انجام وظيفه هستند تصريح كرد: در ايام نوروز مردم حضور ناجا را به صورت محسوس احساس خواهند كرد.
محدوديت هاي ترافيكي پايان سال
همچنين سردار رويانيان، رئيس پليس راهنمايي و رانندگي از اجراي محدوديت هاي ترافيكي ويژه براي كنترل ترافيك چهارشنبه آخر سال خبر داد. به گزارش پايگاه اطلاع رساني پليس، سردار رويانيان گفت: محدوديت هاي ترافيكي ويژه اي براي كنترل ترافيك در شب چهارشنبه آخر سال اعمال خواهد شد و پليس راهنمايي و رانندگي با افزايش 300 مامور به افزايش توان خود جهت كنترل رفت و آمدها در اين شب خواهد پرداخت.
</TEXT>
</DOC>
<DOC>
<DOCID>HAM2-851216-024</DOCID>
<DOCNO>HAM2-851216-024</DOCNO>
<ORIGINALFILE>/1385/851216/news/_ejtem.htm</ORIGINALFILE>
<ISSUE>چهارشنبه 16 اسفند 1385 - سال چهاردهم - شماره4224 - Mar 7, 2007</ISSUE>
<DATE calender="Western">2007-03-07</DATE>
<DATE calender="Persian">1385/12/16</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
تجمع معلمانبه خاطر اجرا نشدن نظام هماهنگ پرداخت
</TITLE>
<TEXT>
گروه اجتماعي- جمعي از معلمان ديروز در اعتراض به برگشت لايحه مديريت خدمات كشوري و لحاظ نشدن رديف براي اجراي آن در بودجه سال آينده براي چندمين بار در مقابل مجلس شوراي اسلامي تجمع كردند.
در پي برگزاري 3 تجمع اعتراض آميز قبلي كه در آن فرهنگيان خواستار اجراي كامل نظام هماهنگ پرداخت شدند، نشست مشورتي بين هيأت رئيسه مجلس و نمايندگان تشكل هاي صنفي معلمان صبح يكشنبه برگزار شد. پس از برگزاري اين نشست مقرر شد نشست ديگري با هدف بررسي و حل مشكلات معلمان روز 14 اسفند با حضور وزير آموزش و پرورش، رئيس سازمان مديريت و برنامه ريزي به همراه نمايندگان مجلس و 10 نفر از سرشاخه هاي كانون صنفي معلمان در مجلس شوراي اسلامي تشكيل شود.
به گفته محمود بهشتي سخنگوي كانون صنفي معلمان ايران نشست دوشنبه شب برگزار نشد. وي در باره علت برگزار نشدن اين نشست اظهار داشت: پيش از برگزاري نشست مسئول دفتر يكي از نمايندگان كه هماهنگ  كننده نشست بود اعلام كرد بايد تعداد نمايندگان معلمان 5 نفر كاهش يابد و به همين دليل نشست برگزار نشد. همچنين جمعي از بازنشستگان صبح ديروز با تجمع مقابل مجلس شوراي اسلامي خواستار تصويب لايحه حق عائله  مندي و تأهل شدند.
تجمع كنندگان كه بازنشستگاني از آموزش و پرورش استان هاي اصفهان و تهران بودند خواستار اجراي هرچه سريعتر لايحه مديريت خدمات كشوري و رفع تفاوت بين دريافتي بازنشستگان سازمان هاي مختلف در سنوات مختلف شدند. تجمع كنندگان پارچه نوشته ها و پلاكاردهايي در دست داشتند كه روي آن نوشته شده بود اجراي لايحه نظام هماهنگ پرداخت، عين عدالت است. اين تجمع كنندگان خواستار در نظر گرفتن رديفي براي اجراي لايحه نظام هماهنگ پرداختي در بودجه 1386 شدند.
از سوي ديگر حسين هراتي قائم مقام وزير آموزش و پرورش از اجراي لايحه نظام هماهنگ پرداخت براي فرهنگيان كشور از ابتداي سال 86 خبر داد.
</TEXT>
</DOC>
<DOC>
<DOCID>HAM2-851216-025</DOCID>
<DOCNO>HAM2-851216-025</DOCNO>
<ORIGINALFILE>/1385/851216/news/_ejtem.htm</ORIGINALFILE>
<ISSUE>چهارشنبه 16 اسفند 1385 - سال چهاردهم - شماره4224 - Mar 7, 2007</ISSUE>
<DATE calender="Western">2007-03-07</DATE>
<DATE calender="Persian">1385/12/16</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
پاسخ مسئولان
</TITLE>
<TEXT>
مشكلي مشاهده نشد
در پاسخ به مطلب درج شده در ستون با مردم همشهري مورخ 14/11/85 با عنوان آب سرگردان به اطلاع مي رساند، در اين خصوص بررسي هاي لازم به عمل آمد، اما در آدرس مورد نظر، چنين مسئله اي مشاهده نشد.
روابط عمومي شركت آب و فاضلاب شهر تهران
براي بهبود وضع ترافيك نصب شده است
در پاسخ به مطلب درج شده در ستون با مردم همشهري مورخ 19/11/85 تحت عنوان بلوك هاي مفيد و غيرمفيد به اطلاع  مي رساند: نصب بلوكهاي بتوني در فيوژ مياني خيابان شهيد ناطق  نوري به منظور بهبود وضعيت ترافيك شبكه مورد اشاره و بنا به درخواست رياست محترم پليس راهوار منطقه 3 اجرا گرديده است.
روابط عمومي شهرداري منطقه 3 تهران
</TEXT>
</DOC>
<DOC>
<DOCID>HAM2-851216-026</DOCID>
<DOCNO>HAM2-851216-026</DOCNO>
<ORIGINALFILE>/1385/851216/news/_ejtem.htm</ORIGINALFILE>
<ISSUE>چهارشنبه 16 اسفند 1385 - سال چهاردهم - شماره4224 - Mar 7, 2007</ISSUE>
<DATE calender="Western">2007-03-07</DATE>
<DATE calender="Persian">1385/12/16</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
با مردم
9 تا 12 به استثناءروزهاي تعطيل23023337
</TITLE>
<TEXT>
قطع تلفن در فصل سرما
خطوط تلفن در منطقه روستايي هوراند در استان آذربايجان شرقي كه شامل بيش از يكصد روستا است در فصل زمستان قطع مي شود. با توجه به دشواري رفت و آمد در اين منطقه كوهستاني حفظ ارتباط تلفني آن بسيار ضروري است.
مسعود ابراهيمي- روستاي كورن- بخش هوراند آذربايجان شرقي
در برابر تحريم مي ايستيم
اگر هدف از تحريم هاي خارجي بازگرداندن كشور ما به دوران وابستگي و از دست دادن استقلال است كه مردم ايران در برابر چنين فشارهايي مي ايستند؛ همان طور كه در طول 28 سال اخير ايستادگي كرده اند.
فاطمه رضايي- ورامين
كيفيت برگزاري آزمون كارشناسي ارشد دختران
با تشكر از روزنامه همشهري به خاطر درج مشكلات مردم، يادآور مي شوم كه اعتراض به كيفيت برگزاري آزمون كارشناسي ارشد دختران در روز جمعه 11 اسفند ماه، منحصر به سالن دانشگاه صنعتي شريف نبود. در سالن هاي دانشكده ادبيات دانشگاه تهران و همچنين مكاني در حوالي پل سيدخندان نيز داوطلبان با سالن هاي سرد و فاقد گرما روبه رو بودند. صندلي ها نيز اغلب فرسوده و غيرقابل استفاده بود. از سازمان سنجش تقاضا داريم براي جلوگيري از تكرار چنين مسايلي، اين مشكل را با دقت و قبول مسئوليت كامل بررسي كند و مقصرين احتمالي معرفي شوند.
گروهي از داوطلبان دختر آزمون كارشناسي ارشد
تقاضا از شركت ايرانسل
از شركت ايرانسل تقاضا دارم در واگذاري سيم كارت به متقاضيان، دقت هاي لازم را انجام دهد تا عوامل واسطه اي، به زيان متقاضي عمل نكنند و به اعتبار شركت لطمه نزنند. در اراك، پس از ثبت نام اينجانب براي خريد سيم كارت، شركتي 100 عدد سيم كارت خريداري كرده است كه شماره سيم كارت من هم جزو آنها منظور شده و در نتيجه علي رغم ثبت نام جلوتر موفق به تهيه سيم كارت نشده ام!
محمد آزادي- اراك
استقبال وسيع براي اشتراك روزنامه همشهري
در روزهاي اخير با استقبال وسيع و كم نظير خوانندگان همشهري براي اشتراك روزنامه، همكاران ما در اين بخش، شبانه روز تلاش مي كنند تا به اين نياز وسيع پاسخ گويند و سيل تقاضاها را جبران نمايند.همچنان كه اعلام شده، بهاي روزنامه براي مشتركين 75 تومان است و تسهيلات لازم براي دسترسي به هنگام مشتركين به روزنامه همشهري نيز از هر حيث فراهم شده است.
</TEXT>
</DOC>
<DOC>
<DOCID>HAM2-851216-027</DOCID>
<DOCNO>HAM2-851216-027</DOCNO>
<ORIGINALFILE>/1385/851216/news/_ejtem.htm</ORIGINALFILE>
<ISSUE>چهارشنبه 16 اسفند 1385 - سال چهاردهم - شماره4224 - Mar 7, 2007</ISSUE>
<DATE calender="Western">2007-03-07</DATE>
<DATE calender="Persian">1385/12/16</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
دانش
رقابت علمي ايران با تركيه و پاكستان
</TITLE>
<TEXT>
ايسنا:  معاون پژوهشي وزير علوم با بيان اين كه در ميان كشورهاي اسلامي  منطقه، تركيه با توجه به اين كه تعداد مقالات آن سه برابر ايران است، مدعي رتبه اول است و ايران و پاكستان به ترتيب در رتبه هاي دوم و سوم قرار مي گيرند، گفت: با اين حال، در صورت احتساب معيارهاي سلبي امكان دارد كشور ما در رتبه نخست قرار بگيرد.
دكتر منصور كبگانيان، معاون پژوهشي وزير علوم، تحقيقات و فن آوري كه در سي و يكمين جلسه هيأت حمايت از كرسي هاي نظريه پردازي، نقد و مناظره سخن مي گفت، خاطرنشان كرد: خوشبختانه در زمينه هاي مختلف شيب رشد علمي ما رو به بالاست و اين در حالي است كه تركيه در اغلب زمينه ها از جمله در زمينه تعداد دانشگاه ها و دانشجويان دكتري و نيز قطب هاي علمي و حتي توليد مقاله به يك حد ثابت رسيده است و اين نقطه اميدواري است كه نهايتاً با اين شيب رشد، ما از آنها در بيشتر زمينه ها جلوتر بزنيم. وي اضافه كرد: البته در زمينه دانشگاهها همين الآن هم از تركيه جلوتر هستيم.
</TEXT>
</DOC>
<DOC>
<DOCID>HAM2-851216-028</DOCID>
<DOCNO>HAM2-851216-028</DOCNO>
<ORIGINALFILE>/1385/851216/news/_ejtem.htm</ORIGINALFILE>
<ISSUE>چهارشنبه 16 اسفند 1385 - سال چهاردهم - شماره4224 - Mar 7, 2007</ISSUE>
<DATE calender="Western">2007-03-07</DATE>
<DATE calender="Persian">1385/12/16</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
سلامت
تكرار مشكلات هرساله نظارت بر رستوران هاي بين راهي در ايام نوروزيك بازرس براي 240 رستوران
</TITLE>
<TEXT>
گروه سلامت - چند سالي است كه پيش از تعطيلات نوروز، وزارت بهداشت خبر از فعاليت بسيج سلا مت نوروزي مي دهد كه نظارت بر رستوران هاي بين راهي يكي از آنهاست، اما هر سال هم همين سؤال پيش مي آيد كه چگونه كيفيت بهداشتي يك ميليون و 200 هزار رستوران بين راهي فقط توسط 5 هزار بازرس بهداشتي نظارت مي شود؟
روز گذشته، رييس اداره  بهداشت مواد غذايي و اماكن عمومي وزارت بهداشت، درمان و آموزش پزشكي، طبق روال سال هاي گذشته اعلام كرد: حدود پنج هزار بازرس بهداشتي تا 15 فروردين بر بهداشت مواد غذايي رستوران هاي بين راهي و مراكز عرضه  و تهيه مواد غذايي نظارت خواهند داشت . سيدرضا غلامي افزود: سه تيم سيار بهداشتي نيز در هر شهرستان حضور داشته و به تخلفاتي كه مسافران در مورد بهداشت اماكن تهيه  و توزيع غذا مشاهده مي كنند، رسيدگي خواهند داشت. وي وظيفه بازرسان را نظارت بر كيفيت آب آشاميدني، ايمني مواد غذايي، مسايل بهداشت فردي، نگهداري مواد غذايي، ممنوعيت استعمال دخانيات، عدم استفاده از نمك هاي غيرتصفيه   شده يا سنگ نمك در طبخ غذا عنوان كرد.رييس اداره  بهداشت مواد غذايي و اماكن عمومي وزارت بهداشت، درمان و آموزش پزشكي همچنين در زمينه بهداشت مواد غذايي به مسافران نوروزي توصيه هاي زير را عنوان كرد:
1 - در حين سفر حتي الامكان از مصرف شيريني هاي تر و خامه دار خودداري كنيد.
2 - در صورت خريد لواشك يا بسته هاي آلوچه و تنقلات مورد علاقه كودكان حتماً به پروانه ساخت آنها توجه كنند.
3 - اگر از كنسرو استفاده مي كنيد بايد توجه داشته باشيد كنسرو بصورت باد كرده، زنگ زده و نشتي نباشد و هنگام مصرف حتماً به مدت?? دقيقه جوشانده شود.
4 - از سالاد الويه و خوراكي هايي مانند دل، جگر، مرغ، مغز و زبان كه زود فاسد مي شوند خودداري كنيد.
5 - به قرار گرفتن كارت سلامت معتبر رستوران در معرض ديد   و داشتن كارت سلامت داراي اعتبار براي همه كاركنان اماكن تهيه و توزيع مواد غذايي توجه كنيد.
</TEXT>
</DOC>
<DOC>
<DOCID>HAM2-851216-029</DOCID>
<DOCNO>HAM2-851216-029</DOCNO>
<ORIGINALFILE>/1385/851216/news/_eqtes.htm</ORIGINALFILE>
<ISSUE>چهارشنبه 16 اسفند 1385 - سال چهاردهم - شماره4224 - Mar 7, 2007</ISSUE>
<DATE calender="Western">2007-03-07</DATE>
<DATE calender="Persian">1385/12/16</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
اولويت وسايل نقليه عمومي  براي گاز سوز شدن
</TITLE>
<TEXT>
گروه اقتصادي برنامه ريزي براي بهينه سازي مصرف سوخت در كشور به كاهش شدت مصرف انرژي كشور از??به 5/8درصد منجر شده است. عباس كاظمي مديرعامل شركت بهينه سازي مصرف سوخت با اشاره به اينكه براي گازسوز كردن تعداد???هزار خودرو در سال آينده مشكلي وجود ندارد، ابراز اميدواري كرد: مشكلات موجود در بخش تامين مخزن در سال آينده كاهش يابد.وي هزينه تبديل هر خودروي بنزين سوز به گازسوز را شش ميليون و??? هزار ريال تا هفت ميليون ريال اعلام كرد كه حدود??درصد آن از مالك خودرو دريافت و مابقي به صورت يارانه از سوي دولت پرداخت مي شود. به گفته كاظمي، حدود سه ماه است كه براي گازسوز كردن كارگاهي خودروها نوبت رايانه اي داده مي شود و وسايل نقليه چون تاكسي ها، مسافركش ها و راهي  ها در اولويت هستند. وي در خصوص واگذاري اين شركت به بخش خصوصي در راستاي اجراي سياست هاي اصل??قانون اساسي در وزارت نفت گفت: اين شركت يك سياستگزار است و در چارچوب شركت هاي قابل واگذاري به حساب نمي آيد و به بخش خصوصي واگذار نخواهد شد.
</TEXT>
</DOC>
<DOC>
<DOCID>HAM2-851216-030</DOCID>
<DOCNO>HAM2-851216-030</DOCNO>
<ORIGINALFILE>/1385/851216/news/_eqtes.htm</ORIGINALFILE>
<ISSUE>چهارشنبه 16 اسفند 1385 - سال چهاردهم - شماره4224 - Mar 7, 2007</ISSUE>
<DATE calender="Western">2007-03-07</DATE>
<DATE calender="Persian">1385/12/16</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
سوخت گيري با كارت هوشمند در40 جايگاه
</TITLE>
<TEXT>
گروه اقتصادي- براساس گزارش شركت پالايش و پخش فرآورده هاي نفتي تا كنون 40 جايگاه عرضه بنزين در استان تهران امكان سوخت گيري با كارت هوشمند را دارند.دارندگان كارت هوشمند مي توانند براي دريافت سوخت از كارت خود استفاده كنند. اين اقدام تنها براي رفع مشكلات غير قابل پيش بيني در روند كار برد كارت هاي هوشمند است و هيچ اجبار و يا محدوديتي براي دارندگان و يا دارندگان خودرو كه هنوز كارت دريافت نكرده اند ايجاد نمي كند.براساس اين گزارش علاوه براين بزودي دفاتر ويژه رسيدگي به امور كارت هوشمند نيز فعاليت خود را آغاز خواهند كرد. پيش از اين اعلام شده بود كه 600 مركز رسيدگي به درخواست ها و مشكلات كارت هوشمند در كشور راه اندازي مي شود.
</TEXT>
</DOC>
<DOC>
<DOCID>HAM2-851216-031</DOCID>
<DOCNO>HAM2-851216-031</DOCNO>
<ORIGINALFILE>/1385/851216/news/_eqtes.htm</ORIGINALFILE>
<ISSUE>چهارشنبه 16 اسفند 1385 - سال چهاردهم - شماره4224 - Mar 7, 2007</ISSUE>
<DATE calender="Western">2007-03-07</DATE>
<DATE calender="Persian">1385/12/16</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
پرداخت دو گانه دستمزد براي سال آينده منتفي شد
</TITLE>
<TEXT>


گروه اقتصادي- با وجود آنكه برخي از مسئولان بر اين باور بودند كه در جلسه دوم شوراي عالي كار ميزان نرخ دستمزدهاي كارگري براي سال آينده تعيين خواهد شد، اما در جلسه دوشنبه شب اين شورا كه بيش از 5 ساعت به طول انجاميد، نمايندگان دولت، كارفرمايان و كارگران به اتفاق نظر نرسيدند.
اين در حاليست كه مقرر شده مجددا جلسه ديگري امروز در اين زمينه برگزار شود كه بايد ديد آيا در اين جلسه توافق مورد نظر حاصل خواهد شد يا نه.
ظاهرا طرفهاي 3 گانه در يك مورد اتفاق نظر دارند كه آن هم چيزي نيست جز آنكه سر جمع سطوح مزدي كارگران طبق نرخ تورمي كه از سوي مسئولان بانك مركزي اعلام مي شود، تعيين گردد.
از آنجايي كه اين نرخ براي پايان سال جاري معادل 13 تا 5/13 درصد در نظر گرفته شده است، از اين رو مي توان انتظار داشت كه حداقل حقوق كارگري نيز مطابق با اين نرخ افزايش يابد.
در همين زمينه عبدالحميد محمدي نماينده كارگران در شوراي عالي كار گفت: طبق مصوبه جلسه دوشنبه شب شوراي عالي كار،  قرار بر اين شده است كه دستمزد كارگران براي سال آينده به صورت تك نرخي محاسبه  شود، كه به اين ترتيب ديگر سيستم دوگانه دستمزدها كه در سال جاري اجرايي شد، در سال 86 اجرا نخواهد گرديد.
</TEXT>
</DOC>
<DOC>
<DOCID>HAM2-851216-032</DOCID>
<DOCNO>HAM2-851216-032</DOCNO>
<ORIGINALFILE>/1385/851216/news/_eqtes.htm</ORIGINALFILE>
<ISSUE>چهارشنبه 16 اسفند 1385 - سال چهاردهم - شماره4224 - Mar 7, 2007</ISSUE>
<DATE calender="Western">2007-03-07</DATE>
<DATE calender="Persian">1385/12/16</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
معرفي7 نهاد پولي و مالي جديد در راستاي اصل 44
</TITLE>
<TEXT>
پاسخ وزير اقتصاد به همشهري: واگذاري هاي صدر اصل 44 كاملا قانوني است
گروه اقتصادي- 7 نهاد پولي و مالي جديد كه قرار است به منظور فراهم ساختن زمينه هاي اجراي سياست هاي اصل 44 تاسيس شوند، ديروز در همايشي با حضور وزير امور اقتصادي و دارايي و رئيس كل بانك مركزي معرفي شدند.
معاون امور بانكي، بيمه و شركت هاي وزارت اقتصاد در همايش "الزامات اجراي سياستهاي اصل 44 قانون اساسي و نهادهاي جديد پولي و مالي" با تشريح ويژگي هاي بانك سرمايه گذاري، موسسه اعتبارسنجي و رتبه بندي، موسسه ساماندهي مطالعات معوق، موسسه تضمين اعتباري، بانك جامع اطلاعاتي اعتباري، گروه هاي مشاور مالي و سرمايه گذاري، و بانك قرض الحسنه گفت: اين 7 نهاد پولي و مالي جديد حاصل تلاش اساتيد اقتصادي براي رفع حلقه مفقوده اقتصاد كشور و زمينه ساز اجراي مطلوب سياست هاي اصل 44 خواهند بود.
سيدحميد پورمحمدي افزود: براي اجراي سياست  هاي اصل 44 و انتقال محوريت اقتصادي كشور به بخش خصوصي داشتن نهادهاي پولي و مالي فوق كه تماما توسط بخش خصوصي ايجاد و مديريت خواهند شد، ضروري است.
نهادهايي براي اقتصاد خصوصي
وزير امور اقتصادي و دارايي نيز در اين همايش گفت: براي گذار از اقتصاد دولتي به اقتصاد خصوصي وجود ابزارها و نهادهاي جديد ضروري است و اگر مي خواهيم به سمت اقتصاد خصوصي محور حركت كنيم، اين حركت با امكانات و ابزار هاي قديمي امكان پذير نيست. داوود دانش  جعفري افزود: هرچند هم اكنون 7 نهاد و موسسه جديد پيش بيني شده اما قطعا اين تعداد كافي نبوده و بايد بر اساس ابتكارات و يا تجربه  جهاني نهادهاي جديد ديگري ايجاد شود. وي خاطرنشان كرد: دولت به دنبال ايجاد نهادهاي جديد براي تقويت بخش خصوصي است و نهادهاي مورد بحث قطعا دولتي نبوده و خصوصي هستند.
واگذاري هاي صدر اصل 44
كاملا قانوني است
وزير اقتصاد همچنين در حاشيه اين همايش در پاسخ به سؤال همشهري در خصوص نامه دكتر الياس نادران رئيس كميسيون ويژه اصل 44 مجلس به مقام معظم رهبري درباره غيرقانوني بودن فروش سهام شركت هاي صدر اصل 44 در شرايط كنوني، اظهار داشت: آقايان نادران و سبحاني اين ابهام را ايراد كرده بودند كه تا زمان تصويب لايحه اصل 44 واگذاري شركت هاي صدر اصل 44 خلاف قانون است كه وزارت اقتصاد به طور مكتوب به آنها پاسخ داد كه سياست هاي كلي ابلاغي مقام معظم رهبري در مواردي كه صريحاً ذكر شده، نيازي به قانون ندارد و لازم الاجرا است. دانش جعفري افزود:  در سياست هاي كلي اصل 44 صريحا بر واگذاري شركت هاي صدر آن تاكيد شده و اقدامات دولت نيز بر اساس همين سياست ها بوده و الزام به تدوين قوانين جديد يا اصلاح قوانين فعلي به واگذاري شركت هاي صدر اصل 44 مربوط نمي شود بلكه قوانيني همچون ضد انحصار و رقابت را مدنظر قرار داده است.
دانش جعفري همچنين درباره سخنان روز گذشته رئيس مجمع تشخيص مصلحت نظام درباره عدم اجراي سند چشم انداز از سوي دولت گفت: وظيفه مجمع تشخيص مصلحت نظام نظارت بر عملكرد 3 قوه است، اما براي ارزيابي حركت ها در جهت سند چشم انداز ابتدا بايد مجمع و دولت درباره شاخص هاي ارزيابي و نظارت توافق كنند، چرا كه هم اكنون شاخص هاي خاص و معيني در اين زمينه وجود ندارد.
وي افزود: مثلا براي تعيين ميزان حضور دولت در اقتصاد 10 شاخص وجود دارد كه ابتدا بايد مشخص شود كه وقتي صحبت از كاهش حضور دولت در اقتصاد مي شود كدام شاخص مدنظر است بنابراين، ايجاد توافق بر روي شاخص هاي تعريف شده ضروري است.
</TEXT>
</DOC>
<DOC>
<DOCID>HAM2-851216-033</DOCID>
<DOCNO>HAM2-851216-033</DOCNO>
<ORIGINALFILE>/1385/851216/news/_eqtes.htm</ORIGINALFILE>
<ISSUE>چهارشنبه 16 اسفند 1385 - سال چهاردهم - شماره4224 - Mar 7, 2007</ISSUE>
<DATE calender="Western">2007-03-07</DATE>
<DATE calender="Persian">1385/12/16</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
براي مشتركان پرمصرفبرق،آب وگاز 10 درصد گران شد
</TITLE>
<TEXT>
گروه اقتصادي- نمايندگان مجلس شوراي اسلامي در جلسات علني روز گذشته بخش هاي درآمدي تبصره هاي 4 تا 12 لايحه بودجه 86 كل كشور را مورد بررسي قرار دادند.نمايندگان با بررسي تبصره 6 لايحه بودجه نيز دولت را موظف ساختند قيمت برق، آب و گاز خانگي و تجاري مصرف كنندگان بالاتر از الگوي مصرف را به قيمت نرخ سال 85 به اضافه 10 درصد محاسبه نمايد. نمايندگان مجلس همچنين به دولت اجازه دادند تا در سال 1386 قيمت برق، گاز، آب و دفع فاضلاب خانگي و تجاري را به صورتي تعيين نمايد كه استفاده كنندگان كمتر از الگوي مصرف مورد حمايت قرار گرفته و الگوي مصرف آنها به قيمت هاي سال 1383 به علاوه 15 درصد محاسبه گردد.در ادامه بررسي لايحه بودجه 86، مجلس به دولت اجازه داد با جذب منابع مالي بخش خصوصي، منابع حساب ذخيره ارزي(سهميه بخش غيردولتي)، تسهيلات مالي خارجي، درآمد عمومي دولت، فروش اوراق مشاركت، سرمايه گذاري شركت هاي دولتي، كمك هاي خيرين و سازمان هاي غيردولتي و تسهيلات بانكي نسبت به زمينه سازي براي تامين مسكن گروه هاي هدف اقدام كند.
حذف يارانه سوخت هواپيما،تكاليف دولت در بخش مسكن، انتشار  5 هزار ميليارد ريال اوراق مشاركت توسط شهرداري ها و افزايش جريمه قاچاق كالا وحذف يارانه محصولات پتروشيمي از اول خردادماه سال آينده از ديگر مصوبات مجلس در جلسات علني ديروز بود.
</TEXT>
</DOC>
<DOC>
<DOCID>HAM2-851216-034</DOCID>
<DOCNO>HAM2-851216-034</DOCNO>
<ORIGINALFILE>/1385/851216/news/_eqtes.htm</ORIGINALFILE>
<ISSUE>چهارشنبه 16 اسفند 1385 - سال چهاردهم - شماره4224 - Mar 7, 2007</ISSUE>
<DATE calender="Western">2007-03-07</DATE>
<DATE calender="Persian">1385/12/16</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
استعفاي مديرعامل شستا
</TITLE>
<TEXT>
در آخرين ساعات روز گذشته خبر استعفاي مديرعامل شركت سرمايه گذاري تأمين اجتماعي(شستا)از طرف اين شركت تأييد شد.به اين ترتيب محمدرضا كبوراني مديرعامل شستا كه در دولت نهم عهده دار مسئوليت اين شركت  شده بود از سمت خود كناره گيري كرد.گفتني است در صفحه 12 خبري با عنوان استعفاي مديرعامل شستا تأييد نشد درج شده است كه اين خبر مربوط به قبل از تأييد استعفاي مديرعامل شركت سرمايه گذاري تأمين اجتماعي است.
</TEXT>
</DOC>
<DOC>
<DOCID>HAM2-851216-035</DOCID>
<DOCNO>HAM2-851216-035</DOCNO>
<ORIGINALFILE>/1385/851216/news/_eqtes.htm</ORIGINALFILE>
<ISSUE>چهارشنبه 16 اسفند 1385 - سال چهاردهم - شماره4224 - Mar 7, 2007</ISSUE>
<DATE calender="Western">2007-03-07</DATE>
<DATE calender="Persian">1385/12/16</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
يادداشت
لايحه بودجه و چند نكتهدكترمحسن اسماعيلي
</TITLE>
<TEXT>
اين روزها مجلس شوراي اسلامي مشغول بررسي و تصويب لايحه بودجه سال آينده است. طبق اصل 52 قانون اساسي بودجه سالانه كل كشور به ترتيبي كه در قانون مقرر مي شود، از طرف دولت تهيه و براي رسيدگي و تصويب به مجلس شوراي اسلامي تسليم مي گردد. هرگونه تغيير در ارقام بودجه نيز تابع مراتب مقرر در قانون خواهد بود. بنابراين تصويب بودجه از مهم ترين وظايف و مسئوليت هاي قوه مقننه در كشور ماست كه به نظر مي رسد براي انجام هرچه بهتر آن يادآوري چند نكته سودمند و ضروري است:
1 اهميت بودجه: تصميم نمايندگان ملت درباره بودجه داراي ارزش و آثار ديني و ملي بسيار است. از ديدگاه ديني، تصويب بودجه در حقيقت تقسيم بيت المال در ميان مردم و يا صرف آن براي مصالح آنان است.
از نظر ملي نيز با تصويب لايحه بودجه در حقيقت سمت و سو و نيز شتاب حركت تمام سازمان ها و نهادهاي كشور تعيين مي شود. اختصاص رديف هاي بودجه به هر تشكيلات و كاهش يا افزايش پيش بيني شده، نشان از خواست و گرايش نمايندگان محترم داشته و اهداف كوتاه مدت نظام را معلوم مي كند.
2 ضرورت اولويت يابي: نتيجه منطقي آنچه گفته شد، رعايت اولويت ها در اختصاص منابع بودجه است. در شرايط كنوني شناخت دقيق و درست اين اولويت ها كه متعدد و منابع تأمين آن محدود است، از ضرورت دوچندان برخوردار شده و بايد براساس كارشناسي هاي علمي و بي طرف صورت پذيرد، كارشناسي هايي كه خوشبختانه عمدتا هم در دولت و هم در مجلس صورت گرفته است.
3 لزوم كلان نگري: از ميان آفت هاي احتمالي در جريان رسيدگي و تصويب لايحه بودجه بايد به بخشي نگري و منطقه گرايي توجهي جدي داشت. توزيع درآمدهاي ملي تنها بايد با رعايت مصالح عمومي و فوريت هاي اجتماعي باشد.
4 وجوب نظارت و حسابرسي: از ديگر حقوق مجلس شوراي اسلامي و به عبارت دقيق تر، ازجمله وظايف و مسئوليت هاي قوه مقننه نظارت بر چگونگي عمل به قانون بودجه است. طبق اصل 55 قانون اساسي ديوان محاسبات به كليه حساب هاي وزارتخانه ها، مؤسسات، شركت هاي دولتي و ساير دستگاه هايي كه به نحوي از انحاء از بودجه كل كشور استفاده مي كنند، به ترتيبي كه قانون مقرر مي دارد، رسيدگي يا حسابرسي مي نمايد كه هيچ هزينه اي از اعتبارات مصوب تجاوز نكرده و هر وجهي در محل خود به مصرف رسيده باشد.
5 لزوم بازنگري در ساختار و شيوه تدوين و تصويب بودجه: به اعتقاد بسياري از كارشناسان ساختار قديمي بودجه كشور و سازوكار پيشنهاد و تصويب آن نيازمند بازنگري و تحول است. روزآمد كردن شيوه ها مي تواند كمك مؤثري به درك اهميت بودجه، يافتن اولويت ها، تثبيت كلان نگري و جدي كردن نظارت و حسابرسي نمايد.
6 انطباق با سند چشم انداز، سياست هاي كلي و برنامه چهارم توسعه: از نقدهايي كه بر لايحه بودجه وارد كرده اند، عدم همسويي آن با اسناد بالادستي است. بايد پذيرفت كه ما هنوز هم شاخص هاي معيني براي ارزيابي قوانين و عملكردها با اين اسناد در دست نداريم و لذا قضاوت دقيقي در اين باره نمي توان داشت، اما در اصل ضرورت چنين انطباق ترديد نبايد كرد. شايد فرصت براي چنين كاري درمورد بودجه سال 1386 از دست رفته باشد ولي تبيين اسناد بالادستي، تدوين شاخص ها و نيز تعيين سازوكار رعايت و ارزيابي آنها يك نياز آني براي كشور است كه ديگر نمي توان به فرداها وانهاد.
</TEXT>
</DOC>
<DOC>
<DOCID>HAM2-851216-036</DOCID>
<DOCNO>HAM2-851216-036</DOCNO>
<ORIGINALFILE>/1385/851216/news/_eqtes.htm</ORIGINALFILE>
<ISSUE>چهارشنبه 16 اسفند 1385 - سال چهاردهم - شماره4224 - Mar 7, 2007</ISSUE>
<DATE calender="Western">2007-03-07</DATE>
<DATE calender="Persian">1385/12/16</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
توسعه روابط اقتصادي با آمريكاي لاتين
ورود به حياط خلوت آمريكا
علي ابراهيميهدف ايران از سرمايه گذاري در كشور هاي آمريكاي لاتين صرفا نفع اقتصادي نيست بلكه، دستيابي به بازار استراتژيك است
</TITLE>
<TEXT>


آمريكاي لاتين با 21 ميليون كيلومتر مربع وسعت و 560 ميليون نفر جمعيت در سال 2005 داراي 5/4 تريليون دلار توليد ناخالص داخلي، 423 ميليارد دلار صادرات كالا و خدمات(رشد25 درصدي)و 368 ميليارد دلار واردات كالا و خدمات(رشد 19 درصدي)در جهان بوده است. با توجه به اين مشخصات به نظر مي رسد منطقه بسيار وسيع آمريكاي لاتين با دارا بودن 30 كشور، برخورداري از منابع عظيم نفت و گاز و ظرفيت هاي بالاي معدني، صنعتي و كشاورزي مي تواند شريك اقتصادي بسيار خوبي براي ايران باشد.
با اين روند همايش بررسي فرصت هاي تجاري و سرمايه گذاري ايران و آمريكا لاتين با حضور 5 كشور ونزوئلا، مكزيك، برزيل، اروگوئه و كوبا در اسفند ماه سال جاري در تهران بر پا شد. اين گزارش نگاهي به برخي اهداف و توانمندي هاي منطقه آمريكاي لاتين و ايران براي توسعه روابط اقتصادي دو يا چند جانبه دارد.
دوري مسافت و نبود نقاط مشترك فرهنگي، مذهبي و تاريخي موجب شده تا طي سال هاي گذشته حجم روابط اقتصادي ايران با كشورهاي منطقه آمريكاي لاتين بسيار ناچيز بوده و هنوز تجار و بازرگانان ايران و كشورهاي مذكور شناخت دقيق و كارآمدي از امكانات سرمايه گذاري و توانمندي هاي يكديگر ندارند. همچنين چارچوب مشخصي براي توسعه روابط اقتصادي و تجاري فيمابين تدوين نشده است، موضوعي كه در اين همايش نمايندگان بخش خصوصي كشورمان از آن بسيار ياد كرده و مسئولان نيز مهمترين هدف برپايي اين همايش را رفع اين معضل در چارچوب موافقتنامه هاي تجاري دو يا چند جانبه و امضاي موافقتنامه هاي ترجيحي دانستند با اين روند مزيت هاي نسبي در توسعه روابط اقتصادي ايران و كشورهاي مذكور وجود دارد كه ايران را به سوي توسعه روابط با اين كشورها سوق داده است.
حجم ناچيز روابط اقتصادي
در حاشيه اين همايش وقتي از وزير بازرگاني در زمينه حجم كنوني روابط اقتصادي ايران با اين كشورها سؤال كرديم، مسعود مير كاظمي، گفت: حجم كنوني صادرات ايران به كشورهاي آمريكاي لاتين بسيار ناچيز و حدود 200 ميليون دلار است اما براي صادرات كالا به 30 كشور منطقه آمريكاي لاتين برنامه ريزي كرده و در نظر داريم تا حجم صادرات كالا به اين كشورها تا پايان برنامه چهارم توسعه را بدون احتساب صادرات خدمات فني مهندسي به بيش از يك ميليارد دلار افزايش دهيم.
مسعود مير كاظمي در زمينه مزيت هاي توسعه روابط تجاري ايران با كشورهاي آمريكاي لاتين نيز چنين، گفت: واردات سالانه 400 ميليارد دلار كالا و نيز برخورداري از منابع طبيعي فراوان، محصولات كشاورزي و توليدات صنعتي كشورهاي آمريكاي لاتين همچنين موقعيت جغرافيايي، سوق الجيشي و وضعيت اقتصادي اين كشورها و  رقابت پذيري برخي كالاهاي ايران در بازارهاي آمريكاي لاتين و ديدگاه هاي مشترك سياسي، مهمترين مزيت هاي توسعه روابط تجاري با كشورهاي اين منطقه است. بنابراين از ابعاد مختلف حضور ايران در منطقه آمريكاي لاتين كه زماني حياط خلوت آمريكا بوده براي ما مهم است. وي مي افزايد: در اين چارچوب موافقتنامه تجارت آزاد با كشور ونزوئلا و كوبا امضا شده و تلاش مي كنيم متناسب با هر كشور و ميزان توانمندي و توليد آن از موافقتنامه تجارت  آزاد يا تجارت ترجيحي استفاده مي كنيم.همچنين گرچه تا كنون ايران در زمينه رايزنهاي بازرگاني در اين كشورها حضور پررنگي نداشته اما در حال افزايش رايزن هاي بازرگاني در كشورهاي منطقه آمريكاي لاتين هستيم.
گسترش روابط اقتصادي با ايران
وزير تجارت خارجي كوبا نيز با بيان اين كه هدف كوبا توسعه روابط اقتصادي با ايران است، گفت: راه آهن، ماشين آلات و تجهيزات كشاورزي، محصولات پتروشيمي، كاني هاي غيرفلزي و لوازم برقي كالاهايي است كه مي تواند از ايران به كوبا صادر شود. البته كوبا در حال حاضر به توسعه حمل و نقل عمومي نيز نياز دارد لذا معتقديم كه ايران در اين زمينه مي تواند نقش آفريني كند.
دلانوئيز در تشريح بخشي از توانمندي هاي اقتصادي كشورش، گفت: كوبا در سال گذشته به 5/12 درصد رشد اقتصادي دست يافت و در سال جاري نيز 10 درصد رشد توليد ناخالص داخلي داشته است. امضاي 31 موافقتنامه بين ايران و كوبا در بخش هاي حمل و نقل، محصولات شيميايي و ساير بخش ها از جمله كارهاي انجام شده است و در حال حاضر براي گسترش اين روابط در راستاي اجراي موافقتنامه هاي دو جانبه در حال كاهش ماليات، حمايت از سرمايه گذاري متقابل هستيم و از دولت ايران به دليل اهداي 200 ميليون دلار به بانك توسعه صادرات قدرداني مي كنيم.
فرصت هاي تجاري ايران در آمريكاي لاتين
همچنين معاون اقتصادي وزارت امور خارجه كشورمان تغيير نگرش در كشورهاي آمريكاي لاتين را فرصت مناسبي براي توسعه روابط اقتصادي ايران با اين كشورها دانست و افزود: امروز پيمانكاران ايراني در ونزوئلا، مكزيك و بوليوي فعاليت خود را آغاز نموده و از احترام بالايي برخوردار هستند. به طور نمونه دولت ونزوئلا براي حضور شركت پتروپارس در اين كشور امتيازاتي را در نظر گرفته كه اين امتيازات را حتي به شركت هاي آمريكايي نداده است.
عليرضا شيخ عطار مي افزايد: در بوليوي نيز يك شركت ايراني، توليد ماشين آلات مواد لبني را آغاز كرده و دولت هاي اين منطقه به دليل شباهت هاي روحي و اخلاقي و شرايط سياسي از سرمايه گذاران ايراني حمايت مي كنند. همچنين اكنون سفارتخانه ها، نمايندگان وزارتخانه هاي صنايع و معادن و بازرگاني در اين منطقه آماده ارائه اطلاعات و بسترسازي براي حضور تجار كشورمان در اين منطقه هستند.وي مي گويد: سازمان توسعه تجارت فعاليت خوبي را در زمينه ارائه اطلاعات براي سرمايه گذاري در اين كشورها انجام داده و در وزارت بازرگاني منطقه آمريكاي لاتين از جايگاه ويژه اي برخوردار است. همچنين وزارت امور خارجه براي ارايه اطلاعات به فعالان اقتصادي كشورمان براي سرمايه گذاري در اين منطقه آمادگي دارد.
ضرورت تسهيل مقررات سرمايه گذاري
رئيس اتاق بازرگاني و صنايع و معادن ايران نيز با اشاره به نبود شناخت سرمايه گذاران كشورهاي آمريكاي لاتين و ايران از توانمندي هاي اقتصادي يكديگر، مي گويد: امكان سرمايه گذاري بخش خصوصي كشورمان در كارخانجات كاغذ سازي و صنايع شكر كوبا وجود دارد و به نظر مي رسد براي تسهيل در اين روابط شكل گيري شركت مشترك سرمايه گذاري ضروري است. همچنين امكان توسعه روابط در زمينه فرآورده هاي نفتي با كشور ونزوئلا وجود دارد. علينقي خاموشي مي  افزايد: گسترش روابط بانكي، گشايش اعتبار و اصلاح مقررات گمركي براي توسعه روابط اقتصادي ضروري است همچنين بايد عدم دريافت ماليات مضاعف كه اكنون در يكي دو كشور اين منطقه با ايران اعمال مي شود توسعه يابد. معتقدم گسترش روابط اقتصادي با كشورهاي آمريكاي لاتين در صورت اعمال مقررات تعرفه ترجيحي هيچ زياني براي صنايع كشورمان نخواهد داشت. اين در حالي است كه قائم مقام مديرعامل بانك توسعه صادرات ايران، نبود روابط بانكي با كشور هاي آمريكاي لاتين را نپذيرفته و مي گويد: در حال حاضر بانك توسعه صادرات در بسياري از كشور هاي مذكور روابط پولي و مالي برقرار كرده و در حال صدور ضمانت نامه و گشايش اعتبار است.
اهداف استراتژيك نه صرفاً سود اقتصادي
معاون امور اقتصاد بين الملل وزارت صنايع و معادن نيز در تبيين اهداف ايران از حضور در منطقه آمريكاي لاتين چنين مي گويد: هدف ايران از سرمايه گذاري در كشور هاي آمريكاي لاتين نفع اقتصادي نيست بلكه هدف، دستيابي به بازار استراتژيك است. در حال حاضر ايران با ونزوئلا قرارداد هاي مختلفي را امضا كرده اما هدف از قرارداد هاي اقتصادي سودجويي نيست و ما بازار را صرفاً اقتصادي دنبال نمي كنيم بلكه معتقدم بازار هاي آمريكاي لاتين استراتژيك هستند. محسن شاطرزاده: با اشاره به امضاي 150 سند تجاري با برخي كشور هاي آمريكاي لاتين مي گويد: امضاي اين 150 سند همكاري بيانگر آن است كه ايران به دنبال توسعه روابط اقتصادي است و به همين منظور اميدواريم سال آينده حجم قرارداد هاي ما با كشور هاي آمريكاي لاتين افزايش يابد. در سال گذشته حجم روابط تجاري ايران با ونزوئلا 18 ميليون دلار بوده، اما در حال حاضر حجم قرارداد ايران و ونزوئلا به 207 ميليون دلار رسيده است.
</TEXT>
</DOC>
<DOC>
<DOCID>HAM2-851216-037</DOCID>
<DOCNO>HAM2-851216-037</DOCNO>
<ORIGINALFILE>/1385/851216/news/_eqtes.htm</ORIGINALFILE>
<ISSUE>چهارشنبه 16 اسفند 1385 - سال چهاردهم - شماره4224 - Mar 7, 2007</ISSUE>
<DATE calender="Western">2007-03-07</DATE>
<DATE calender="Persian">1385/12/16</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
فرصتي استثنايي
</TITLE>
<TEXT>
مهر: رئيس سازمان مديريت و برنامه ريزي، اجراي سياست   هاي كلي اصل 44 قانون اساسي را فرصت استثنايي براي كشور خواند.
منصور برقعي، اين اقدام را زمينه ساز كاهش فاصله ميان دهك هاي بالا و پايين جامعه و جايگزين كردن سياست هاي هزينه اي با سياست اعطاي تسهيلات را از ويژگي هاي خاص بودجه سال 86 برشمرد .
وي گفت: اصلي ترين موضوع مورد نظر در لايحه بودجه سال آينده،ملزم كردن دولت به اقدام عملي در راستاي سياست هاي كلي اصل 44 است.
برقعي ادامه داد: دولت معتقد است اجراي سياست هاي كلي اصل 44 فرصت استثنايي براي كشور است كه در آن ظرفيت مناسب براي كشور حاصل مي شود و نقطه شروع آن امسال است. اين امر فلسفه اقتصادي دولت خواهد بود كه بايد با تدابير عملي به يك تحول در رفتار اقتصادي و مديريتي در سه قوه منجر شود .رئيس سازمان مديريت و برنامه ريزي كشور خاطر نشان كرد: يك فلسفه جدي در دولت وجود دارد كه سياست توسعه اقتصادي اجتماعي را از دورترين نقطه آغاز كنيم. تمركز زدايي را در تصميم سازي حتماً در
لابه لاي مفاد لايحه مشاهده مي كنيم ، اما پايداري توسعه اجتماعي اقتصادي و تمركززدايي ما با فراهم كردن امكان ماندگاري در نقاط محروم كشور به وسيله مكانيزم هاي اجتماعي و اقتصادي محقق مي شود.
</TEXT>
</DOC>
<DOC>
<DOCID>HAM2-851216-038</DOCID>
<DOCNO>HAM2-851216-038</DOCNO>
<ORIGINALFILE>/1385/851216/news/_eqtes.htm</ORIGINALFILE>
<ISSUE>چهارشنبه 16 اسفند 1385 - سال چهاردهم - شماره4224 - Mar 7, 2007</ISSUE>
<DATE calender="Western">2007-03-07</DATE>
<DATE calender="Persian">1385/12/16</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
اصل 44
الزامات رفتار هاي صنفي در رويكرد به اصل 44 قانون اساسي
</TITLE>
<TEXT>
گروه اقتصادي- وزارت كار و امور اجتماعي با صدور بيانيه اي خطاب به فعالان كارفرمايي بر لزوم الزامات رفتار هاي صنفي در رويكرد به اصل 44 قانون اساسي تاكيد كرد.
به گزارش روابط عمومي اين وزارتخانه در بخشي از اين بيانيه آمده است: دولت مصمم است نقش هاي عمده اقتصادي خويش را از مجراي اصل 44 به بخش خصوصي واگذار كند كه اين حركت اولين رويكرد جدي دولت در طول تاريخ بروكراسي ايران به بخش خصوصي محسوب مي شود.در اين بيانيه با اشاره به اينكه اين حجم از واگذاري ها، بر اساس برنامه هاي كلي اعلام شده، در طول تاريخ بي سابقه است، تاكيد شده است: اگر بخش خصوصي در آزمون فعلي در زمينه تعامل با شركاي اجتماعي خويش موفق عمل كند، اعتماد متقابل با دولت در بستري مناسب رو به گسترش نهاده و اين رويداد تاريخي را تسريع كرده است. اين بيانيه مي افزايد: اما اگر بخش خصوصي از طريق تعامل تكامل نيافته و ناقص، خود با شركاي اجتماعي به گونه اي وارد عمل شود كه تا به حال برخي از نمايندگان بخش خصوصي مانند كانون عالي سابق كارفرمايي چنين كرده اند و موجب بروز بي ثباتي در عرصه كار شده اند، قطعاً نگاه مثبت دولت را جلب نخواهند كرد. در بخش ديگري از اين بيانيه آمده است: اين موضوع در شرايط فعلي كه زمان گذار اقتصادي و واگذاري سرنوشت اقتصادي كشور به بخش خصوصي است، حائز اهميت بيشتري است. شايد اگر در گذشته اين چالش ها حتي به شكل فعلي رخ مي داد از حساسيتي كه امروز دچار آن است، برخوردار نمي شد. اما امروز دولت درصدد آزمودن بخش خصوصي براي واگذاري سرنوشت اقتصادي كشور به آن است و اگر بخش خصوصي عقلانيت كافي، نگاه ملي و آينده نگري خود را در اين آزمون به اثبات نرساند، طبعاً موقعيت منحصر به فردي را كه پيش روي دارد با دست خود مخدوش كرده است.
</TEXT>
</DOC>
<DOC>
<DOCID>HAM2-851216-039</DOCID>
<DOCNO>HAM2-851216-039</DOCNO>
<ORIGINALFILE>/1385/851216/news/_havad.htm</ORIGINALFILE>
<ISSUE>چهارشنبه 16 اسفند 1385 - سال چهاردهم - شماره4224 - Mar 7, 2007</ISSUE>
<DATE calender="Western">2007-03-07</DATE>
<DATE calender="Persian">1385/12/16</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
ضبط صوت، راز خيانت شوهر را برملا كرد
زن جوان با بررسي مكالمات ضبط شده پي به قرار مخفيانه همسرش با زن ديگري برد و هر دو را سر قرارغافلگير كرد
</TITLE>
<TEXT>
گروه حوادث- زن جوان وقتي كه به رفتار هاي شوهرش مشكوك شد، نقشه زيركانه اي كشيد تا دست او را رو كند، اين زن با جاسازي كردن يك ضبط ديجيتالي در خودروي شوهرش، به قرارهاي مخفيانه او با زن ديگري پي برد و به اين ترتيب وي را در سر قرار غافلگير كرد.
هفته گذشته زن جواني به شعبه اول بازپرسي در دادسراي شميران رفت و از شوهرش به نام حميد به اتهام فريب و خيانت شكايت كرد، وي به بازپرس رئيسي گفت: من و شوهرم چند سال پيش با هم ازدواج كرديم و در اين مدت زندگي خوب و آرامي داشتيم، تا اينكه از 2 ماه پيش متوجه تغيير رفتار او شدم. شوهرم مثل گذشته به من علاقه نشان نمي داد و شب ها دير به خانه مي آمد و زماني كه از او درباره كارهايش مي پرسيدم حرفي نمي زد.
من كه احساس مي كردم او با زن ديگري رابطه دارد يك روز داخل ماشينش را جست وجو كرده و يك گوشي تلفن همراه كه هيچ وقت آن را نديده بودم در داشبورد ماشين پيدا كردم. وقتي گوشي را روشن كردم شماره تلفن چند زن را ديدم و فهميدم كه حميد زندگي مخفيانه ديگري نيز دارد، اما وقتي با انكار وي مواجه شدم تصميم گرفتم هر طوري شده دستش را رو كنم.
به اين دليل نقشه اي طراحي كردم و با خريد يك ضبط ديجيتالي، آن را در ماشين شوهرم جاسازي كردم تا مكالمه هاي او را ضبط كنم.
شب بعد زماني كه شوهرم از سر كار به خانه آمد، به بهانه اي به پاركينگ رفتم و ضبط ديجيتالي را برداشتم، با روشن كردن آن صداي شوهرم را شنيدم كه هنگام رانندگي با زني به نام ژيلا تماس گرفت و پس از دقايقي گفت وگو با او براي صرف شام آخر هفته در رستوراني در شمال تهران قرار گذاشت.
من كه احساس مي كردم زندگي ام تباه شده و همه حرف هاي حميد دروغ بوده  است، تصميم گرفتم تا روز قرار از اين ماجرا با او حرف نزنم و وقتي آن روز فرا رسيد، خودم را به رستوران مورد نظر رساندم. شوهرم در حالي كه بهترين لباس هايش را پوشيده بود همراه زن جواني در رستوران نشسته بود و وقتي مرا در آنجا ديد سعي كرد آرامم كند.
او مدام مي گفت كه ژيلا يكي از دوستان خانوادگي آنهاست، اما وقتي شنيد كه مي خواهم از او جدا شوم شروع به عذر خواهي كرد و گفت كه اگر از او طلاق بگيرم به زندگي اش خاتمه مي دهد.
اين زن ادامه داد: آن روز وقتي شوهرم قول داد كه دست از خوشگذراني هايش بر  دارد به خانه برگشتيم، اما پس از مدتي دوباره رفتار او تغيير كرد و احساس كردم كه وي بار ديگر كارهايش را شروع كرده است. بنابراين بار ديگر از همان ضبط ديجيتالي استفاده كردم و اين بار متوجه شدم كه حميد با زن ديگري رابطه دارد و تصميم گرفتم هر طوري شده از او جدا شوم.
پس از اظهارات اين زن، بازپرس رئيسي دستور احضار همسر او به دادسرا را صادر كرد، اما مرد جوان در دادسرا ادعا كرد كه همسرش را دوست دارد و نمي خواهد زندگي اش از هم بپاشد. بازپرس پرونده نيز دستورات قضايي در خصوص اين پرونده را صادر كرد و به هر دوي آنها مهلت داد تا با هم بر سر يافتن راه حل مناسبي به توافق برسند.
</TEXT>
</DOC>
<DOC>
<DOCID>HAM2-851216-040</DOCID>
<DOCNO>HAM2-851216-040</DOCNO>
<ORIGINALFILE>/1385/851216/news/_havad.htm</ORIGINALFILE>
<ISSUE>چهارشنبه 16 اسفند 1385 - سال چهاردهم - شماره4224 - Mar 7, 2007</ISSUE>
<DATE calender="Western">2007-03-07</DATE>
<DATE calender="Persian">1385/12/16</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
10 سال زندان براي قتل  دو عضو خانواده همسر
</TITLE>
<TEXT>



گروه حوادث- داماد كينه جو كه در جنايتي مرگبار مادرزن و خواهرزنش را با شليك گلوله به قتل رسانده بود، به 10 سال زندان محكوم شد. اين حكم از سوي قضات شعبه 71 دادگاه كيفري استان تهران در حالي صادر شد كه اولياء دم مقتولان از قصاص قاتل گذشت كرده بودند.
صبح سه شنبه?? بهمن 84 ماجراي جنايتي خانوادگي در بلوار دريا در شهرك غرب به پليس اطلاع داده شد،  بلافاصله تيمي از كارآگاهان اداره دهم آگاهي همراه بازپرس ويژه قتل تهران در محل حادثه حضور يافتند و در تحقيقات اوليه مشخص شد يك مادر و دختر به نام هاي فاطمه و مرضيه قرباني جنايتي شوم شده اند.
بررسي ها نشان مي داد مقتولان پس از آن كه از سوي ميهماني آشنا غافلگير شده بودند هدف شليك گلوله هاي تفنگ شكاري قرار گرفته و جان خود را از دست داده اند.
از آنجا كه دختر ديگر خانواده نخستين كسي بود كه ماجرا را به پليس اطلاع داده بود، بازجويي از وي آغاز شد و او در اين تحقيقات گفت: در محل كارم بودم كه خواهرم مرضيه با من تماس گرفت و در حالي كه به سختي حرف مي زد گفت كه او و مادرم بر اثر اصابت گلوله به شدت مجروح شده اند. من كه نمي دانستم ماجرا چيست بلافاصله به طرف خانه به راه افتادم اما وقتي به آنجا رسيدم كه دير شده بود و مادر و خواهرم جان خود را از دست داده بودند.
پس از اظهارات دختر جوان، ماموران به تحقيق از همسايه ها پرداخته و در اين ميان متوجه اختلاف شديد ميان داماد خانواده و مقتولان شدند.
يكي از همسايه ها به پليس گفت: چند روز پيش داماد جوان خانواده در پي درگيري شديد با مادرزن و خواهرزنش به حالت قهر از خانه آنها خارج شد اما 3 روز بعد به اينجا برگشت و همسرش را با خود برد. ساعتي قبل از جنايت نيز او را ديدم كه با عجله از خانه مادرزنش خارج شد و سوار بر يك موتورسيكلت آنجا را ترك كرد.
رد پاي قاتل در قاهره
پس از به دست آمدن اين اطلاعات جست وجو براي دستگيري داماد جوان آغاز شد و در حالي كه 2 سال از اين ماجرا مي گذشت گزارشي در اختيار اينترپل ايران قرار گرفت كه از دستگيري او به اتهام جاسوسي در قاهره حكايت داشت. با صدور دستور قضايي تيمي از كارآگاهان به كشور مصر رفتند و متهم را در 10 فروردين به ايران بازگرداندند.
داماد كينه جو در بازجويي هاي اوليه به قتل مادرزن و خواهرزنش اعتراف كرد و انگيزه خود از اين جنايت را دخالت هاي خانواده همسرش در زندگي  آنها مطرح كرد.
با تكميل تحقيقات، پرونده اين جنايت براي صدور رأي نهايي به دادگاه كيفري استان ارسال شد اما با رضايت اولياي دم متهم از مجازات اعدام گريخت.
به اين ترتيب محاكمه او از جنبه عمومي جرم صبح ديروز در شعبه 71 دادگاه كيفري برگزار شد و در حالي كه وي از اين جنايت ابراز پشيماني و ندامت مي كرد، پنج قاضي دادگاه(عزيزمحمدي، رحيمي، سالاري، عبداللهي و باقري)با اعلام ختم جلسه دادگاه او را به تحمل 10 سال زندان محكوم كردند.
</TEXT>
</DOC>
<DOC>
<DOCID>HAM2-851216-041</DOCID>
<DOCNO>HAM2-851216-041</DOCNO>
<ORIGINALFILE>/1385/851216/news/_havad.htm</ORIGINALFILE>
<ISSUE>چهارشنبه 16 اسفند 1385 - سال چهاردهم - شماره4224 - Mar 7, 2007</ISSUE>
<DATE calender="Western">2007-03-07</DATE>
<DATE calender="Persian">1385/12/16</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
رئيس پليس: هيچ ردي ازشهرام جزايري وجود ندارد
</TITLE>
<TEXT>


گروه حوادث - فرمانده نيروي انتظامي گفت: پليس تا اين لحظه هيچ  اطلاع دقيقي از محل اقامت و مخفيگاه شهرام جزايري در داخل و خارج از كشور ندارد.
سردار اسماعيل احمدي مقدم روز گذشته در جمع خبرنگاران درباره آخرين وضعيت پرونده فرار شهرام جزايري عرب، افزود: با وجود اطلاع رساني اشتباه مبني بر اينكه متهم تا قبل از فرار در اختيار پليس بوده است، در آن زمان از هر گونه اظهارنظري خودداري كرديم، اما پس از اين كه فرار متهم به گردن نيروي انتظامي افتاد، وارد عمل شده و اين موضوع را تكذيب كرديم. وي ادامه داد: متهم تا زمان فرار در اختيار قوه قضاييه بود، اما بعد از فرار وي، پرونده براي پيگيري به اداره آگاهي نيروي انتظامي ارجاع شد.
سردار احمدي مقدم با اشاره به اينكه دو روز پيش، حفاظت اطلاعات قوه قضاييه، پرونده را از نيروي انتظامي تحويل گرفت، گفت: تحقيقات پليسي براي يافتن ردپاي شهرام جزايري در بخش پليس بين الملل ناجا همچنان ادامه دارد. وي افزود: پيش از اين نيز پيگيري هايي در خصوص حضور متهم در يكي از كشورهاي حاشيه خليج فارس صورت گرفته بود كه تحقيقات نشان داد موضوع صحت نداشته است.
</TEXT>
</DOC>
<DOC>
<DOCID>HAM2-851216-042</DOCID>
<DOCNO>HAM2-851216-042</DOCNO>
<ORIGINALFILE>/1385/851216/news/_havad.htm</ORIGINALFILE>
<ISSUE>چهارشنبه 16 اسفند 1385 - سال چهاردهم - شماره4224 - Mar 7, 2007</ISSUE>
<DATE calender="Western">2007-03-07</DATE>
<DATE calender="Persian">1385/12/16</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
شعله هاي مرگ، پايان خشم يك مرد
</TITLE>
<TEXT>
گروه حوادث- شعله هاي آتش كه پايان يك دعواي خانوادگي را رقم زده بود باعث مرگ يك عضو خانواده و سوختگي شديد دو عضو ديگر شد.
شامگاه جمعه 11 بهمن دختر جواني در خيابان خاوران وحشت زده خود را به كوچه رساند و از همسايه ها براي نجات مادر و برادرش كه گرفتار شعله هاي آتش شده بودند كمك خواست.
وقتي همسايه ها سراسيمه پا به خانه اين دختر گذاشتند، مادر و برادر 28 ساله او را ديدند كه در ميان شعله هاي آتش اسير شده و از شدت درد فرياد مي كشيدند. در فاصله اي اندك از آنان پدر خانواده در حالي كه قسمتي از بدنش دچار سوختگي شده بود روي زمين افتاده و به پيكر هاي نيمه سوخته همسر و پسرش خيره شده بود. همسايه ها كه از ساعتي پيش شاهد درگيري اعضاي اين خانواده بودند با مشاهده اين صحنه به كمك اعضاي اين خانواده شتافتند و ماجرا را به اورژانس و آتش نشاني اطلاع دادند. با حضور خودروهاي اورژانس، هر سه مجروح حادثه به بيمارستان سوانح و سوختگي انتقال يافتند ولي پزشكان پس از معاينات اوليه اعلام كردند كه پسر خانواده دچار 90 درصد سوختگي شده و اميدي به زنده ماندن او نيست. از سوي ديگر مادر خانواده نيز با 80 درصد سوختگي در وضعيت نااميد كننده اي قرار داشت و تلاش پزشكان براي نجات او ادامه داشت.
دعواي آتشين
با مرگ پسر خانواده به نام رضا،پرونده اين حادثه مرگبار وارد مرحله تازه اي شد و مأموران پليس به دستور محمدحسين شاملو بازپرس شعبه يكم دادسراي جنايي براي كشف علت آتش سوزي تحقيق از مادر رضا را كه به سختي قادر به بازجويي بود آغاز كردند.
اين زن به مأموران گفت: ساعتي قبل از حادثه بر سر مسئله اي با همسرم درگير شدم و اين درگيري به كتك كاري كشيده شد. در اين ميان رضا براي كمك به من وارد دعوا شد و شوهرم كه به شدت عصباني بود به سمت گالن بنزيني كه در خانه داشتيم رفت و مقداري بنزين روي سر من و پسرم ريخت. سپس قصد روشن كردن كبريت را داشت كه من براي جلوگيري از اين اقدام به سمتش رفتم و سعي كردم كبريت را از او بگيرم ولي در اين ميان مقداري بنزين روي بخاري ريخت و به   ناگاه تمام خانه در محاصره شعله هاي آتش قرار گرفت. بازپرس محمدحسين شاملو كه رسيدگي به اين پرونده را بر عهده دارد به همشهري گفت: در حال حاضر از كارشناسان آتش نشاني خواسته شده تحقيقات خود براي مشخص شدن علت اصلي وقوع اين حادثه را آغاز كنند تا با اعلام نتيجه آزمايشات عامل اين حادثه مرگبار شناسايي و مجازات شود.
</TEXT>
</DOC>
<DOC>
<DOCID>HAM2-851216-043</DOCID>
<DOCNO>HAM2-851216-043</DOCNO>
<ORIGINALFILE>/1385/851216/news/_havad.htm</ORIGINALFILE>
<ISSUE>چهارشنبه 16 اسفند 1385 - سال چهاردهم - شماره4224 - Mar 7, 2007</ISSUE>
<DATE calender="Western">2007-03-07</DATE>
<DATE calender="Persian">1385/12/16</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
دست قاتل با چهره نگاري رو شد
</TITLE>
<TEXT>
گروه حوادث- چهره نگاري از تنها مظنون قتل يك راننده آژانس، پليس را در برابر سارقي سابقه دار قرار داد.
دوشنبه 14 اسفند ماموران كلانتري 206 بومهن از وقوع جنايتي در نزديكي باغي حوالي شهرك كشاورزي باخبر شدند. بررسي هاي اوليه نشان مي داد كه مقتول در يك آژانس در بومهن مشغول به كار بود. مأموران پس از مراجعه به اين آژانس در تحقيق از ديگر راننده ها دريافتند كه ساعت 11 همان روز مردي با مراجعه به آژانس، خودرو مقتول را به مقصد سازمان آب و فاضلاب جاجرود كرايه كرده و از آن زمان به بعد غلام حسين ناپديد شده است. بنابراين به دستور محمد حسين شاملو، بازپرس جنايي پايتخت چهره نگاري از اين مرد آغاز و مشخص شد كه او يك سارق سابقه دار است.
</TEXT>
</DOC>
<DOC>
<DOCID>HAM2-851216-044</DOCID>
<DOCNO>HAM2-851216-044</DOCNO>
<ORIGINALFILE>/1385/851216/news/_informatic.htm</ORIGINALFILE>
<ISSUE>چهارشنبه 16 اسفند 1385 - سال چهاردهم - شماره4224 - Mar 7, 2007</ISSUE>
<DATE calender="Western">2007-03-07</DATE>
<DATE calender="Persian">1385/12/16</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
رياضيات روي گنبد كبود
محققان دانشگاه شيكاگو مي گويند هنرمندان ايراني مسلمان راهي براي ساخت موزاييك هاي پازل مانند پيدا كرده بودند كه 500 سال بعد به ابداع الگوهاي تازه اي در پوشش سطح منجر شدكوازي كريستال ها روي سردر بقعه درب امام. اين را بايد به ليست جاذبه هاي توريستي- رياضي اصفهان اضافه كرداحسان لطفي
</TITLE>
<TEXT>



هنرمندان مسلمان در قرون وسطي راهي براي ساخت موزاييك هاي پازل مانند پيداكرده بودند كه در نهايت به ابداع الگوهاي تازه اي در پوشش سطح منجر شده؛ الگوهايي كه رياضيدانان تقريباً 500 سال بعد آنها را كشف كردند. به گفته محققان، كاشيكاري بعضي از ساختمان هاي متعلق به قرن پانزدهم در ايران، از الگوهايي پيروي مي كند كه با وجود متقارن بودن، از تكرار منظم يك طرح خاص به وجود نمي آيد و به آن كوازي كريستال گفته مي شود.
در ميانه اين موج خودباوري كه همه سعي دارند همه چيزهاي خوب را به ما نسبت بدهند، تعيين ميزان جديت خبرهاي علمي كار راحتي نيست، اما جمله هاي بالا، ترجمه پاراگراف اول مطلبي است كه مجله scietific america در سايت اينترنتي خودش به توضيح يافته تازه يكي از پژوهشگران دانشگاه هاروارد اختصاص داده و اين را مي شود از كلمه هايي مثل موزاييك و قرون وسطي فهميد. يافته اي كه در هفته گذشته تقريباً تمامي سايت هاي معتبر علمي از sciece و ewscietist تا ature آن را پوشش دادند.
پيش از اين تصور مي شد كاشيكاري هاي ظريف و رنگارنگ بناهاي اسلامي را معماران با ابزارهاي ساده هندسي طراحي مي كرده اند. يعني سطحي را كه بايد پوشانده مي شد با فاصله گذاري هاي منظم و به كمك خط كش و پرگار به قطعه هاي مشخص تقسيم مي كردند و به اين ترتيب الگويي پديد مي آمد كه با تكرارش مي شد سطح را پوشاند و اين همان وضعيتي است كه در بلورهاي منظم جامدات هم ديده مي شود.
در واقع، پيچيدگي اين طرح ها دست كم گرفته شده  بود تا زماني كه اميل ماكويكي استاد دانشگاه كپنهاگ در طرح هاي ديواره بيروني گنبد كبود مراغه، چيز جديدي ديد. چيزي كه به نظر او پيچيده تر از بلورهاي منظم تكراري مي آمد و بيشتر شبيه الگوي چينش اتم ها در برخي از آلياژهاي فلزي بود.
گنبد كبود مراغه سال 1197 ميلادي ساخته شده است و وقتي ماكويكي در دهه 90 به آن نگاه مي كرد 800 سال از عمرش مي گذشت.
اولين، بعد از كاشيكارها
كاشيكارهاي دوره اسلامي، بايد بازهم براي كشف پيچيدگي آثارشان، صبر مي كردند. تا همين سال پيش كه پيتر جي لو دانشجوي دكتراي فيزيك دانشگاه هاروارد براي ارائه يك سخنراني به تركمنستان دعوت شد و بعد وقتي به عنوان يك توريست داشت مساجد اسلامي متعلق به قرن شانزدهم ميلادي در ازبكستان را مي ديد شباهت نوعي بعضي از كاشيكاري ها به الگوي پنروز توجهش را جلب كرد.
راجر پنروز، رياضيدان و كيهان شناس معروف، اولين كسي بود كه در 1973، الگوريتمي براي پوشاندن يك سطح با دو قطعه لوزي شكل پيشنهاد كرد. الگوريتمي كه صفحه را بدون تكرار هيچ الگوي خاصي به طور كامل مي پوشاند و به نام خود او كاشيكاري پنروز ناميده مي شود.
نتيجه پژوهش لو اما نشان مي دهد كه كاشيكارهاي اصفهان ظاهراً، 520 سال قبل، با شكل پيچيده تري از اين الگوريتم آشنايي داشته اند.
پنروز در اصفهان
امامزاده درب امام را بعيد است كسي بجز اصفهاني هاي قديمي بشناسد. بقعه اي در شرق خيابان چارباغ پايين در قبرستان قديمي جميلان(سنبلستان)شامل دو گنبد بزرگ و كوچك، يك سر در كاشيكاري و سه صحن كه ساختش به سال 1453 ميلادي و زمان حكومت جهانشاه قراقويونلو برمي گردد.
پيتر لو، نمونه كامل چيزي را كه در ازبكستان فكر مي كرد ديده است و بعد در ساختمان هاي عراق و ايران و تركيه و افغانستان دنبالش گشت، در كاشي هاي سردر اين بنا پيدا كرد. اگر به شكل ها نگاه كنيد مي بينيد كه معمار اصفهاني توانسته  است صفحه را با استفاده از 5 ضلعي، مثلث و ستاره هاي 10 پر به صورتي بپوشاند كه در عين تقارن، تكرار نمي شود. تحول و رشد پيچيدگي هندسي را با نگاه كردن به كاشيكاري هاي اسلامي مي توان ديد. آنها با طرح هاي ساده و تكرارپذير شروع كردند و در نهايت به اينها رسيدند. واقعاً تكان دهنده است. آنها كاشي هايي ساخته اند كه رياضيات پيچيده اش تا همين 30-20 سال شناخته شده نبود.
اينها حرفهاي پيترلو است كه بعد از انتشار مقاله اش در شماره 22 فوريه مجله ساينس، به خبرگزاري ها رسيد. لو در بررسي طرح، خطاهايي هم ديده است اما با توجه به اينكه در اين نوع كاشيكاري، اشتباهات به سرعت رشد مي كنند و به صورت بي نظمي هاي واضح درمي آيند معتقد است كه اين خطاها در حين ساخت يا تعمير به وجود آمده اند.
خسته از سادگي تكرار
كوازي كريستال ها(بلورهايي با نظم تكرارناشونده كه براي اولين بار در سال1984 در طبيعت مشاهده شدند)در بلندبرد تقارن هاي 5، 10 و 12 گانه پيدا مي كنند.
يعني كل طرح با چرخشي به اندازه يك پنجم، يك دهم يا يك دوازدهم دايره حول نقاط خاص، روي خودش مي افتد. از نظر هندسي، پوشاندن كامل يك سطح با 5، 10 يا 12 ضلعي منتظم ممكن نيست و همين ويژگي، كوازي كريستال ها را از الگوهاي ساده هندسه سطح متمايز مي كند. اما هنرمندان دوره اسلامي چقدر از پيچيدگي چيزي كه خلق مي كردند آگاه بودند؟ پيتر لو مي گويد: به نظرم اين اتفاقي يا سهوي نيست.
آنها از نظم ساده خسته شده بودند و مي خواستند الگوهايشان را بدون تكرار جلو ببرند. هرچند كه احتمالاً از ويژگي هاي رياضي و نتايج الگوريتمي كه از آن استفاده مي كردند آگاه نبودند، اما كارشان به آفرينش چيزي منجر شد كه ما امروز به اسم كوازي كريستال ها مي شناسيم.
</TEXT>
</DOC>
<DOC>
<DOCID>HAM2-851216-045</DOCID>
<DOCNO>HAM2-851216-045</DOCNO>
<ORIGINALFILE>/1385/851216/news/_informatic.htm</ORIGINALFILE>
<ISSUE>چهارشنبه 16 اسفند 1385 - سال چهاردهم - شماره4224 - Mar 7, 2007</ISSUE>
<DATE calender="Western">2007-03-07</DATE>
<DATE calender="Persian">1385/12/16</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
سوژه روز
نسرين خسروشاهيچهره مردم 14 هزار سال قبل
</TITLE>
<TEXT>


آيا ظاهر انسان هاي عصر حجر تفاوتي با دوران معاصر داشته يا خير؟ اين سؤالي است كه به تازگي براي آن جوابي پيدا شده است.
در دوراني كه نه دوربين عكاسي و نه امكانات فيلمبرداري وجود داشته، تلاش براي يافتن اطلاعاتي در اين باره مشكل به نظر مي رسد اما به تازگي برخي كارشناسان علم انسان شناسي راهي نوين براي ارضاي اين كنجكاوي يافته اند. آنها با كمك يك مجسمه ساز توانسته اند صورت اسكلت برجاي مانده از يك زن عصر حجري را كه در سيسيل زندگي مي كرده، بازسازي كنند. به اين ترتيب آنها به اطلاعات زيادي درباره ويژگي هاي شخصيتي وي دست يافتند.
بنا بر گزارش خبرگزاري آنساي ايتاليا، زني كه صورت او بازسازي شده به نام تيا معروف است. او جزو يكي از اولين گروه هاي انساني است كه در سيسيل زندگي مي كردند. تيا با داشتن 165 سانتي متر قد در زمان خود جزو زنان بلند قد بوده است. اين زن 14 هزار سال پيش به دنيا آمده و اسكلت وي در سال 1937 در غاري در نزديكي مسينا به همراه اسكلت هاي ناقص 6 نفر ديگر كه احتمالاً اعضاي خانواده او بوده اند، پيدا شده  است. اما بقاياي تيا حدود 50 سال در دانشگاه پالرمو مخفي باقي مانده بود تا اين كه دوباره در سال 1980 كشف شد.
محققان اين دانشگاه براي اين كار حدود 6 ماه تكنيك هاي كامپيوتري مختلفي را امتحان كردند كه براي بازسازي صورت فرعون مصريان و كنت اوگولينو هم از همين روش ها استفاده شده است. در اين تكنيك ها ظاهر صورت بر اساس شكل جمجمه محاسبه و ارزيابي شده  است و با اسكن هايي با كيفيت بالا به نتايج جالبي مانند تخمين زدن سن و نوع مرگ مي رسند. به اين ترتيب محققان به اين نتيجه رسيدند كه نخستين زن مديترانه اي داراي صورتي بيضي شكل، بيني كمي تخت و فكي جلو بوده است. كارشناسان نيز براي زيبا جلوه دادن وي برايش موي سياه بلندي انتخاب كرده اند.
والريو آگنسي يكي از محققان دانشگاه پالرمو مي گويد: با نگاه به او به سختي مي توان گفت كه او زني زيبا بوده اما مسلماً زندگي سختي داشته است. خصوصيات چهره كاملاً نشان دهنده محيط غار نشيني اوست. البته اين پروژه نتايج جذابي دربر دارد كه در نهايت با به سر انجام رسيدن آن مي توان تصويري از زندگي تيا در 14000 سال پيش ترسيم كرد.اين پژوهش مشخص كرد تيا در زمان مرگ 30 سال داشته است و به عقيده محققان طول عمر در عصر حجر، بسيار كمتر از اين بوده و تيا به نسبت انسان هاي هم دوره خود، بيشتر زندگي كرده است؛ اين موضوع نشان مي دهد او از سلامت كافي برخوردار بوده است چرا كه اغلب مردم آن زمان به دليل مشكلات فراوان از جمله نبود بهداشت كافي، عمر كوتاهي داشتند. بر اساس مطالعات محققان، تيا بيشتر اوقات خود را صرف شكار و جمع آوري ميوه و گياه مي كرده است كه با توجه به نوع زندگي در آن دوران طبيعي است.
آگنسي همچنين در ادامه مي گويد: ما نمي دانيم آنها چگونه مرده اند ضمن آن كه هيچ گونه علامتي مبني بر اعمال خشونت در اطراف آنها نيافته ايم.كارشناسان معتقدند تيا فردي مهم در ميان مردمي كه با آنها زندگي مي كرد بوده و در موقعيت مناسبي قرار داشته. گروه تحقيق نيز او را با گردن بندي كه از دندان گوزن ساخته شده بود يافته اند. جمجمه اصلي و صورت ساختگي تيا هم  اكنون در موزه گملارو شهر پالرمو؛ جايي كه اسكلت زن ماقبل تاريخ به همراه جمجمه هاي مذكر نگهداري مي شود، به نمايش گذاشته شده است.
</TEXT>
</DOC>
<DOC>
<DOCID>HAM2-851216-046</DOCID>
<DOCNO>HAM2-851216-046</DOCNO>
<ORIGINALFILE>/1385/851216/news/_informatic.htm</ORIGINALFILE>
<ISSUE>چهارشنبه 16 اسفند 1385 - سال چهاردهم - شماره4224 - Mar 7, 2007</ISSUE>
<DATE calender="Western">2007-03-07</DATE>
<DATE calender="Persian">1385/12/16</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
اخبار كوتاه
</TITLE>
<TEXT>
انقلاب در دنياي امنيت it
با طراحي و ابداع يك فن آوري جديد امنيتي با عنوان aosca، رديابي و كشف انواع ويروس ها و كدهاي مخرب رايانه اي در مدت زماني كمتر از60 ثانيه، براي كاربران خانگي متصل به اينترنت و مديران شبكه امكان پذير مي شود. pada softwareنرم افزاري مبتني بر اين فناوري، توليد و بطور رايگان در دسترس عموم كاربران رايانه، قرار داده است.
موريانه ها اتانول توليد مي كنند
موريانه ها روشي براي توليد اتانول دارند كه مي تواند روزي از فناوري توليد اتانول بر پايه ذرت و نيشكر پيشي بگيرد. موريانه ها ميزبان ميكروب هايي هستند كه مي توانند به يك روش موثر و اقتصادي زائدات چوب را براي توليد اتانول به قند تبديل كنند. آمريكا در حال سرمايه گذاري صدها ميليون دلار در زمينه سوخت هاي جايگزين است كه بخشي از آن در اين زمينه هزينه خواهد شد.
ربات داروخانه چي
ربات جديدي كه با استفاده از باركد،  داروهاي نسخه  بيمار را تشخيص داده و جمع آوري مي كند ، در يك بيمارستان به كارگرفته شده است. اين ربات كه سالانه بيش از 1200 ساعت در زمان كاركنان بيمارستان صرفه جويي مي كند، در داروخانه بيمارستان سامرست آمريكا كار مي كند.
كهكشان دنباله دار
بزرگ ترين تلسكوپ هاي فضايي و زميني، كهكشاني را به تصوير كشيده اند كه در اثر ميدان گرانشي بسيار قوي يك خوشه كهكشاني و محيط بسيار خشن اطراف پاره پاره شده است. عكس هايش را در سايت هابل ببينيد:
www.hubblesite.org
جديدترين دروغ سنج به بازار آمد
دانشمندان ايتاليايي جديدترين دستگاه دروغ سنج را ساختند كه 90 تا 93درصد درست است. چنانچه نتايج اين آزمايش تائيد شود، گام تازه اي در استفاده از دستگاه دروغ سنج براي مقابله با جرم و جنايت برداشته مي شود. دستگاه جديد دروغ را در مراحل اوليه شناسايي مي كند.
</TEXT>
</DOC>
<DOC>
<DOCID>HAM2-851216-047</DOCID>
<DOCNO>HAM2-851216-047</DOCNO>
<ORIGINALFILE>/1385/851216/news/_kharj.htm</ORIGINALFILE>
<ISSUE>چهارشنبه 16 اسفند 1385 - سال چهاردهم - شماره4224 - Mar 7, 2007</ISSUE>
<DATE calender="Western">2007-03-07</DATE>
<DATE calender="Persian">1385/12/16</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
آغاز عمليات بهاره ناتو
بيش از هزار نيروي افغان و 4500 نيروي ناتو در اين عمليات شركت دارند
</TITLE>
<TEXT>


گروه بين الملل - نيروهاي تحت فرماندهي ناتو در افغانستان ديروز عمليات بهاره خود عليه طالبان را با نام اشيل درجنوب افغانستان آغاز كردند.
به گزارش خبرگزاري آلمان از كابل،اين عمليات كه پيشتر ناتو از انجام آن در آغاز بهار خبر داده بود به علت تشديد درگيريها در جنوب افعانستان زودتر آغاز شده است ونيروهاي ناتو در استان هلمند مواضع خود را تقويت كرده و اعلام كردند كه اين عمليات تا سركوب كامل طالبان در جنوب ادامه خواهد يافت.
به گزارش همين خبرگزاري در اين عمليات بيش از هزار نيروي افغان و چهار هزار وپانصد نيروي ناتو شركت دارند.در نخستين مرحله از اين عمليات يك سرباز عضو ناتو به گفته سخنگوي ناتو در افغانستان كشته شد. سخنگوي ناتو در افغانستان در مورد اين عمليات گفت كه محدوده اين عمليات هرچند اكنون در جنوب است ولي تا رسيدن به نتيجه مطلوب ادامه خواهد يافت.اكنون بيش از سي و پنج هزار نيروي تحت فرماندهي ناتو در افغانستان در كمك دولت حامد كرزاي هستند ولي هنوز آرامش به اين كشور باز نگشته است.
جنوب افغانستان به دليل حضور نيروهاي طالبان كه توانسته بودند شهر موسي قلعه را به تصرف خود در آورند در روزهاي اخير به محل اصلي درگيريها بين طالبان و نيروهاي ائتلاف تبديل شده بود.
بيشترين نيروهاي شركت كننده در عمليات اشيل را نيروهاي انگليسي تشكيل مي دهند و از سوي نيروهاي امريكايي نيز پشتيباني مي شوند.به گزارش خبرگزاري آلمان نيروهاي آلماني كه در شمال و در مزارشريف مستقر هستند در اين عمليات شركت ندارند.
آلمان ادعا مي كند كه فقط در بازسازي افغانستان مشاركت مي كند ولي دولت آلمان هفته گذشته اعلام كرد كه يك اسكادران از هواپيما هاي تورنادو خود را براي شناسايي به افغانستان خواهد فرستاد.
در پي درگيريهاي چند روز اخير در افغانستان كه به كشته شدن تعدادي از مردم عادي انجاميد و اعتراض دولت افغانستان را نيز در پي داشت، ديده بان حقوق بشر نيز خواستار تحقيق درباره  نقش نيروهاي آمريكايي در كشتار غيرنظاميان در افغانستان شد.
خبرگزاري فرانسه گزارش داد كه اين سازمان بين المللي با صدور بيانيه اي تاكيد كرده است كه آمريكا بايد به درخواست حامد كرزاي، رئيس جمهوري افغانستان براي تحقيق سريع و فوري درباره  عمليات نظامي روزهاي چهارم و پنجم مارس(??و??اسفند)كه منجر به كشته شدن شماري از غيرنظاميان افغاني شد، پاسخ مثبت بدهد.
</TEXT>
</DOC>
<DOC>
<DOCID>HAM2-851216-048</DOCID>
<DOCNO>HAM2-851216-048</DOCNO>
<ORIGINALFILE>/1385/851216/news/_kharj.htm</ORIGINALFILE>
<ISSUE>چهارشنبه 16 اسفند 1385 - سال چهاردهم - شماره4224 - Mar 7, 2007</ISSUE>
<DATE calender="Western">2007-03-07</DATE>
<DATE calender="Persian">1385/12/16</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
سنيوره: تلاش هاي ميانجيگرانه بايد ادامه يابد
</TITLE>
<TEXT>
گروه بين الملل - فواد سنيوره نخست وزير لبنان در ديدار با روزنامه نگاران شمال لبنان گفت كه نسبت به حل بحران جاري در كشور، نه خوش بين است و نه بدبين.
ايرنا از بيروت گزارش داد كه وي در اظهارات خود بدون اشاره به تلاش هاي مشترك ايران و عربستان براي حل بحران لبنان گفت كه هنوز راه حلي براي بحران كنوني پيدا نشده و به همين دليل بايد تلاش هاي ميانجيگرانه ادامه يابد.
نخست وزير لبنان خاطر نشان كرد تماس ها همچنان ادامه دارد و نبايد فكر كرد امور از دست لبناني ها خارج شده است. با اين حال محمد فنيش وزير نيروي لبنان و از نمايندگان حزب الله در مجلس لبنان ديروز اعلام كرد اگر گروه سياسي حاكم(??مارس )به راه حل هاي بحران لبنان كه تاكنون براي آنها رايزني هاي زيادي شده پاسخ مناسب ندهد مخالفان دولت چاره اي جز روي آوردن به عصيان مدني نخواهند داشت. فنيش افزوده است: براي بحران لبنان راه حل هايي در نتيجه تلاش هاي ايران و عربستان پيشنهاد شده و اگر گروه سياسي حاكم به آن پاسخ ندهد اين به اين معنا است كه بايد به استقبال بحراني برويم كه ابعادش تنها محدود به موضوع دادگاه بين المللي براي پرونده ترور رفيق حريري و يا تشكيل دولت وحدت ملي نخواهد بود.
</TEXT>
</DOC>
<DOC>
<DOCID>HAM2-851216-049</DOCID>
<DOCNO>HAM2-851216-049</DOCNO>
<ORIGINALFILE>/1385/851216/news/_kharj.htm</ORIGINALFILE>
<ISSUE>چهارشنبه 16 اسفند 1385 - سال چهاردهم - شماره4224 - Mar 7, 2007</ISSUE>
<DATE calender="Western">2007-03-07</DATE>
<DATE calender="Persian">1385/12/16</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
تجديد نظر دردكترين نظامي روسيه
</TITLE>
<TEXT>
گروه بين الملل - شوراي امنيت روسيه اعلام كرد كه دكترين نظامي روسيه با توجه به تحولات جهاني از جمله تقويت ناتو مورد تجديد نظر قرار خواهد گرفت.
در بيانيه روز سه شنبه شوراي امنيت روسيه كه خبرگزاري ايرنا از مسكو گزارش داد، آمده است كه تجزيه و تحليل اوضاع جهاني نشان مي دهد جايگاه نيروهاي مسلح در سياست كشورهاي جهان ارتقا يافته و توجه به نيروهاي نظامي و توليد سلاح هاي پيشرفته روبه افزايش است.
اين بيانيه مي افزايد: در اين روند ارتش هاي جهان به تجهيزات جديد مجهز شده، شيوه هاي بكارگيري نيروهاي نظامي مورد تجديد نظر قرار مي گيرد و پيمان هاي نظامي بويژه ناتو تقويت مي يابد.
شوراي امنيت روسيه با اشاره به دكترين نظامي روسيه كه در سال???? تدوين شده، اضافه كرده: اين شورا با همكاري نهادهاي مربوط دولتي، پيش نويس دكترين جديد را در دست تدوين دارد و براي اين كار از سازمانهاي علمي كمك خواهد گرفت.
شوراي امنيت روسيه تاكيد دارد نوسازي نهادهاي نظامي كشور به سطح توسعه اقتصاد بستگي دارد و دكترين نظامي بايد به مهمترين مسايل مربوط به تأمين امنيت كشور پاسخ دهد.
گفته مي شود علت اصلي تجديد نظر در دكترين نظامي روسيه، تصميم آمريكا براي استقرار پدافند موشكي خود در لهستان، چك و منطقه قفقاز است كه باعث نگراني روسيه شده است.
</TEXT>
</DOC>
<DOC>
<DOCID>HAM2-851216-050</DOCID>
<DOCNO>HAM2-851216-050</DOCNO>
<ORIGINALFILE>/1385/851216/news/_kharj.htm</ORIGINALFILE>
<ISSUE>چهارشنبه 16 اسفند 1385 - سال چهاردهم - شماره4224 - Mar 7, 2007</ISSUE>
<DATE calender="Western">2007-03-07</DATE>
<DATE calender="Persian">1385/12/16</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
كوتاه
</TITLE>
<TEXT>
كشته شدن 7 نظامي آمريكايي در عراق
ايرنا: چندين روز پس از آغاز طرح امنيتي تازه آمريكا براي بغداد نه تنها آرامش به بغداد باز نگشته است بلكه حمله به نيروهاي آمريكايي در ديگر نقاط عراق نيز همچنان ادامه دارد.
ارتش آمريكا روز سه شنبه با انتشار بيانيه اي از كشته شدن هفت نظامي در عمليات مختلف در استانهاي دياله و صلاح الدين در شمال بغداد خبر داد.
در اين بيانيه آمده است: بر اثر درگيريهاي مختلف در استانهاي دياله و صلاح الدين همچنين چهار نظامي آمريكايي زخمي شدند. به گزارش ايرنا از بغداد، در اين بيانيه آمده است كه شمار نظاميان آمريكايي به هلاكت رسيده از ابتداي اشغال عراق در سال???? ميلادي تا كنون به سه هزار و??? تن رسيده است.
تشنج در كابينه دولت صهيونيستي
خبرگزاري فرانسه: نشست هفتگي كابينه دولت صهيونيستي به دليل درگيري بين نخست وزير با امير پرتز وزير جنگ اين رژيم به طور موقت تعطيل شد.
اين دو كه در جريان حمله اسرائيل به لبنان اختلاف نظر شديد داشتند بارها در مورد برخورد با مسايلي كه به شكست اسرائيل از حزب الله انجاميد در كابينه اسرائيل با هم اختلاف نظر داشتند و اين درگيري ها توجه روزنامه هاي اسرائيلي را نيز به خود جلب كرده بود. به گزارش خبرگزاري فرانسه از قدس، مشاجره و جدل ميان اولمرت و پرتز پس از آن آغاز شد كه پرتز درصدد سخن گفتن در مورد حقوق پرداخت نشده  كاركنان شهرداري برآمد و اولمرت نيز به طور علني وي را به سُخره گرفت.
ادعاي قتل تورگوت اوزال
ايرنا: خانم سمرا اوزال همسر تورگوت اوزال رئيس جمهوري فقيدتركيه در يك برنامه تلويزيوني، بار ديگر مرگ همسرش را ناشي از مسموميت و قتل خواند.
وي در برنامه تلويزيوني موسوم به قدرت زن كه از كانال تلويزيوني آ.تي.وي پخش شد، گفت كه اوزال در يك سفارت خارجي بعد از نوشيدن يك نوشابه مسموم شد.
تورگوت اوزال رئيس جمهور پيشين تركيه، در سال????ميلادي پس از بازگشت از سفر دوره اي به آسياي ميانه، به طور ناگهاني درگذشت.
خانواده اوزال و در رأس آنها همسر، پسر و برادر وي تاكنون بارها سخن از احتمال مسموميت و قتل وي به ميان آورده اند.
ديدار رايس و عبدالله دوم
خبرگزاري فرانسه: كاندوليزا رايس، وزير امور خارجه آمريكا و عبدالله دوم، شاه اردن كه به واشنگتن سفر كرده روز دوشنبه درباره آوارگان عراقي و طرح صلح كشورهاي عربي براي خاورميانه رايزني كردند.
رايس و عبدالله دوم پس از اين نشست هيچ بيانيه اي صادر نكردند. شاه اردن در سفر پنج روزه خود به آمريكا با جرج بوش  رئيس جمهوري، ديك چني معاون رئيس جمهوري و رابرت گيتس، وزير دفاع آمريكا ديدار خواهد كرد.
وضعيت آوارگان عراقي در اردن و طرح صلح خاورميانه اي اعراب مهمترين محور گفت وگوهاي رايس و مقامات آمريكايي اعلام شده است.
</TEXT>
</DOC>
<DOC>
<DOCID>HAM2-851216-051</DOCID>
<DOCNO>HAM2-851216-051</DOCNO>
<ORIGINALFILE>/1385/851216/news/_kharj.htm</ORIGINALFILE>
<ISSUE>چهارشنبه 16 اسفند 1385 - سال چهاردهم - شماره4224 - Mar 7, 2007</ISSUE>
<DATE calender="Western">2007-03-07</DATE>
<DATE calender="Persian">1385/12/16</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
گزارش
دمكرات  ها در پيمحدودكردن اختيارات جنگي بوش
</TITLE>
<TEXT>
گروه بين الملل- جيمز وب، سناتور دمكرات ايالت ويرجينيا روز گذشته طرحي را تقديم كنگره ايالات متحده كرد كه محدود كردن اختيارات جورج بوش، رئيس جمهور در زمينه صدور فرامين جنگي جديد را دنبال مي كند.
به گزارش روزنامه واشنگتن پست، وب علت تدوين اين طرح الزام آور را خودداري كاخ سفيد از تأييد اين نكته كه بوش در ماه هاي باقيمانده از دوره رياست جمهوري خود هر تصميم جنگي جديدي را با كنگره هماهنگ مي كند، عنوان كرده است. او روز گذشته تصريح كرد مترصد الزام دولت بوش به جلب نظر كنگره قبل از رويارويي احتمالي با ايران است. وب در پاسخ به سئوالات خبرنگاران پيرامون اين طرح گفت: مسأله كاملا مشهود است كه ايران، عراق نيست. وي افزود: رئيس جمهور حق آغاز عمليات نظامي يكجانبه عليه ايران را ندارد.
در اين طرح منع اختصاص بودجه براي هرگونه عمليات نظامي عليه ايران بدون كسب مجوز كنگره پيش بيني شده است البته در متن طرح ارائه شده استثناهايي چون آغاز حمله از سوي ايران، مواردي كه واحدهاي ارتش ايالات متحده در تعقيب عناصر متخاصم چاره اي جز ورود به خاك ايران نداشته باشند يا وقتي انجام عمليات اطلاعاتي ضروري جز با ورود به قلمرو ايران ممكن نباشد پيش بيني شده است.
آنچنان كه وب گفته با ملزم شدن كاخ سفيد به كسب مجوز كنگره قبل از صدور فرامين جنگي جديد قانونگذاران آمريكايي سعي مي كنند مانع از درگرفتن منازعه جديدي در غياب ادله قابل قبول شوند. او مي گويد توانسته هري ريد، رهبر اكثريت دمكرات سنا را متقاعد به حمايت از اين طرح كند و تاكيد دارد سعي خواهد شد اين لايحه پس از تصويب به اصلاحيه قانون بودجه سال 2007 كه بوش در آن خواستار اختصاص وجوه جديدي به ارتش آمريكا براي ادامه جنگ در عراق و افغانستان شده است، منضم شود.وب اصرار دارد ارائه اين طرح را نبايد با مسأيل حزبي خلط كرد و هدف از پيشنهاد آن را تامين منافع ملي آمريكا توصيف كرده است.
جان وارنر، سناتور جمهوريخواه ايالات ويرجينيا اولين عضو اقليت سنا بود كه روز گذشته به اين طرح واكنش نشان داد. او در اظهاراتش ضمن ابراز نگراني از محتواي اين طرح، آن را ناقض اختياراتي دانست كه كنگره پيش از اين به بوش اعطا كرده و رئيس جمهور در چارچوب آن محق است در مواردي كه خطري متوجه امنيت ملي آمريكا باشد بدون مجوز كنگره فرامين جنگي صادر كند.
رويارويي در نقطه صفر
طرح وب ادامه تلاش هاي اخير دمكرات ها براي حصول اطمينان از عدم صدور فرمان نظامي عجولانه ديگري از سوي كاخ سفيد تحت سيطره جمهوريخواهان است.مجلس نمايندگان كنگره ايالات متحده حدود دو هفته قبل قطعنامه اي را به تصويب رساند كه براساس آن از عملكرد دولت بوش در عراق و به ويژه طرح جديد كاخ سفيد كه در چارچوب آن حدود 30 هزار نيروي تازه نفس به اين كشور اعزام مي شوند، انتقاد شده بود.
اين قطعنامه براي دولت بوش الزام آور نبود اما از آنجا كه تصويب آن در سنا مي توانست رسوايي  سياسي غيرقابل جبراني براي دولت بوش باشد اقليت جمهوريخواه سنا مانع از تصويب آن شد.همزمان با اين قطعنامه جناح هايي در داخل كنگره از تلاش براي لغو اختيارات جنگي ويژه بوش خبر دادند كه در سال 2002 ميلادي براي صيانت از ايالات متحده از سوي كنگره به وي اعطا شد. اين تلاش هم با حمايت جمهوريخواهان از بوش مسكوت ماند اما وقتي بوش لايحه متمم بودجه سال 2007 ميلادي را كه در آن حدود يكصد ميليارد دلار بودجه اضافي براي پنتاگون درخواست شده بود را تقديم كنگره كرد دمكرات ها درصدد اعمال فشار به كاخ سفيد با جلوگيري از اختصاص همه اين بودجه شدند.
</TEXT>
</DOC>
<DOC>
<DOCID>HAM2-851216-052</DOCID>
<DOCNO>HAM2-851216-052</DOCNO>
<ORIGINALFILE>/1385/851216/news/_shari.htm</ORIGINALFILE>
<ISSUE>چهارشنبه 16 اسفند 1385 - سال چهاردهم - شماره4224 - Mar 7, 2007</ISSUE>
<DATE calender="Western">2007-03-07</DATE>
<DATE calender="Persian">1385/12/16</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
در بوستان گفت و گو انجام شد
كاشت نهال دوستي پنج قاره
عكس:گلناز بهشتي
</TITLE>
<TEXT>





سفراي كشورهاي جهان و نمايندگان سازمان هاي بين المللي ديروز به مناسبت روزدرختكاري به دعوت محمد باقر قاليباف شهردار تهران دربوستان گفتگو 70 درخت كاشتند
گروه شهري - 31نفر از سفراي كشورهاي جهان،نمايندگان 10سازمان بين المللي و منطقه اي و بيش از30 تن از كارداران و مقامات ديپلماتيك مقيم تهران ديروز به مناسبت روزدرختكاري به دعوت محمد باقر قاليباف شهردار تهران دربوستان گفتگو حاضرشدند ودر مراسمي تحت عنوان كاشت نهال دوستي اقدام به غرس دهها نهال به شكل 5 حلقه به عنوان نماد 5 قاره جها ن كردند.
سازمان ملل براساس برنامه اي كه درسال 2007 درپيش گرفته است به منظور نجات كره زمين طرح كاشت يك ميليارد نهال درسراسرجهان را در دستوركار خود دارد. ازاين ميان شهرداري تهران به تنهايي اقدام به كاشت 3/5 ميليون نهال در طرح كمربند سبز اطراف تهران و همچنين احداث حدود 150 بوستان منطقه اي و فرامنطقه اي درسطح شهر كرده است به گونه اي كه پيش بيني مي شود دريك برنامه 4 ساله، سرانه فضاي سبز اطراف تهران به 25 متر مربع برسد.
سفراي كشورهاي جهان و نمايندگان سازمان هاي بين المللي ديروز به مناسبت روزدرختكاري به دعوت محمد باقر قاليباف شهردار تهران دربوستان گفتگو 70 درخت كاشتند
</TEXT>
</DOC>
<DOC>
<DOCID>HAM2-851216-053</DOCID>
<DOCNO>HAM2-851216-053</DOCNO>
<ORIGINALFILE>/1385/851216/news/_shari.htm</ORIGINALFILE>
<ISSUE>چهارشنبه 16 اسفند 1385 - سال چهاردهم - شماره4224 - Mar 7, 2007</ISSUE>
<DATE calender="Western">2007-03-07</DATE>
<DATE calender="Persian">1385/12/16</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
با افزايش گرماي زمين اسكيموها كولر خريدند
</TITLE>
<TEXT>
گروه شهري- گرم شدن هوا به شكل يك شوخي ناخوشايند درآمده است به گونه اي كه موجب شده تا اسكيموهاي شمال كانادا و آلاسكا براي نخستين بار از كولر استفاده كنند.
خبرگزاري رويترز همچنين مي افزايد: گرماي هوا موجب شده تا آنها برف و يخ كافي براي ساختن ايگلو در اختيار نداشته باشند و هنگام شكار نيز درون يخ هاي در حال ذوب فرو روند.به گفته نامزد جايزه نوبل شيلا وات كلوتير كه خود يكي از اين اسكيموهاي كانادايي است، اين وضعيت، حاصل تغييرات آب وهوايي جهان است. به اعتقاد وي اين وضعيت ناقض حقوق بشر در مورد ساكنان بومي سواحل و نقاط كم ارتفاع است.
</TEXT>
</DOC>
<DOC>
<DOCID>HAM2-851216-054</DOCID>
<DOCNO>HAM2-851216-054</DOCNO>
<ORIGINALFILE>/1385/851216/news/_shari.htm</ORIGINALFILE>
<ISSUE>چهارشنبه 16 اسفند 1385 - سال چهاردهم - شماره4224 - Mar 7, 2007</ISSUE>
<DATE calender="Western">2007-03-07</DATE>
<DATE calender="Persian">1385/12/16</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
در پي اعلام احتمال شيوع آنفلوآنزاي پرندگان
شهروندان فعلا به پارك پرديسان نروند
</TITLE>
<TEXT>
ايسنا: رئيس هيأت مديره تشكل زيست محيطي جمعيت آواي سبز با اشاره به اخبار منتشر شده در خصوص احتمال شيوع آنفلوآنزاي پرندگان در پارك طبيعت پرديسان تهران، از شهروندان بخصوص كودكان خواست تا زمان تعيين و اعلام نتايج آزمايشات حتي الامكان از ورود به پارك خودداري كنند. وحيد نوروزي ضمن انتقاد شديد از وضعيت حيات وحش موجود در پارك پرديسان به دليل بهره نگرفتن كافي از متخصصان جهت نگهداري از حيوانات، نزديكي به بزرگراه همت و مكانيابي غلط براي نگهداري حيوانات گفت: معدوم كردن پرندگان بايد قطعا آخرين راه باشد وي با اشاره به اين كه هنوز قطعي نشده كه پرندگان پارك پرديسان به آنفلوآنزاي فوق حاد پرندگان مبتلا شده اند، گفت: اگر پيشگيري در مديريت حيات وحش اين پارك رعايت مي شد قطعا شاهد چنين امري نبوديم؛ چرا كه حتي يك دامپزشك تمام وقت نيز در اين پارك وجود ندارد.
</TEXT>
</DOC>
<DOC>
<DOCID>HAM2-851216-055</DOCID>
<DOCNO>HAM2-851216-055</DOCNO>
<ORIGINALFILE>/1385/851216/news/_shari.htm</ORIGINALFILE>
<ISSUE>چهارشنبه 16 اسفند 1385 - سال چهاردهم - شماره4224 - Mar 7, 2007</ISSUE>
<DATE calender="Western">2007-03-07</DATE>
<DATE calender="Persian">1385/12/16</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
ارتفاعات تهرانسبزتر شد
</TITLE>
<TEXT>
گروه شهريروز گذشته همچنين بيش از 3 هزار اصله نهال با حضور دانشجويان و دانش آموزان در ارتفاعات شمال تهران كاشته شد.
بيش از 40 هزار اصله نهال نيز در بوستان هاي قيطريه، نياوران، گلريزان و اُزگل آماده توزيع رايگان بين دوستداران طبيعت است.
</TEXT>
</DOC>
<DOC>
<DOCID>HAM2-851216-056</DOCID>
<DOCNO>HAM2-851216-056</DOCNO>
<ORIGINALFILE>/1385/851216/news/_shari.htm</ORIGINALFILE>
<ISSUE>چهارشنبه 16 اسفند 1385 - سال چهاردهم - شماره4224 - Mar 7, 2007</ISSUE>
<DATE calender="Western">2007-03-07</DATE>
<DATE calender="Persian">1385/12/16</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
معرفي نهادهاي ناكارآمددر كاهش آلودگي هوا
</TITLE>
<TEXT>
گروه شهري- باپيگيري كميسيون اصل 90 مجلس شوراي اسلامي سازمان هاي ناكارآمد در كاهش آلودگي هوا مشخص مي شوند.
سيد علي رياض نايب رئيس كميسيون اصل 90 مجلس شوراي اسلامي روز گذشته در حاشيه برگزاري دومين همايش آلودگي هوا با اشاره به اين مطلب گفت: طبق قانون هم اكنون 18 نهاد عهده دار مسئوليت مبارزه با آلودگي هوا هستند اما نمي دانيم بايد با كدام سازمان و نهاد مواجه شويم و با كدام ارگان به خاطر اهمال و سستي برخورد كنيم.
وي در ادامه ضمن اشاره به آمار مرگ و مير ناشي از عوارض آلودگي هواي تهران افزود: در تهران آلودگي هوا به اندازه اي است كه بيشتر شبيه زلزله اي بزرگ است كه هر روزه اتفاق مي افتد و ناگزير بايد نسبت به آن حساس تر بود و برنامه هاي كاربردي را به اجرا درآورد.
رياض از نحوه حضور سازمان ها و ارگان هاي مربوطه در همايشهاي مرتبط انتقاد كرد و گفت: حضور نيافتن مسئولان مربوطه مانند سازمان محيط زيست و وزارت بهداشت در همايش ها و جلساتي كه پيرامون آلودگي هوا برگزار مي شود بسيار نگران كننده است، چرا كه اين سازمان ها به دليل انتقاد از آنان از شركت در اين جلسات و همايش ها سرباز مي زنند و در نتيجه اقدامات و فعاليت هاي آنان در كنترل آلودگي هوا، خام و ناكارآمد است. وي از تنظيم گزارشي براي كميسيون اصل نود در اين باره خبر داد.
</TEXT>
</DOC>
<DOC>
<DOCID>HAM2-851216-057</DOCID>
<DOCNO>HAM2-851216-057</DOCNO>
<ORIGINALFILE>/1385/851216/news/_shari.htm</ORIGINALFILE>
<ISSUE>چهارشنبه 16 اسفند 1385 - سال چهاردهم - شماره4224 - Mar 7, 2007</ISSUE>
<DATE calender="Western">2007-03-07</DATE>
<DATE calender="Persian">1385/12/16</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
ادامه بررسي لايحه بودجه سال آينده شهرداري تهران در شوراي شهر
سرفصل هاي درآمدي تصويب شد
</TITLE>
<TEXT>
گروه شهري- شوراي شهر ديروز در ادامه بررسي لايحه بودجه سال 86 شهرداري، چهار سرفصل عمده درآمدي و رديف هاي آن با رقمي حدود يك هزار و 600 ميليارد تومان را تصويب كرد.
در سيصد و ششمين جلسه علني شوراي اسلامي شهر تهران رديف 30 شامل عوارض بر ساختمان ها و اراضي با يك هزار و 300 ميليارد تومان، رديف 60 مربوط به درآمدهاي حاصل از فروش شهرداري و وصولي در مقابل خدمات با 145 ميليارد، رديف 70 مربوط به درآمد تأسيسات شهرداري و جرايم و تخلفات با 5/37 ميليارد و رديف 80 درآمد حاصل از وجوه و اموال شهرداري با حدود 60 ميليارد تومان به تصويب رسيد.در اين جلسه، برخي اعضا بار ديگر از افزايش رديف هاي درآمدي به ويژه درآمد ناشي از عوارض بر ساختمان ها و اراضي انتقاد كردند و خواستار توضيح بيشتر در اين باره شدند. حسن زياري رئيس كميسيون شهرسازي شوراي شهر در اين باره گفت: درآمد رديف 30 بودجه افزايش چشمگير نشان مي دهد و بايد مشخص شود كه 3 برابر اين افزايش از كجا و چگونه بوده است. با اين حال مهدي چمران رئيس شوراي شهر با اشاره به روند طبيعي افزايش اين رديف درآمدي بودجه شهرداري طي 3 سال اخير گفت: در اين رديف مصوبه بودجه سال 83 حدود 480 ميليارد تومان اما وصولي 770 ميليارد تومان بوده است.
از سوي ديگر نسرين سلطان خواه، عضو هيأت رئيسه شورا گفت: اگر با رونق ساخت و ساز درآمدي براي شهر ايجاد شود مشكلي نداريم ولي اين سرفصل يك جهش چشمگير را نشان مي دهد.وي افزود: بخشي از اين درآمدها مورد قبول شورا و طبق ضوابط و مقررات نيست. از سوي ديگر نايب رئيس شوراي شهر نيز با اشاره به تأخير صورت گرفته در تصويب بودجه سال 86 گفت:طبق قانون تا اول اسفند بايد بودجه سال بعد شهرداري ها توسط انجمن شهر تصويب و ابلاغ شود. همچنين جلسه بررسي بودجه بعدازظهر ديروز با حضور محمدباقر قاليباف شهردار تهران ادامه يافت و بخشي از سرفصل ها و رديف هاي هزينه هاي جاري به تصويب رسيد.قاليباف هنگام بررسي رديف مربوط به هزينه هاي خدمات شهري گفت: مكانيزاسيون خدمات شهري و جمع آوري زباله، بالغ بر 300 ميليارد تومان اعتبار نياز دارد. وي افزود: تهران در حال حاضر نياز به 360 دستگاه جاروب مكانيزه دارد ولي تا به حال توانسته ايم در اين زمينه 22 درصد از نيازهاي شهر را تأمين كنيم.شهردار تهران تصريح كرد: براي برطرف  شدن نيازهاي باقيمانده به سرمايه گذاري بخش خصوصي احتياج داريم.
</TEXT>
</DOC>
<DOC>
<DOCID>HAM2-851216-058</DOCID>
<DOCNO>HAM2-851216-058</DOCNO>
<ORIGINALFILE>/1385/851216/news/_siasi.htm</ORIGINALFILE>
<ISSUE>چهارشنبه 16 اسفند 1385 - سال چهاردهم - شماره4224 - Mar 7, 2007</ISSUE>
<DATE calender="Western">2007-03-07</DATE>
<DATE calender="Persian">1385/12/16</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
رهبر معظم انقلاب:
مصالح كلي نظام در عدالتخواهي مد نظر باشد
</TITLE>
<TEXT>
گروه سياسي- دوازدهمين نشست سراسري تشكل هاي عضو جنبش عدالتخواه دانشجويي روز گذشته با پيام مقام معظم رهبري در دانشگاه شهيد باهنر كرمان آغاز به كار كرد.
در اين پيام كه توسط حجت الاسلام محمديان نماينده مقام معظم رهبري در دانشگاهها خطاب به شركت كنندگان در اين نشست ابلاغ شد، چنين آمده است: ضمن ابلاغ سلام من به دانشجويان عضو جنبش عدالتخواهي.به فرزندان دانشجوي من بگوييد عدالتخواهي لب انتظار ما از دانشجويان است و در اين راه دو اصل نبايد فراموش گردد:
1- جديت در امر عدالت، بگونه اي كه با همت عالي و تمام توان در اين مسير تلاش نمايند.
2- همه تلاش ها و اقدام ها از راه درست و صحيح و متكي به اصول انجام گيرد و مصالح كلي نظام مد نظر باشد.
براي فرزندان عزيزم آرزوي توفيق و سربلندي دارم.
به گزارش مهر، اين نشست تا روز جمعه 18 اسفند ادامه خواهد داشت. در اين نشست كه با حضور محمد باقرخرمشاد، معاون وزير علوم و عماد افروغ، رئيس كميسيون فرهنگي مجلس برگزار مي شود، وضعيت كشور و منطقه و موضوعات مختلف بررسي خواهد شد.
غرس نهال
همزمان با روز درختكاري رهبر معظم انقلاب اسلامي ظهر روز گذشته دو اصله نهال غرس كردند.
در اين مراسم كه محمدرضا اسكندري وزير جهاد كشاورزي نيز حضور داشت، حضرت آيت الله خامنه اي كاشت درخت و ايجاد فضاي سبز را كاري با بركت و باارزش دانستند. رهبر انقلاب اسلامي ضمن تاكيد بر گسترش نهال كاري و توسعه كمربند سبز پيرامون شهرها خاطرنشان كردند: نبايد اجازه داد فضاي سبز شهرها بخصوص شهرهاي پرجمعيت و تهران تخريب يا كاهش يابد.
</TEXT>
</DOC>
<DOC>
<DOCID>HAM2-851216-059</DOCID>
<DOCNO>HAM2-851216-059</DOCNO>
<ORIGINALFILE>/1385/851216/news/_siasi.htm</ORIGINALFILE>
<ISSUE>چهارشنبه 16 اسفند 1385 - سال چهاردهم - شماره4224 - Mar 7, 2007</ISSUE>
<DATE calender="Western">2007-03-07</DATE>
<DATE calender="Persian">1385/12/16</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
خالد مشعل در تهران
احمدي نژاد: اسرائيل رو به اضمحلال است
1+5 در صورت اتخاذ مسير تندروانه، پاسخ جدي ميگيرند
</TITLE>
<TEXT>


مهر: دبير شوراي عالي امنيت ملي با تاكيد بر ضرورت حل مسئله هسته اي از طريق انجام مذاكرات واقعي اعلام كرد اگر 1+5 مسير تندروانه را برگزينند قطعا پاسخي جدي دريافت خواهند كرد. علي لاريجاني بعدازظهر ديروز در كنفرانس خبري مشترك با خالد مشعل رئيس دفتر سياسي حماس با بيان اينكه موضوع هسته اي براي ما امري علي السويه نيست كه 1+5 هر كاري مي خواهد با قطعنامه ها بكنند، تصريح كرد: ترجيح ما براي حل اين مسئله انجام مذاكرات واقعي و نه تصنعي است اما اگر مسير تندروانه را برگزينند قطعا پاسخي جدي دريافت خواهند كرد.
گروه سياسي- محمود احمدي نژاد با اشاره به اينكه رژيم صهيونيستي در بدترين دوران حيات خود بوده و رو به اضمحلال قرار گرفته است بر ضرورت پشتيباني كشورهاي اسلامي از دولت مردمي فلسطين تاكيد كرد.
رئيس جمهوري در ديدار خالد مشعل رئيس دفتر سياسي جنبش حماس كه خبر آن را پايگاه اطلاع رساني رياست جمهوري منتشر كرد، خاطرنشان ساخت: كشورهاي اسلامي با پشتيباني از دولت مورد حمايت مردم فلسطين مي توانند نقش مهمي در موفقيت اين دولت و شكست توطئه هاي دشمنان اسلام ايفا كنند.
وي وظيفه دولت فلسطين و جنبش حماس را در جلوگيري از درگيري داخلي در فلسطين بسيار مهم ارزيابي و خاطرنشان كرد: همانطور كه هوشياري جنبش هاي فلسطيني، فتنه و توطئه اخير دشمنان مردم فلسطين را به ناكامي مبدل كرد، از اين پس نيز گروههاي فلسطيني بايد با حفظ وحدت، مقاومت، توكل به خداوند و حفظ جوهر حركت آرماني ملت فلسطين، زمينه خروج صهيونيستها از خاك مقدس فلسطين را مهيا كنند تا زماني برسد كه حتي يك وجب از خاك فلسطين در اشغال نباشد.
خالد مشعل رئيس دفتر سياسي جنبش حماس نيز در اين ديدار ضمن ارائه گزارشي از وضع سرزمينهاي اشغالي به مشكلات ايجاد شده براي اين جنبش پس از پيروزي در انتخابات سال گذشته ميلادي اشاره كرد.
نتايج بسيار شيرين
محمود احمدي نژاد صبح ديروز در ديدار نيكلاس مادورو، وزير امور خارجه  ونزوئلا با بيان اينكه مسير پيشرفت توأم با حفظ استقلال و مسير مقابله با خواست هاي نامشروع و نامحدود امپرياليسم مسيري دشوار و سخت اما نتايج آن بسيار شيرين و دلنشين است تصريح كرد: كشورهاي مستقل بايد الگوي حركت صحيح در رسيدن به پيشرفت و توسعه را براي ساير ملت ها عينيت بخشيده و ثابت كنند كه مي توان خارج از فضاي نظام سلطه در همه بخشها به پيشرفت همراه با آرامش و امنيت رسيد. وزير امور خارجه ونزوئلا نيز در اين ديدار با اشاره به نقش مهم جمهوري اسلامي ايران در منطقه و جهان گفت: كشورهاي مستقل با گسترش همكاري خود در بخشهاي مختلف مي توانند جهان جديدي بوجود آورند و نفوذ و استيلاي امپرياليسم را از بين برده و رفاه و آسايش ملت ها را فراهم كنند.
مديريتي تحول گرا
رئيس جمهوري با اشاره به حضور مديران و فرماندهان دلسوز و مردم عاشق خدمت در نيروي انتظامي گفت: امروز مديريت نيروي انتظامي، مبتكر، با انگيزه و تحول خواه و سير حركت اين نيرو تحول گرا و مثبت است و اميدواريم با ادامه روند فعاليت هاي آن ها شاهد تحولات جديدتر و بهتر در اين نيرو باشيم.
محمود احمدي نژاد ظهر ديروز در ديدار فرمانده، معاونان و فرماندهان استان هاي نيروي انتظامي، سطح ارتباط اين نيرو با مردم را بسيار گسترده، مستمر و متنوع عنوان كرد و با بيان اين كه نيروي انتظامي در همه جا و همه حال با مردم است گفت: امروز نيروي انتظامي نقطه اتكاي مردم در مراودات اجتماعي و زندگي روزمره و نظم دهنده و تلطيف كننده روابط مردم با يكديگر است.
</TEXT>
</DOC>
<DOC>
<DOCID>HAM2-851216-060</DOCID>
<DOCNO>HAM2-851216-060</DOCNO>
<ORIGINALFILE>/1385/851216/news/_siasi.htm</ORIGINALFILE>
<ISSUE>چهارشنبه 16 اسفند 1385 - سال چهاردهم - شماره4224 - Mar 7, 2007</ISSUE>
<DATE calender="Western">2007-03-07</DATE>
<DATE calender="Persian">1385/12/16</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
گزيده ها
</TITLE>
<TEXT>
سياست خارجي: اي. احمد وزير مشاور امور خارجه هند روز گذشته براي يك ديدار رسمي چهار روزه از ايران عازم تهران شد. به گزارش ايرنا، اي. احمد براي شركت در هفتمين نشست شوراي وزيران امور خارجه اتحاديه همكاري هاي منطقه اي كشورهاي حاشيه اقيانوس هند عازم ايران شده است.
شوراي نگهبان: سخنگوي شوراي نگهبان ادعاي يكي از نمايندگان مجلس شوراي اسلامي در خصوص عدم ارسال اظهار نظر شوراي نگهبان در مورد لايحه مديريت خدمات كشوري به مجلس را تكذيب كرد. به گزارش فارس عباسعلي كدخدايي با تاكيد بر اين كه اظهارات اين نماينده صحت ندارد و كذب است، توصيه كرد برخي نمايندگان از اظهارنظرهاي شتابزده پرهيز كنند و در اين گونه مسائل اخبار را با دقت بيشتري پيگيري كنند.
وزارت خارجه: نهمين نشست كميته  مقامات ارشد اتحاديه  همكاري هاي منطقه اي كشورهاي حاشيه  اقيانوس هند و هفتمين نشست شوراي وزيران امور خارجه اين اتحاديه از ديروز به ميزباني كشورمان در تهران برگزار شد. سيد محمدعلي حسيني، سخنگوي وزارت امور خارجه با اعلام اين مطلب، افزود: نشست كميته  مقامات ارشد، متشكل از معاونين وزراي امور خارجه، روز سه شنبه و نشست شوراي وزيران اتحاديه  مذكور نيز امروز با سخنراني پرويز داودي، معاون اول رئيس جمهوري افتتاح مي شود.
وزارت كشور: مصطفي پورمحمدي در دانشگاه ايلام اظهار داشت: ظرف يكسال گذشته ضريب امنيتي كشور بالاتر رفته است، اما هنوز مشكل داريم زيرا امكانات ما محدود است و مسئولان ما بيشتر ذهن خود را بر خدمات رساني به مردم مرزنشين اختصاص داده اند و روي مقوله امنيت مرز ها بايد بيشتر كار كنند.
مجلس خبرگان: مجلس خبرگان رهبري اعلام كرد كه فردا در مراسمي از خدمات و تلاش هاي آيت الله ابراهيم اميني رئيس سابق دبيرخانه اين مجلس تقدير خواهد شد. در اين مراسم از تلاش هاي وي در اداره مناسب دبيرخانه مجلس خبرگان در طول بيست و دو سال( سه دوره مجلس خبرگان رهبري)تقدير خواهد شد.
قوه قضاييه: روزنامه سياست روز شامگاه دوشنبه از سوي دادسراي كاركنان دولت رفع توقيف شد. دبيرخانه هيات نظارت بر مطبوعات چهاردهم بهمن ماه سال جاري با صدور اطلاعيه اي از توقيف روزنامه سياست روز خبر داده بود.
مجمع تشخيص مصلحت: محسن رضايي تصريح كرد كه فعاليت هاي مجمع در دوره  آينده بيشتر فرهنگي، سياسي و اجتماعي و ابزارمجمع در برابر مقاومت ها نيز اطلاع رساني و نظارت خواهد بود.به گزارش مهر،دبير مجمع تشخيص مصلحت نظام كه به مناسبت پايان دوره قبلي مجمع و آغاز دوره جديد در يك كنفرانس مطبوعاتي شركت كرده بود، اظهار داشت: ما به دنبال آن هستيم تا در بحث نظارت از ابزار حكومتي خود نيز كه مقام معظم رهبري آنها را تاييد كرده است براي حسن اجراي هر چه بهتر سياستهاي كلان نظام استفاده نماييم.
</TEXT>
</DOC>
<DOC>
<DOCID>HAM2-851216-061</DOCID>
<DOCNO>HAM2-851216-061</DOCNO>
<ORIGINALFILE>/1385/851216/news/_siasi.htm</ORIGINALFILE>
<ISSUE>چهارشنبه 16 اسفند 1385 - سال چهاردهم - شماره4224 - Mar 7, 2007</ISSUE>
<DATE calender="Western">2007-03-07</DATE>
<DATE calender="Persian">1385/12/16</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
از خانه ملت
</TITLE>
<TEXT>
221 نماينده مجلس در نامه اي به مقام معظم رهبري از خدمات رئيس سابق كميته امداد تشكر كردند. در اين نامه ضمن قدرداني از زحمات سيدرضا شيري آورده اند، يكي از بركات فراوان جمهوري اسلامي، تشكيل نهادهاي انقلابي و مردمي است.
اكبر اعلمي كه از وي به  عنوان طراح اصلي سؤال از رئيس جمهوري در مجلس ياد مي شود، خود اقدام به نظرسنجي از ميان 240 نماينده مجلس كرده كه مطابق آن 122 نفر يعني 50/8 درصد شركت كنندگان در جامعه آماري فراخواندن رئيس جمهور به مجلس جهت پاسخگويي به سؤالات نمايندگان را مورد استقبال قرار داده اند. 69 نفر نيز با اين عمل مخالفند و براي 49 نفر يعني 20 درصد، طرح يا عدم طرح سؤال تفاوتي ندارد.مطابق گفته هاي اعلمي در بين مخالفان 5 نفر از آنها اساساً با طرح هرگونه سؤال از رئيس جمهوري مخالف اند و 91/30 درصد مخالفان شرايط كنوني را براي سؤال از رئيس جمهور به مصلحت نمي دانند.
غلامرضا مصباحي مقدم از اعضاي كميسيون اقتصادي مجلس نقاط مثبت بودجه 86 را بيش از بودجه 85 دانست و كاهش اتكا به درآمدهاي نفتي، كاهش هزينه هاي جاري، اجرايي كردن سياست هاي ابلاغ شده در زمينه اصل 44 قانون اساسي، پرداخت حقوق و مزاياي كاركنان دولت به طور مستقيم از خزانه و جلوگيري از برخي تبعيض ها و پنهان كاري ها در پرداخت حقوق و مزايا را از جمله مهم ترين نكات بودجه امسال عنوان كرد.
17 تن از نمايندگان مجلس در خصوص بررسي علل تعلل در تغيير يا عدم تغيير ساعت رسمي كشور 6 ماهه اول سال آتي به رئيس جمهور تذكر دادند. در ميان تذكر دهندگان اعضايي از فراكسيون اقليت و اكثريت مشاهده مي شود.
تعدادي از نمايندگان در تذكري به وزير ارشاد تسريع در ساماندهي پايگاه هاي اطلاع رساني و سايت هاي اينترنتي ايراني با توجه به آثار سوء اخلاقي و بازتاب هاي منفي و ضدامنيتي برخي از سايت هاي بي هويت را خواستار شدند.
حدود 300 تا 400 نفر از بازنشستگان و معلمان روز گذشته با تجمع مقابل مجلس، خواستار تصويب لايحه حق عائله مندي و تأهل شدند. اجراي سريع تر لايحه مديريت خدمات كشوري از ديگر خواسته هاي تجمع كنندگان بود. كارگران صنايع چوب طالقان از ديگر تجمع كنندگان روز گذشته مقابل مجلس بودند كه با حضور تعدادي از نمايندگان به تجمع خود پايان دادند.
</TEXT>
</DOC>
<DOC>
<DOCID>HAM2-851216-062</DOCID>
<DOCNO>HAM2-851216-062</DOCNO>
<ORIGINALFILE>/1385/851216/news/_siasi.htm</ORIGINALFILE>
<ISSUE>چهارشنبه 16 اسفند 1385 - سال چهاردهم - شماره4224 - Mar 7, 2007</ISSUE>
<DATE calender="Western">2007-03-07</DATE>
<DATE calender="Persian">1385/12/16</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
در پاسخ به اظهارات البرادعي
ايران: غني سازي را متوقف نكرده ايم
فعاليت غني سازي ايران در نطنز طبق برنامه پيش بيني شده درحال انجام است
</TITLE>
<TEXT>
گروه سياسي - پس از آنكه روز گذشته خبرگزاري  آسوشيتدپرس به نقل از دبيركل آژانس بين المللي انرژي اتمي اعلام كرد كه به نظر مي رسد ايران به طور موقت برنامه غني سازي اورانيوم را به حال تعليق درآورده است، وزير خارجه كشورمان با رد اين ادعا تأكيدكرد: فعاليت هاي قانوني مرتبط با برنامه هسته اي ايران با هدف توليد سوخت كه بر اساس مصوبه مجلس بايد 20 هزار مگاوات برق توليد كند روند طبيعي خود را داشته و تغييري درآن ايجاد نشده است.
در همين حال به گزارش ايرنا، سازمان انرژي اتمي ايران نيز در واكنش به اظهارات دبيركل آژانس بين المللي انرژي اتمي مبني بر تعليق موقت غني سازي اورانيوم در ايران، اعلام كرد: فعاليت غني سازي ايران در نطنز طبق برنامه پيش بيني شده درحال انجام است.
منوچهر متكي كه در كنفرانس خبري مشترك با حضور خالد مشعل، رئيس  دفتر سياسي حماس به سؤالات خبرنگاران پاسخ مي گفت و مهر خبر آن را منتشركرد با بيان اينكه طبيعي است هر گام مثبتي كه طرف هاي مقابل ايران در مسئله هسته اي بردارند، ايران نيز گام متقابلي برخواهد داشت، تصريح كرد: معتقديم ضمن تداوم فعاليت هاي صلح آميز هسته اي ايران به راحتي مي توانيم در كنار هم با تمامي طرف هاي اين موضوع گفتگو كرده و به فرمول و راه حل جامعي با هدف استيفاي حق ايران و رفع نگراني هاي احتمالي از سوي طرف هاي ديگر دست يابيم.
همچنين منوچهر متكي روز گذشته پس از ديدار با وزير خارجه ونزوئلا در كنفرانس خبري پس از آن تأكيدكرد: اميدواريم كشورهاي عضو اتحاديه اروپا مناسب ترين گزينه را در رفتار با ايران با استفاده از عقل جمعي و نه با تحميل يك نگاه خاص انتخاب كنند.
اين درحاليست كه پس از برگزاري دور چهارم نشست هاي گروه موسوم به 1+5 كه اين باردرنيويورك و با حضور نمايندگان اين گروه در سازمان ملل برگزارشد سفير چين از وجود اختلاف در بين كشورهاي 1+5 خبر داد و توماس ماتوسك، سفير آلمان در سازمان ملل نيز گفت: پيشنهاد آمريكا براي تحريم تسليحاتي ايران با مخالفت شديد روسيه و چين روبرو شده است.
وانگ گوانگيا، سفير چين در سازمان ملل و ويتالي چوركين، همتاي روسي  وي پس از نشست 90 دقيقه اي دوشنبه در مقر نمايندگي انگليس در سازمان ملل تأكيدكردند: پيش نويس پيشنهادي جديد به ايران 60روزفرصت مي دهد به درخواست هاي سازمان ملل مبني توقف غني سازي اورانيوم عمل كند و در غيراين صورت با تحريم هاي بيشتري روبرو شود.
چوركين درعين حال با اشاره به اينكه10 عضو غير دائم شورا از مذاكرات 1+5 مطلع خواهند شد مدعي شد: شانس خوبي براي تصويب قطعنامه  تحريم درماه جاري ميلادي وجود دارد.
همچنين وزارت خارجه روسيه روز گذشته در بيانيه اي اعلام كرد: لاوروف، وزير خارجه اين كشور و رايس، همتاي آمريكايي وي درباره تلاشهاي بين المللي براي حل مسئله هسته اي ايران به گفتگو و تبادل نظر پرداختند.
</TEXT>
</DOC>
<DOC>
<DOCID>HAM2-851216-063</DOCID>
<DOCNO>HAM2-851216-063</DOCNO>
<ORIGINALFILE>/1385/851216/news/_siasi.htm</ORIGINALFILE>
<ISSUE>چهارشنبه 16 اسفند 1385 - سال چهاردهم - شماره4224 - Mar 7, 2007</ISSUE>
<DATE calender="Western">2007-03-07</DATE>
<DATE calender="Persian">1385/12/16</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
غلامحسين الهام در گفت و گو با همشهري:
شايد احمدي نژاد ديگري در راه باشد
</TITLE>
<TEXT>
گروه سياسي - غلامحسين الهام در گفت وگو با همشهري تأكيد كرد: شايد واقعا احمدي نژاد بعد از انتخابات احمدي نژاد ديگري شده باشد و شايد فردا هم احمدي نژاد ديگري در راه باشد.
سخنگوي دولت درباره خبرساز بودن محمود احمدي نژاد اظهار داشت: فضاي مطرح شدن ايشان مثبت است.وي با بيان اين كه من بي باكانه حرف مي زنم افزود: برخلاف آنچه كه بعضي ها مي خواهند تحليل كنند كه احمدي نژاد به مسائل خرد مي پردازد نه كلان، به نظر من او يك مدير استراتژيك است.
رئيس دفتر سابق رئيس جمهوري تصريح كرد: بعضي نگويند كه ما داريم احمدي نژاد را قدسي مي كنيم نه. اگر به صورت طبيعي بخواهيم نگاه كنيم، آقاي احمدي نژاد هسته اي است كه ناشناخته بوده و حالا در حال شكوفا شدن است و مورد توجه عده اي قرار مي گيرد.وي در بخش ديگري از سخنانش به حجم كارهاي انجام شده در دولت نهم پرداخت و گفت: از لحاظ عمراني كار دولت احمدي نژاد به شهادت آمار حداقل دو برابر دولت گذشته در دوره مشابه است.
الهام درباره رابطه احمدي نژاد و احزاب گفت: دولت حزبي نيست و حزب دولتي هم شكل نداده است.
سخنگوي دولت با اشاره به شكل گيري رايحه خوش خدمت افزود: اگر بياييم بگويم طرفداران دولت يعني رايحه خوش خدمت، بله اين غلط است. سخن من اين است كه برخي اصولگرايان گفتند احمدي نژاد نيايد و اگر مي آيد به عنوان حامي بيايد، اين هم غلط است.
متن كامل گفت وگوي غلامحسين الهام را مي توانيد در ويژه نامه نوروزي همشهري كه هفته آينده منتشر مي شود بخوانيد.
</TEXT>
</DOC>
<DOC>
<DOCID>HAM2-851216-064</DOCID>
<DOCNO>HAM2-851216-064</DOCNO>
<ORIGINALFILE>/1385/851216/news/_siasi.htm</ORIGINALFILE>
<ISSUE>چهارشنبه 16 اسفند 1385 - سال چهاردهم - شماره4224 - Mar 7, 2007</ISSUE>
<DATE calender="Western">2007-03-07</DATE>
<DATE calender="Persian">1385/12/16</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
عامل ناآرامي  عراق؛ ايران يا آمريكا؟
سرتيپ پاسدار يعقوب زهدي سردمداران كاخ سفيد براي توجيه ناكامي ها و عجز و ناتواني خود در عراق به ترفند قديمي فرافكني متوسل شده اند و مدتي است كه در چارچوب راهبرد جديد خود در عراق، انگشت اتهام در موضوع مشكلات امنيتي عراق را به سوي تهران نشانه رفته اند. يك روش مرسوم امنيتي- انتظامي براي تشخيص مجرم در يك حادثه، بررسي مظنون داراي انگيزه و منفعت است. با استفاده از اين روش به علت شناسي حوادث مخل امنيت در عراق مي پردازيم.
</TITLE>
<TEXT>


الف - جمهوري اسلامي ايران
1 - به رغم سياستمداران امريكايي و رژيم هاي عرب منطقه، دولت حاكم عراق متمايل به جمهوري اسلامي ايران و تحت تأثير ايدئولوژيك انقلاب اسلامي است. از اين رو، نزديكي 2حكومت ايران و عراق تهديدي جدي تلقي مي شود. به ويژه آمريكا كه اين امر را سدي در برابر راهبرد خود مبني بر تسلط بر منابع انرژي خاورميانه ارزيابي مي كند و به طور مكرر با استفاده از مفاهيمي مانند خطر هلال شيعي، نگراني خود را ابراز كرده و سعي در القاي شبهه دارند.
اگر اين برآورد آمريكا را درست فرض كنيم، كدام عقل سليم مي پذيرد كه جمهوري اسلامي ايران از اقداماتي كه منجر به تضعيف دولت دوست و طرفدار خويش مي گردد حمايت كند؟! آيا نفع ايران در تقويت و تثبيت دولت عراق است يا در تضعيف و فروپاشي آن؟
2 - آمار و ارقام به خوبي بيانگر اين واقعيت است كه اكثريت قربانيان حوادث تروريستي عراق را شيعيان تشكيل مي دهند. در سوي ديگر، القاعده و عوامل و اشرار طرفدار رژيم ساقط شده بعثي، محوريت جبهه تروريسم در عراق را تشكيل مي دهند. كدام منطق ايجاب مي كند كه ايران در كنار گروه هاي الحادي به حمايت از شيعه كشي بپردازد؟
3 - سرزمين عراق به دليل وجود عتبات عاليات، همواره در كانون توجه ايرانيان قرار داشته است و زيارت اماكن متبركه جزو آمال و آرزوي ايشان بوده است. با استقرار دولت جديد، امكاني هر چند محدود براي اين عاشقان و مشتاقان اهل بيت فراهم شده كه در صورت تثبيت دولت عراق و توسعه امنيت، چشم انداز بهتري نيز متصور است. از اين جهت نيز وجهه همت دولت و ملت ايران، استقرار امنيت در عراق براي دسترسي بهتر و بيشتر به اين اماكن مقدس است.
4 - سرزمين سوخته و ويرانه، ميراثي است كه از رژيم ضد مردمي صدام و 2 جنگ خانمان سوز آمريكا براي ملت عراق به جا مانده است. اين سرزمين نياز بسيار وسيعي به بازسازي و فعاليت هاي عمراني دارد كه بيشترين ظرفيت آن به لحاظ تخصص، تجربه، امكانات و قرابت سرزميني، در ايران وجود دارد. فعال شدن اين حوزه موكول به استقرار امنيت و تثبيت دولت عراق است و از اين بابت نيز قطعاً نفع ايران جز در بهبود شرايط امنيتي عراق نيست.
5 - در جهان كنوني، ترتيبات امنيتي، تعريف و مفهوم جمعي پيدا كرده اند و يك منطقه ناامن قطعاً در فضاي امنيتي تك تك كشورهاي آن منطقه تأثير سوء دارد. به عبارت ديگر، وجود جزيره ثبات در ميان درياي متلاطم دور از انتظار است. به همين دليل ايران خواهان همسايگاني امن و باثبات است و حمايت از حركت هاي آشوب زا در عراق، با سياست هاي دفاعي - امنيتي ايران تضاد دارد.
ب - ايالات متحده آمريكا
1 - با تثبيت دولت عراق و استقرار آرامش، فلسفه حضور اشغالگرانه آمريكا در عراق زير سؤال خواهد رفت. از اين رو آمريكا براي توجيه ادامه حضور خود نياز دارد كه محيط امنيتي عراق را آشوب زده و ناامن جلوه دهد.
2 - اكثر اقدامات تروريستي عليه اجتماعات و مساجد شيعيان و توأم با قتل عام آنان است كه اين امر در حضور نظاميان آمريكايي و در سايه سكوت توأم با رضايت آنها صورت مي گيرد. چرا كه اين جنايات در راستاي راهبرد آمريكا مبني بر شعله ور نمودن اختلافات قومي، مذهبي قرار دارد.
3 - با اين همه عمليات تروريستي و قربانيان بي شمار آن، تاكنون حتي يك مورد شناسايي و دستگيري عوامل آنها توسط نيروهاي آمريكايي گزارش نشده است!
براي تحليل اين مطلب 2 حالت متصور است.
اول اين كه آمريكايي ها توانايي برخورد با عمليات تروريستي در عراق را دارند اما تمايلي به اين امر ندارند چون منافع آنان ايجاب نمي كند.
دوم اين كه آمريكايي ها با تمام ادعاي ابرقدرتي و بهره مندي از سازمان هاي متعدد امنيتي و اطلاعاتي مجهز به فناوري برتر، قادر به شناسايي و برخورد با عوامل تروريسم در عراق نيستند.
اگر فرض دوم را بپذيريم كه موجب شرمندگي و خفت براي ابرقدرتي است كه ادعاي هژموني نظم نوين جهان را دارد و در صورتي كه حالت اول را قبول كنيم - كه شواهد و قرائن بيشتر مؤيد آن است - صادق نبودن آمريكا در ادعاي مبارزه با تروريسم و قرارگرفتن در جايگاه متهمين حامي تروريسم را ايجاب مي نمايد.
4 - حمايت آمريكا از تروريسم در عراق وقتي آشكارتر مي گردد كه شواهد متعددي دال بر اين حقيقت در دست است. تاكنون شاهد بوده ايم در مواردي كارگزاران ترور توسط نيروهاي دولتي دستگير شده اند، ولي آمريكايي ها به بهانه مسئوليت خود در مبارزه با تروريسم، با توسل به زور، آنان را تحويل گرفته اند و پس مدتي شاهد آزادي تروريست ها و اشتغال آنان به امور قبلي بوده ايم.
5 - بقاياي نيروهاي بعثي - كه نقش عمده اي در بمب گذاري ها و ساير عمليات تروريستي در عراق عليه شيعيان دارند - چگونه تجديد حيات نموده اند؟ بررسي اين موضوع، نشان مي دهد در اين باره وزارت دفاع عراق كه در كنترل و تحت تسلط اشغالگران آمريكايي است نقش اصلي را دارد.
نتيجه: آمريكا هم به لحاظ مسئوليتي كه طبق حقوق بين الملل متوجه كشور اشغالگر است و هم به جهت اهداف و منافع، متهم اصلي در اشاعه آشوب و ناآرامي و گسترش تروريسم در عراق است و شواهد و قرائن مذكور نيز مؤيد اين حقيقت است.
جمهوري اسلامي ايران به دلايل متعددي كه برخي از آنها ذكر شد نه تنها از چنين شائبه اي مبراست بلكه حامي واقعي دولت عراق در برقراري امنيت به شمار مي رود.
</TEXT>
</DOC>
<DOC>
<DOCID>HAM2-851216-065</DOCID>
<DOCNO>HAM2-851216-065</DOCNO>
<ORIGINALFILE>/1385/851216/news/_siasi.htm</ORIGINALFILE>
<ISSUE>چهارشنبه 16 اسفند 1385 - سال چهاردهم - شماره4224 - Mar 7, 2007</ISSUE>
<DATE calender="Western">2007-03-07</DATE>
<DATE calender="Persian">1385/12/16</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
تغييرجهت شريك انگليسي
نيلوفر قديري بلر به ويژه در سال هاي اخير به ندرت سياستي مستقل از آمريكا اتخاذ مي كرد
</TITLE>
<TEXT>


تاثيري كه براون بر روابط آمريكا و انگليس خواهد داشت اين است كه اختلافات ميان دو كشور را آشكار مي كند
امسال در 2 كشور مهم اروپا رهبران تغيير مي كنند. در فرانسه امسال سال انتخابات است و در انگليس وعده3 ساله توني بلر نخست وزير براي كناره گيري و واگذاري قدرت بعد از يك دهه، عملي مي شود. اما جابه جايي قدرت در كشور انگليس چه تأثيري بر روابط آمريكا با اين كشور و كل اروپا خواهد داشت. اين موضوع مهمي است كه البته با توجه به رو به پايان بودن عمر دولت جمهوري خواهان آمريكا اهميت بيشتري هم خواهد يافت.
در انگليس از سپتامبر سال 2004 كه توني بلر اعلام كرد تصميم دارد قدرت را واگذار كند، دو پرسش همواره مطرح بوده است. اول اينكه كي اين اتفاق مي افتد و دوم اينكه جانشين او چه تفاوتي با او خواهد داشت؟ اكنون كه پاسخ اولين سؤال كم و بيش معلوم شده و بلر قرار است نيمه تابستان همين امسال ساختمان شماره 10 خيابان داونينگ را ترك كند، پرسش دوم در كانون توجه قرار گرفته است. جانشين بلر، گوردون براون خواهد بود؛ اسكاتلندي بانزاكتي كه از طبقه روشنفكر انگليس به شمار مي آيد و دغدغه عدالت اجتماعي دارد. او در ده سال گذشته در مقام وزير دارايي مرد دست راست بلر و مهمترين شخصيت كابينه بعد از نخست وزير بوده  است.
اعضاي پارلمان، تحليلگران سياسي و كساني كه براون را مي شناسند او را
نخست وزيري متفاوت از بلر مي دانند. حوزه هاي علاقه مندي و دغدغه او بر خلاف بلر به جاي خاورميانه، آفريقا و عدالت تجاري است. او هيچگاه علاقه اي به بحث درباره موضوع عراق نداشت و نقطه مشتركي با جورج بوش ندارد. براون اگر چه گاهي تجسم همه ارزش هاي خالص حزب كارگر به شمار مي آيد، اما از اين نظر كه به عنوان يك سوسياليست به شدت به آمريكا بدبين است و با جنگ ميانه اي ندارد نكات اضافه اي نسبت به حزبش دارد. البته بعضي از اعضاي حزب كارگر مي گويند براون از نظر شخصي بيشتر از بلر به آمريكا علاقه دارد چرا كه اكثر تعطيلاتش را در مناطق تفريحي و آرام آمريكا مي گذراند در حاليكه بلر اروپا را براي گذراندن تعطيلات ترجيح مي داد.
براون نمي تواند از ناحيه راي دهندگان انگليسي خيالي آسوده داشته باشد. بعضي در حزب كارگر مي گويند شيوه هاي متفاوت او تحت الشعاع نزديكي ده ساله اش با بلر و دولت او قرار مي گيرد و همين موضوع مانع از آن مي شود كه راي دهندگان انگليسي به راحتي با او ارتباط برقرار كنند. اما تا حالا كه هيچ رقيبي براي او در به دست گرفتن رهبري حزب كارگر كه بلر به زودي آن را واگذار مي كند، پيدا نشده است. اگر همچنان كسي وجود نداشته باشد براون بدون هيچ چالشي به رهبري حزب كارگر مي رسد و در نتيجه به طور طبيعي نخست وزيري را هم از آن خود خواهد كرد. اين عنواني است كه او بيش از 5 سال را در انتظار آن گذرانده است. آمريكايي ها براون را نخست وزيري متفاوت از بلر خواهند يافت، نخست وزيري كه محتاط تر است و به اندازه بلر مطيع نيست. بعضي تحليلگران آمريكايي و انگليسي مي گويند واشنگتن بايد براي تغييري بزرگ در شيوه و سبك سياست هاي انگليس آماده باشد. تام باور روزنامه نگار و نويسنده زندگي نامه براون در سال 2004 در اين باره مي گويد، براون مانند بلر يك بازيگر نيست. اما به روابط ميان دو سوي اطلس اعتقاد دارد و بدون شك به دنبال قطع روابط لندن و واشنگتن نيست.
تاثيري كه براون بر روابط آمريكا و انگليس خواهد داشت اين است كه اختلافات ميان دو كشور را آشكار مي كند. بلر همواره تلاش مي كرد هر چه اختلاف ميان لندن و واشنگتن وجود داشت را كوچك و بدون اهميت جلوه دهد و فقط بر وحدت و يكپارچگي دو طرف تاكيد كند. به ندرت پيش آمده است كه به ويژه در سال هاي اخير بلر سياست مستقلي از آمريكا در حوزه خارجي ابراز كند. به همين دليل او را سگ دنباله روي بوش لقب داده بودند. ديپلمات هاي انگليسي از اينكه بلر از نفوذ خود بر بوش براي تحت تأثير قرار دادن سياست هاي او استفاده نكرده است به او بسيار انتقاد مي كنند. اما براون بازي جدي تري خواهد داشت. انگليس و آمريكا در حوزه هايي مانند تغييرات جوي و دادگاه بين المللي جنايات جنگي دچار اختلافاتي بودند. اما بلر به نوعي با اين اختلافات بازي مي كرد و هيچ گاه از آنها استفاده نمي كرد. براون بدون شك عكس اين عمل خواهد كرد. براون اگر چه بازي سخت تر را در برابر آمريكا خواهد داشت اما او بيش از آنكه به اروپا نزديك باشد به آمريكا نزديك است. او كه در محافل روشنفكري راحت تر است و بيشتر مي درخشد تا مجامع و نهادهاي دفاعي مانند آنچه در واشنگتن وجود دارد، اما به اروپا هم وابستگي ندارد. بلر مي خواست كه انگليس را در قلب اروپا جاي دهد. اما وزير دارايي او در اين سال ها هيچ نشانه اي از خود بروز نداده كه حاكي از علاقه و نزديكي به اروپا باشد. براون به غير از چند باري كه به اجبار در چند جلسه و گردهمايي بايد ظاهر مي شد، به ندرت از اروپا ديدار مي كند و به پايتخت هاي اروپايي مي رود.
درباره عراق كسي انتظار تغيير چنداني در سياست لندن در دوران نخست وزيري براون را ندارد. بلر، شمارش معكوس براي خروج نيروهاي انگليس از عراق را آغاز كرده است. هدف براون اين خواهد بود كه در كوتاه ترين زمان ممكن نيروهاي انگليسي را از عراق خارج كند. اما درباره افغانستان او مجبور است سياست فعلي را حفظ كند. سياست خارجي بلر بر مداخله فعال متمركز بوده و اين عقيده را دنبال مي كرده است كه غرب وظيفه اخلاقي دارد از نظر نظامي هر جا كه لازم مي داند مداخله كند. اما نظر براون متفاوت است. او بيش از هر چيز در سياست خارجي دغدغه آفريقا را دارد. حوزه هايي كه براون در ارتباط با آفريقا در آنها فعال است كمك مالي، كاهش بدهي ها و عدالت اجتماعي است. با توجه به بحران دارفور بايد ديد حتي در اين مورد هم براون از مداخله نظامي حمايت نمي كند؟
براون از مدتي پيش مانند نخست وزيرها رفتار مي كرد و در همه موارد مربوط به دولت دخالت مي كند، از مسائل مهاجرت گرفته تا ميزباني جام جهاني فوتبال در سال 2018. براون روي رقابت اقتصادي با كشورهاي در حال توسعه اي چون هند و چين هم تاكيد زيادي دارد.
براون معمار و طراح بسياري از اصلاحات حزب كارگر در دهه گذشته بوده است. بنابراين نمي توان از او انتظار تغييرات بنيادين را داشت.
</TEXT>
</DOC>
<DOC>
<DOCID>HAM2-851216-066</DOCID>
<DOCNO>HAM2-851216-066</DOCNO>
<ORIGINALFILE>/1385/851216/news/_siasi.htm</ORIGINALFILE>
<ISSUE>چهارشنبه 16 اسفند 1385 - سال چهاردهم - شماره4224 - Mar 7, 2007</ISSUE>
<DATE calender="Western">2007-03-07</DATE>
<DATE calender="Persian">1385/12/16</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
توضيح
درباره يك خبر
</TITLE>
<TEXT>
دفتر آيت الله سيد احمد خاتمي امام جمعه موقت تهران با ارسال نامه اي به همشهري توضيحاتي درباره خبر خطبه هاي نماز جمعه اين هفته تهران ارائه كرد.
در اين نامه آمده است: به اطلاع مي رساند به نقل از معظم له خبري با عنوان: خطيب جمعه تهران خطاب به آمريكا: بدون پيش شرط پاي ميز مذاكره بياييد را نقل فرموده ايد كه لازم است توضيحات ذيل را حضورتان ارائه دهيم.
در هيچ جاي صحبت معظم له سخن از آمدن آمريكا پاي ميز مذاكره نبوده است، آري ايشان فرموده اند آمريكا شيطنت مي كند و در پي گرفتن قطعنامه اي ديگر عليه ايران از شوراي امنيت است، اما نگفته اند كه آمريكا پاي ميز مذاكره بيايد، بلكه مراد همان مذاكراتي است كه تاكنون ايران با طرف هاي مذاكره كننده يعني گروه 1+5و آژانس بين المللي انرژي هسته اي داشته است. در ادامه اين نامه اضافه شده است: اين مطلب به وضوح از سخنان معظم له استفاده مي شود. ايشان معتقد هستند دولت زورگوي آمريكا در اين شرايط قابليت و ارزش مذاكره را ندارد و اصولاً در عرصه انرژي هسته اي عددي نيست كه مذاكره با اين دولت مطرح شود.
توضيح همشهري: از آنجا كه منبع خبر منتشر شده در روز شنبه در صفحه 2 روزنامه همشهري، خبرگزاري جمهوري اسلامي(ايرنا)بوده است، توضيح اين خبرگزاري در خصوص تكذيبيه فوق عيناً نقل مي شود:
بخش مورد نظر از خطبه دوم نماز جمعه تهران عيناً و به شرح زير از نوار پياده شده است:
...در حوزه مسايل خارجي، طي روزهاي اخير دو حركت شيطنت آميز، آمريكا داشته  است. يك حركتي كه دارد ادامه مي دهد، شيطنت آميز در پي آنند كه قطعنامه ديگري عليه ملت ايران با فشار و قلدري بر كشورها از شوراي امنيت بگيرند. دو نكته را آمريكا توجه كند و آنهايي كه مي خواهند بازي آمريكا را بخورند. نكته اول اين است كه خب از قطعنامه اول كه چيزي گيرتان نيامد. قطعنامه صادر كرديد، ديديد آب از آب تكان نخورد. مردم بحمدالله زندگي معمولي شان را داشتند. نه مردم جا زدند. نه دولت جا زد. در آستانه عيده. مردم خيلي معمولي مي روند به استقبال عيد نوروزشان. اصلاً گويا حادثه اي اتفاق نيفتاده  است، بعداً هم همينه.??تا قطعنامه هم بدهيد بيش از اين نخواهد شد.(تكبير و شعارهاي نمازگزاران)ما حرف گذشته مان را تكرار مي كنيم. انرژي ما صلح آميزه. قطعاً در پي استفاده نظامي از اين انرژي نيستيم. مطمئن هم باشيد از حقمان كوتاه نخواهيم آمد. خير خودتان هم در اين است كه بياييد پاي ميز مذاكره. بدون هيچ پيش شرطي بياييد پاي ميز مذاكره. بدانيد ملت با دولت در قصه انرژي هسته اي، كاملاً هماهنگند و مسئله هم با تدبير پيش مي رود، با مصلحت، با عزت، با رهبري مقام معظم رهبري. مسئله، مسئله اي ملي شده است. ديگر قصه، قصه دولت نيست. اين همه در راهپيمايي ها بخصوص راهپيمايي??بهمن، مردم فرياد زدند، گفتند كه از حق مسلم شان هيچ كوتاه نمي آيند.
به گزارش ايرنا، امام جمعه محترم موقت تهران در خطبه هاي نماز جمعه اين هفته تهران و زماني كه در مورد پرونده هسته اي صحبت مي كرد، خطابش به آمريكا بود و در سخنان خود اشاره مستقيمي به گروه 1+5و آژانس بين المللي انرژي اتمي نداشت.
</TEXT>
</DOC>
<DOC>
<DOCID>HAM2-851216-067</DOCID>
<DOCNO>HAM2-851216-067</DOCNO>
<ORIGINALFILE>/1385/851216/news/_siasi.htm</ORIGINALFILE>
<ISSUE>چهارشنبه 16 اسفند 1385 - سال چهاردهم - شماره4224 - Mar 7, 2007</ISSUE>
<DATE calender="Western">2007-03-07</DATE>
<DATE calender="Persian">1385/12/16</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
گزارش
جديت هاشمي براي چشم انداز
</TITLE>
<TEXT>
گروه سياسي- رئيس مجمع تشخيص مصلحت نظام طي هفته جاري فعال تر از پيش در مسائل كشور ظاهر شد. ابتدا او در همايش بررسي سند چشم انداز 20 ساله شركت كرد و طي سخناني نسبت به عدم توجه به اين سند راهبردي به انتقاد از عملكرد دولت در همين رابطه پرداخت. اكبر هاشمي رفسنجاني پس از اين نشست نيز طي مصاحبه اي مطبوعاتي كه قرار بود ساعت 10 صبح سه شنبه(ديروز)تشكيل شود اما در ساعت 4 بعدازظهر دوشنبه برگزار شد يك بار ديگر نسبت به اهميت اجراي اين سند هشدار داد و از ورود جدي مجمع تشخيص مصلحت نظام در جهت اجبار دولت به اجراي مفاد برنامه 20ساله سخن گفت. هاشمي رفسنجاني خطاب به شوراي نگهبان هم گفت كه اين شورا مي تواند هر آنچه از مصوبات مجلس را كه خلاف اين سند مي داند رد كند. احتمالاً رفسنجاني دليل قانوني گفته خود را تصويب چشم انداز 20ساله در مجمع و تأييد آن از سوي رهبري مي داند. شوراي نگهبان مصوبات خلاف قانون اساسي و شرع را رد مي كند و هاشمي دليل شرعي رد مصوبات احتمالي خلاف سند چشم انداز را يادآوري كرده است.
هاشمي در فراز ديگري از اظهاراتش در روزهاي اخير خطاب به مجلس، خاطره اي از امام خميني را نقل كرد كه در آن گفته شده بود اگر اكثريت مجلس به مصوبه اي رأي دهند نيازي به تأييد شوراي نگهبان نيست. با اين دو سخن، هاشمي اين نكته را رساند كه هم مجلس و هم شوراي نگهبان با استفاده از اصل 5 قانون اساسي مبني بر ولايت مطلقه فقيه مي توانند در جهت چشم انداز 20ساله فعال شده و موانع احتمالي بر سر راه خود را بردارند.
</TEXT>
</DOC>
<DOC>
<DOCID>HAM2-851216-068</DOCID>
<DOCNO>HAM2-851216-068</DOCNO>
<ORIGINALFILE>/1385/851216/news/_siasi.htm</ORIGINALFILE>
<ISSUE>چهارشنبه 16 اسفند 1385 - سال چهاردهم - شماره4224 - Mar 7, 2007</ISSUE>
<DATE calender="Western">2007-03-07</DATE>
<DATE calender="Persian">1385/12/16</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
بورس
مجوز فروش سهام مخابرات
</TITLE>
<TEXT>
ايلنا: هيأت دولت مجوز خصوصي ژسازي يكپارچه شركت مخابرات ايران را صادر كرد. صابر فيضي، مديرعامل شركت مخابرات ايران، با بيان اين مطلب اظهار داشت: اجراي اصل 44 قانون اساسي در شركت مخابرات ايران به صورت يكپارچه بوده و شركت ژهاي مخابراتي استاني و شركت ژهاي وابسته نيز به صورت يكپارچه همراه با شركت مخابرات ايران به بخش خصوصي واگذار مي ژشوند.
وي افزود: وديعه ژهاي مشتركين در صورت تمايل تبديل به سهام خواهد شد و نيز شرايط كاركنان اين شركت در اجراي خصوصي ژسازي حفظ مي شود.
فيضي، با بيان اين ژكه شركت ارتباطات زيرساخت از شركت مخابرات ايران منفك شده و جزو وزارت ارتباطات خواهد شد، ادامه داد: شركت مخابرات ايران اولين شركت بزرگ دولتي است كه براي اجراي اصل 44 قانون اساسي اقدام و مصوبه هيأت دولت را براي اجراي يكپارچه آن اخذ كرده است.مديرعامل شركت مخابرات ايران، خاطرنشان كرد: درصدد هستيم براي تصميم ژگيري در مورد نحوه واگذاري سهام با سازمان خصوصي ژسازي مذاكره كنيم.
وي با تأكيد بر اين ژكه طي 6 ماه اول سال 86 سهام مخابرات به بخش خصوصي ژسازي واگذار مي ژشود، افزود: ميزان سرمايه شركت مخابرات ايران براي ورود به بورس را سازمان خصوصي ژسازي تعيين مي ژكند.
</TEXT>
</DOC>
<DOC>
<DOCID>HAM2-851216-069</DOCID>
<DOCNO>HAM2-851216-069</DOCNO>
<ORIGINALFILE>/1385/851216/world/_artw.htm</ORIGINALFILE>
<ISSUE>چهارشنبه 16 اسفند 1385</ISSUE>
<DATE calender="Western">2007-03-07</DATE>
<DATE calender="Persian">1385/12/16</DATE>
<CAT xml:lang="fa">ادب و هنر.هنر</CAT>
<CAT xml:lang="en">Literature and Art.Art</CAT>
<TITLE>
گفت وگو با حسين كياني، نويسنده و كارگردان نمايش همسايه آقا
زندگي در همسايگي با دل
</TITLE>
<TEXT>


عكس: ناصر عرفانيان
همسايه آقا متفاوت از كارهاي پيش حسين كياني است؛كارگرداني كه متن هاي خودش را كارگرداني مي كند يا بهتر است بگوييم نويسنده اي كه خودش آنها را روي صحنه كارگرداني مي كند. برعكس تمام تجربه هاي پيشين كياني همسايه آقا فضايي رئال دارد.
يك خانواده 8 نفره كه در جوار اما مزاده شاه حسين زندگي مي كنند. مادر كه زني مومن است آرزو دارد كه پسري از پسرانش شهيد شود تا در روز محشر شفاعت او را نزد خداوند كند. براي همين عكس پسرانش را قاب كرده، روبان مشكي زده و گوشه خانه چيده اما از قضا به جز يكي از پسرانش باقي آنها ناخلف از آب درآمده اند و نه تنها مادر را به آرزويش نمي رسانند بلكه يكي از آنها اعدام مي شود، ديگري خودكشي مي كند، يكي تير مي خورد و دو تن ديگر در نزاعي كشته مي شوند. تنها دختر خانواده است كه با پاكي و معصوميت عاشق حقيقي معنويت است و رستگار مي شود. حسين كياني هر چند در اين نمايش به فضاي رئال نزديك شده اما سعي مي كند به علاقه اش در توجه به ساختارهاي نمايشي ايراني بي توجه نباشد و به تعزيه در اثر جديدش توجهي نشان دهد.به بهانه اين نمايش گفتگويي با كياني در روزهاي اول اجراي نمايشش در تالار چهارسوي تئاتر شهر انجام داديم.
آزاده سهرابي
* همسايه آقا قصه خوبي دارد و مشخص است از آن نمايشنامه هايي است كه با يك قصه كامل سراغ نوشتن نمايشنامه رفته ايد. درست است؟
- من در تمام كارهايم سعي مي كنم قصه جذابي داشته باشم و قصه را خوب تعريف كنم. اين برايم در اولويت است. حالا ديگر قضاوت تماشاگر است كه آيا اين اتفاق افتاده يا نه. به نظرم قصه و داستان صحيح و سالم و بيان كردن آن به صورت سالم مهمترين كار نمايشنامه نويس است. نمايشنامه نويسي كه قصه گو نباشد مهمترين بخش كارش مي لنگد.
* اما خيلي از نمايشنامه نويس ها اصلاً به سمت قصه نمي روند.
- ما همه قبول داريم كه نمايش براي بيان يك ايده است.
*... كه آن ايده ممكن است قصه نباشد...
- بله اما همواره اين طور بوده كه وقتي ايده اي در لفافه قصه پيچيده شود و ايده در اعمال و رفتار و انگيزه شخصيت ها تنيده شود، تأثير بيشتري دارد. البته من مخالف آثاري كه ضد قصه عمل مي كنند نيستم ولي شخصاً قصه پردازي را دوست دارم.
* ايده اوليه همسايه آقا چه بود؟
- يك خانواده اي كه در جوار يك امامزاده زندگي مي كنند.
* و هيچ تم مشخصي نداشت؟
- من سعي مي كنم از قصه شروع كنم. قطعاً ايده ها و دغدغه هاي مختلفي همواره همراه من است اما هيچ وقت سعي نمي كنم براي دغدغه ام ايده و قصه پيدا كنم. سعي مي كنم يك قصه خوب پيدا كنم و بعد ايده ها را در آن به صورت ناخواسته مي گنجانم. من به بخشي از تم هاي اين كار اصلاً فكر نكرده بودم ولي ناخواسته در اين اثر جريان پيدا كرد.
* ما با قصه يك خانواده 8 نفره روبه رو هستيم كه در جوار امامزاده شاه حسين زندگي مي كنند: مادر، پدر، 5 پسر و يك دختر. قصه اي كه در نهايت هر 5 پسر خانواده سرانجام شان به مرگ مي رسد. نمايش با معرفي شخصيت ها شروع مي شود، يك قصه به جريان مي افتد و به مرور يك تم و معناست كه هسته اصلي نمايش مي شود. اينكه ايمان واقعي چيست. ايمان آگاهانه چه مشخصاتي دارد و... كمي درباره پرداخت قصه و معناي اين نمايشنامه توضيح مي دهيد؟
- نمايشنامه نويسي يك شوق شاعرانه مي طلبد كه معلوم نيست در كجاي وجود هنرمند است و چه وقت سراغش مي آيد. هميشه بايد خودش را آماده نگه دارد. مثل يك ورزشكار. با مطالعه و انديشه و قلم زدن خودش را به روز نگه دارد. اما اينكه دقيقاً بتوانم بگويم نقطه شروع نمايشنامه چه بود برايم سخت است. ايده اوليه متعلق به 4 سال پيش بود و يكبار هم آن را نوشتم قصه همين بود اما تم آن به كلي فرق مي كرد. جذابيت قصه و پرداخت آن برايم در وهله نخست اهميت بود اما تم آن در پس ذهنم وجود داشت وقتي قصه كامل شد در دوباره نويسي به مرور تم كار تغيير كرد.
* شايد هم رمز موفقيت اين نمايش هم همين باشد كه با وجود تم معناگرايي كه دارد، قصه دارد. در حالي كه متأسفانه بسياري از آثار معناگرا به دليل فقدان قصه مناسب كليشه اي و شعاري مي شوند.
- واقعيت اين است كه حرفي در دنيا نيست كه گفته نشده باشد. زير آسمان كبود انديشه جديدي وجود ندارد و همين كار نمايشنامه نويس را سخت تر مي كند. آن هم در اين حجم انبوه داستانهاي تصويري(تلويزيوني، سينمايي)راديويي، كتاب و... بشر تنها 2500 سال است كه دارد نمايشنامه مي نويسد پس كار ما خيلي دشوار است. اگر دنبال راه بيان جديد نباشيم و صرفاً در انديشه بمانيم شكست مي خوريم.
* بگذاريد به دو نكته به نظرم كليدي در نمايشنامه همسايه آقا به طور خاص اشاره كنم. اول اينكه در چند صحنه نخست ما با چند صحنه كوتاه روبه رو هستيم تا در آنها شخصيت ها به ما معرفي  شوند. فكر نمي كنيد بهتر بود اين چهار صحنه مقطع را به گونه اي به هم ربط مي داديد تا شاهد فاصله صحنه ها نباشيم. چرا كه در ابتداي نمايش هنوز تماشاگر درگير قصه و شخصيت ها نشده و صرفاً معرفي شخصيت ها دارد اتفاق مي افتد. از طرفي فاصله صحنه ها و قطع ارتباط حسي تماشاگر با صحنه و فضا در ابتداي نمايش، ارتباط با نمايش را كند مي كند.
- به نظرم كمي بحث سليقه اينجا مطرح است. اينكه معرفي ها در يك صحنه باشد يا 4 صحنه.
* ببينيد اين تقطيع ها در طول كار وجود دارد اما وقتي تماشاگر ديگر درگير فضا مي شود كمتر فاصله صحنه ها و ورود و خروج ها باعث قطع ارتباط حسي اش مي شود اما اول ماجرا او درگير چيزي نيست.
- خب اين 4 صحنه اولي براي همين كوتاه هستند تا تماشاگر را آزار ندهد ولي با نظر شما هم مي توانم موافق باشم. شايد اگر زماني فرصت بازنويسي باشد به انديشه شما يا ساير انديشه هاي ديگر فكر كنم. در آن مقطع كه مي نوشتم به نظرم بهترين كار بود. البته اين را هم بگويم كه به مرور سعي مي كنيم فاصله صحنه ها را كوتاه تر كنيم و وسايل صحنه توسط خود بازيگران تعويض شد تا كمتر زماني از دست برود. اين كار هم به انسجام شروع نمايش كمك خواهد كرد.
* نكته ديگري كه به نظر مي رسد اين است كه نمايشنامه با نگاهي به ويژگي تعزيه نوشته شده. ما از ابتدا 6 قاب مردهاي خانواده را مي بينيم كه گوشه صحنه قرار دارند و كنار هر كدام روبان مشكي زده شده. پس ما متوجه مي شويم در نهايت با مرگ مردها روبه رو خواهيم بود. مثل تعزيه كه از ابتدا از فاجعه خبر داريم. اين ويژگي، ايده جذابي است اما فكر نمي كنيد، با توجه به فضاي رئاليسم اثر رديف كردن فاجعه هاي مرگ پشت سر هم كمي اثر را دور از ذهن جلوه دهد.
- به نظرم وقتي از ويژگي حرف مي زنيم بايد بدانيم ممكن است همه جوانبش مورد پسند نباشد. ممكن است عده اي آن را نپسندند ولي مي توانم اين طور جوابتان را بدهم كه اين كار جداي از كارهاي قبلي ام نبود جداي دلبستگي هايم به تعزيه و ساختار نمايش هاي ايراني. بله شكل و شماي كار با نگاه به تعزيه شكل گرفته اما اينكه براي 6 شخصيت اصلي راه رستگاري نمي گذارم بايد بگويم فكر مي كنم آنها راه رستگاري نداشتند. كما اينكه جلال الدين داشت و ناجوانمردانه از بين مي رود. او به خطر تن مي دهد تا نذر تعزيه مادرش را ادا كند. شخصيت مثبت اين نمايش جلال الدين است.
</TEXT>
</DOC>
<DOC>
<DOCID>HAM2-851216-070</DOCID>
<DOCNO>HAM2-851216-070</DOCNO>
<ORIGINALFILE>/1385/851216/world/_artw.htm</ORIGINALFILE>
<ISSUE>چهارشنبه 16 اسفند 1385</ISSUE>
<DATE calender="Western">2007-03-07</DATE>
<DATE calender="Persian">1385/12/16</DATE>
<CAT xml:lang="fa">ادب و هنر.هنر</CAT>
<CAT xml:lang="en">Literature and Art.Art</CAT>
<TITLE>
چشم انداز
روزهاي پايان تئاتر 85
</TITLE>
<TEXT>
با نزديك شدن به روزهاي پاياني سال مسئولان تئاتر كشور علاوه بر ارائه عملكرد يك ساله خود، اهداف و برنامه هاي سال آتي خود را نيز مشخص كرده اند. در روزهاي پاياني سال دكتر محمد حسين ايماني خوشخو؛ معاون امور هنري وزارت فرهنگ و ارشاد اسلامي طي حكمي دكتر مجيد سرسنگي را به عنوان دبير بيست و ششمين جشنواره تئاتر فجر منصوب كرد.همچنين سهراب سليمي رئيس هيأت مديره كانون كارگردانان خانه تئاتر از برگزاري مراسم بزرگداشت براي يك كارگردان پيشكسوت تئاتر و تجليل از سه كارگردان از سه نسل مختلف خبر داد. وي همچنين از برنامه هاي مختلف جشن خانه تئاتر كه در ارديبهشت ماه برگزار مي شود، گفت كه انجام آن منوط به تأمين بودجه و تصويب هيأت مديره مركزي خانه تئاتر است. همچنين علي پاكدست رئيس كانون تئاتر عروسكي مركز هنرهاي نمايشي ضمن اعلام پرونده كاري اين كانون گفت: تنظيم برنامه سال 86 با اولويت توليد آثار عروسكي در تهران و شهرستان ها و بازنگري آيين نامه كانون و معرفي كميته هاي چهارگانه كانون با عناوين كميته پژوهش، كميته آموزش، كميته ارزيابي كيفي آثار و كميته احياي نمايش هاي سنتي عروسكي عمده فعاليت هاي كانون در اسفندماه است.
حسين مسافر آستانه رئيس انجمن نمايش هم ارائه تعريف و جايگاه جديد براساس نيازهاي روز از كاربرد انجمن نمايش، تغيير شرايط عضوگيري، انتخاب اعضاي هيأت مديره و نحوه تعامل با ادارات كل فرهنگ و ارشاد اسلامي و تكميل ايجاد پروژه انجمن نمايش استاني و... را از اقدامات انجام شده انجمن نمايش در سال 85 نام برد.در ضمن عباس شادوران عضو هيأت مديره كانون نمايشنامه نويسان خانه تئاتر اعلام كرد هيأت داوران دومين مسابقه ادبيات نمايشي ايران كه مركب از 5 عضو و از ميان چهره هاي سرشناس و ذي صلاح هستند تا اواخر فروردين ماه سال 86 مشخص مي شوند و مديريت هنرهاي نمايشي سازمان فرهنگي هنري شهرداري تهران ششمين جشنواره سراسري تئاتر بانوان به مناسبت ميلاد با سعادت حضرت زهرا(س)و هفته زن از 15 تا 23 تيرماه در دو بخش مسابقه و خارج از مسابقه برگزار مي كند.
</TEXT>
</DOC>
<DOC>
<DOCID>HAM2-851216-071</DOCID>
<DOCNO>HAM2-851216-071</DOCNO>
<ORIGINALFILE>/1385/851216/world/_asib.htm</ORIGINALFILE>
<ISSUE>چهارشنبه 16 اسفند 1385</ISSUE>
<DATE calender="Western">2007-03-07</DATE>
<DATE calender="Persian">1385/12/16</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
نگاهي به زندگي و مرگ بتي فريدان، مدافع حقوق زنان در غرب
رازهاي زنانه
</TITLE>
<TEXT>


كتاب راز زنانه نتيجه تحقيقات فريدان براي فارغ التحصيلي وي در سال 1957 بود
بتي فريدان، كه جنبش هاي معاصر زنان را به راه انداخت و اساس مناسبات اجتماعي آمريكا را دگرگون كرد، چند هفته پيش در سن 85سالگي درگذشت.وي كه بنيانگذار سازمان زنان بود، حركت اعتصاب زنان را در سال 1970 رهبري كرد.
اميلي بازسون مي گويد: دليل مرگش نارسايي قلبي بوده است.او در كتاب راز زنانه با چشماني باز، مسائلي را كه زندگي زنان را در چند دهه پس از جنگ جهاني دوم تحت تأثير قرار داده بود، مورد بررسي قرار داد. اين مسائل شامل اجبارهاي خانگي و انتظارات كاري متعدد مي شود. كتاب راز زنانه يكي از مؤثرترين كتاب  هاي غيرافسانه اي قرن بيستم بوده است.از اين كتاب در سال2000 بيش از سه ميليون نسخه به فروش رفت و به بسياري از زبان هاي جهاني ترجمه شد. كتاب راز زنانه فريدان را در جهان مشهور ساخت. اين كتاب او را به يكي از پيشگامان آزادي زنان در اواخر دهه60 تبديل كرد.
ندا اسدي
فريدان در سال 1966 اولين انجمن ملي زنان را تشكيل داد و خود رياست آن را برعهده گرفت.
چندين سال پس از آن تعدادي از فمينيست ها كارهاي خانم فريدان را غيرمتداول خواندند. اين در حالي است كه بسياري از جنبه هاي مدرن كه امروز عادي به نظر مي رسند، مانند شركت زنان در فعاليت هاي سياسي، پزشكي، مذهب و ارتش، ثمره فعاليت هاي آن زمان فريدان است.
فريدان دانشجوي نمونه بود كه در سال 1942 از كالج اسميت در رشته روان شناسي فارغ التحصيل شد ولي هرگز در اين رشته به كار گماشته نشد. اگرچه فريدان هرگز به عنوان يك صاحب سبك شناخته نشد،  ولي كتاب راز زنانه وي امروز نيز مانند چهار دهه پيش خواننده را متحير مي كند.
فريدان در مقدمه كتابش نوشت: پس از مدتها به تدريج متوجه شدم كه چيزي در روش زندگي زنان آمريكايي اشكال دارد. من اين موضوع را در زندگي خود به عنوان يك همسر و مادر سه فرزند حس كردم.
وي در مصاحبه هايي كه با زنان انجام داد، دگرگوني  وضعيت زنان را در آمريكا ترسيم كرد.
تصويري كه او بيان كرد، بسيار دلسردكننده بود حتي براي يك زن تحصيلكرده، زندگي منحصراً در كارخانه و بچه داري خلاصه مي شد.
زن تنها مي پخت، اتو مي كرد، جارو مي كرد، مي دوخت و تنها شادي اش گرم نگه داشتن شام شوهرش براي بازگشت وي بود.
زندگي اي كه او ترسيم مي كرد، روياي باورنكردني زنان بود. او واقعاً از زندگي  اش خسته بود و آرزوي چيزي را داشت كه نه زندگي زناشويي و نه امور فراتر از آن ارضايش نمي كرد.
افكارش گاهي اوقات به خودكشي منتهي مي شد. او با تعداد زيادي از پزشكان و روان پزشكان مشورت كرد ولي اكثر آنها كار داوطلبانه  در انجمن هاي خيريه بازي بولينگ را توصيه مي كردند.
راز زنانه نتيجه تحقيقات فريدان براي فارغ التحصيلي وي در سال 1957 بود. او قصد داشت افسانه شايع شده قبل جنگ را مبني به اينكه تحصيلات دانشگاهي زنان را از رسيدگي به نقش هايشان به عنوان مادر و همسر دور مي كند، رد نمايد. او درباره زندگي خصوصي خود قضاوت مي كرد و از همكلاس هايش نيز انتظار داشت كه زندگي خود را تشريح كنند. ولي آنچه وي در پاسخ هاي زنان مي يافت چيزي كاملاً پيچيده بود؛ يك نارضايتي دردناك بي نام كه او به آن نام مشكل بي نام را داد.
وي بعدها اين پرسشنامه را براي فارغ التحصيلان رادفيلر و كالج هاي ديگر فرستاد و نتايج مشابه قبل بود. پاسخ هاي زنان زمينه اوليه كتابش را فراهم كرد.
بتي ناومي گلداشتاين در 4فوريه 1921 در پيوريا متولد شد. پدرش هري مهاجري از روسيه بود كه اوايل يك دكه خياباني دكمه فروشي داشت و بعد يك جواهرفروشي در مركز شهر خريد. مادرش زن با استعدادي به نام مريم بود كه پيش از ترك كار به جهت ازدواج و بچه دار شدن، ويراستار صفحه زنان در يك روزنامه محلي بود.
فريدان يك سال پس از شروع كتاب راز زنانه به ديدن مادرش رفت ولي او با سردي و بي اعتنايي سعي كرد وي را به ترك كار مورد علاقه اش ترغيب كند.
به رغم اينكه او بسيار باهوش بود اما طبق قوانين آن زمان از بسياري از حقوق اجتماعي محروم شد و از شركت در انجمن هاي خيريه مداري بي نصيب ماند. او بعدها گفت كه آن قضيه برايش يك تجربه بوده تا افراد متفاوت اجتماع را بشناسد.
استعدادهاي وي در كالج اسميت شكوفا شد. براي اولين بار او توانست به تيزهوشي و پر جنب و جوشي كه انتظار داشت برسد و به همين دليل 4 سال آن شادي و هيجان را كه توقع داشت به دست آورد.
بتي مدرك ليسانس خود را در سال 1942 با نمره e دريافت كرد. به او براي تحصيل در رشته روان شناسي در دانشگاه كاليفرنياي بركلي بورسيه تحصيلي اعطا شد. در بركلي با روان شناسان مشهوري ازجمله اريك اريكسون همكاري كرد. او بورسيه ديگري را براي تحصيل در مقطع دكتري كسب كرد. ولي در آن زمان با يك فيزيكدان جوان آشنا شد، اين مرد جوان از موفقيت  او ترسيد. بنابراين او را مجبور كرد تا از اين بورسيه صرف نظر كند.
بتي اين كار را كرد ولي بعدها خود او را نيز ترك كرده و پيش از تغيير مكان به روستاي گرينويچ در نيويورك به خانه اش در پيوريا بازگشت.
فريدان در آنجا ويراستاري روزنامه  كار را برعهده گرفت.او در سال 1947 با كارل كه كارگردان تئاتر بود و بعدها به شغل مجري گري تبليغات پرداخت، ازدواج كرد. آنها زندگي مشترك خود را با رفتن به خانه اي قديمي در حومه راكلتر آغاز كردند. اين ازدواج در سال 1969 به طلاق منجر شد و او با سه فرزندش- دنيل، اميلي و جاناتان، برادر و خواهرش به زندگي ادامه داد.
بسياري از منتقدين معتقدند كه وي در كتاب راز زنانه به سيمون دوبوار و كتاب او با عنوان جنس دوم توجه كافي را مبذول نداشت.
پاسخي كه خوانندگان به اين كتاب مي دادند بسيار دلسردكننده بود و خانم فريدان فهميد كه به چيزي فراتر از لغات نياز دارد تا شرايط زندگي زنان را تغيير دهد. وقتي او همراه خانواده اش به منهتن تغيير مكان داد، شروع به تشكيل يك سازمان مترقي در زمينه حقوق زنان كرد. خانم فريدان همراه تعدادي از همكارانش سازمان ملي زنان را در سال1966 بنيانگذاري كرد و تا سال 1960 رياست اين سازمان را برعهده داشت.
موضوعي كه در زندگي فريدان بسيار چشمگير به نظر مي رسد، اعتصاب زنان براي حقوق شان در 26 آگوست سال1970 در شهر نيويورك بود. ده ها هزار زن در خيابان پنجم نيويورك به تظاهرات پرداختند و خانم فريدان رهبري آنان را برعهده داشت. او قبل از اين راهپيمايي قرار ناهار خوردن را در رستوران ويتس گذاشت. زيرا اين رستوران تا قبل از آن روز فقط از مردان پذيرايي مي كرد.
آنها پلاكاردهايي با عنوان امشب شام نپزيد، ديگر اتو نكنيد و... را حمل مي كردند و زنان به همراه مرداني كه با آنان موافق بودند، به سمت پايين خيابان حركت مي كردند. اين تظاهرات با گردهمايي جمعيت در پارك بريانت با سخنراني فريدان و استيفن و كيتا مليت به پايان رسيد.
همه فعاليت هاي فريدان موفق نبود. اولين بانك زنان و اتحاديه شركت هاي وابسته كه وي در سال 1973 بنيانگذاري كرد، ديگر به فعاليتش ادامه نداد.
فريدان به عنوان قهرمان آن روزها در تمام جهان بخصوص نزد جنبش هاي جهاني زنان بسيار محبوب بود.
در سال1970 بسياري از فمينيست ها فريدان را به دليل تمركز به زنان سفيد پوست خانواده هاي متوسط و عدم توجه به سياه پوستان و فقرا مورد انتقاد قرار دادند. زندگي خصوصي فريدان نيز بسيار ناآرام و پرآشوب بود.
او سرگذشتش را در كتابي به نام زندگي تا حال به رشته تحرير كشيد و در آن شوهرش را به سوء استفاده و تنبيه بدني متهم كرد و گفت كه بسياري اوقات اطراف چشمش آنقدر سياه مي شده كه در مجامع عمومي و تلويزيون مجبور بود با استفاده از لوازم آرايشي آن را بپوشاند.
ولي آقاي فريدان كه دسامبر گذشته فوت كرد بارها اين اتهام را رد كرده بود و مدتي پس از چاپ اين كتاب گزارش هاي آن را كاملاً ساختگي خواند.
كتاب هاي ديگر خانم فريدان شامل: اعتصاب زنان، زندگي مرا تغيير داد، صحنه دوم، فواره عصر بود، است.وي جوايز و مدارج افتخاري بسياري كسب كرده بود و به عنوان پروفسور در بسياري از دانشگاه ها در آمريكا مانند كلمبيا، تمپل و كاليفرنياي جنوبي به فعاليت پرداخت.
وي در سال هاي اخير با انجمن زنان و كار در دانشگاه كورنل همكاري مي كرد. خانم فريدان با توجه به همه موفقيت هايش همواره به عنوان يك زن خانه دار روستايي كه كتاب راز زنانه را نوشته بود، شناخته شد.
جامعه جديدي كه خانم فريدان پيشنهاد كرده بود بر برابري زن و مرد استوار بود. وي معتقد بود كه زن و مرد برابر با يكديگر خلق شده اند بنابراين بايد داراي حقوق برابر باشند. جامعه پيشنهادي وي هنجارهاي معمول آن زمان را به شدت به چالش مي كشيد. او در مصاحبه اي با مجله لاين در سال 1963 گفت بسياري از مردم فكر مي كنند من مي گويم: شما زنان جهان چيزي را به جز مردانتان براي از دست دادن نداريد، ولي اين حقيقت ندارد.
من معتقدم: شما به جز جاروي برقي تان چيزي براي از دست دادن نداريد.
</TEXT>
</DOC>
<DOC>
<DOCID>HAM2-851216-072</DOCID>
<DOCNO>HAM2-851216-072</DOCNO>
<ORIGINALFILE>/1385/851216/world/_asib.htm</ORIGINALFILE>
<ISSUE>چهارشنبه 16 اسفند 1385</ISSUE>
<DATE calender="Western">2007-03-07</DATE>
<DATE calender="Persian">1385/12/16</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
پنجرهبراي رسيدن به مشاركت سياسي برابر
زنان 70 سال با مردان فاصله دارند
</TITLE>
<TEXT>


آي پي اس  نيوز- با وجودي كه حدود 17 درصد اعضاي پارلمان هاي دنيا را زنان تشكيل مي دهند، اتحاديه بين المجالس معتقد است شتاب اصلاح در جهت افزايش حضور زنان كند است و 70 سال طول مي كشد تا زنان در عرصه سياست به برابري كامل با مردان برسند.
آمار جديد اتحاديه كه دهم اسفند ماه منتشر شد و 51 كشور را دربرمي گيرد، نشان مي دهد 8/48 درصد كرسي هاي مجلس سفلاي رواندا در دست زنان است و اين كشور از نظر مشاركت زنان مقام اول را در جهان داراست. فقط سه كشور ديگر توانسته اند حضور زنان را به بيش از 30 درصد برسانند. اين سه كشور عبارتند از سوئد(3/47 درصد)، كاستاريكا(6/38 درصد)و هلند(7/36 درصد).
تحقيقات نشان مي دهد در كشورهايي كه نوعي سهميه بندي در مورد انتخاب زنان دارند، حضور آنان به حدود 22 درصد مي رسد، در حالي كه در كشورهايي كه سهميه بندي ندارند، اين رقم به سختي به 12 درصد مي رسد كه اختلاف قابل توجهي است. باربارا پرامر رئيس پارلمان اتريش گفت زنان به روشي ديگر فعاليتهاي سياسي مي كنند. وي افزود: ما مسئوليت پذيري بالايي داريم. زناني كه در قدرت هستند، نبايد گذشته خود را فراموش كنند. آنان در اين مقام به الگو تبديل مي شوند و بايد فكر كنند چه كار مي توانند براي زنان ديگر انجام دهند. بايد ديگر زنان را به جرگه قدرت وارد كنند.
مارگارت منسا ويليامز معاون رئيس شوراي ملي ناميبيا و از مقامات اتحاديه بين المجالس تأكيد كرد زناني كه در قدرت هستند، بايد با رسانه ها در تماس باشند تا حساسيت به موضوعات جنسيتي را در نزد همگان افزايش دهند. آندرس يانسن دبيركل اتحاديه خاطرنشان كرد، شمار زنان رئيس پارلمان بيشتر از هر وقت ديگر است. از حدود 262 منصب رياست پارلمان در سراسر جهان،  35 منصب در اختيار زنان است.
پيشرفت كشورهاي عرب از اين نظر قابل توجه است. امارات متحده عربي بيشترين افزايش شمار نمايندگان زن را در جهان دارد. نسبت نمايندگان زن در پارلمان اين كشور از صفر به 22 درصد رسيد. آمريكاي لاتين بيشترين حضور نمايندگان را در پارلمان دارد. در اكثر 20 دوره انتخابات اخير در اين منطقه، زنان دستاوردهاي خوبي داشتند.
از سوي ديگر نتايج نظرسنجي جديدي كه توسط يك مؤسسه تحقيقاتي، روي بيش از 1300 جوان زير 20سال از 59 كشور انجام شده است، دربرگيرنده اطلاعات سودمندي است. يكي از يافته هاي اصلي آن بود كه پاسخ دهندگان دولتها را مسئول حفاظت از دختران در برابر خشونت و تبعيض مي دانند. وقتي از دختران سؤال شد اگر يك روز همه كاره كشور بودند چه كار مي كردند، بيشترشان گفتند براي دختران فرصت آموزش فراهم مي كردند.
آمار اتحاديه بين المجالس حاكي از آن است كه از 43882 كرسي پارلماني در سراسر جهان، 7436 كرسي در اختيار زنان است. نسبت زنان در مجالس سفلا و مجالس تك صحني در تمام كشورها 1/17 درصد است و در مجالس اعيان و سنا، 16 درصد اعضا زن هستند.
</TEXT>
</DOC>
<DOC>
<DOCID>HAM2-851216-073</DOCID>
<DOCNO>HAM2-851216-073</DOCNO>
<ORIGINALFILE>/1385/851216/world/_cinew.htm</ORIGINALFILE>
<ISSUE>چهارشنبه 16 اسفند 1385</ISSUE>
<DATE calender="Western">2007-03-07</DATE>
<DATE calender="Persian">1385/12/16</DATE>
<CAT xml:lang="fa">ادب و هنر.هنر.سینما</CAT>
<CAT xml:lang="en">Literature and Art.Art.Cinema</CAT>
<TITLE>
گزارش اكران سينماي ايران در سال 85
راه گيشه از كدوم طرفه؟
آتش بس پر فروش ترين فيلم سينماي ايران در سال 85
</TITLE>
<TEXT>


عكس: علي نيك رفتار
سعيد مروتي
مي گويند اگر امكان پيش بيني سليقه و خواست تماشاگر وجود داشت، هيچ فيلم ناموفقي كليد نمي خورد. به اين دليل واضح كه هيچ كس نمي خواهد فيلم بي مخاطب بسازد. حتي فيلم هاي جريان خاص هم به هر حال براي مخاطب(هر چند خاص و محدود)ساخته مي شوند. دست كم 60 درصد محصولات سينماي ايران با نيت برقراري ارتباط با تماشاگر انبوه ساخته مي شوند. فيلم هايي كه قرار است هدف غايي شان فتح گيشه باشد، اما در خوشبينانه ترين حالت فقط چند فيلم انگشت شمار به اين هدف دست مي يابند. اگر حداقل هزينه توليد يك فيلم متعارف سينماي بدنه را 200 ميليون تومان فرض كنيم، هر فيلم بايد حداقل 400 ميليون تومان بفروشد تا سرمايه اوليه اش را بازگرداند. با اين ديد اگر به بررسي فروش فيلم هاي امسال بپردازيم، به اين نتيجه مي رسيم كه بيشتر فيلم هاي اكران 85، موفق به بازگشت سرمايه شان نشده اند. اتفاقي كه البته در اين سالها همواره رخ داده است. نكته اصلي اما اين جاست كه فيلم هاي نفروش سينماي ايران چرا با مخاطب ارتباط برقرار نكرده اند و آنها كه پرمخاطب بوده اند چه فاكتورهايي را براي رسيدن به اين هدف، لحاظ كرده اند. سينماي ايران در سال 85 با تمام فراز و نشيب هايي كه پشت سر گذاشت، از نظر اقتصادي در مسيري رو به رشد حركت كرد. مقايسه ميان فروش فيلم ها در سالي كه آخرين روزهايش را پشت سر مي گذاريم با سال هاي 84 و 83 نشان مي دهد به لحاظ آماري، گيشه سينماها پررونق تر از يكي دو سال اخير بوده است.سالي كه در آن براي اولين بار فيلمي در پايتخت از رقم يك ميليارد تومان فروش گذشت. در اين ميان البته دو نكته را نبايد فراموش كرد؛ افزايش قيمت بليت سينماها و اينكه مطابق معمول رونق گيشه تنها به چند فيلم محدود مي شود.
به استثناي يكي دو فيلم، همه كارهاي تهمينه ميلاني فيلم هاي پرفروشي بوده اند، منتها كمتر كسي حدس مي زد كه آتش بس فقط در اكران تهران به فروش رويايي بالاي يك ميليارد دست يابد؛ فيلمي كه ميلاني در آن آموزه هاي كتاب پرفروش شفاي كودك درون نوشته لوچيا كاپاكيوني را با فيلم هاليوودي آقا و خانم اسميت تركيب كرده بود؛ تركيبي كه به معجوني كاملاً گيشه پسند ختم شد. آتش بس در حالي ركورد پرفروش ترين فيلم تاريخ سينماي ايران را بعد از دو سال شكست كه مدتي از اكرانش با برگزاري مسابقات جام جهاني فوتبال مصادف شده بود، ولي حتي جادوي فوتبال هم فروش فيلم را پايين نياورد. فيلم البته منتقدپسند نبود و بيشتر نقدهايي كه درباره اش چاپ شدند، لحن منفي داشتند ولي تماشاگر بي اعتنا به اين نوشته ها، به تماشاي فيلمي شتافت كه برخلاف نامش يكسره به مناقشات تمام نشدني يك زن و شوهر جوان مي گذشت.
خنده و ديگر هيچ
مي گويند تماشاگر ايراني هر چند سال يك بار به يك گونه روي خوش نشان مي دهد و بعد با به راه افتادن موج فيلم  هاي مشابه از اين ژانر اشباع شده و سراغ گونه اي ديگر مي رود. همان طور كه ژانر كمدي تا همين چند سال پيش چندان محبوب نبود و كمتر كسي به سراغ كمدي سازي مي رفت و حالا مدتي است كه هر فيلمي كه نسبتي با سينماي كمدي برقرار كند، در گيشه به توفيق دست مي يابد.
اين چندمين سال پياپي است كه بيشتر فيلم هاي پرفروش  سال را آثار كمدي تشكيل مي دهند. از كمدي آقا و خانم اسميت ي آتش بس گرفته تا زير درخت هلو و شام عروسي و سوغات فرنگ تا هوو و ازدواج به سبك ايراني همگي به يمن خنداندن مخاطب، به فتح گيشه نائل آمدند. زير درخت هلو كه بعد از آتش بس دومين فيلم پرفروش سال هم به شمار مي آيد، با حضور تيم امتحان پس داده طهماسب، جبلي، معتمدآريا توانست با جذب خانواده ها به فروش قابل توجهي دست يابد. همچنان كه شام عروسي هم با حضور امين حيايي و نيكي كريمي و البته محمدرضا گلزار و با يك سكانس موزيكال به سبك فيلم كما در تهران و شهرستان نزديك به يك ميليارد تومان فروخت.اينكه اغلب كمدي هاي پرفروش امسال، شوخي هاي چندان بكري نداشتند و اغلب در روايت داستاني دو خطي هم ناتوان نشان مي دادند و تنها متكي بر چند شوخي نه چندان تازه بودند، اهميت چنداني نداشت. وقتي تماشاگر به شوخي هاي تكراري چون افتادن آدم ها در داخل حوض هنوز مي خندد يا نشانه شناخت فيلمساز از سطح توقع و سليقه مخاطب است و يا اينكه بايد آن را به حساب اين گذاشت كه همچنان اولويت اول تماشاگر امروز از سينما رفتن، خنديدن است؛ تماشاگري كه امسال كمتر فرصت يافت شكل دگر خنديدن را تجربه كند.
م. مثل ملودرام
اين درست كه تماشاگر ايراني در اين سال ها بيش از هر چيز به تماشاي فيلم هايي كه خنده و نشاط را برايش به همراه داشته باشد، اهميت داده ولي همين تماشاگر گاهي اوقات بدش نمي آيد كه مخاطب ملودرام هاي پرسوز و گداز باشد. م. مثل مادر با مايه ملودراماتيك و به شدت احساساتي اش در حالي تماشاگر را از سالن به بيرون مي فرستاد كه چشم خيلي ها به خاطر گريه، سرخ شده بود. فروش بالاي م.مثل مادر از جمله اتفاقات پيش بيني نشده سينماي ايران در سال 85 بود. در حالي كه كارشناسان و اهالي سينما پيش بيني مي كردند فيلم به خاطر تلخي فراوانش به سرنوشت ديگر ساخته هاي سازنده اش دچار شود، م. مثل مادر وقتي با گيشه پايتخت خداحافظي مي كرد بالاي نيم ميليارد تومان فروخته بود. تماشاگر تلخي فيلم را پس نزد و به لطف بازي فوق العاده گلشيفته فراهاني با آن همدلي كرد.
پايان مهرورزي
در هنگامه اقبال عمومي به كمدي هاي شوخ و شنگ و ملودرام هاي سوزناك و احساساتي، پرفروش شدن فيلم جدي و متيني چون چهارشنبه سوري را بايد به فال نيك گرفت. چهارشنبه سوري از همان اكران جشنواره اي اش به دل مخاطب نشست و در صدر جدول بهترين فيلم ها به انتخاب مردم قرار گرفت. توفيق فيلم در جشنواره و فضاي مثبتي كه رسانه ها برايش ايجاد كردند، بهترين بستر تبليغاتي را براي سومين ساخته اصغر فرهادي فراهم كرد. فيلم كمي بعد از جشنواره اكران شد تا روند موفقيت آميزش اين بار در اكران عمومي تداوم يابد. شايد بتوان گفت كه در طول سال 85 هيچ فيلمي به اندازه چهارشنبه سوري به فضاي زندگي طبقه متوسط شهري نزديك نبود. فيلم با ساختاري محكم و سينمايي، موقعيتي خلق مي كند كه در آن هيچ كس را نمي توان مقصر صرف ناميد. چهارشنبه سوري تلخ است بي آنكه سوزناك باشد و با مخاطب ارتباط برقرار مي كند بدون اينكه در طول فيلم لحظه اي به تماشاگر باج داده شود.
عده اي در حالي از هديه تهراني به عنوان عامل اصلي فروش فيلم نام بردند كه در چهارشنبه سوري كاملاً از پرسوناي تهراني، آشنايي زدايي صورت گرفته بود.
گيشه و روايت غيرخطي
اگر بتوان فروش قابل توجه چهارشنبه سوري را به حضور هديه تهراني و مايه اختلاف خانوادگي ربط داد، درباره كافه ستاره چه مي توان گفت كه با روايتي غيرخطي موفق شد در تهران و شهرستان 850 ميليون تومان بفروشد، آن هم بي آنكه بازيگر پولسازي داشته باشد. سامان مقدم كه پارسال كمدي موزيكال مكس را به عنوان پرفروش ترين فيلم اكران تهران روي پرده داشت، در كافه ستاره به تمرين جديت پرداخته بود. اقتباسي از فيلم مكزيكي كوچه ميداك كه استقبال مخاطب از آن بار ديگر نشان داد، فيلم تلخ و جدي هم مي تواند مخاطب گسترده اي را به همراه داشته باشد. در حالي كه پيش از اكران عمومي كافه ستاره گفته مي شد كه فيلم به واسطه شيوه روايي اش تماشاگر را گيج خواهد كرد، چنين اتفاقي رخ نداد تا جدي ترين فيلم سامان مقدم هم در گيشه به توفيق برسد.
تداعي معاني
ابراهيم حاتمي كيا از معدود كارگردانان سينماي ايران است كه تماشاگر به خاطرش سينما مي رود و فيلم هايش را دنبال مي كند. كارگردان از كرخه تا راين و آژانس شيشه اي نوعي كنجكاوي عمومي را در خصوص هر فيلمش ايجاد مي كند كه حاصلش هم فروش قابل توجه است.
در مورد به نام پدر البته بايد به نام پرويز پرستويي هم اشاره كرد كه در حال حاضر از معدود بازيگران سينماي ماست كه مي تواند مخاطب را به سالن هاي سينما جذب كند، به خصوص اگر نام كارگردان آن فيلم حاتمي كيا باشد. به نام پدر بي آنكه تازگي چنداني براي مخاطب داشته باشد، يادآور كارهاي مشترك قبلي حاتمي كيا و پرستويي است. با همه نيش و كنايه هاي منتقدان سيستم تداعي معاني در به نام پدر، در گيشه جواب قابل قبولي داد؛ 445 ميليون در تهران و 225 ميليون تومان در شهرستان.
شكست خورده ها
گرگ و ميش نتوانست موفقيت قاسم جعفري در تلويزيون را برايش تكرار كند. ابراهيم خليل الله با وجود انبوه تيزرهاي تلويزيوني رايگان، به زحمت در تهران به مرز 100 ميليون تومان رسيد. روياي خيس هم برخلاف فيلم هاي قبلي درخشنده در فهرست شكست خورده هاي سال قرار گرفت.
همچنان كه يك تكه نان، عروسك فرنگي، ستاره است، باغ فردوس 5 بعد از ظهر، طبل بزرگ زيرپاي چپ، شغال، اين جا چراغي روشن است، زمستان است و...
مثل هميشه فهرست شكست خورده هاي سال 85 از فاتحان گيشه طولاني تر است. از اين جهت سينماي ايران تفاوتي با سال هاي گذشته نداشت.
</TEXT>
</DOC>
<DOC>
<DOCID>HAM2-851216-074</DOCID>
<DOCNO>HAM2-851216-074</DOCNO>
<ORIGINALFILE>/1385/851216/world/_cinew.htm</ORIGINALFILE>
<ISSUE>چهارشنبه 16 اسفند 1385</ISSUE>
<DATE calender="Western">2007-03-07</DATE>
<DATE calender="Persian">1385/12/16</DATE>
<CAT xml:lang="fa">ادب و هنر.هنر.سینما</CAT>
<CAT xml:lang="en">Literature and Art.Art.Cinema</CAT>
<TITLE>
چشم انداز
پشت پرده
مطالعه موردي آتش  بس پرفروش ترين فيلم سينماي ايران در سال 85
</TITLE>
<TEXT>
گروه ادب و هنر- اين نوشته مي كوشد به اين مسئله بپردازد كه در فيلم آتش بس چه نكاتي مورد توجه تماشاگر قرار گرفته كه فروش آن را در پايتخت از مرز يك ميليارد تومان هم فراتر برده است؟
ركوردشكني آتش بس را مي توان با اين عوامل توجيه كرد:
1 - حضور ستاره ها: دو بازيگر اصلي فيلم به عنوان ستاره هايي محبوب و پول ساز جايگاهي تثبيت شده دارند. ضمن اين كه حضور توأمان گلزار و مهناز افشار در يك فيلم، سابقه ذهني مثبتي در مخاطب ايجاد مي كند. سابقه اي كه از سه سال پيش با فيلم پروفروش كما و با فراز و نشيب هايي در فيلم هاي بعدي ديگر، اين دو ادامه يافت.
2 - روايت سرراست: تماشاگر ايراني اين سالها نشان داده كه حوصله رمز گشايي از داستانهاي پيچيده و چند لايه را ندارد. اين تماشاگر كه بنا به شرايط اجتماعي، بديهي است كم حوصله هم باشد، بيش از هر چيز به دنبال روايت هاي سر راست است. نكته اي كه در آتش بس لحاظ شده است.
3 - طنز موقعيت: آتش بس مناقشات يك زن و شوهر را در بستري طنز آميز روايت مي كند؛ طنزي كه در لايه هايي از مفاهيم روان شناسانه قرار گرفته و اين مفاهيم روان شناسانه هم به صورتي همه فهم ارائه شده است. نكته اساسي اين است كه تماشاگر در بسياري از دقايق فيلم به اتفاقات روي پرده مي خندد. در اين سالها اين اتفاق براي هر فيلمي رخ داده به فروش بالايش منجر شده است.
4 - زن محور بودن: تهمينه ميلاني در فيلم هايش عموماً  به حمايت از كاراكترهاي زن پرداخته است. اين حمايت خيلي وقت ها با نگاهي بدبينانه به مردها همراه بوده است. در آتش بس گرچه اين ديدگاه به واسطه لحن طنز آميز فيلم تلطيف شده اما كماكان به عنوان اثري از ميلاني، كاري زن محور است. در شهرهاي بزرگ فيلم هايي از اين جنس به مذاق مخاطبان كه بخش قابل توجهي از آنها را زنان تشكيل مي دهند، خوش مي آيد.
5 - طبقه متوسط شهري: در اين جا مي شود به اين نكته رسيد كه فيلم چون تصويري از طبقه متوسط شهري با تمام مظاهرش ارائه مي دهد، مورد توجه شهروند كلان شهرها قرار مي گيرد ولي در شهرستان هايي كه بافت سنتي تري دارند، چندان توجهي را جلب نمي كند. در اين شهرها كمدي هايي از جنس زير درخت هلو كه با مفاهيم سنتي تري سروكار دارند، مورد توجه تماشاگر قرار مي گيرند.
6 - نقش كليدي پخش كننده: اكران فيلم ها در سينماي ايران مناسبات پيچيده اي دارند. مناسباتي كه مي توان گفت تفاوت چنداني با دهه هاي چهل و پنجاه ندارد. به همين خاطر است كه دفاتر توليد و پخش قدرتمند، امكان نمايش بهتري براي فيلم هايشان فراهم مي آورند. پخش مناسب يك فيلم بيش از هر چيز نيازمند توانايي متقاعد كردن سينمادار است. در مورد آتش بس اين كار با توجه به پيشينه پخش كننده، به بهترين شكل انجام گرفته شده است.
7 - روح زمانه: فيلم هايي كه منعكس كننده روح زمانه اند و تم ملموس و باور پذيري دارند، شانس بيشتري براي موفقيت در گيشه مي يابند. روح زمانه در آتش بس به اين شكل متجلي شده است: فيلم از استقلال و هويت فردي و اجتماعي زن در دل جامعه  معاصر سخن مي گويد.
8 - فضاي شيك: سينماي ايران در سالهاي اخير بيش از هر چيز به سمت فضاهاي شيك و لوكس گرايش داشته است. اين نمايش تجملات زندگي شهري بر پرده سينما، به خودي خود در جذب مخاطب مؤثر است و نمود آن را به خوبي مي توان در فيلم آتش بس هم مشاهده كرد. در اين آقا و خانم اسميت ايراني، طراحي صحنه و لباس هم به نوعي در خدمت جلب توجه تماشاگر و در نهايت فتح گيشه بوده است.
</TEXT>
</DOC>
<DOC>
<DOCID>HAM2-851216-075</DOCID>
<DOCNO>HAM2-851216-075</DOCNO>
<ORIGINALFILE>/1385/851216/world/_idea.htm</ORIGINALFILE>
<ISSUE>چهارشنبه 16 اسفند 1385</ISSUE>
<DATE calender="Western">2007-03-07</DATE>
<DATE calender="Persian">1385/12/16</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
نقد جامعه مدرن از ديدگاه ماركوزه
انسان كالا نيست
</TITLE>
<TEXT>


انتقادهاي صاحب نظران مكتب فرانكفورت از جامعه نوين، از زمره كوبنده ترين انتقادهايي است كه به فرآيند توسعه و نوسازي در دوران معاصر منجر شده است و عصاره و جوهر اين نقادي در آرا و انديشه هاي هربرت ماركوزه ديده مي  شود كه در اين نوشتار به آن توجه شده است.



توليد و مصرف زياد باعث شده تا انسان ها به وابستگان كالا تبديل شده و اين مشخصه جامعه تكنولوژيك و سرمايه داري نوين است كه حتي انسان ها را تبديل به كالا كرده است
سيدحسين امامي
به باور هربرت ماركوزه(1979- 1898)، مهمترين مشخصه جهان نوين غير عقلاني بودن عقلانيت است؛ زيرا در آن، صلح از طريق جنگ تضمين مي  شود و آزادي انسان ها از طريق تباه سازي افراد، نيازها و توانايي هايشان محقق مي  شود و توده مردم، فقير، ضعيف، سركوب شده و استثمار شده نگه داشته مي  شوند. به زعم او عالي ترين مظهر عقلانيت رسمي، جلوه ناب غيرعقلاني بودن عقلانيت است.
تكنولوژي نوين، كه عالم گير ترين مؤلفه هاي جوامع نوين و پرچم دار پديده جهاني شدن است، از ديد ماركوزه به نوعي يكه تازي در جوامع نوين منتهي مي  شود كه در بردارنده روش هاي مؤثرتر و حتي دلچسب تري از كنترل بيروني افراد است. نتيجه اين وضعيت، پيدايش جامعه ا ي است كه ماركوزه آن را جامعه تك بعدي(ساحتي)مي  خواند.
ماركوزه مي  گويد: در جامعه صنعتي امروز، عمل توليد نقش ويرانگري را بازي مي  كند و پيوسته اين بازي، گسترش مي  يابد. انسانيت در معرض يك نابودي كامل قرار گرفته، انديشه و بيم و اميد انسان ها بازيچه قدرت هاي بزرگ گرديده، فقر و بدبختي در كنار توانگري هاي نوظهور خود نمايي مي  كند و از اين روست كه توسعه، تكامل و نظام فكري اين جوامع در اساس غير منطقي به نظر مي رسد.
او همچنين درباره ماهيت سلطه آفرين نظام تكنولوژي مي  گويد: تكنولوژي در برقراري شكل هاي تازه نظارت و روابط اجتماعي، با اثرات و نتايج روز افزون، پيروز شده و تا آن پايه در گرايش توتاليتاريستي خود پيش رفته كه حتي كشورهاي توسعه نيافته و غير صنعتي را مبتلا كرده است. از رهگذر تكنولوژي، فرآيندهاي فرهنگ، سياست و اقتصاد درهم مي  آميزد و سيستمي را به وجود مي  آورد كه با دخالت در تمام شئون زندگيشان انسان ها را مي  بلعد و هر جهشي را وا پس مي  زند.
به نظر ماركوزه، نقد مهمترين تفكر فلسفي است. بنابراين او در كتاب انسان تك ساحتي آسيب هايي را كه جامعه سرمايه داري صنعتي بر توانايي نقد يا عامل رهايي وارد كرده است بررسي مي  كند.
به نظر ماركوزه نيروهاي رهايي بخش در جامعه صنعتي مدرن به نحو فزاينده اي در حال نابودي هستند. ديگر چندان نيروي مخالفي باقي نمانده است. يكي از علل اين تحول، گسترش رفاه و بهبودي مادي است كه جامعه پيشرفته را در برگرفته است. اما اين رفاه كاذب تنها در خدمت برآوردن نيازها و خواست هاي كاذب افراد است. اين نيازها، نيازهايي هستند كه طبقه حاكم به عنوان خواسته  هاي واقعي توده از طريق ايدئولوژي كاذب بر آنها تحميل مي كنند. در جامعه موجود افراد ديگر توان تشخيص مصالح راستين خود را از دست داده و كاملا مسخ شده اند.
يكي از مهمترين نقدهاي ماركوزه بر جامعه نوين، تك ساحتي ساختن رفتار انسان است. يكي از پديده هاي مهم كه باعث به وجود آمدن رفتار تك ساحتي مي شود، وسايل ارتباط جمعي و صنايع سرگرم كننده و وقت پركن و همچنين آموزش و پرورشي است كه خلاقيت و انديشه فردي را از ميان مي برد. پيامد چنين وضعي از نظر ماركوزه، سياست زدايي جامعه و حذف مسائل سياسي و اخلاقي از زندگي اجتماعي
است.
ماركوزه در مقاله در باب تساهل در جوامع صنعتي معاصر تحمل و تساهل رايج در اين جوامع را در واقع فريب گرانه و سركوب گر آزادي واقعي توصيف كرده است. بيان عقايد مخالف در اين جوامع آزاد است اما آزادي بيان عقيده در مقابل سلطه همه گير اثري ندارد.
او بر اين باور است كه تكنولوژي در قرن بيستم(كه آن را تكنولوژي ديرهنگام مي نامد)شايد باعث افزايش توليد شود. اما در واقع وابستگي جدي براي فرد به وجود مي آورد و انسان را بدل به ضميمه اي براي ماشين مي كند. هرچه اين تكنيكي شدن ادامه يابد ساحت هاي بيشتري از حيات اجتماعي تابع منطق اين تكنيكي شدن مي شوند و در نهايت مديران فن  سالار و بوروكرات قدرت بيشتري در دست مي گيرند و در نهايت به سلطه خود شكل مي دهند.
به اعتقاد ماركوزه انسان قادر به خروج از شرايطي كه سرمايه داري و جامعه مصرف برايش ايجاد كرده، نيست. او مي  نويسد: جامعه بورژوازي چون قطاري است كه با سرعت در حركت است و راننده خود را از پنجره بيرون انداخته و هر لحظه امكان سقوط به دره آن را تهديد مي  كند.
يكي از مفاهيم ديگر در انديشه ماركوزه فرهنگ بسته بندي شده است. در مفهوم فرهنگ بسته بندي شده، ماركوزه بر نقش تشديد كننده رسانه هاي جمعي و غرق شدن سنت هاي فرهنگي طبقات پايين جامعه، تاكيد مي كند. برپايه اين نظر، وسايل ارتباط جمعي نوين، در پاسخ به ضرورت هاي تبليغات و افزايش مصرف شكل گرفته اند و نوعي از آگاهي كاذب به وجود مي آورند.
در اين وضعيت مردم، منافع واقعي خود را درك نكرده و به نظم اجتماعي يكپارچه، سركوب گر و نالايق خو مي گيرند. همچنان كه قبلا اشاره شد ماركوزه با تفكيك خواست هاي راستين بشر از خواست هاي كاذب، نقش وسايل ارتباط جمعي را پس زدن خواست هاي راستين به ضمير ناخودآگاه و دامن زدن به خواست هاي كاذب
مي داند.
از ديد او، شيوه بيان ابزارهاي تبليغاتي، سودجويانه است. جامعه در سايه اين گونه تبليغات پيوسته انديشه متعالي و انتقادي را سركوب مي كند. در زمان تبليغاتي، تفاوت فعل و فاعل، حقيقت و واقعيت، هستي و چيستي بازگفته نمي شود. در اين جهان، واژه ها و معاني خود را در يكديگر مي  پوشانند و درونمايه انديشه، چيزي جز مفاهيم قالبي نيست. از واژه ها جز آنچه تبليغات يكنواخت القا مي كند، چيزي به ذهن نمي رسد. آگهي هاي تبليغاتي از هر سو مانع تكامل حقيقي معناي واژه ها شده است. واژه هايي چون خوشبختي، رفاه، رشد، توسعه، آزادي، برابري و دموكراسي با واقعيت ها
همخواني ندارد.
ماركوزه در كتاب انسان تك ساحتي(1964)كه در حقيقت كيفرخواستي در برابر جوامع صنعتي و رو به رشد سرمايه داري به ويژه ايالات متحده آمريكا به عنوان سردمدار جوامع صنعتي است، مي  گويد: حقوق و آزاد ي هاي فردي از مسائل بنيادي نظام صنعتي پيشرفته دموكراتيك غربي است كه مفهوم خود را از دست داده و از مفهوم سنتي خود كاملا جدا شده است؛ آزادي تفكر و انتقاد كه از ويژگي هاي جامعه آزاد است به زندگي مادي و حساب گر تبديل شده است. ارزش آزادي با قدرت اقتصادي افراد سنجيده مي شود، به همان مقدار كه توليد كالا افزايش يافته و رفاه نسبي و ظاهري ايجاد كرده است، ليكن وابستگي افراد به مشاغل چنان افزايش يافته كه معناي واقعي آزادي ديگر قابل احساس و تفسير نيست.
توليد و مصرف زياد، باعث شده است تا انسان ها به وابستگان كالا تبديل شده و اين مشخصه جامعه تكنولوژيك و سرمايه داري نوين است كه حتي انسان ها را تبديل به كالا كرده است.
در اين حالت انسان ها متأثر از تبليغات كالايي، رستگاري خود را از خريد و مصرف بيشتر مي دانند كه نتيجه آن كار بيشتر است و در نتيجه حالتي از خود بيگانگي در جامعه پديد آمده و منجر به انسان هاي تك ساحتي شده است.ماركوزه عقيده دارد كه در جامعه غيرصنعتي به صورت امروزي قلمرو حيات افراد از قلمرو نظام سياسي جامعه جدا بوده و بدين ترتيب افراد، زندگي خصوصي داشته اند درحالي كه امروزه جامعه قلمرو حيات خصوصي را از انسان ها گرفته و در نتيجه آنان را به تقليد كوركورانه تشويق كرده و موجودي مصرفي و وابسته به كالا بار آورده است. نتيجه اين كه آنها بي تفاوت و از خود و جامعه بيگانه
شده اند.
كشورهاي دموكراتيك فوق صنعتي امروزي چنان در افراد و جامعه رسوخ نموده اند كه حتي دانشمندان و فلاسفه را نيز پيرو خود ساخته به طوري كه هرگونه مخالفت واقعي از نظام را محكوم مي سازند. عقل نظري به سود عقل عملي كنار رفته است. پس برداشت هاي انسان ها از واقعيت دور مي شود. امروزه كارگر صنعت برده مادي و معنوي تكنولوژي شده است، زيرا ماشين كارايي بيشتري از خلاقيت كارگر پيدا كرده است. از نظر ماركوزه علم نه تنها در تئوري بلكه در عمل رمز مجذوب تكنولوژي امروزين شده
است.
جوامع صنعتي پيشرفته به كمك تكنولوژي رو به رشد، رفاه آدميان را بالا برده و آنها را با زندگي ماشيني و رفاه اقتصادي هماهنگ كرده است ولي در عين حال روح آزادي و پرخاشگري و انتقادي را از افراد سلب كرده كه ماركوزه ادعا مي كند هر آن كس كه در فكر زندگي آزاد فردا باشد، از نظر حكومت و صاحب نفوذان اقتصادي به عنوان دشمن جامعه سرمايه داري و رفاه مصرفي معرفي شده، زيرا بيداري انسان ها از خواب نظام سرمايه داري و تكنولوژيك، مانع بهره وري و منافع صاحبان صنعت خواهد
شد.
</TEXT>
</DOC>
<DOC>
<DOCID>HAM2-851216-076</DOCID>
<DOCNO>HAM2-851216-076</DOCNO>
<ORIGINALFILE>/1385/851216/world/_idea.htm</ORIGINALFILE>
<ISSUE>چهارشنبه 16 اسفند 1385</ISSUE>
<DATE calender="Western">2007-03-07</DATE>
<DATE calender="Persian">1385/12/16</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
نگاه
فلسفه و سياست
آلن  بديوترجمه:محمد آزاد
</TITLE>
<TEXT>
از زمان افلاطون تاكنون، يك كلمه است كه مي تواند اهميت فيلسوف علاقمند به علم سياست را جمع بندي كند. اين كلمه عدالت است. پرسش فيلسوف از سياست اين است: آيا تنها يك  جهت گيري سياسي وجود دارد كه عدالت را مدنظر دارد؟ چيزي كه بايد با آن شروع كنيم اين است: بي عدالتي واضح است، عدالت مبهم. زيرا آن كسي كه متحمل بي عدالتي است گواه قاطعي براي آن است. اما چه كسي مي  تواند به عدالت گواهي دهد؟ بي عدالتي اثري دارد: عذاب، طغيان. اما هيچ چيز نشانگر عدالت نيست كه بتواند به عنوان نظرگاه، يا مقصود ارائه شود. عدالت كلمه اي متعلق به فلسفه است، حداقل اگر مفهوم قانوني آن را كه به دولت شهر و حكومت اختصاص دارد كنار بگذاريم. اما اين كلمه فلسفي تحت شرطي سياسي است. زيرا فلسفه آگاه است كه از تحقق بخشيدن به حقايقي كه در جهان گواهي مي دهد عاجز است.در طول تاريخ برخي گرايش هاي سياسي ارتباطي با حقيقت داشته اند يا خواهند داشت. آنها تلاش هاي خام و غالباً مختصري هستند، اما يگانه تلاش هايي اند كه تحت آنها فلسفه قادر به انديشيدن است. اين مراحل سياسي منفردند، هيچ سرنوشتي ندارند، آنها هيچ تاريخ شگفت آوري بنا نخواهند كرد. اما فلسفه مي تواند در آنها يك خصيصه مشترك تميز دهد. اين خصيصه اين است كه اين گرايش ها به مردمي نياز دارد كه انسانيت صرف خود را به كار گيرند. آنها هيچ اولويتي به مباني عمل در مقابل منفعت هاي جزئي نمي دهند.
اين گرايش ها نماينده اي با توانايي جمعي بالا را وا مي دارند تا اعمال خود را به سوي مساوات كامل سوق دهد.مساوات به چه معني است؟ مساوات يعني آنكه بازيگر سياسي صرفا تحت توانايي ويژه انساني اش در نظر گرفته مي شود. منفعت قابليتي منحصر به انسان نيست.
توانايي ويژه انسان صراحتا قوه انديشه است، و انديشه چيزي نيست جز آنچه كه به واسطه آن طريق حقيقت تصرف مي شود و انسان را تعالي مي بخشد.بنابراين گرايش سياسي كه ارزش عرضه شدن به فلسفه تحت ايده عدالت را دارد گرايشي است كه اصل متعارف عام و يگانه اش عبارتست از اينكه مردم مي انديشند و مستعد حقيقتند.
منبع:www.radicalphilosophy.com
</TEXT>
</DOC>
<DOC>
<DOCID>HAM2-851216-077</DOCID>
<DOCNO>HAM2-851216-077</DOCNO>
<ORIGINALFILE>/1385/851216/world/_litew.htm</ORIGINALFILE>
<ISSUE>چهارشنبه 16 اسفند 1385</ISSUE>
<DATE calender="Western">2007-03-07</DATE>
<DATE calender="Persian">1385/12/16</DATE>
<CAT xml:lang="fa">ادب و هنر.ادبیات</CAT>
<CAT xml:lang="en">Literature and Art.Literature</CAT>
<TITLE>
گزارشي از بيست و يكمين دوره شب هاي شعر عاشورا
عزاداري فرهيخته در رثاي شهيد كربلا
</TITLE>
<TEXT>


عكس: حسين سيدي
شب آخر، احد ده بزرگي با پارچه اي سبز به روي صحنه آمد؛ پارچه سبز را باز كرد؛ پرچم سرخ گنبد حسيني كه هر سال در آغاز محرم با پرچمي ديگر عوض مي شود مجلس را به هم ريخت
شب هاي شعر عاشورا قديمي ترين همايش مردمي شعر در كشور است؛ علاوه بر اين كه تنها يك بديل دارد و آن كنگره شعر ميلاد آفتاب در خميني شهر است، هر دوي اين همايش هاي مردمي شعر، در رثاي حضرت امام حسين عليه السلام بر پا مي شوند و هر دوي آنها تفاوت فاحشي با ساير كنگره ها، جشنواره ها و شب شعرهاي كشور دارند و آن استقبال فوق العاده مردم است.
زهير توكلي
بيست و يك سال پيش، احد ده بزرگي و خسروآقاياري به حاج حسين فرهنگ، رئيس چاپخانه فرهنگ شيراز پيشنهاد دادند كه براي يك گردهمايي سراسري شعر تحت عنوان شب شعر عاشورا باني شود، آن شادروان نيز پذيرفت و پرچم شب هاي شعر عاشورا بالا رفت. پس از وفات آن مرحوم كه از ارادتمندان حضرت سيدالشهدا عليه السلام بود و پيش از مرگ نيز ثلث مالش را وقف امام حسين عليه السلام كرد، پسرش حاج عبدالحسين فرهنگ اين سنت را ادامه داد و امسال شب هاي شعر عاشورا وارد سومين دهه حياتش شد.
يك مقايسه ساده
براي كنگره اي مثل كنگره شعر دفاع مقدس نهادها و ارگان هاي رسمي جمهوري اسلامي هر سال ده ها ميليون تومان هزينه مي كنند و با كلي تبليغات رسانه اي پوشش داده مي شود و اتفاقاً در استان هاي مرزي مثل ايلام، كرمانشاه و... برگزار مي شود، اما مخاطب تمام جلسات همان شاعراني هستند كه به كنگره دعوت شده اند و مردم ايلام، كرمانشاه و... كه اتفاقاً مخاطبان اصلي چنين كنگره اي هستند، چندان استقبالي از آن نشان نمي دهند. اين در حالي است كه كنگره شعر دفاع مقدس قابليت دارترين گردهمايي شعر براي استقبال مردم است؛ هم موضوعش مردمي است و هم به تأييد حكومت مي رسد، هم جوايز ارزنده اي دارد، هم تبليغات مفصلي برايش انجام مي شود وگرنه حساب ساير جلسات شعر كه از پيش معلوم است. اما براي اين 2 كنگره مردمي كمترين تبليغات انجام مي شود و اين قدر مخاطب دارد؟ در شيراز شب هاي شعر عاشورا با استقبال شديد مردم همراه است. هفته گذشته تالار حافظ شيراز كه حدود 800 نفر گنجايش دارد، پر از جمعيت بود و سكوت حاكم بر 4 ساعت شعر خواني(بدون هيچ برنامه جنبي)را گه گاه صداي گريه مردم مي شكست. از بحران مخاطب در شعر معاصر زياد گفته ايم و شنيده ايم. بد نيست كه تجربه برگزاري چنين همايش هايي با دقت بيشتري بررسي شود. اين كه مردم چه موضوعاتي برايشان مهم است و اين كه صرف تبليغات نمي تواند مخاطب مردمي براي شعر درست كند حتي اگر شعر دفاع مقدس باشد و اين كه شعر مذهبي، شاعر مذهبي مي طلبد و شاعر مذهبي بيش و پيش از هر چيزي به نيت پاكش سنجيده مي شود.
بد نيست كه تجربه برگزاري چنين همايش هايي با دقت بيشتري بررسي شود. اين كه مردم چه موضوعاتي برايشان مهم است و اين كه صرف تبليغات نمي تواند مخاطب درست كند
تعريف مناسك و رسالت شعر
دكتر غلامرضا كافي، مجري شب هاي شعر عاشورا آن را عزاداري فرهيخته اباعبدالله- عليه السلام- عنوان كرد. هر سال يكي از قهرمانان واقعه عاشورا موضوع اقتراح اين همايش است كه در اختتاميه سال قبل اعلام مي شود و كساني چون دكتر محمدرضا سنگري، حجت الاسلام والمسلمين دكتر حشمت الله قنبري همداني، حجت الاسلام والمسلمين استاد سيد مجتبي حسيني و ديگران، شاعران را در جريان روايت هاي صحيح مقاتل از شخصيت مورد اقتراح مي گذارند و حتي ظرايف و ريزه كاري هاي زيباشناختي خاصي را كه خود در پژوهش هايشان درباره موضوع اقتراح يافته اند، پيش چشم شاعران قرار مي دهند. امسال موضوع اقتراح، عون و محمد عليهماالسلام دو فرزند رشيد حضرت زينب كبري سلام الله عليها بودند و براي سال بعد، نماز ظهر عاشوراي امام حسين و دو فدايي آن نماز به اقتراح نهاده شده است. در كنار شعرخواني ها اجراي آوازي شعرها با صداي پيرغلامان اباعبدالله كساني چون محمود اكبرزاده، سيدرضا مؤيد، حاج رضا انصاريان و...كه وارث عزاداري سنتي ما هستند، لرزه بر اندام مي افكند. برخي از شعرها بلافاصله پس از اجرا در همين شب شعر، به اجراي آوازي رسيد، مثل شعر امير مرزبان كه خود شعر به تنهايي جمعيت حاضر در تالار حافظ را به هم ريخت و بلافاصله در همان شب توسط حاج رضا انصاريان اجرا شد. شب آخر، اتفاق غيرمنتظره اي افتاد. احد ده بزرگي با پارچه اي سبز به روي صحنه آمد؛ پارچه سبز را باز كرد؛ پرچم سرخ گنبد حسيني كه هر سال در آغاز محرم با پرچمي ديگر عوض مي شود مجلس را به هم ريخت.
روز آخر كه مراسم جمع و جورتر بود و حالت خصوصي داشت، در منزل مرحوم حاج  عبدالحسين فرهنگ برگزار شد. دكتر سنگري مقتل خواند و موضوع سال بعد را معرفي كرد. عزاداري برپا شد و همه اهل مجلس، شاعران، فرهيختگان و روشنفكران حاضر در جلسه سينه زدند، از دكتر سنگري گرفته تا مجتبي رحماندوست با آن دست بريده اش كه در جبهه ها جا مانده است و...
اين مراسم روز آخر، در شب هاي شعر عاشورا، سنتي دارد كه منحصر به خود اين هيأت شاعرانه امام حسين است: تربت نوشان، شب هاي شعر عاشورا در ظهر روز سوم تمام مي شود، شايد به خاطر آن كه ظهر روز دهم را تداعي كند و پس از پايان مقتل خواني و سينه زني و در واقع پايان همايش، شربتي كه تربت امام حسين را در آن حل كرده اند نوشانده مي شود: 
ساقيا برخيز و در ده جام را خاك بر سر كن غم ايام را...
</TEXT>
</DOC>
<DOC>
<DOCID>HAM2-851216-078</DOCID>
<DOCNO>HAM2-851216-078</DOCNO>
<ORIGINALFILE>/1385/851216/world/_litew.htm</ORIGINALFILE>
<ISSUE>چهارشنبه 16 اسفند 1385</ISSUE>
<DATE calender="Western">2007-03-07</DATE>
<DATE calender="Persian">1385/12/16</DATE>
<CAT xml:lang="fa">ادب و هنر.ادبیات</CAT>
<CAT xml:lang="en">Literature and Art.Literature</CAT>
<TITLE>
رهاورد سفر
</TITLE>
<TEXT>
از شب هاي شعر عاشورا
هادي فردوسي - شيراز
(1)
در آن برهوت لوت فرياد كشيد
بي حنجره در قنوت فرياد كشيد
دستان تو را نشسته در خون تا ديد
ساكت شد و با سكوت فرياد كشيد
(2)
تصوير حماسه را عطش نوش كشيد
جان را به اميد عشق بر دوش كشيد
آن عاشق دل شكسته در بارش تير
زخمي شد و نيزه را در آغوش كشيد
(3)
آن روز فرات، گريه پيوستش بود
غم عابر كوچه هاي بن بستش بود
او شط عطش بود و از اين تب مي سوخت
از دست كسي كه آب در دستش بود
(4)
خون بسته سرم تمام گيسم سرخ است
مي گريم و چشمهاي خيسم سرخ است
هر چند كه سبز رفته اي، نامت را
با هر قلمي كه مي نويسم سرخ است
(5)
بر آتش مرگ، زخم كاري زد آب
جاري شد و لبخند بهاري زد آب
در رويش تشنگي به پيشاني خاك
صد بوسه براي يادگاري زد آب
(6)
از لحظه داغ ديدنت هيچ نديد
از صحنه پر كشيدنت هيچ نديد
رفتي و هنوز اشك خون مي بارد
چشمي كه به جز نديدنت هيچ نديد
(7)
عاشق شد و رنگ و بوي فرهاد گرفت
خورشيد شد و شكست، افتاد، گرفت
حتي جريان جان گرفتن را مرگ
از شيوه جان دادن او ياد گرفت
(8)
اينجا همه با اراده ام مي خوانند
از زخم شكوفه داده ام مي خوانند
عمريست كه در بارش پي درپي داغ
افتاده ام، ايستاده ام مي خوانند
از شب هاي شعر عاشورا
به روي مأذنه ي آسمان اذان بدهد
مهدي رحيمي- دليجان
اگر كه باد مخالف كمي امان بدهد
به نيزه دار بگويم سري تكان بدهد
به نيزه دار بگويم كه با تكاني نرم
به ابرهاي سر زلف تو دهان بدهد
و حلقه حلقه زلفت دهان كه بگشايد
به تشنه هاي مي آلوده ارغوان بدهد
و ماه آمده تا با هلال انگشتش
نشانه هاي سرت را به اين و آن بدهد
نشانه هاي سري كه اگر نگاهش را
به قدر يك سر سوزن به كهكشان بدهد
ستاره دست به گوش از هميشه بالاتر
به روي مأذنه ي آسمان اذان بدهد
ستون نيزه تو ريسمان باريكي ست
كه دست هاي زمين را به آسمان بدهد
به روي نيزه پريشان نموده اي شب را
چو آن شهاب كه گاهي خودي نشان بدهد
روايتي دگر از آفتاب برخيزد
اگر كه باد مخالف كمي امان بدهد
آخرين وضو
به چشمه هاي زمين داد آبرويش را
به شاخه هاي درختان سپرد مويش را
شكفت با نفس تيغ و خنجر و آنگاه
به بادهاي پسين داد عطر و بويش را
نشست، حوصله شد، دانه كرد با دقت
انار شاخه ي خشكيده ي گلويش را
انار را به زمين زد به خون خود غلتيد
چه شاعرانه گرفت آخرين وضويش را
رسيده بود به پايان قصه اش اما
ادامه داد قدم هاي جستجويش را...
خشك ماندن قسمت گل هاي شب بو مي شود
ليلا جعفري قهفرخي - شهر كرد
شاخه اي در دست باد اين سو به آن سو مي شود
برگها با دست غربت باز جارو مي شود
صبح مي آيد ولي پيشاني اش رنگ غروب
كوچه در كوچه زمين غرق هياهو مي شود
ماه مي غلتد ميان بركه اي از زخم و خون
خشك ماندن قسمت گلهاي شب بو مي شود
دستهايي سبز افتاده است روي دوش خاك
مشك آبي در تبش آشفته گيسو مي شود
ماه و خون و خون و ماه و ماه خون و خون ماه
شاخه اي در دست باد اين سو به آن سو مي شود
</TEXT>
</DOC>
<DOC>
<DOCID>HAM2-851216-079</DOCID>
<DOCNO>HAM2-851216-079</DOCNO>
<ORIGINALFILE>/1385/851216/world/_mycity.htm</ORIGINALFILE>
<ISSUE>چهارشنبه 16 اسفند 1385</ISSUE>
<DATE calender="Western">2007-03-07</DATE>
<DATE calender="Persian">1385/12/16</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
هزار سال است در اين بيابان درخت مي كارند
منابع طبيعي، كارنامه خودنوشت
حفظ محيط زيست و منابع طبيعي در اولويت قرار دارد، نكته اي كه در كشور ما كمتر به آن اهميت داده مي شود
</TITLE>
<TEXT>


 ارزش10 درصد عرصه هاي منابع طبيعي با قيمت هر مترمربع 30 هزار تومان بيش از ارزش كل مخازن نفت و گاز كشور است كه ارزش آن را حدود 5 هزار ميليارد يورو برآورد كرده اند
اسدالله افلاكي
روز درختكاري در كشور ما سابقه اي 40 ساله دارد. بر اين اساس40 سال است كه در كشور روز درختكاري برگزار مي شود و هر ساله در اين روز صدها هزار نهال توزيع و غرس مي شود. همچنان كه هفته منابع طبيعي پيشينه اي 20 ساله دارد؛ هفته اي كه همه ساله مسئولان منابع طبيعي در جمع خبرنگاران بيلان كار خود را با آمار و ارقام اعلام مي كنند. امسال نيز رئيس سازمان جنگل ها، مراتع و آبخيزداري در جمع خبرنگاران حاضر شد و عملكرد اين سازمان را با آمار تشريح كرد؛ آماري كه روي كاغذ نشان دهنده عملكرد مثبت و بيلان كار مطلوب منابع طبيعي است.وي در آغاز گفت: كشور ما جايگاه خوبي از نظر توجه به امنيت اكولوژي دارد؛ به طوري كه به لحاظ تنوع اكولوژيكي و اقليمي با داشتن 8 هزار گونه گياهي مقام پنجم را در جهان داريم و از نظر عملكرد نسبت به توسعه پوشش گياهي، جنگل كاري و بيابانزدايي، جايگاه دهم را به خود اختصاص داده  ايم.
جلالي در ادامه افزود: با توجه به اين كه در اقليم خشك و نيمه خشك واقع شده ايم و ميانگين بارندگي در كشور ما 250 ميليمتر و برابر با يك سوم بارندگي جهان است از سوي ديگر ميزان تبخير در كشور ما 3 برابر ميانگين جهاني است، اين اهميت مديريت اكوسيستم هاي طبيعي و منابع طبيعي را در كشور خاطرنشان مي سازد. وي به بيابانزايي اشاره كرد و گفت: يك درصد خشكي هاي جهان و 2 درصد بيابانهاي جهان در كشور ما واقع شده است. اما نكته قابل توجهي كه وي بدان اشاره مي كند، بي توجهي مسئولان به منابع طبيعي و عرصه هاي آن است. جلالي در اين باره مي گويد: در فرهنگ ما حتي دولتي ها و نهادها و سازمان هاي دولتي معتقدند و باور دارند كه عرصه هاي منابع طبيعي، زمين هاي ارزان و مفت است كه مي توان در آن هر كاري انجام داد.اين در حالي است كه ارزش 10 درصد عرصه هاي منابع طبيعي با قيمت هر مترمربع 30 هزار تومان بيش از ارزش كل مخازن نفت و گاز كشور است كه ارزش آن را حدود 5 هزار ميليارد يورو برآورد كرده اند.
جلالي، فلسفه شكل گيري يگان حفاظت منابع طبيعي را برخورد با اشرار و قاچاقچيان ذكر مي كند كه به دنبال تصرف هاي غيرقانوني هستند.
وي مي گويد: با شكل گيري اين يگان، در 6 ماهه دوم سال جاري ميزان تصرفات غيرقانوني نسبت به زمان مشابه در سال گذشته به كمتر از 50 درصد كاهش يافته است. خلع يد از اراضي متصرفي به ميزان 20 هزار هكتار، اجراي طرح هاي جنگل داري و مرتع داري با مشاركت مجريان در سطح 2 ميليون و 500 هزار هكتار، جنگل كاري و توسعه فضاي سبز به ميزان 87500 هكتار، كنترل كانون هاي بحراني بيابانزا به ميزان 200 هزار هكتار از ديگر مواردي است كه رئيس سازمان جنگل ها، مراتع و آبخيزداري كشور امسال در جمع خبرنگاران، تحت عنوان عملكرد مطلوب سازمان جنگل ها، مراتع و آبخيزداري از آن ياد كرد.
كولاني مديركل منابع طبيعي استان تهران نيز كه به مناسبت هفته منابع طبيعي در جمع خبرنگاران سخن مي گفت، شاخص ترين فعاليت اداره متبوع خود را بازپس گيري و خلع  يد از 1700 هكتار عرصه هاي منابع طبيعي به ارزش 250 ميليارد تومان دانست و افزود: بيش از 8 هزار فقره پرونده حقوقي و كيفري مربوط به تصرفات غيرقانوني عرصه هاي طبيعي استان در محاكم مختلف قضايي در دست بررسي است كه تاكنون با رأي مراجع  قضايي از 1700 هكتار اراضي تصرف شده خلع يد شده و انتظار مي رود با رسيدگي به اين پرونده ها اراضي قابل توجهي به دولت بازگردانده شود.كولاني فضا را براي زمين خواران ناامن مي داند و مي گويد: تمام پرونده هايي كه در دست بررسي است سنواتي است و پرونده  جديدي در اين زمينه وجود ندارد.با اين همه، وي ارزش افزوده اراضي در تهران و شهرستان هاي اطراف آن و نيز تراكم بيش از حد جمعيت در اين استان را دو عامل و انگيزه اصلي براي تصرف و تخريب عرصه هاي منابع طبيعي در استان ذكر مي كند.
آن روي سكه
آنچه معمولاً طي هفته منابع طبيعي صورت مي گيرد نشست مطبوعاتي مسئولان منابع طبيعي و سازمان جنگل هاست كه هر سال در اين نشست ها، مديران آمار و اطلاعات مثبتي از عملكرد خود ارائه مي كنند؛ آمار و ارقامي كه بيشتر مهر تأييدي است بر فعاليت هاي مديران اين نهاد. اين آمارها به گونه اي اعلام مي شود كه گويي در منابع طبيعي هيچ مشكل عمده اي وجود ندارد. البته اين روندي است كه از گذشته تا به حال همواره دنبال شده و چه مديران قبلي و چه مديران فعلي در هفته منابع طبيعي به ذكر بيلان كار خود پرداخته اند.
اما در طول همه اين سال ها، همواره مشكلاتي دامنگير منابع طبيعي بوده است. كما اين كه در شرايط كنوني به رغم همه تلاش ها و زحمات دست اندركاران منابع طبيعي، بيلان منابع طبيعي منفي و عرصه هاي طبيعي در حال تخريب است. نكته قابل توجه آن كه عمده اين تخريب ها توسط دستگاه ها و نهادهاي دولتي و يا وابسته به دولت و ناشي از تصميم گيري اين مراكز است. به عبارت ديگر، تصميمات نادرست و عدم اجراي دقيق و به موقع قوانين عامل اصلي تخريب منابع طبيعي كشور است.دامنه اين تخريب ها تا آن جا كشيده شده كه گاه پارك هاي ملي نظير پارك گلستان و پارك ملي لار و مناطق حفاظت شده و عرصه هاي متعدد منابع طبيعي تخريب مي شود، اما دستگاه هاي متولي در نشست هاي مطبوعاتي و خبري همواره به نقاط قوت عملكرد سازمان اشاره مي كنند.تزلزل در مديريت و تصميم گيري ها و طرح ادغام ادارات كل منابع طبيعي در ادارات كل جهاد كشاورزي استان، از ديگر مشكلات فعلي منابع طبيعي كشور است.
از سوي ديگر با توجه به آن كه هنوز منابع طبيعي و محيط زيست در كشور ما منزلت و جايگاه خاص خود را بازنيافته، نگاه مسئولان به منابع طبيعي، بهره برداري و بهره كشي از عرصه هاي طبيعي است و متأسفانه مديران منابع طبيعي هم در اغلب موارد خواسته يا ناخواسته  تن به اين بهره كشي مي دهند. توسعه پارس جنوبي و تخريب خليج زيباي نايبند و در نتيجه نابودي بخشي از جنگل هاي حرا در اين منطقه، تخريب جنگل هاي منحصر به فرد حرا در خور آذيني در هرمزگان به دليل احداث اسكله در قلب اين منطقه جنگلي، تخريب و نابودي 5 تا 8 هزار اصله درخت 500 ساله به خاطر احداث سد سيوند، زمزمه احداث مجتمع پتروشيمي قلب جنگل هاي گلستان، احداث جاده  در پارك ملي لار و گلستان، همه ناشي از همين طرز نگاه است.بر اين اساس به نظر مي رسد، تنها زماني هفته منابع طبيعي  شأن خود را بازمي يابد كه دستگاه هاي ذي ربط زمينه و بستر لازم را براي ارزيابي عملكرد بيلان كار منابع طبيعي توسط متشكل هاي مردم نهاد و غيردولتي فراهم سازند.
چرا كه متأسفانه آنچه امروز در عرصه منابع طبيعي اتفاق مي افتد با آنچه مسئولان منابع طبيعي اعلام مي كنند بسيار متفاوت است. مهندس نصرتي رئيس جامعه جنگل باني درباره برگزاري هفته منابع طبيعي به همشهري گفت: برگزاري هفته منابع طبيعي به سبك و سياق دو دهه گذشته، تنها صرف هزينه و باري است كه بر خزانه دولت و ملت تحميل مي شود. از همين رو، شايسته است اين هفته منابع طبيعي از حالت صددرصد دولتي خارج شود و اجازه داده شود سازمان هاي غيردولتي و مردمي اين هفته را برگزار كنند؛ به عبارت ديگر، سازمان هاي دولتي زمينه ارزيابي عملكرد خودشان را توسط نهادهاي غيردولتي فراهم سازند تا مشكلات و چالش هاي پيش روي اين نهاد آشكار شود.
</TEXT>
</DOC>
<DOC>
<DOCID>HAM2-851216-080</DOCID>
<DOCNO>HAM2-851216-080</DOCNO>
<ORIGINALFILE>/1385/851216/world/_mycity.htm</ORIGINALFILE>
<ISSUE>چهارشنبه 16 اسفند 1385</ISSUE>
<DATE calender="Western">2007-03-07</DATE>
<DATE calender="Persian">1385/12/16</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
نگاه
وزارت محيط زيست و منابع طبيعي
</TITLE>
<TEXT>


گروه شهري- رئيس سازمان جنگل ها، مراتع و آبخيزداري كشور، ادغام منابع طبيعي در ادارات جهاد كشاورزي را غيرعملي و اقدامي غيركارشناسانه مي داند و مي گويد: هرچند سازمان جنگل ها و مراتع و به طور كلي منابع طبيعي جزو خانواده جهاد كشاورزي است ولي اين دو نهاد از نظر كار و مديريت منابع با هم تفاوت بسيار دارند چرا كه مديريت منابع طبيعي تخصصي است و از اين رو، هرگونه ادغامي موجب تضعيف منابع طبيعي مي شود.
مهندس جلالي با اشاره به اين كه تاكنون هيچ مصوبه اي مبني بر انحلال يا ادغام ادارات كل منابع طبيعي با جهاد كشاورزي استان تصويب نشده خاطرنشان ساخت: تنها در زمينه توزيع اعتبارات مقرر شده بين ادارات كل منابع طبيعي با سازمان جهاد كشاورزي استان ها هماهنگي صورت گيرد.
در حالي كه زمزمه ادغام ادارات كل منابع طبيعي استان در ادارات جهاد كشاورزي انتقادات اغلب كارشناسان و صاحبنظران منابع طبيعي را برانگيخته و تشكل هاي مردم نهاد متعددي نسبت به اقدام چنين عملي هشدار داده اند چرا كه معتقدند در صورت اجراي چنين طرحي، حتي منابع طبيعي از وضعيت امروزي خود نيز ضعيف تر خواهد شد، جمعي از تشكل هاي زيست محيطي و مؤسسه هاي كوهنوردي خراسان رضوي نيز در نامه اي به رئيس جمهور خواستار جلوگيري از تخريب محيط زيست و تشكيل وزارتخانه اي به نام محيط زيست و منابع طبيعي شدند.
در اين نامه كه به امضاي 300 نفر رسيده از دكتر محمود احمدي نژاد خواسته اند كه مانع انهدام و نابودي عرصه هاي زيست محيطي و طبيعي بي نظير ايران شود و خطاب به رييس جمهوري نوشتند: همان گونه كه نسل كنوني قصور، كوتاهي و بي مسئوليتي ها در يكصد سال گذشته را به قضاوت نشسته و انگشت اتهام نابودي بسياري از گونه هاي منحصر به فرد جانوري و گياهي در اين سرزمين را به سوي آنها اشاره گرفته است، بياييم كمر همت ببنديم و شما در مقام مسئول و ما در مقام مردم، مانع انهدام و نابودي عرصه هاي زيست محيطي و طبيعي بي نظير اين مرز و بوم شويم. در ادامه اين نامه خطاب به رييس جمهوري آمده است: در پي انتشار تصميمات غيرعلمي و بدون مطالعه بعضي مسئولان در باب ايجاد جاده در منطقه دشت لار و پاك تراشي 40 هزار متر مربع از جنگل هاي مينودشت و ايجاد 4 هكتار جاده به بهانه استخراج ذغال سنگ در آن ناحيه، همچنين دو نيم شدن عرصه پارك ملي گلستان توسط ديواره هاي بتوني تعبيه شده در آن و تعريض اين جاده از 11 متر به عرض 60 متر و احداث سد كبود وال كه به زير آب رفتن 70 هكتار از جنگل هاي منطقه را به دنبال خواهد داشت، خواستار برخورد مسئولانه و مجدانه شما هستيم. در ادامه اين نامه آمده است: احداث جاده در دشت لار كه به طور قطع نيمي از سال به دليل بارش برف و مشكلات جوي خاص منطقه مسدود خواهد بود، چه توجيهي دارد؟
آيا بهتر نيست تا به پيشنهاد نخبگان اين عرصه وزارتخانه اي به نام محيط زيست و منابع طبيعي داشته باشيم تا نظارت بيشتري در اين خصوص صورت گيرد؟ امضاكنندگان اين نامه در پايان تاكيد كرده اند: ما از شما به عنوان رييس جمهوري، مجلس شوراي اسلامي، قوه قضائيه و تمام سازمان هاي ذيربط مي خواهيم دغدغه حراست از محيط زيست و منابع طبيعي را در كنار ساير اولويت هاي خود قرار دهيد تا دعاي خير نسل هاي فعلي و آينده را بدرقه راه تلاش خود قرار داده و امانت دار اين موهبت هاي الهي براي امانت داران نسل هاي بعدي باشيد.
</TEXT>
</DOC>
<DOC>
<DOCID>HAM2-851216-081</DOCID>
<DOCNO>HAM2-851216-081</DOCNO>
<ORIGINALFILE>/1385/851216/world/_sciew.htm</ORIGINALFILE>
<ISSUE>چهارشنبه 16 اسفند 1385</ISSUE>
<DATE calender="Western">2007-03-07</DATE>
<DATE calender="Persian">1385/12/16</DATE>
<CAT xml:lang="fa">علمی فرهنگی.علمی</CAT>
<CAT xml:lang="en">Science and Culture.Science</CAT>
<TITLE>
هركدام از ما مي توانستيم جاي آنها باشيم، آنها كه سالهاست هفته اي چندبار مي روند زير دستگاه دياليز تا به زندگي لبخند بزنند
زندگي، مثل زندگي
</TITLE>
<TEXT>


عكس: مهدي بيات
نمايش كمدي دردسرهاي صفدر، دستمايه اي براي باهم خنديدن در اردوي بيماران دياليزي
آن تابستان گرم را فراموش نمي كند.
وقتي امتحانات پاياني اول دبيرستان را تمام كردم، فكر مي كردم راحت شدم و مي توانم اين سه ماه را استراحت كنم، اما از همان موقع دردسرهايم شروع شد. در تمام طول اين دوران خواب راحتي نداشتم. احساس مي كردم حوصله هيچ چيزي را ندارم. بعد از دو ماه دچار تنگي نفس شدم. آن موقع، تازه مرا به پزشك بردند. مقداري دارو تجويز كرد كه خوردم و اثري نداشت. بعد از چند روز خون دماغ شدم. رفتم درمانگاه و خونريزي بيني ام قطع شد، اما باز هم پس از گذشت يك روز دچار تنگي نفس شديد شدم. اين دفعه واقعاً به سختي نفس مي كشيدم. وضعم جوري شده بود كه حتي گاهي اوقات توي اتاق مي نشستم و گريه مي كردم. چند روز بعد بيماري شدت بيشتري گرفت، طوري كه يك روز ديگر نمي توانستم از جايم بلند شوم. با آمبولانس مرا رساندند بيمارستان. تازه آن موقع معلوم شد كليه هايم نارسايي دارند و بايد دياليز شوم. براي اولين بار مرا دياليز كردند و 12 روز در آنجا بستري شدم. در طي اين مدت مشخص شد كه كليه هاي من از كار افتاده اند...
اين داستان سرراستي است كه هيچ پستي و بلندي ندارد و براي هر كسي ممكن است اتفاق بيفتد. نارسايي كليه با كسي تعارف ندارد، اما شايد كمي خجالتي است و دير خودش را نشان مي دهد. شايد ماه ها بگذرد و زماني معلوم شود كليه ها از كار افتاده اند كه ديگر راهي نباشد جز دستگاه دياليز و... پيوند.
فرنوش صفوي فر
همين حالا كه اين گزارش را مي خوانيد، بيش از 15 هزار بيمار دياليزي در ايران براي ادامه زندگي هفته اي سه بار دياليز مي شوند و آمارهاي رسمي بيانگر رشد سالانه 20 درصدي اين بيماران در كشور است، در تهران هر ماه 100 نفر به بيماران دياليزي اضافه مي شود.
به همه اين ها اضافه كنيد كمبود تخت و دستگاه دياليز براي بيماران جديد را و همچنين معيوب بودن و كاهش جدي تعداد دستگاه هاي دياليز موجود براي بيماران قلبي و فعلي را. بيماران دياليزي در نوبت مي مانند و اعضاي خانواده شان براي پيدا كردن يك تخت و چند ساعت دياليز سرگردان هستند، در حالي  كه ظرفيت بسياري از بخش هاي دياليز به خاطر كمبود پرستار و نيروي متخصص در شيفت هاي كاري دوم و سوم كاملاً خالي و بدون استفاده مانده است.
***
بگذاريد بقيه آمارها را بدون هيچ تفسير و تحليلي پشت سر هم رديف كنيم:
هر بيمار دياليزي سالانه 8 ميليون تومان بار مالي دارد. هزينه خريد هر صافي دياليز 10 هزار و پانصد تومان است و با توجه به اين كه هر فرد دياليزي بايد هفته اي? بار دياليز شود، بايد ماهانه بيش از120 هزار تومان فقط براي دياليز هزينه كند.
تا سال 1390 تعداد بيماران مبتلا به نارسايي كليه، بالغ بر 40 هزار نفر مي شود.
نرخ مرگ و مير سالانه بيماران دياليزي در كشورهاي پيشرفته بالاي 20 درصد است، در حالي كه اين رقم در ايران كمتر از 16 درصد است و دليل اصلي آن، بالا بودن سن گيرندگان دياليز در آن كشورهاست.
در ايران رقم پيوند كليه 24 مورد به ازاي هر يك ميليون نفر است كه اين رقم در كشورهاي در حال توسعه 1 تا 5 مورد و در كشورهاي پيشرفته 20 تا 40 مورد است. اين آمار آخري را بگذاريد تفسير كنيم: علت اصلي بالا بودن آمار ايران در زمينه پيوند كليه، مجاز بودن پيوند از فرد زنده است، طوري كه 80 درصد پيوندهاي كليه از فرد زنده است كه در كشورهاي ديگر جايز نيست.
***
زندگي هميشه به آدم لبخند نمي زند. شايد زندگي لبخند نزند، اما مي شود به زندگي لبخند زد.
درست يك هفته قبل از روز جهاني كليه، با بيماران كليوي، با كساني كه بيشترشان، سالهاست هفته اي چند بار مي روند زير دستگاه دياليز تا به زندگي لبخند بزنند، آمده ايم اردو.
آيا كليه هاي نارسا شده دوباره به كار خواهد افتاد؟ آيا قر و قر ماشين هاي دياليز خاموش خواهد شد؟ آيا ديگر هيچ بيماري، با اندوه و اضطراب، دنبال كليه اي كه به بدنش بخورد، نخواهدگشت؟ چون روز جهاني كليه در راه است؟ و چون با بيماران كليوي آمده ايم اردو؟
تا به سالني برسيم كه همه در آن جمعند، به اين چيزها فكر مي كنم. كمي مي ترسم. اما به ترسم اهميت نمي دهم. گوشه ميزي مي نشينم كه روي آن نان جو گذاشته اند و كره و حلقه هاي خيار، چاي و شير و شكر و عسل هم هست. يك نفر دارد حرف مي زند. او نمي گويد حالا كه دياليز مي شويد، پس مي توانيد هر چيزي كه خواستيد، بخوريد. او نمي گويد حالا كه دياليز مي شويد، بايد جور عجيب و غريبي غذا بخوريد. او فقط مي گويد مراقب چه چيزهايي در غذا خوردنتان باشيد. همه مشغول صبحانه اند و دارند گوش مي دهند. برنامه، بي اين كه متوجه باشي، شروع شده. اردوي تفريحي- آموزشي بيماران دياليزي، به مناسبت روز جهاني كليه، كه به همت بنياد امور بيماري هاي خاص در باغي در پونك برگزار شد، امروز دهم اسفند 1385.
گزارش اين اردو را در صفحه سلامت بخوانيد.
</TEXT>
</DOC>
<DOC>
<DOCID>HAM2-851216-082</DOCID>
<DOCNO>HAM2-851216-082</DOCNO>
<ORIGINALFILE>/1385/851216/world/_sciew.htm</ORIGINALFILE>
<ISSUE>چهارشنبه 16 اسفند 1385</ISSUE>
<DATE calender="Western">2007-03-07</DATE>
<DATE calender="Persian">1385/12/16</DATE>
<CAT xml:lang="fa">علمی فرهنگی.علمی</CAT>
<CAT xml:lang="en">Science and Culture.Science</CAT>
<TITLE>
گزارشي از اردوي آموزشي- تفريحي بيماران دياليزي به مناسبت روز جهاني كليه
به دنيا نگوييد بايستد
چرا فكر مي كنيد دياليزي ها نمي توانند زندگي مشترك داشته باشند؟ آنها هم مثل بقيه مردم در قبال زندگي مسئوليت دارند
</TITLE>
<TEXT>


بعد از صبحانه به بيماران توضيح داده مي شود كه رژيم غذايي ايده آل براي يك بيمار دياليزي بايد شامل چه موادي باشد
يك گروه از مركز دياليز سوده، از واوان اسلامشهر آمده اند. هنوز گروه دوم از ورامين نرسيده اند. اينها با هم نشسته اند و صبحانه مي خورند و صداي حرف و خنده شان بالا گرفته. شما مثل اينكه خيلي با هم آشناييد. همديگر را چطور مي شناسيد؟
آخر همه مان يك جا دياليز مي شويم. اين را مهين مي  گويد كه روسري سبزي به سر دارد و مثل بچه هاي بازيگوشي است كه ته كلاس مي نشينند و دائم در حال سر و صدا و شيطنت اند.
يك جا دياليزشدن مگر باعث دوستي مي شود؟ البته آنها عقيده دارند كه مي شود، اما اين را هم اضافه مي كنند كه در مسابقات ورزشي بيماران دياليزي همه با هم شركت كرده اند و اين صميميت شان را بيشتر كرده است. يكي كه آن طرف ميز ايستاده، مي گويد: من توي مسابقه دارت، مدال گرفتم. مهين با شيطنت مي گويد: براي همين وايساده، منتظره مدالش رو بگيره!
صبحانه تقريبا تمام شده. دكتر زماني همزمان با صبحانه، از مواردي گفته كه بيماران دياليزي بايد رعايت كنند؛ محدوديت در مايعات، نمك، پتاسيم و فسفر. شايد به همين خاطر است كه سر ميزهاي صبحانه پنير ديده نمي شود. آنها يك ليوان شير مي خورند و ديگر ظرفيت فسفرشان پر شده. دكتر زماني مي گويد فسفر در موقع دياليز خوب از بدن تصفيه نمي شود و همين باعث مي شود در خون بماند و با كلسيم استخوان جايگزين شود. پس اگر در رژيم غذايي بيماران فسفر زياد باشد، احتمال نرمي استخوان ها بالا مي رود.
خانواده دياليزي
بعد از صبحانه، همه مشغول حرف هاي متفرقه اند. بيشتر منتظرند تا دوستان وراميني هم برسند. وقتي انتظار طولاني مي شود، دكتر سليماني، پزشك مركز دياليز اسلامشهري ها، سعي مي كند از فرصت استفاده بهتري كند: بياييد صندلي ها را دور بچينيم، اين طوري حرف زدن راحت تر است. نمي خواهيم سخنراني كنيم، مي خواهيم حرف بزنيم.
پيشنهاد او براي موضوع بحث اين است: حرفي بزنيم كه در مركز خودمان نمي زنيم. حرفي كه جاي زدنش اينجا باشد. بازار متلك، به آدم هايي كه خودشان مي شناسند، داغ است. هر كس يك جمله يا پيشنهاد مي دهد و بقيه با خنده و شوخي ادامه اش را مي گيرند. دكتر سليماني از كليه و نارسايي كليه حرف مي زند. چيزهايي را كه در كتاب به زبان سخت و سنگيني نوشته شده، خيلي ساده و روان توضيح مي دهد. تجربه هاي اين 10سال كارش را هم در مركز دياليز، به آن اضافه مي كند. همه دارند با دقت گوش مي كنند، حتي شلوغ ترين و بازيگوش ترين ها. وسط بحث، گاهي از همان آشناهاي مشتركشان مثال مي آورند يا چيزي مي پرسند. يكي به من گفت عفونت باعث از كار افتادن كليه هايت شده، اين راسته؟ دكتر توضيح مي دهد كه عفونت مي تواند باعث اختلال در كار كليه شود، اما احتمال نارسايي هر دو كليه با عفونت، خيلي كم است. مثل همه بيماران، كلمه علت ناشناخته براي اين بيماران هم نامفهوم است. آنها نمي توانند درك كنند كه چطور يك علت ناشناخته مي تواند زندگي آنها را زير و زبر كند. حالا كه واقعا با پوست و گوشت و خونشان معني نارسايي كليه و دياليز و پيوند را حس كرده اند، بيشتر از قبل نياز دارند كه بدانند علت چيست. دكتر سليماني درباره ديابت توضيح مي دهد و اينكه چطور در 40 درصد موارد مي تواند عامل از كار افتادن كليه ها شود. به همين علت است كه بيماران ديابتي بايد كنترل قند خونشان را جدي بگيرند. لوپوس و گلومرولونفريت هم از دلايل ديگر است.
حالا كه همه دارند گوش مي دهند و حرف مي زنند، بهتر مي توانم به چهره هايشان نگاه كنم. هم آن ترس اوليه ام ريخته، هم نگراني ام از اينكه نكند بهشان بربخورد كه دارم تماشاي شان مي كنم. اكثر چهره ها رنگ پريد ه اند، صورت بعضي ها هم به زردي مي زند، كه علتش كم خوني و تجمع مواد زائد ناشي از كار نكردن كليه هاست. اما در مجموع، اگر نداني كه اينجا بيماران دياليزي جمعند، فكر مي كني كه با يك جمع دوستانه كه از يك محله آمده اند اردو، همراه شده اي و نه چيز ديگري.
نقاشي  براي زندگي
ميني بوس وراميني ها هم مي رسد. در جمع آنها مي تواني دو سه تا آدم مسن تر هم ببيني. مثل اينكه سالمندان اين مركز خيلي باصفا و اهل حال هستند. اين را تا آخر برنامه بهتر مي شود ديد؛ وقتي كه برنامه بعدي شروع مي شود. خانم نرگس شريفي، كمي دكور سالن را به هم مي ريزد، دو شاخه رز سرخ، روي ميز جلويي و يك مداد و برگ سفيد دست هر كس. او خودش را براي جمع اين طور معرفي مي كند: 10 سال در موسسه امام موسي صدر لبنان، به بچه هاي يتيم نقاشي ياد مي دادم. حس مي كنم آدم مي تواند از طريق نقاشي احساس هاي خود را بهتر بيان كند، با نقاشي مي توان معناي زندگي و زيبايي هاي آن را بهتر و عميق تر درك كرد. براي بچه هاي محروم از پدر و مادر كه اين طور بود. براي همه ما مي تواند اين اثر را داشته باشد. او تاكيد مي كند كه هر چيزي مي بينيم، هر چيزي را كه حس مي كنيم، بكشيم. آن وقت مي تواند به ما بگويد كه مي توانيم تمرين هاي نقاشي را ادامه بدهيم يا نه. او مي گويد: در يك دوره چهار جلسه اي مي توانيد دنياهاي جديدي را با نقاشي كشف كنيد. توضيح هاي او واقعا به همه انرژي و انگيزه مي دهد. همه سرشان را روي كاغذ خم كرده اند و با دقت مشغول اند. باورم نمي شود كه آقاي بنايي، مردي كه تقريبا به سن پدربزرگ هاي ماست، صورت زرد و اندكي كدر دارد و از ورامين  آمده، مداد دستش گرفته و سعي مي كند گلبرگ هاي گل را قرينه دربياورد. همسرش كه به عنوان مهمان با او آمده با تعجب مي پرسد: واقعا مي خواهي نقاشي بكشي؟ جواب مي دهد: پاك كن نداري؟ اين تكه را خراب كردم.
زندگي شيرين مي شود؟
وقتي سر همه به نقاشي گرم شده، دكتر سليماني از فرصت استفاده مي كند و حرف هايش را ادامه مي دهد: بعضي ها فكر مي كنند چون دارند دياليز مي شوند، پس هر كار بكنند، اشكالي ندارد. حالا زد و شيشه ها را هم شكست يا تصادف كرد و كسي را هم زير گرفت، نبايد كاري به كارش داشت. اين تصور كاملا اشتباه است. زندگي شما و درست زندگي كردنتان درست به اندازه بقيه آدم ها مهم است. كسي به آهستگي ندا مي دهد درباره ازدواج دياليزي ها هم چيزي بگوييد. نمي توانم تشخيص بدهم كه كدامشان است. اما دكتر صدايش را مي شنود: چرا فكر مي كنيد دياليزي ها نمي توانند زندگي مشترك داشته باشند؟ آنها هم مثل بقيه مردم در قبال زندگي مسئوليت دارند، بايد خانواده داشته باشند، بچه بزرگ كنند. هم مراقب خودشان باشند و هم بچه هايشان. بايد خوب تربيت شان كنند.
واقعا كسي كه كليه هايش كار نمي كند، هفته اي سه روز بايد برود براي دياليز و آن همه عوارض و هزينه و سختي، مي تواند بچه هم بزرگ كند؟ مريم يادتان هست؟ اگر كسي قرار بود از دياليز خسته شود و به اصطلاح ببرد، او بود. از 4 سالگي كليه هايش از كار افتاد و الان 40 سال است با اين مشكل دست و پنجه نرم مي كند. او خودش توانست زندگي اش را نجات بدهد. با مراقبت هايي كه از خودش مي كرد. دنبالش را گرفت، پيوند زد، هم ازدواج كرد و هم بچه دار شد. الان خانه اش يك خانه زنده و واقعي است. هيچ چيز كم ندارد. نمي گويم آسان است و او الان هيچ مشكلي ندارد، زندگي اش پر از مشكل و سختي است، اما مقاومت كرد و خودش را نباخت. همه شما مي توانيد همين قدر انگيزه داشته باشيد.
به دنيا نگوييد بايستد
مهين مي گويد: مشكل ما اين است كه هر چيزي در زندگي ما پيش مي آيد، فوري ربطش مي دهيم به بيماري مان. نمي توانيم مستقل از آن به هيچ مشكل و سختي فكر كنيم و حلش كنيم.
حرفش مرا به فكر مي برد. براي هر كدام ما ممكن است همين طور باشد. وقتي يك مشكل كوچك يا بزرگ داريم، بي خودي آن را به همه زندگي مان سرايت مي دهيم. فكر مي كنيم دنيا بايد بايستد و متوقف شود تا ما آن مشكل مان را حل كنيم. واقعا مي شود منتظر ماند تا همه مشكل ها حل شود، همه بيماري ها درمان شود و بعد زندگي كرد؟ زندگي در انتظار ما نمي ماند.در ادامه جلسه، دكتر بصيري، اورولوژيست و جراح كليه، مي آيد و به سؤال هاي جمع درباره برگشت ادرار به كليه، سنگ كليه، بي اختياري ادرار، شب ادراري بچه ها و شرايط پيوند كليه پاسخ مي دهد. خانم شريفي نقاشي ها را نگاه مي كند و درباره هر كدام توضيح هايي مي دهد.
بعد از صرف ناهار، نوبت مي رسد به برنامه هنري؛ نمايشي شاد و موزيكال كه همه را مي خنداند. اتفاقا يكي از بازيگران موقع اجرا، روي صندلي مي افتد و صندلي مي شكند. همين فضا را زنده تر و شادتر مي كند.كسي باورش نمي شود برنامه تمام شده. انگار قطعه اي بود از زندگي كه همه كنار هم گذرانديم. نه، كليه ها كارشان را از سر نگرفته اند، اما زندگي ادامه دارد.
</TEXT>
</DOC>
<DOC>
<DOCID>HAM2-851216-083</DOCID>
<DOCNO>HAM2-851216-083</DOCNO>
<ORIGINALFILE>/1385/851216/world/_sciew.htm</ORIGINALFILE>
<ISSUE>چهارشنبه 16 اسفند 1385</ISSUE>
<DATE calender="Western">2007-03-07</DATE>
<DATE calender="Persian">1385/12/16</DATE>
<CAT xml:lang="fa">علمی فرهنگی.علمی</CAT>
<CAT xml:lang="en">Science and Culture.Science</CAT>
<TITLE>
آلبوم
</TITLE>
<TEXT>


براي صبحانه، نان جو آماده شده كه يك نان سالم براي بيماران دياليزي محسوب مي شود.



هم نقاشي، هم آموزش. سنگ، راه مجرا را مي بندد و باعث مي شود ادرار به كليه پس بزند. البته براي نارسايي مزمن هر دو تا كليه، علت نادري است.



آخر برنامه چند جزوه در مورد تغذيه و مراقبت در بيماري كليوي، هديه برگزاركنندگان.
عكس ها: مهدي بيات
</TEXT>
</DOC>
<DOC>
<DOCID>HAM2-851216-084</DOCID>
<DOCNO>HAM2-851216-084</DOCNO>
<ORIGINALFILE>/1385/851216/world/_sciew.htm</ORIGINALFILE>
<ISSUE>چهارشنبه 16 اسفند 1385</ISSUE>
<DATE calender="Western">2007-03-07</DATE>
<DATE calender="Persian">1385/12/16</DATE>
<CAT xml:lang="fa">علمی فرهنگی.علمی</CAT>
<CAT xml:lang="en">Science and Culture.Science</CAT>
<TITLE>
جدول اعداد
305
</TITLE>
<TEXT>


اعداد 1 تا 9 را در هر يك از سطرها و ستون ها و مربع هاي كوچك 3 در 3 طوري قرار دهيد كه فقط يك بار نوشته شود. پاسخ جدول را فردا در روزنامه ملاحظه خواهيد كرد.
</TEXT>
</DOC>
<DOC>
<DOCID>HAM2-851216-085</DOCID>
<DOCNO>HAM2-851216-085</DOCNO>
<ORIGINALFILE>/1385/851216/world/_zhrights.htm</ORIGINALFILE>
<ISSUE>چهارشنبه 16 اسفند 1385</ISSUE>
<DATE calender="Western">2007-03-07</DATE>
<DATE calender="Persian">1385/12/16</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
نگاهي به برنامه يونيسف براي تحصيل و آموزش دختران جهان
براي مادران فردا
دختران آفريقايي محروم ترين كودكان جهان در زمينه آموزش هستنددختر دارفوري‎/ سودان
</TITLE>
<TEXT>


هدف اصلي طرح ارتقاي سطح آموزش و پرورش دختران و كودكان در خطر اعلام شده است؛ اما آموزش مهارت هاي اجتماعي، بخش ديگري از آموزش ها را دربرمي گيرد و شاخص ترين محور آموزش ها شامل پنج بخش است
دختران به عنوان شاخص ترين گروه نيازمند به تعليم و تربيت از هر نظر، همواره مورد توجه مجامع بين المللي بوده و هستند؛ كه اگر شكنندگي دختران در برابر حوادث را دليل اصلي اين نياز بدانيم، نمي توانيم وضعيت نابسامان جوامع و ناآگاهي والدين به نيازهاي آنها را ناديده بگيريم. از نگاهي ديگر اگر مجامع بين المللي و والدين به عنوان نهادهاي مسئول بتوانند نيازهاي دختران را برآورده كنند؛ شايد اندكي از شكنندگي آنها در برابر حوادث كاسته شود.
برنامه آموزشي - پرورشي تدوين شده در مركز مطالعات آموزشي دختران يونيسف(ungei)برنامه اي است كه براي يك دوره پنج ساله در نظر گرفته شده است. اين طرح كه به طور خاص بر روي تحصيل دختران سراسر جهان و كودكان در خطر(voc)در كشورهاي نيازمند متمركز شده، دوره نخست خود را كه از سال 2005 با عنوان طرح جنبش جهاني تحصيل دختران   در كشور زيمبابوه آغاز شده بود به پايان رسانده و اكنون در ماه هاي نخست سال 2007 ميلادي، مرحله دوم طرح، به صورتي گسترده تر، براي دختران سراسر جهان و تعداد بيشتري از كودكان در خطر(voc)اعم از دختر و پسر به اجرا در آمده است.
سها دادمند
منبع: ungei.org
اين طرح تا سال 2010 بخش نخست برنامه هاي خود را به اجرا گذاشته و تا سال 2015 ميلادي طرح به طور كامل به پايان خواهد رسيد. طراحان اين برنامه معتقدند تا پايان سال 2015 ميلادي، دختران سراسر جهان و كودكان در خطر برخي كشورهاي نيازمند چون كشورهاي آفريقايي؛ از آموزش هاي لازم چه از جهت تحصيل و چه مهارت هاي زندگي برخوردار خواهند بود. اهداف اصلي طرح به صورت شاخص در دو بخش خلاصه مي شود؛
- آموزش؛ منظور آموزش همه جانبه به دختران، با هدف دستيابي آنها به مهارت هاي لازم تعليم و تربيتي، بهداشتي، اجتماعي و فرهنگي و...است. اين برنامه ها با هدف بهبود وضعيت زندگي و تحصيل دختران و زنان، تا حد رفع محروميت هاي آنها اجرا مي شود.
- آموزش به كودكان جوامع در خطر يا دقيق تر بگوييم كودكان در خطر(voc)برخي كشورها چون همه كشورهاي آفريقايي و برخي كشورهاي آسيايي.
- ungei، اجراي اين برنامه را، تكميل برنامه آموزشي efa(آموزش براي همه)؛ يكي از برنامه هاي آموزشي اهداف توسعه و آموزش هزاره سازمان يونيسف مي دانند و معتقدند اجراي برنامه هاي تكميلي نقص ها و كمبودهاي موجود در برنامه هاي گسترده اي چون اهداف توسعه و آموزش هزاره را برطرف خواهد كرد.
پنج پايه شاخص
هر چند هدف اصلي طرح، ارتقاي سطح آموزش و پرورش دختران و كودكان در خطر اعلام شده است؛ اما آموزش مهارت هاي اجتماعي، بخش ديگري از آموزش ها را دربرمي گيرد. شاخص ترين محور آموزش ها را درپنج بخش مي توان خلاصه كرد؛
- فراهم كردن شرايط مناسب براي تحصيل همه دختران به ويژه ادامه تحصيل آنها از مقطع ابتدايي به بعد، براساس آمار شاخص ترين دوره ترك تحصيل دختران از سن ورود به مقاطع تحصيلي پس از دبستان ذكر شده است. كاهش هزينه تحصيل، ساخت و تجهيز مدارس در مناطق محروم؛ فراهم كردن زمينه مناسب براي حضور دختران در مراكز آموزشي، جلوگيري از جذب آنها به گروه كودكان كار؛ تامين نياز خانواده ها براي جلوگيري از استفاده از دختران براي تامين مخارج خانواده.
- شرح دقيق لزوم تحصيل دختران با ارائه آموزش هاي لازم به خانواده ها. ممانعت از تحصيل دختران از سوي والدين به ويژه پدر يا برادر، يكي از دلايل اصلي ترك تحصيل و يا عدم ورود آنها به مدرسه است.
- آموزش راههاي ابتلا به ايدز و يا آلودگي با ويروس hiv به دختران و كودكان در خطر(voc)براي كاهش تعداد دختران مبتلا به ايدز و يا آلودگي با ويروس hiv. ابتلا به ايدز و يا ويروس hiv يكي از مهمترين دلايل ترك تحصيل دختران در كشورهاي فقير و نيازمندي چون كشورهاي آفريقايي است. آلودگي والدين نيز عاملي براي ترك تحصيل دختران و به عهده گرفتن سرپرستي خانواده از هر جهت است.
- آموزش، راهي براي جلوگيري از سوءاستفاده جنسي از دختران جوان و يا فروش آنها به گروه هاي تبهكار براي سوءاستفاده جنسي يا فروش و قاچاق دختران يا اعضاي بدن آنها ست.
- برگزاري جلسه هاي آموزشي براي والدين به منظور از بين بردن تفكرهاي غلط اجتماعي - فرهنگي چون؛ ضرورت ازدواج زودهنگام دختران؛ ممانعت از تحصيل و كار دختران، ضرورت زايمان هاي متعدد دختران جوان براي افزايش تعداد فرزندان و... اين عوامل شاخصي براي جلوگيري از تحصيل يا ادامه تحصيل دختران است.
تحصيل براي همه
يكي از شاخص ترين اهداف اجراي طرح، همان طور كه ذكر شد؛ تسهيل تحصيل دختران و كودكان تحت خطر كشورهاي نيازمند است. تحصيل براي همه هدفي است كه براي دستيابي به آن اجراي چهار اصل مدنظر قرار گرفته است:
اجراي برنامه هماهنگ و فراگير آموزش سراسري براي دستيابي به هدف نهايي طرح يعني تحصيل دختران تا سال 2015 ميلادي. اگر چه در مرحله نخست طرح تاكيد بر اتمام تحصيل تا مقطع ابتدايي براي دختران مدنظر قرار گرفته بود؛ اما تا سال 2015 ميلادي مرحله نهايي طرح يعني ادامه تحصيل دختران تا مقاطع بالاي تحصيل مورد توجه است.
- اطمينان از برآوردن نيازهاي آموزشي دختران چه در بخش تعليم و تربيت و چه آموزش مهارت هاي زندگي.
- رفع تبعيض هاي آموزشي ميان دخترها و پسرها و ارتقاي سطح كيفي آموزش ها به هر دو گروه به ويژه دختران، به تدريج تا سال 2015 ميلادي.
- ارتقاي سطح كيفي آموزش ها و اطمينان از ارائه آموزش هاي مورد نياز به دختران به ويژه تعليم و تربيت مناسب دختران و تسهيل شرايط براي ادامه تحصيل آنها تا مقاطع بالاي تحصيل.
سياستگذاران ungei معتقدند آموزش به دختران و كودكان در معرض خطر كشورهاي نيازمند بسياري از مشكلات كنوني اجتماع و به دنبال آن نسل آتي را برطرف مي كند. ارتقاي سطح فرهنگ و آموزش جوامع با سرمايه گذاري بر روي نسل جوان جامعه امكان پذير است؛ اين نكته به ويژه در كشورهاي نيازمندي چون آفريقا؛ كه يكي از دلايل  اصلي ابتلا به انواع بيماري ها به ويژه ايدز، ناآگاهي است؛ از اهميت خاصي برخوردار است.
اگر چه برنامه آموزشي مورد نظر برنامه اي چند جانبه بوده و در حركتي همه جانبه سعي دارد تا آموزش ها شكلي چند وجهي و فراگير به خود بگيرد؛ اما هدف اصلي برنامه تعليم و تربيت صحيح دختران و كودكان در معرض خطر است. اگر بخواهيم برنامه ها را تنها در بخش تعليم و تربيت مورد بررسي قرار دهيم، مي توان به اين نكات اشاره كرد:
- تأكيد بر افزايش امكانات آموزشي با تشويق سرمايه گذاران براي سرمايه گذاري در بخش آموزش و پرورش كشورهاي نيازمند؛ آموزش بهتر به آموزگاران و افرادي كه به هر شكل با تعليم و تربيت كودكان در ارتباط هستند؛ برگزاري جلسه هاي آموزشي با والدين براي تغيير ديدگاهها و باورهاي غلط و... كه اين همه راهي جهت تسهيل آموزش است.
- تمركز بر آموزش و پرورش به شيوه هاي نو و مطلوب كودكان
- تغيير در ساختارهاي اجتماعي - تفكري جوامع با آموزش لزوم تعليم و تربيت صحيح به دختران و كودكان در خطر براي دستيابي به آينده اي سالم و پويا
دلايل و آينده اجراي طرح
شايد آن چه يونيسف و سازمان هاي همكار با اين مجموعه را بر آن داشت تا شرايط مناسبي را براي تحصيل دختران و كودكان در خطر فراهم كنند؛ بررسي نيازهاي اجتماع در جوامع مختلف و تبعيض حاكم بر نيمي از افراد جامعه يعني زنان و دختران جوان بود؛ تبعيضي كه نيمي از اجتماع را از حضور در اجتماع و كار و فعاليت، بدون هيچ دليل خاصي باز مي دارد. از شاخص ترين دلايل اجراي طرح و پيش بيني آينده آن مي توان به اين موارد اشاره كرد:
- پايين بودن امكانات آموزشي - پرورشي كودكان در خطر و دختران؛ به حدي كه اين گروه ها از جهت استفاده از تجهيزات آموزشي و كتاب هاي درسي در بدترين شرايط قرار دارند. براساس اين طرح تا سال 2010 ميلادي تجهيزات كمك آموزشي به ويژه كتاب درسي به نسبت متعادل يك به يك خواهد رسيد؛ به عبارتي هر دانش آموز، يك كتاب.
- در حال حاضر 300 هزار آموزگار به مهارت هاي ويژه آموزشي مجهز بوده و مي توانند آموزه هايي چون رياضيات، علوم، مهارت هاي زندگي، آموزش هاي ويژه چون راهكارهاي جلوگيري از ابتلا به ايدز را به دانش آموزان خود بياموزند؛ كه تا پايان اجراي طرح تا سال 2010 و تكميل آن تا سال 2015 ميلادي اين تعداد به سه برابر افزايش مي يابد.
- تا سال 2010 ميلادي؛ 70درصد از دختران و كودكان در خطر به خوبي آموزش هاي درس رياضيات،  علوم، زبان - به ويژه زبان دوم - و مهارت هاي زندگي را خواهند آموخت.
- اكنون فقط 35هزار كودك 10 تا 14ساله در صد مدرسه آفريقايي تحت پوشش مرحله نخست طرح آموزش هاي لازم جهت مقابله با بيماري ها، جلوگيري از ابتلا به انواع بيماري ها به ويژه ايدز، مهارت هاي اجتماعي - ارتباطي؛ تغذيه صحيح و نظافت و بهداشت و محافظت از خود در برابر خطرات قرار گرفته اند و مي توانند اين نكات را به همسالان خود بياموزند، كه اين تعداد تا پايان سال 2010 ميلادي به 3 برابر و تا پايان سال 2015 ميلادي به 5 برابر افزايش مي يابد.
</TEXT>
</DOC>
<DOC>
<DOCID>HAM2-851216-086</DOCID>
<DOCNO>HAM2-851216-086</DOCNO>
<ORIGINALFILE>/1385/851216/world/_zhrights.htm</ORIGINALFILE>
<ISSUE>چهارشنبه 16 اسفند 1385</ISSUE>
<DATE calender="Western">2007-03-07</DATE>
<DATE calender="Persian">1385/12/16</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
خبر
</TITLE>
<TEXT>
راه اندازي اتاق مشاوره ديني در دانشگاه ها
قم- خبرنگار همشهري: رئيس اداره مشاوره نهاد نمايندگي مقام معظم رهبري از راه اندازي اتاق مشاوره ديني در دانشگاه ها خبر داد.
حجت الاسلام صالح قنادي با بيان اين كه بسياري از دانشجويان مايل هستند با توجه به آموزه هاي ديني و نه صرفاً روان شناسي به آنها خدمات مشاوره  ارائه گردد گفت: به اين منظور اتاق مشاوره ديني در دانشگاه ها راه اندازي خواهد شد.
وي افزود: هم اكنون در اين اداره 8 گروه كارشناسي به سؤالات دانشجويان در زمينه هاي احكام فقه، اعتقادات و ديني  پژوهشي، اخلاق و عرفان،  انديشه سياسي، تاريخ و سيره، علوم تربيتي و روان شناسي، فرهنگ اجتماعي و اطلاعات عمومي پاسخ مي دهند.
وي با بيان اين كه كارشناسان اين اداره هر ساله نزديك به 6 هزار سؤال از طريق نامه و پست الكترونيك جواب مي دهند، از راه اندازي تالار اينترنتي پاسخ گويي زنده به سؤالات دانشجويان خبر داد.
قنادي خاطرنشان ساخت: سؤالات برگزيده دانشجويي در مجموعه اي يكصدجلدي در حال تدوين است كه تاكنون 23 جلد از آن چاپ شده و همچنين دو نرم افزار با بيش از 22 هزار پرسش و پاسخ، در اختيار عموم قرار گرفته است.
آغاز نام نويسي دوره هاي فراگير كارشناسي پيام نور
گروه اجتماعي- پس از چند بار تعويق در نام نويسي از داوطلبان دوره هاي فراگير مقطع كارشناسي، نام نويسي از داوطلبان به طور همزمان در مراكز پستي و پايگاه اينترنتي دانشگاه پيام نور آغاز شده است.
نام نويسي اين دوره ها تا 21 اسفند ادامه خواهد داشت.دفترچه راهنماي دانش پذير دوره هاي فراگير مقطع كارشناسي نيز بر روي پايگاه اين دانشگاه به نشاني www.pnu.ac.ir قابل دريافت است.
</TEXT>
</DOC>
</HAMSHAHRI2>