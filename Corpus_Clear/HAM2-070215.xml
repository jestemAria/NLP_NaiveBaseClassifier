<?xml version="1.0" encoding="utf-8"?>
<!DOCTYPE HAMSHAHRI2 SYSTEM "hamshahri.dtd">
<HAMSHAHRI2>
<COPYRIGHT>
Hamshahri2 Corpus, Beta Release!
Copyright 2004-2008, Database Research Group (DBRG), Faculty of Engineering, University of Tehran
All the news content in the corpus is copyrighted by Hamshahri Newspaper (www.hamshahri.net)

Homepage:
http://ece.ut.ac.ir/dbrg/hamshahri/ham2

Contact:
darrudi@insf.org 

Please view the enclosed `Help.txt` file in the package for more information (tag description, etc).

IT IS A BETA RELEASE, PLEASE DON NOT REDISTRIBUTE IT!
</COPYRIGHT>
<DOC>
<DOCID>HAM2-851126-001</DOCID>
<DOCNO>HAM2-851126-001</DOCNO>
<ORIGINALFILE>/1385/851126/news/_adabh.htm</ORIGINALFILE>
<ISSUE>پنجشنبه 26 بهمن 1385 - سال چهاردهم - شماره4207 - Feb 15, 2007</ISSUE>
<DATE calender="Western">2007-02-15</DATE>
<DATE calender="Persian">1385/11/26</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
آخر هفته با تلويزيون
وقتي جرج كلوني فارسي حرف مي زند
نمايي از فيلم سينمايي سيريانا
</TITLE>
<TEXT>


گروه ادب وهنر- شبكه هاي مختلف سيما براي آخر هفته تعدادي فيلم سينمايي كه اغلب محصول كشورهاي آسيايي است را براي پركردن اوقات بينندگان خود برگزيده اند.
سينما يك، امشب فيلم سينمايي شمشيرزن نابينا محصول 2004 ژاپن را براي پخش در نظر گرفته است. نويسنده و كارگردان اين فيلم تاكشي كيتانو است و بيت تاكشي،به عنوان بازيگر نقش اصلي در آن به ايفاي نقش پرداخته است. داستان فيلم درباره  زاتوئيچي راهب و كولي كوري است كه در قرن 19 زندگي مي كند و از راه شرط  بندي و نامه رساني امرار معاش مي كند، اما زير اين چهره فلاكت بار، او زندگي ديگري دارد.
اين شبكه، فردا ساعت 16 فيلم تلويزيوني سمندر را به كارگرداني محمد كوشان پخش مي كند. اين فيلم با بازي فرامرز قريبيان و ولي الله شيراندامي درباره  مسابقه اي است كه هر سال براي تصاحب چراگاه ميان اهالي يك روستا برگزار مي شود. در اين ميان دو تن از اهالي روستا بيش از ديگران به رقابت مي پردازند.
فيلم سينمايي ايستگاه متروك كه عليرغم اعلام قبلي طي هفته ها ي گذشته پخش نشد، فردا ساعت 17 و 30 دقيقه همراه با تحليل از شبكه دو سيما پخش مي شود. اين فيلم به كارگرداني عليرضا رئيسيان،درباره  محمود و مهتاب است كه چندين سال از ازدواجشان مي گذرد و هنوز صاحب فرزند نشده اند. آنها سفري را به قصد زيارت مشهد آغاز مي كنند و ماجراهايي سرراهشان قرار مي گيرد.
فيلم سينمايي چشم عقاب امروز، ساعت 20 و 15دقيقه از شبكه سه پخش مي شود. اين فيلم به كارگرداني شفيع آقامحمديان درباره  گرگيج، سردسته گروهي از قاچاقچيان است كه در توطئه اي چند تن از پرسنل نيروي انتظامي و برادر سرگرد را به شهادت رسانده است. او همچنين دستور مي دهد فرزند خوانده فردي به نام زابلي را هم به قتل برسانند تا با اين كار شرايط را براي حمل محموله اي باز نمايند. فرامرز قريبيان، جمشيد هاشم پور، اكبر عبدي، جلال پيشوائيان و رضا صفايي از جمله بازيگران اين فيلم هستند. برنامه  صد فيلم شبكه سه سيما ، جمعه اين هفته ميزبان فيلم سينمايي سيريانا است. اين فيلم به كارگرداني استيون گيگن درباره  يك مامور عملياتي cia است كه طي آخرين ماموريت خود به تدريج به حقيقت كاري كه در طول عمرش انجام داده پي مي برد. يك دلال نفتي بعد از مواجه با تراژدي مرگ پسرش، رستگاري خود را در مشاورت با يك شاهزاده ايده آليست عرب مي بيند كه با حضور آمريكا در مناطق مخالف است. يك وكيل مشترك در حين پيوستن دو كمپاني بزرگ و قدرتمند نفتي آمريكا با يك بحران وجداني روبه رو مي شود و يك نوجوان پاكستاني جذب يك شخصيت جذاب مذهبي مي شود. در اين فيلم جرج كلوني و مت ديمون بازي مي كنند و جرج كلوني براي دقايقي در آن به فارسي حرف مي زند. فيلم تلويزيوني ساعت بدون عقربه نيز ساعت 10 و 30 دقيقه فردا از همين شبكه پخش مي شود. اين فيلم به كارگرداني حميد لبخنده، درباره زني به نام ستاره است كه براي رهايي تنها فرزندش از مشكلات مالي، دارايي خود را نقد كرده و به تهران مي رود تا با خانواده او زندگي كند.در ساعت بدون عقربه، مهوش افشارپناه، شهروز ابراهيمي، مريم كاوياني، به ايفاي نقش پرداخته اند.
برنامه سينما چهار فردا ساعت 20 و 30 دقيقه پي تي يو را براي بينندگان خود پخش مي كند. اين فيلم هنگ كنگي محصول سال 2003 است كه در مدت زمان 87 دقيقه در ژانر جنايي ساخته شده است.سيمون يام، سوئت لام و رابي ونگ از جمله بازيگران اين فيلم هستند. فيلم سينمايي سي  وششمين مرحله  شائولين،جمعه ساعت 13 و 30 دقيقه از شبكه تهران روي آنتن مي رود. اين فيلم درباره  مردي به نام سان است كه تحت تأثير تعاليم استادش به مخالفت با ژنرال تين تا و افرادش مي پردازد. تين تا سرزمين كانتون را تصرف كرده است و آزاديخواهان را سركوب مي كند.
</TEXT>
</DOC>
<DOC>
<DOCID>HAM2-851126-002</DOCID>
<DOCNO>HAM2-851126-002</DOCNO>
<ORIGINALFILE>/1385/851126/news/_adabh.htm</ORIGINALFILE>
<ISSUE>پنجشنبه 26 بهمن 1385 - سال چهاردهم - شماره4207 - Feb 15, 2007</ISSUE>
<DATE calender="Western">2007-02-15</DATE>
<DATE calender="Persian">1385/11/26</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
آثار موفقي در عرصه هنر عاشورايي توليد نشده است
</TITLE>
<TEXT>
گروه ادب و هنر- جواد آرين منش گفت: علي رغم نقاط قوت آثار هنري چون خوشنويسي كه نقش به سزايي در روند انتقال پيام هاي معنوي حماسه عاشورا داشته است، متأسفانه در بخش هاي ديگر، نقاط بارز و قابل عرضه اي وجود ندارد و كم كاري هايي كه در عرصه هايي چون موسيقي، تئاتر و سينما انجام شده، سبب شده است كه نتوانيم شاهد خلق آثار چندان موفقي در اين حوزه ها باشيم.عضو كميسيون فرهنگي مجلس شوراي اسلامي در گفت وگو با ستاد خبري دومين همايش تجليل از فجرآفرينان عاشورايي افزود: حمايت از فعاليت هايي كه در راستاي اثربخشي بيشتر مقوله شهادت انجام مي شود، مي تواند ضمن ايجاد روحيه همبستگي و وحدت در ميان آحاد مختلف جامعه به مسئولين نيز در وفاداري به آرمان هاي اوليه انقلاب كمك كند؛ به ويژه اگر حمايت هاي مذكور از اموري نظير فرهنگ و هنر باشد كه اثربخشي بيشتري نزد افكار عمومي جامعه دارد.
</TEXT>
</DOC>
<DOC>
<DOCID>HAM2-851126-003</DOCID>
<DOCNO>HAM2-851126-003</DOCNO>
<ORIGINALFILE>/1385/851126/news/_adabh.htm</ORIGINALFILE>
<ISSUE>پنجشنبه 26 بهمن 1385 - سال چهاردهم - شماره4207 - Feb 15, 2007</ISSUE>
<DATE calender="Western">2007-02-15</DATE>
<DATE calender="Persian">1385/11/26</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
يك هفته با سينما
سيمرغ هاي ناراضي
</TITLE>
<TEXT>
گروه ادب و هنر- بيست و پنجمين دوره جشنواره فيلم فجر در حالي به پايان رسيد كه بيش از هر دوره ديگر با اعتراض اهالي سينما مواجه شد. دامنه اعتراض ها چنان گسترده بود كه محمد حسين لطيفي كه روز سوم  اش سيمرغ بهترين فيلم و كارگرداني را دريافت كرده بود گفت اگر دوستان خيلي ناراحتند من جوايزم را پس مي دهم.
درست يك روز بعد از تمام شدن جشنواره، جواد شمقدري مشاور هنري رئيس جمهور در گفت وگويي با يكي از خبرگزاري ها گفت: سيمرغ هاي جشنواره امسال از پروازهايشان ناراضي اند. شمقدري كه از او به عنوان يكي از گزينه هاي جايگزين رضا داد نام برده مي شود به صورت تلويحي از عملكرد دبير جشنواره هم انتقاد كرد.
كار به جايي رسيد كه عماد افروغ هم درباره جشنواره اظهارنظر كرد و گفت كه مجلس حواشي جشنواره فجر را بررسي خواهد كرد.آخرين باري كه پاي حواشي جشنواره فجر به مجلس باز شده بود، به زماني بازمي گشت كه در جشنواره نهم، نوبت عاشقي و شب هاي زاينده رود سر و صداي زيادي را به پا كرده بود. اما در جشنواره بيست و پنجم كه هيچ فيلم جنجال برانگيزي به نمايش درنيامد، اين بار خود سازندگان فيلم ها سرو صدا به پا كردند.
انتقادهاي گسترده كساني كه خود را محق دريافت سيمرغ مي دانستند، عملاً به مهم ترين نكته در مورد جشنواره بيست و پنجم بدل شد. به طوري كه حتي مراسم اهداي جوايز بخش هاي جنبي هم باز بدل به تريبوني براي ناراضيان جشنواره شد.اين ميزان نارضايتي كه در تاريخ جشنواره فجر بي سابقه است، را عده اي نشانه اي از تغييرات گسترده در عرصه مديريت سينما مي دانند. هر چند وزير ارشاد صراحتاً اعلام كرد كه سطح فيلم هاي جشنواره  امسال بالاتر از انتظارش بوده است. بيست و پنجمين جشنواره فيلم فجر در شب 22 بهمن به پايان راه خود رسيد؛ اما در سطح رسانه ها جشنواره همچنان در صدر رويدادهاي هنري قرار دارد. پس لرزه هاي جشنواره فجر احتمالاً در روزهاي آينده هم ادامه خواهد يافت.
</TEXT>
</DOC>
<DOC>
<DOCID>HAM2-851126-004</DOCID>
<DOCNO>HAM2-851126-004</DOCNO>
<ORIGINALFILE>/1385/851126/news/_adabh.htm</ORIGINALFILE>
<ISSUE>پنجشنبه 26 بهمن 1385 - سال چهاردهم - شماره4207 - Feb 15, 2007</ISSUE>
<DATE calender="Western">2007-02-15</DATE>
<DATE calender="Persian">1385/11/26</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
فهرست كتاب هاي خريداري شده ارشاد اعلام مي شود
</TITLE>
<TEXT>
گروه ادب و هنر- روابط عمومي معاونت فرهنگي وزارت فرهنگ و ارشاد اسلامي براي پرهيز از دامن زدن به شايعات، فهرست كتاب هاي خريداري شده خود را اعلام مي كند. به اين شكل بر اساس ابلاغ معاون امور فرهنگي وزارت فرهنگ و ارشاد اسلامي به اداره كل كتاب و كتابخواني، از اين پس اين اداره مكلف است گزارش كتاب هاي خريداري شده در كميته خريد وزارت فرهنگ و ارشاد اسلامي را همراه با تعداد نسخه هاي مربوطه در نشريه هفتگي كتاب هفته ارائه كند.
</TEXT>
</DOC>
<DOC>
<DOCID>HAM2-851126-005</DOCID>
<DOCNO>HAM2-851126-005</DOCNO>
<ORIGINALFILE>/1385/851126/news/_adabh.htm</ORIGINALFILE>
<ISSUE>پنجشنبه 26 بهمن 1385 - سال چهاردهم - شماره4207 - Feb 15, 2007</ISSUE>
<DATE calender="Western">2007-02-15</DATE>
<DATE calender="Persian">1385/11/26</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
اخبار كوتاه
</TITLE>
<TEXT>
نامزدهاي بهترين كتاب رمانتيك انگليس: براي جايزه  پنج هزار پوندي بهترين كتاب رمانتيك انگليس، شش نفر نامزد نهايي هستند، كه پنج نويسنده زن و يك نويسنده  مرد در آن حضور دارند. در اين جايزه كه تاكنون طي 46 سال برگزاري، هيچ نويسنده مردي نتوانسته برنده  آن شود، مت دان با كتاب دوست سابق تنها نامزد مرد اين دوره است.
حضور 370 كتاب ايراني در مراكش: ناشران ايراني نمايشگاه بين المللي كتاب مراكش با حضور ناشران ايراني، 20 بهمن ماه در شهر كازابلانكا افتتاح شد. در اين نمايشگاه بيش از 370 عنوان كتاب ايراني در موضوعات ايران شناسي، هنر، اسلام و ادبيات ارائه شده است.
همكاري احمدزاده و پوراحمد: حبيب احمدزاده فيلمنامه داستان مرد جنگي را مي نويسد تا كيومرث پوراحمد آن را به تصوير بكشد. داستان كوتاه مرد جنگي از سري داستان هاي چاپ شده در كتاب داستان هاي شهر جنگي است. هنوز تهيه كننده اي براي اين فيلم تعيين نشده، اما اكبر نبوي براي اين كار ابراز تمايل كرده است.
جشنواره نمايش هاي آئيني و سنتي: سيزدهمين جشنواره  نمايش هاي آئيني و سنتي شهريورماه 1386 همزمان با ايام شعبانيه به صورت بين المللي در شش بخش برگزار مي شود.
نقد كتاب هاي فلسفي برنده كتاب سال: نشست نقد و بررسي سه كتاب برگزيده در حوزه فلسفه در بيست و چهارمين دوره كتاب سال برگزار مي شود. اين سه كتاب عبارتند از: درخشش ابن  رشد در حكمت مشاء نوشته غلامحسين ابراهيمي ديناني، اعتراضات و پاسخ ها اثر رنه دكارت و با شرح و ترجمه علي افضلي و هوسرل در متن آثارش نوشته عبدالكريم رشيديان. نشست يادشده ساعت 15:30 دوشنبه 30 بهمن در انجمن حكمت و فلسفه ايران واقع در خيابان نوفل لوشاتو، خيابان آراكليان، شماره 6 برگزار مي شود.
بازگشايي تالار محراب: تالار محراب نيمسال اول سال 86 كار خود را با تالار، دو پلاتوي تمرين، يك نگارخانه و تكيه آغاز مي كند. سالن اصلي محراب با ظرفيت 260 صندلي و سالن كوچك آن با ظرفيت 80 صندلي جزو تالارهاي اجراي برنامه هستند، كه با اصول حرفه اي يك تالار نمايشي ساخته شده اند و ساختار صحنه، نور و صداي اين تالارها براي تئاتر تنظيم شده است.
جشنواره فيلم 100: ستاد خبري چهارمين جشنواره سراسري فيلم 100 اعلام كرد هيأت انتخاب جشنواره شامل پرويز شيخ طادي، محمدعلي آهنگر، محمود عبدالهي، محمدرضا گوهري و محمدصادق مركبي با معيارهاي محتوا، ساختار، مضمون و ايده هاي نو فيلم هاي رسيده به دبيرخانه را بازبيني كردند.
همايش سراسري محمدص نگين آفرينش در تبريز: همايش سراسري محمدص نگين آفرينش روز گذشته در تالار شهريار دانشگاه آزاد اسلامي تبريز آغاز به كار كرد. در اين همايش دو روزه از 105 مقاله رسيده به دبيرخانه، 26 عنوان مقاله در قالب سخنراني و 22 عنوان به صورت پوستر ارائه مي شود.
</TEXT>
</DOC>
<DOC>
<DOCID>HAM2-851126-006</DOCID>
<DOCNO>HAM2-851126-006</DOCNO>
<ORIGINALFILE>/1385/851126/news/_adabh.htm</ORIGINALFILE>
<ISSUE>پنجشنبه 26 بهمن 1385 - سال چهاردهم - شماره4207 - Feb 15, 2007</ISSUE>
<DATE calender="Western">2007-02-15</DATE>
<DATE calender="Persian">1385/11/26</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
تئاتر مي تواند جريان ساز باشد
</TITLE>
<TEXT>
گروه ادب و هنر- دومين روز از همايش بين المللي هنر انقلاب هاي دنيا كه به تئاتر و هنرهاي نمايشي اختصاص داشت با حضور اساتيد و صاحب نظران اين رشته برگزار شد.در دومين روز از همايش بين المللي هنر انقلاب با موضوع تئاتر، ابتدا محسن حسيني ريشه ها و زمينه هاي تئاتر انقلابي فرانسه در قرن 18 را به تفصيل بررسي كرد. سپس دكتر احمد كامياب مسك، با برشمردن تأثيرات متقابل و پيشرفت و نوآوري در عرصه هنرها خاطرنشان كرد: هنرها و به خصوص تئاتر بزرگترين نقش را در آگاهي عمومي و زمينه سازي براي انقلاب ها ايفا مي كنند. در ادامه دكتر مجيد سرسنگي به بيان كاركردهاي اجتماعي تئاتر و نقش رخدادهاي سياسي و اجتماعي و انقلاب ها در تكوين و تحول تئاتر پرداخت. وي گفت: هميشه تئاتر متأثر از يك جريان سياسي اجتماعي نيست بلكه گاهي خود تئاتر مي تواند جريان ساز باشد. در پايان ميزگرد تخصصي با حضور امير كاووس بالازاده، تاجبخش فنائيان، فرزان سجودي، محمدحسين ناصربخت، در خصوص پروپاگاندا و انقلاب درام مورد بررسي قرار گرفت.
</TEXT>
</DOC>
<DOC>
<DOCID>HAM2-851126-007</DOCID>
<DOCNO>HAM2-851126-007</DOCNO>
<ORIGINALFILE>/1385/851126/news/_adabh.htm</ORIGINALFILE>
<ISSUE>پنجشنبه 26 بهمن 1385 - سال چهاردهم - شماره4207 - Feb 15, 2007</ISSUE>
<DATE calender="Western">2007-02-15</DATE>
<DATE calender="Persian">1385/11/26</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
در اولين هم انديشي انسان شناسي هنر عنوان شد
زحمات جمالزاده، دهخدا و هدايت را ناديده نگيريم
</TITLE>
<TEXT>
گروه ادب و هنر- در اولين روز از هم انديشي انسان شناسي هنر، سيدمحمد بهشتي، عضو پيوسته فرهنگستان هنر برگزاري اين هم انديشي را كه به عقيده وي به تقويت بحث هاي بين رشته اي كمك شاياني مي كند، به فال نيك گرفت و گفت حتي اگر در اين ميدان دعوا هم كنيم، اين دعوا كردن ثواب دارد.به بيان او بايد در اين نشست ها صرفاً به دنبال پاسخ باشيم و اگر تنها حاصل اين گردهمايي طرح سؤالات كليدي باشد ما بهره كافي را برده ايم.نعمت الله فاضلي، عضو هيأت علمي دانشگاه كه اولين سخنران بود به نقد روش شناسانه مردم شناسي در صد سال گذشته پرداخت؛به گفته وي، عدم به كارگيري روش صحيح در تحقيقات فرهنگ عامه، وضعيت امروز اين مطالعات را دچار انحراف كرده، اما نبايد زحمات افرادي چون جمالزاده، دهخدا و هدايت را ناديده گرفت.ناصر فكوهي، دبيرعلمي هم انديشي تصريح كرد: اشكال عمده كار اين است كه اغلب، انسان شناسي به صورت علمي تعريف مي شود و بايد در پي تعريف ايجابي از انسان شناسي باشيم. به اعتقاد ناصر فكوهي انسان شناسي هنر بين دو چيز در نوسان است اين كه بالاخره هنر را بايد با زيبايي تعريف كرد يا با كاركرد.
دكتر اميليا نرسيسيان آخرين سخنران اين هم انديشي نيز مقاله خود را با عنوان نشانه شناسي هنر پيش از تاريخ ارائه كرد و با اشاره به نقاشي هاي كليساي بتهلم اصفهان به بررسي تاريخچه زندگي ميناس، خالق اين نقاشي ها پرداخت.
</TEXT>
</DOC>
<DOC>
<DOCID>HAM2-851126-008</DOCID>
<DOCNO>HAM2-851126-008</DOCNO>
<ORIGINALFILE>/1385/851126/news/_adabh.htm</ORIGINALFILE>
<ISSUE>پنجشنبه 26 بهمن 1385 - سال چهاردهم - شماره4207 - Feb 15, 2007</ISSUE>
<DATE calender="Western">2007-02-15</DATE>
<DATE calender="Persian">1385/11/26</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
زمان و مكان نمايشگاه كتاب هنوز معلوم نيست
</TITLE>
<TEXT>
مهر: مديرعامل شركت نمايشگاه هاي بين المللي ايران گفت: مسئولان وزارت ارشاد مذاكره براي برگزاري نمايشگاه كتاب تهران را آغاز كرده اند اما هنوز برگزاري اين نمايشگاه در تقويم نمايشگاهي ما قرار نگرفته است. دكتر سيدحميد قوام شهيدي افزود: فعلا هيچ تصميم قطعي در مورد برگزاري نمايشگاه كتاب در اين محل گرفته نشده و در تقويم ما هم قرار نگرفته است.وي با اشاره به اين كه نمايشگاه بين المللي كتاب تهران يك رويداد ملي است است، خاطرنشان كرد: با توجه به اهميتي كه برگزاري اين نمايشگاه دارد، اگر برگزاري نمايشگاه در تقويم شركت هم نباشد در صورت درخواست مسئولان از ما براي برگزاري آن همه گونه همكاري را انجام خواهيم داد.
</TEXT>
</DOC>
<DOC>
<DOCID>HAM2-851126-009</DOCID>
<DOCNO>HAM2-851126-009</DOCNO>
<ORIGINALFILE>/1385/851126/news/_akhar.htm</ORIGINALFILE>
<ISSUE>پنجشنبه 26 بهمن 1385 - سال چهاردهم - شماره4207 - Feb 15, 2007</ISSUE>
<DATE calender="Western">2007-02-15</DATE>
<DATE calender="Persian">1385/11/26</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
عكس روز
</TITLE>
<TEXT>


عكس: خبرگزاري فرانسه
اين خانم كشاورز چيني عادت داشت پس انداز خود را در لنگه هاي كفش پنهان كند اما ديروز متوجه شد كه موش ها تمام پس انداز وي را جويده اند. درآمد كشاورزان چيني در چند سال اخير به ميزان قابل توجهي افزايش يافته است.
</TEXT>
</DOC>
<DOC>
<DOCID>HAM2-851126-010</DOCID>
<DOCNO>HAM2-851126-010</DOCNO>
<ORIGINALFILE>/1385/851126/news/_akhar.htm</ORIGINALFILE>
<ISSUE>پنجشنبه 26 بهمن 1385 - سال چهاردهم - شماره4207 - Feb 15, 2007</ISSUE>
<DATE calender="Western">2007-02-15</DATE>
<DATE calender="Persian">1385/11/26</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
در شهر چه خبر
</TITLE>
<TEXT>
ساماندهي پرنده فروشان
براي جلوگيري از انتشار بيماري آنفلوانزاي پرندگان و رعايت بهداشت، پرنده فروشان استان قزوين ساماندهي مي شوند. زنده فروشي پرندگان در نقاط مختلف مي تواند عاملي براي شيوع ويروس آنفلوانزاي پرندگان باشد. هم اكنون مكان زنده فروشي پرندگان در اين استان مناسب نيست با اين وجود تاكنون از بروز بيماري آنفلوانزاي فوق حاد پرندگان دراين استان گزارشي نشده و عمليات بهداشتي و درماني براي مبارزه با موارد احتمالي توسط اداره كل دامپزشكي در دست انجام است.
نمايشگاه لوازم خانگي
نمايشگاه لوازم خانگي، فرش، مبلمان و دكوراسيون داخلي در محل دائمي نمايشگاه ژهاي بين ژالمللي كاسپين زنجان آغاز به كار كرد. 65 شركت حاضر در اين نمايشگاه، كالاهاي توليدي خود را در فضايي به وسعت بيش از 3 هزار متر مربع در معرض تماشا قرار داده ژاند. عمده شركت ژهاي حاضر در اين نمايشگاه، از استان ژهايي چون اصفهان، آذربايجان شرقي، خراسان، تهران و زنجان هستند. اين نمايشگاه تا 3 روز آينده براي بازديد عموم علاقه ژمندان داير خواهد بود.
نرخ كرايه تاكسي
ساكنان شهر انزلي امسال پيش از شهرهاي ديگر به استقبال افزايش نرخ كرايه تاكسي رفتند. ديروز شوراي اسلامي شهر انزلي با افزايش نرخ تاكسي ها در اين شهر موافقت كرد. در نشست اين شورا پيشنهاد شد نرخ كرايه تاكسي بين 5 تا?? درصد در مسيرهاي مختلف براي سال?? افزايش يابد. حداقل و حداكثر نرخ كرايه تاكسي در شهر انزلي براي سال آينده??? ريال و 2 هزار ريال پيشنهاد شده است كه درصورت تصويب در نشست آينده شورا، اين نرخ براي سال آينده اجرايي خواهد شد. ظاهرا اواسط امسال نيز طرح افزايش نرخ كرايه تاكسي از سوي شوراي اسلامي انزلي تصويب شده بود،اما اين مصوبه شورا با مخالفت فرمانداري مواجه شد.
گوجه ارزان
در كنار وانتي ها كه ظرف چند روز گذشته گوجه ارزان  توزيع مي كردند، سازمان ميادين ميوه و تره بار شهرداري تهران نيز از عرضه گوجه فرنگي مرغوب به قيمت 450 تا 500 تومان در سطح بازارها و ميادين ميوه و تره بار به منظور تأمين رفاه شهروندان تهراني خبر داد. در حال حاضر گوجه فرنگي در تمام بازارها و ميادين ميوه و تره بار شهرداري تهران به قيمت 450 تومان عرضه مي شود كه بسته به كيفيت آن، امكان فروش تا قيمت 500 تومان نيز وجود دارد. با گرم شدن هوا، توليد گوجه فرنگي در مناطق جنوبي كشور چون بوشهر، آغاز شده است و اين امر، به تدريج بازار توليد و عرضه اين محصول را از حالت ركود خارج مي كند.
كلاس رانندگان تاكسي
رانندگان تاكسي ياسوج ازطرح آموزش اداره كل ميراث فرهنگي وگردشگري كهگيلويه و بويراحمد در زمينه آشنايي با مكان هاي گردشگري و همچنين روش برخورد مناسب با گردشگران استقبال نكردند. براساس آيين نامه  سازمان ميراث فرهنگي، صنايع دستي و گردشگري كشور قراربود اين طرح به صورت رايگان وبه مدت 2هفته در استان كهگيلويه و بويراحمد اجرا شود. براي برگزاري اين كلاس ها با چند نفر از استادان و مدرسان گردشگري اداره كل ميراث فرهنگي اين استان نيز مذاكره و عقد قرارداد شده بود. تصميم مسوولان و كارشناسان ميراث فرهنگي اين استان اين بود كه در صورت موفقيت اجراي اين طرح، ساير صنوف و مشاغل از قبيل هتل داران، رانندگان اتوبوس و كارمندان مهمانپذيرها نيز در سالهاي آينده تحت پوشش اين طرح قرار گيرند.
</TEXT>
</DOC>
<DOC>
<DOCID>HAM2-851126-011</DOCID>
<DOCNO>HAM2-851126-011</DOCNO>
<ORIGINALFILE>/1385/851126/news/_akhar.htm</ORIGINALFILE>
<ISSUE>پنجشنبه 26 بهمن 1385 - سال چهاردهم - شماره4207 - Feb 15, 2007</ISSUE>
<DATE calender="Western">2007-02-15</DATE>
<DATE calender="Persian">1385/11/26</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
بازار
غلبه اقلام ارزان آجيل
</TITLE>
<TEXT>


گويا امسال هم بايد شاهد غلبه اقلام ارزان تر در ظروف آجيل باشيم. بيش از يك ماه مانده به آغاز سال نو زمزمه هايي پيرامون گراني آجيل و خشكبار در صف نانوايي و اتوبوس به گوش مي رسد. با اينكه نوك پيكان گراني در گفت وگو ها ي شهروندان به سمت مغز گردو نشانه رفته اما آمار ها نشان مي دهد در ميان محصولات خشكبار بسته بندي  شده، گردو برخلاف فراز و نشيب هاي قيمتي در طول سال پيش، بالاخره در مقايسه با بهمن  ماه سال پيش فقط 5 درصد گران تر شده است. اين درحالي است كه تفاوت قيمت برخي اقلام ديگر مانند انجير خشك در اين مدت به 43 درصد مي رسد. چند قلم از خشكبار نيز با كاهش قيمت روبرو شدند كه قيسي با 23درصد و بادام زميني با 14 درصد از آن جمله هستند. از سوي ديگر توليدكنندگان، كنترل قيمت ها ي محصولات اين صنف را در شرايطي كه ميوه با قيمت بالايي عرضه مي شود،بعيد مي دانند.
</TEXT>
</DOC>
<DOC>
<DOCID>HAM2-851126-012</DOCID>
<DOCNO>HAM2-851126-012</DOCNO>
<ORIGINALFILE>/1385/851126/news/_akhar.htm</ORIGINALFILE>
<ISSUE>پنجشنبه 26 بهمن 1385 - سال چهاردهم - شماره4207 - Feb 15, 2007</ISSUE>
<DATE calender="Western">2007-02-15</DATE>
<DATE calender="Persian">1385/11/26</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
ببخشيد! الان چكار مي كنيد؟
</TITLE>
<TEXT>
مهدي فخيم زاده
بي صدا در پارك ارم



اين روزها آخرين مراحل تصويربرداري بي صدا را در پارك ارم پشت سر مي گذاريم و تا 2 هفته ديگر آن را به پايان مي رسانيم. اين مجموعه تلويزيوني باز هم پليسي است و به موضوع مصرف مواد مخدر و قرص هاي روانگردان مي پردازد. من براي نگارش فيلم نامه اين مجموعه درمورد قرص هاي روانگردان تحقيقات جامعي انجام دادم. در اين سريال علاوه بر كارگرداني به عنوان بازيگر نيز حضور دارم و نقش يك تبعيدي را بازي مي كنم كه وارد باند يك دسته قاچاقچي مي شود. در اين سريال محمد صادقي، انوشيروان فاطمي، ليلا برخورداري،  سارا خوئيني ها، فرداد صفاخو، فريبا كوثري و فرهاد قائميان به عنوان بازيگر حضور دارند.
داريوش مؤدبيان
3 نمايش در سال نو



پس از ايام نوروز تمرين يك مجموعه تله تئاتر با عنوان آن روي سكه را آغاز مي كنم. اين مجموعه شامل 3 نمايشنامه مختلف 12 مرد خشمگين اثر رجينالد رز، زندگي در تئاتر اثر ديويد ممت و هنر كمدي اثر ادواردو فيليپو نويسنده ايتاليايي است و بعد از عيد تمرينات را شروع مي كنيم. اين مجموعه در 9 قسمت تهيه مي شود و 3 نمايشنامه را به گونه اي تنظيم كرده ام كه با هم ارتباط اجرايي و ساختاري داشته باشند. در واقع اين3 متن را براي اجراي تلويزيوني آماده كرده ام. هر سه متن واقع گرا هستند ولي مكان و زمان در آنها متفاوت است. گروه تا خرداد ماه تمرين مي كنند و از اول خرداد ضبط آغاز مي شود و اميدوارم اين مجموعه براي پاييز آماده پخش شود. علي نصيريان و خودم در همه قسمت ها حضور داريم اما پارسا پيروزفر، بهرام شاه محمدلو، كيكاووس ياكيده، گلچهره سجاديه، فهيمه راستكارو حسين محب اهري نيز در اين مجموعه ايفاي نقش مي كنند. در حوزه نگارش و ترجمه هم جلد دهم و يازدهم مجموعه نمايشنامه طنزآوران جهان را آماده كرده ام.
محمد يعقوبي
ادامه تجربه قبلي



اين روزها مشغول نگارش نمايشنامه سال سگ هستم. اين نمايشنامه 4 شخصيت دارد و به روابط ميان آدم ها مي پردازد. نمايشنامه سال سگ را در ادامه همان تجربه قبلي ام يعني نمايش ماه در آب مي نويسم كه كاراكترهاي آن 2 زن و 2 مرد هستند. همچنين نمايشنامه ها را به ناشر ارائه كرده و منتظر طي شدن مراحل انتشار هستم. از آنجا كه به طور همزمان در چند پروژه كار مي كنم، به دليل اين كه نمايشنامه سال سگ تنها چهار پرسوناژ دارد و مراحل نگارش آن نيز قدري جلوتر از ديگر پروژه هايم است، احتمال مي رود اين نمايش را براي اجرا در سال 86 در نظر بگيرم.
محمد رحمانيان
با عشاق من در كانادا



نمايش عشاق من را شهريور ماه سال 86 در 3 شهر كانادا اجرا مي كنم. نمايشنامه عشاق من نوشته خودم است. اين نمايش يك تهيه كننده خصوصي در خارج از كشور دارد و تاكنون براي اجرا در چند كشور خارجي دعوت شده است كه تا به حال اجراي آن در كانادا قطعي شده است. از آنجا كه اين نمايش از ابتدا به منظور اجرا در خارج از كشور توليد مي شود، برنامه اي براي اجراي آن در ايران نداريم. تمرينات خود را از تير ماه آغاز مي كنيم و اواسط شهريور ماه نيز راهي كانادا خواهيم شد. نمايش عشاق من كمدي است و با حضور بازيگراني همچون حبيب رضايي، گلشيفته فراهاني و رامبد جوان اجرا مي شود. اين روزها همچنين مشغول تكميل نمايش روزهاي راديو هستم. از آنجا كه تعداد بازيگران نمايش زياد است، حتما بايد متن نوشته و آماده شود و بعد تمرينات خود را آغاز كنيم. نمايش روزهاي راديو در تالار وحدت اجرا مي شود.
</TEXT>
</DOC>
<DOC>
<DOCID>HAM2-851126-013</DOCID>
<DOCNO>HAM2-851126-013</DOCNO>
<ORIGINALFILE>/1385/851126/news/_akhar.htm</ORIGINALFILE>
<ISSUE>پنجشنبه 26 بهمن 1385 - سال چهاردهم - شماره4207 - Feb 15, 2007</ISSUE>
<DATE calender="Western">2007-02-15</DATE>
<DATE calender="Persian">1385/11/26</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
چشم انتظار
</TITLE>
<TEXT>
سيد مهدي شجاعي
بيدار شو اي ديده كه ايمن نتوان بود
زين سيل دمادم كه در اين منزل خواب است
... و در اين ميان، بيچاره آنان كه دنيا را سخت جدي گرفته اند. گمان كرده اند كه هر چه هست، همينجاست و در پس امروز، هيچ فردايي نيست.
تمام اين يك روز را مي دوند كه روزي- كدام روز؟- استراحت كنند.
تمام اين يك روز را گرسنگي مي كشند كه مبادا روزي كدام روز؟- گرسنه نمانند.
تمام اين يك روز را پس انداز مي كنند كه روز مبادا كدام روز؟- دست خالي نباشند.
دنيا را بر خود سخت مي گيرند كه سختي نكشند. آسايش خود را بر باد مي دهند كه آسايش پيدا كنند. آرامش خود را فدا مي كنند كه به آرامش برسند.
اين عده كه از حيث تعداد، بيشترين و بزرگترين گروهند، مصداق تمام و كمال خسرالدنيا و الاخره  اند.
اين گروه آنچنان سرگرم زندگي اند كه مجالي براي پرداختن به انتظار ندارند. و آنچنان تمام لحظاتشان را از تلاش عبث آكنده اند كه حرفهايي از اين دست را مخل آسايش مي دانند و مصدع اوقات مي شمرند.
قرآن هم آشفتن خواب اين گروه را توصيه نمي كند: بگذار روزگار را به بازي و غفلت و سرگرمي بگذرانند تا به آن روز موعودشان برسند.
***
و اما...
پس اگر عموم خلايق، اينگونه بيگانه با انتظارند، كجايند و كيانند آنان كه انتظار را انگيزه زندگي و فلسفه حيات مي شمرند و تنفس، بي حضور يا چشم انتظاري محبوب را برنمي تابند؟
smshojaee.persiablog.com
</TEXT>
</DOC>
<DOC>
<DOCID>HAM2-851126-014</DOCID>
<DOCNO>HAM2-851126-014</DOCNO>
<ORIGINALFILE>/1385/851126/news/_akhar.htm</ORIGINALFILE>
<ISSUE>پنجشنبه 26 بهمن 1385 - سال چهاردهم - شماره4207 - Feb 15, 2007</ISSUE>
<DATE calender="Western">2007-02-15</DATE>
<DATE calender="Persian">1385/11/26</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
مسابقه با جايزه‎/25
</TITLE>
<TEXT>
كدام اصل؟
حفظ محيط زيست در كدام اصل قانون اساسي تأكيد شده است؟
(پاسخ را مي توانيد در صفحه 20 روزنامه امروز پيدا كنيد.)
a)اصل 11c)اصل 44
b)اصل 50d)اصل 90
نحوه شركت در مسابقه: شركت كنندگان بايد يكي از گزينه هاي a ,b ,c ,d را حداكثر تا ساعت 18 امروز به شماره 3000251 و دارندگان تلفن هاي تاليا و ايرانسل به شماره 09122029165 اس ام اس كنند.
به حساب 10 نفر از افرادي كه پاسخ صحيح داده باشند(5 نفر از تهران و 5 نفر از شهرستان ها)جايزه نقدي واريز مي شود.
شماره تلفن همراه برندگان با حذف 3 رقم آن(و جايگزين علامت * به جاي رقم هاي حذف شده)فردا در روزنامه چاپ مي شود و همكاران ما به منظور دريافت شماره حساب بانكي با آنها تماس مي گيرند.
(علت قرار دادن * به جاي رقم ها، جلوگيري از مزاحمت هاي احتمالي است.)
شماره تلفن برندگان مسابقه 24


</TEXT>
</DOC>
<DOC>
<DOCID>HAM2-851126-015</DOCID>
<DOCNO>HAM2-851126-015</DOCNO>
<ORIGINALFILE>/1385/851126/news/_akhar.htm</ORIGINALFILE>
<ISSUE>پنجشنبه 26 بهمن 1385 - سال چهاردهم - شماره4207 - Feb 15, 2007</ISSUE>
<DATE calender="Western">2007-02-15</DATE>
<DATE calender="Persian">1385/11/26</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
نظر شما
كدام نوع موسيقي را مي پسنديد؟
</TITLE>
<TEXT>


پژوهشگران مركز مطالعات و تحقيقات رسانه اي همشهري در دي ماه سال جاري اقدام به اجراي يك نظرسنجي تلفني درباره نظر مردم تهران در خصوص موسيقي كردند. در اين  نظر سنجي             به طور تصادفي با تعدادي از مردم تهران تماس گرفته شد.
نظر 1190 نفر از مردم كه پاسخگوي پرسش هاي اين نظرسنجي بودند به اين شرح است: از ميان پاسخگوياني كه اعلام كردند به موسيقي علاقه دارند، 37 درصد موسيقي پاپ، 34 درصد موسيقي سنتي، 5 درصد موسيقي كلاسيك، 3 درصد موسيقي محلي و معادل 2 درصد موسيقي خارجي گوش مي كنند. معادل 19 درصد اعلام كردند برايشان فرقي نمي كند و به انواع موسيقي مناسب گوش مي دهند. جواب پاسخگويان به اين پرسش: معمولاً در چه مكاني به موسيقي گوش مي دهيد در نمودار نشان داده شده است. اين نظرسنجي ها ادامه دارد. ممكن است در روزهاي آينده، پژوهشگران مركز مطالعات و تحقيقات رسانه اي همشهري، با تلفن شما هم تماس بگيرند.
</TEXT>
</DOC>
<DOC>
<DOCID>HAM2-851126-016</DOCID>
<DOCNO>HAM2-851126-016</DOCNO>
<ORIGINALFILE>/1385/851126/news/_bourse.htm</ORIGINALFILE>
<ISSUE>پنجشنبه 26 بهمن 1385 - سال چهاردهم - شماره4207 - Feb 15, 2007</ISSUE>
<DATE calender="Western">2007-02-15</DATE>
<DATE calender="Persian">1385/11/26</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
وزارتخانه هاي نفت،اقتصاد و سازمان خصوصي سازي به توافق اوليه دست يافتند
واگذاري سهام 124 شركت نفتي
عكس: گلناز بهشتي
</TITLE>
<TEXT>


گروه بورس- مدير امور عرضه سهام سازمان خصوصي سازي از انجام توافق هاي اوليه براي واگذاري 124 شركت زيرمجموعه وزارت نفت خبر داد.
سيد مهدي عقدايي، مدير عرضه سهام سازمان خصوصي با اعلام اين خبر درباره آخرين جلسه سازمان خصوصي سازي با مسئولان وزارت امور اقتصادي و دارايي و وزارت نفت براي نهايي شدن فهرست شركت هاي قابل واگذاري وزارت نفت گفت: فهرست شركت هاي قابل عرضه وزارت نفت هنوز نهايي نشده است اما بر اساس توافقات اوليه 124 شركت وزارت نفت بايد درراستاي اجراي سياست هاي اصل 44 قانون اساسي واگذار شوند.
وي افزود:  فهرست شركت هاي زيرمجموعه وزارت نفت تا پايان سال نهايي و براي تصويب به هيأت وزيران ارسال مي شود.
عقدايي در ادامه تصريح كرد: بر اساس تصميم هاي اتخاذ شده در اين نشست قرار شد تا يك تيم كارشناسي متشكل از سازمان خصوصي سازي وزارت نفت و وزارت اقتصاد فهرست شركت هاي قابل واگذاري را بررسي كنند تا پس از كار كارشناسي به هيأت وزيران ارسال شود.
وي در خصوص دلايل تأخير در نهايي شدن فهرست وزارت نفت گفت: شركت هاي وزارت نفت شركت هاي خاصي هستند كه بايد بر روي آنها كار كارشناسي انجام شود.
در اين باره اسماعيل غلامي معاون آماده سازي و امور شركت هاي سازمان خصوصي سازي نيز گفت: در نشستي كه با حضور وزير نفت و وزير اقتصاد برگزار شد فهرست شركت هاي قابل واگذاري وزارت نفت بررسي شد اما اين فهرست نهايي نشد.
غلامي در خصوص دلايل نهايي نشدن اين فهرست گفت: يك سري مسائل در مورد اين شركت ها وجود دارد؛ به طور مثال برخي از آنها بدهي هايي دارند و يا اين كه برنامه طرح توسعه دارند.
عرضه فولاد مباركه
مدير امور عرضه سهام سازمان خصوصي سازي همچنين از تكميل نبودن مدارك شركت فولاد مباركه خبر داد و گفت: اسناد و مداركي كه شركت فولاد مباركه به بورس ارسال كرده است نواقصي دارد كه بايد ظرف روزهاي آينده تكميل شود.
وي درباره زمان عرضه سهام اين شركت گفت: به محض تكميل شدن مدارك درخواستي سازمان بورس و اوراق بهادار ظرف 2 هفته سهام اين شركت در بورس عرضه مي شود.بر اساس پيش بيني وي سهام فولاد مباركه قطعاً  تا پايان سال جاري در بورس عرضه مي شود.
تكميل فهرست وزارتخانه ها
سيد مهدي عقدايي همچنين از تكميل شدن فهرست شركت ها قابل واگذاري تمامي وزارتخانه هاي خبر داد و گفت: فهرست شركت هاي زيرمجموعه  تمامي وزارتخانه  ها كه سهام آنها بايد بر اساس اصل 44 واگذار شوند تكميل شده و سازمان خصوصي سازي هم اكنون در حال بررسي آنها است.وي افزود: در حال حاضر 1200 شركت دولتي در اين باره شناسايي شده كه سهام آنها بايد واگذار شود.
</TEXT>
</DOC>
<DOC>
<DOCID>HAM2-851126-017</DOCID>
<DOCNO>HAM2-851126-017</DOCNO>
<ORIGINALFILE>/1385/851126/news/_bourse.htm</ORIGINALFILE>
<ISSUE>پنجشنبه 26 بهمن 1385 - سال چهاردهم - شماره4207 - Feb 15, 2007</ISSUE>
<DATE calender="Western">2007-02-15</DATE>
<DATE calender="Persian">1385/11/26</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
اختلاف ها بين وزارت صنايع و سازمان خصوصي سازي بالا گرفت
</TITLE>
<TEXT>



گروه بورس در حالي كه مسئولان سازمان خصوصي سازي بر سرعت بخشيدن به روند واگذاري سهام دولتي اصرار دارند.مديران وزارت صنايع مخالفت خود را با اين سياست با صراحت بيشتري اعلام مي كنند.
محسن شاطرزاده، معاون اقتصادي وزير صنايع و معادن ديروز در گفت وگو با ايسنا پا را از حد انتقاد هم فراتر نهاد و گفت: سازمان خصوصي سازي قصد ارزان فروشي سهام را دارد، ولي توجهي ندارد خصوصي سازي با چه قيمتي بايد انجام شود؛ كسي حق ندارد ثروت ملت را به بهانه خصوصي سازي به تاراج گذارد. اما در مقابل،رئيس سازمان خصوصي سازي بدون توجه به اين گفته ها اعلام كرد: سهام شركت فولاد مباركه تا 2 هفته ديگر در بورس واگذار مي شود. او تاكيد كرد: استقبال وسيع مردم از واگذاري سهام شركت صنايع مس در مرحله اول،گام نخست واگذاري شركت ها در بورس بود و به تدريج صنايع بزرگ را وارد بورس خواهيم كرد.
كارشناسي
غلامرضا حيدري كردزنگنه، با بيان اين  كه روند ورود شركت ها به بورس روندي مطلوب است، تصريح كرد: سياست ما نه ارزان فروشي و نه گران فروشي است؛ بلكه منطقي فروشي در بورس است، ضمن اين كه با ورود همزمان چند شركت بزرگ به بورس براي خود بورس نيز مشكلات عديده اي ايجاد مي شود.
وي ادامه داد: سهام بانك ها و بيمه ها به تدريج در كنار واگذاري سهام ساير صنايع بزرگ تا پايان سال آينده در برنامه فروش قرار مي گيرند ضمن اين كه واگذاري سهام 33 شركت وابسته به مخابرات و 107 شركت وابسته به وزارت نفت در سال آينده آغاز مي شود.
او تاكيد كرد: واگذاري سهام 33 شركت مخابراتي به تصويب دولت رسيده است و جلسات هماهنگي واگذاري سهام شركت هاي وزارت نفت به صورت مستمر در حال برگزاري است كه بايد مساعدت دولت را در اين زمينه بگيريم. كردزنگنه در پاسخ به اين سؤال كه آيا شركت هاي دولتي براي خصوصي شدن مقاومت مي كنند؟ تاكيد كرد: با توجه به عزم سياسي موجود در ميان مقامات عالي رتبه كشور و تعامل مطلوب قوا، هر مقاومتي در برابر اين عزم سياسي خواهد شكست.
واكنش وزارت صنايع
از سوي ديگر محسن شاطرزاده، معاون اقتصادي وزير صنايع و معادن در پاسخ به سؤال ايسنا در خصوص احتمال ارزان فروشي سهام شركت ملي مس گفت: سازمان خصوصي  سازي قصد انجام چنين كاري را دارد، ولي توجهي ندارد كه اين كار با چه قيمتي بايد انجام شود؛ در حالي كه كسي حق ندارد ثروت ملت را به بهانه خصوصي سازي به تاراج گذارد.
شاطرزاده ادامه داد: سازمان خصوصي سازي نگران اين است كه موفق به فروش شركت ها نشود و اين واحدها روي دستش باقي بماند و به همين دليل سهام شركت ملي مس را طوري قيمت گذاري كرده كه به راحتي فروخته شود؛ در حالي كه با توجه به سودآوري بالاي صنعت مس، نيازي به ارزان فروشي شركت ملي مس نيست. شاطرزاده همچنين در خصوص چگونگي عرضه سهام شركت ذوب آهن اصفهان و زيان ده بودن اين شركت تصريح كرد: در صورتي كه سازمان بورس موافقت كند، امكان عرضه سهام اين شركت وجود خواهد داشت، زيرا سازمان بورس براساس فرمول خاص خود احتمال زيان ده بودن شركت ها را بررسي مي كند.
</TEXT>
</DOC>
<DOC>
<DOCID>HAM2-851126-018</DOCID>
<DOCNO>HAM2-851126-018</DOCNO>
<ORIGINALFILE>/1385/851126/news/_bourse.htm</ORIGINALFILE>
<ISSUE>پنجشنبه 26 بهمن 1385 - سال چهاردهم - شماره4207 - Feb 15, 2007</ISSUE>
<DATE calender="Western">2007-02-15</DATE>
<DATE calender="Persian">1385/11/26</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
زمستان امسال دوره بانك هاست
حركت سهام بانك ها روي ريل سود
</TITLE>
<TEXT>


گروه بورس- آخرين آمار دريافتي نشان مي دهد، همچنان بانك ها پرسودترين سهام زمستاني بورس تهران هستند.
تاكنون سهام 3 بانك خصوصي در بورس پذيرفته شده كه ظرف دوره سپري شده از زمستان 85 ارزش سهام بانك اقتصاد نوين 106 درصد رشد كرده و سهامداران خود را به بالاترين سود در بورس تهران رسانده است. طي زمستان امسال، قيمت سهام بانك كارآفرين هم 1/65 درصد رشد كرده، به اين ترتيب پس از بانك اقتصاد نوين كه در جمع سهام پرسود بورس، ظرف زمستان جاري، رتبه نخست را در اختيار گرفته، بانك كار آفرين نيز در رتبه دوم ايستاده است.
سهام بانك پارسيان هم در طول حدود دو ماه سپري شده از زمستان، رشد 2/18 درصدي را تجربه كرده است. اين بانك و مجمع ساير بانك هاي حاضر در بورس پرطرفدارترين سهم بوده، به طوري كه در دو ماه اخير، 12 هزار نفر در صف خريد سهام بانك پارسيان ايستاده و 440 ميليارد ريال از نقدينگي شان را براي خريد 285 ميليون سهم بانك پارسيان پرداخته اند. اخبار مربوط به معامله عمده و همچنين معرفي قريب الوقوع هيأت مديره جديد، موجبات اين حجم از توجه فعالان بازار را به سهام بانك پارسيان فراهم آورده است.
دو بانك ديگر
در اين ميان تعداد خريداران سهام بانك اقتصاد نوين هم به يك هزار نفر نزديك شده، اين تعداد متقاضي سرمايه گذاري 50 ميليون سهم بانك مزبور را به ارزش 161 ميليارد ريال خريده اند. تعداد خريداران سهام بانك كارآفرين هم 600 نفر برآورد مي شود. اين تعداد در طول زمستان 64 ميليارد ريال براي خريد 17 ميليون سهم بانك كارآفرين پرداخته اند.
عملكرد بازار
در شرايطي كه سهام بانك ها فصل پررونقي را پشت سر مي گذارند، تعداد خريداران سهام در بورس تهران در طول زمستان سال جاري به 82 هزار نفر رسيده. در اين مدت 5/1 ميليارد برگه سهام بورس تهران داد و ستد شده، ارزش كل داد و ستدها در بازار سهام ظرف زمستان امسال از مرز 6 هزار ميليارد ريال گذشته است.
</TEXT>
</DOC>
<DOC>
<DOCID>HAM2-851126-019</DOCID>
<DOCNO>HAM2-851126-019</DOCNO>
<ORIGINALFILE>/1385/851126/news/_bourse.htm</ORIGINALFILE>
<ISSUE>پنجشنبه 26 بهمن 1385 - سال چهاردهم - شماره4207 - Feb 15, 2007</ISSUE>
<DATE calender="Western">2007-02-15</DATE>
<DATE calender="Persian">1385/11/26</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
افزايش دوباره صف هاي خريد پارسيان
</TITLE>
<TEXT>


گروه بورس- در مبادلات روز گذشته بازار سهام صف هاي خريد بانك پارسيان بار ديگر از مرز 13 ميليون سهم گذشت.
براساس اين گزارش، سهامداران بورس تهران در داد و ستدهاي ديروز صف هاي سنگيني براي خريد سهام پارسيان تشكيل دادند به طوري كه يك هزار و 424 تقاضا براي خريد 13 ميليون و 700 هزار سهم اين بانك در كارگزاري ها به ثبت رسيد. در حالي كه در هفته هاي گذشته با عرضه سهام توسط برخي از سهامداران اين شركت از ميزان صف هاي خريد اين سهم كاسته شده بود.
ديروز همچنين بار ديگر 270 هزار ميليون ريال از نقدينگي بازار روانه خريد سهام شركت ملي صنايع مس ايران شد و سهامداران 6 هزار و 536 تقاضا براي خريد 64 ميليون سهم مس صادر كردند.
اين گزارش حاكي است: ديروز شركت هاي سرمايه گذاري ساختمان ايران، فارسيت دورود و سايپا آذين در نتيجه افزايش توجه فعالان بازار در جدول تقاضا جاي گرفتند به طوري كه 123 تقاضا براي خريد يك ميليون و 200 هزار سهم سرمايه گذاري ساختمان و 172 تقاضا براي خريد 5/1 ميليون سهم فارسيت اهواز توسط سهامداران صادر شد. صف هاي خريد سايپا آذين نيز با 136 دستور به يك ميليون سهم رسيد.
برپايه اين گزارش، در مبادلات ديروز صف هاي فروش براي سهام معدني همچنان پابرجا بود. در اين ميان صف هاي فروش گل گهر از شركت هاي ديگر اين گروه سنگين تر بود، اين در حالي است كه چند روز گذشته از ميزان صف هاي فروش شركت توسعه معادن كاسته شده است.
اين گزارش حاكي است: در مبادلات ديروز همچنين نماد معاملاتي سيمان مازندران پس از اعلام پيش بيني درآمد و بين المللي محصولات پارس پس از برگزاري مجمع عمومي عادي سالانه باز شد.
</TEXT>
</DOC>
<DOC>
<DOCID>HAM2-851126-020</DOCID>
<DOCNO>HAM2-851126-020</DOCNO>
<ORIGINALFILE>/1385/851126/news/_bourse.htm</ORIGINALFILE>
<ISSUE>پنجشنبه 26 بهمن 1385 - سال چهاردهم - شماره4207 - Feb 15, 2007</ISSUE>
<DATE calender="Western">2007-02-15</DATE>
<DATE calender="Persian">1385/11/26</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
پذيره نويسي شركت بورس كالاي ايران 28 بهمن آغاز مي شود
</TITLE>
<TEXT>
گروه بورس- پذيره نويسي حدود 32 درصد از سهام شركت بورس كالاي ايران از شنبه 28 بهمن تا چهارشنبه دوم اسفند انجام مي شود.
به گزارش روابط عمومي سازمان بورس پس از اخذ مجوزهاي لازم از سازمان بورس و اوراق بهادار و اداره ثبت شركت ها و مالكيت صنعتي تهران پذيره نويسي سهام شركت بورس كالاي ايران در شعب آن لاين بانك ملت در سراسر كشور به مدت پنج روز انجام مي شود.
براساس مصوبه هيأت اجرايي تأسيس بورس كالا متقاضيان مي توانند حداقل هزار سهم و حداكثر 10 هزار سهم از سهام اين شركت را پذيره نويسي كنند.
</TEXT>
</DOC>
<DOC>
<DOCID>HAM2-851126-021</DOCID>
<DOCNO>HAM2-851126-021</DOCNO>
<ORIGINALFILE>/1385/851126/news/_bourse.htm</ORIGINALFILE>
<ISSUE>پنجشنبه 26 بهمن 1385 - سال چهاردهم - شماره4207 - Feb 15, 2007</ISSUE>
<DATE calender="Western">2007-02-15</DATE>
<DATE calender="Persian">1385/11/26</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
برنامه 3 عرضه عمده در روز شنبه
</TITLE>
<TEXT>
گروه بورس- عرضه عمده سهام شركت تجهيزات سنگين هپكو، بانك پارسيان و شركت لاستيك البرز شنبه 28بهمن انجام مي شود.
به گزارش روابط عمومي سازمان بورس و اوراق بهادار، در نخستين روز از هفته آينده سازمان خصوصي سازي به وكالت از شركت مادر تخصصي سازمان گسترش و نوسازي صنايع ايران، 201ميليون و 296 هزار سهم معادل 72/60 درصد از سهام شركت تجهيزات سنگين هپكو را عرضه مي كند و شرايط واگذاري آن يكجا و نقد و يا طبق شرايط اعلامي با قيمت پايه 3هزار و 500ريال براي هر سهم عنوان شده است.
درباره سهام هپكواعلام اين نكته ضروري است كه  چنانچه قيمت در آخرين روز قبل از عرضه سهام از قيمت مبناي ارزش پايه تعيين شده بيشتر باشد، آن قيمت مبناي قيمت پايه مورد عمل قرار مي گيرد و كارگزار متقاضي خريد در صورتي حق شركت در رقابت خواهد داشت كه 5 درصد از ارزش معامله را بر اساس قيمت پايه،  قبل از آغاز جلسه معاملاتي از متقاضي دريافت و به حساب شركت سپرده گذاري مركزي اوراق بهادار و تسويه وجوه واريز كند. در صورت انصراف خريدار از ايفاي تعهدات خود به هر علت،  اين مبلغ براي جبران خسارت ضبط مي شود و مسترد نخواهد شد و سپرده ديگر متقاضيان نيز حداكثر تا دو روز كاري پس از اعلام برنده به آنها بر مي گردد. عرضه 24/2 درصد از سهام بانك پارسيان نيز در دو بخش عرضه مي شود كه شركت كنز اينوستمنت 61 ميليون و 977هزار و 298 سهم معادل 24/1 درصد و عبدالوهاب قاضي 50 ميليون و 10هزار سهم معادل يك درصد از مجموع سهام بانك پارسيان را به طور عمده عرضه مي كنند و شرايط واگذاري هر دو عرضه يكجا و نقد باقيمت پايه هزار و 800 ريال براي هر سهم اعلام شده است. مجموع سهام منتشر شده شركت بانك پارسيان 5ميليارد سهم است.
همچنين سازمان خصوصي سازي، 72/6 درصد از سهام شركت لاستيك البرز را عرضه خواهد كرد كه شرايط واگذاري يكجا و نقد و قيمت پايه هر سهم هزار و 133ريال اعلام شده و مجموع سهام منتشر شده شركت لاستيك البرز 64ميليون سهم است.
</TEXT>
</DOC>
<DOC>
<DOCID>HAM2-851126-022</DOCID>
<DOCNO>HAM2-851126-022</DOCNO>
<ORIGINALFILE>/1385/851126/news/_bourse.htm</ORIGINALFILE>
<ISSUE>پنجشنبه 26 بهمن 1385 - سال چهاردهم - شماره4207 - Feb 15, 2007</ISSUE>
<DATE calender="Western">2007-02-15</DATE>
<DATE calender="Persian">1385/11/26</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
حركت شاخص به سوي 10 هزار واحد
</TITLE>
<TEXT>
گروه بورس- شاخص كل بورس تهران در مبادلات ديروز با 13 واحد افزايش حركت خود را به سوي 10 هزار واحد آغاز كرد.
براساس اين گزارش، شاخص كل بورس تهران از زمان عرضه سهام شركت مس تاكنون روند صعودي به خود گرفته است. در مبادلات ديروز شاخص هاي بازده بازار و صنعت نيز هر كدام 41 و 13 واحد رشد كردند اما شاخص واسطه گري هاي مالي 60 واحد كاهش يافت.
اين گزارش حاكي است، در دادوستدهاي ديروز شركت ملي صنايع مس ايران با 5/12 واحد تأثير مثبت بر شاخص بيشترين نقش را در صعود شاخص داشت. پس از شركت مس، ايران خودرو و پارس خودرو از جمله شركت هاي مؤثر در صعود شاخص بودند.
اين دو شركت ديروز در مجموع 3واحد شاخص را بالا كشيدند.
بانك پارسيان و ايران خودرو ديزل از ديگر شركت هاي مؤثر در صعود شاخص بودند.
بر پايه اين گزارش، در معاملات ديروز كاهش ارزش سهام بانك هاي اقتصاد نوين و كار آفرين منجر به نزول شاخص شد به طوري كه كاهش ارزش سهام اين دو شركت در مجموع 3 واحد شاخص بورس را پايين كشيد. سيمان فارس و خوزستان و فرآوري مواد معدني از ديگر شركت هايي بودند كه در افت شاخص سهم داشتند.
</TEXT>
</DOC>
<DOC>
<DOCID>HAM2-851126-023</DOCID>
<DOCNO>HAM2-851126-023</DOCNO>
<ORIGINALFILE>/1385/851126/news/_bourse.htm</ORIGINALFILE>
<ISSUE>پنجشنبه 26 بهمن 1385 - سال چهاردهم - شماره4207 - Feb 15, 2007</ISSUE>
<DATE calender="Western">2007-02-15</DATE>
<DATE calender="Persian">1385/11/26</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
روندها
زير سايه مس
</TITLE>
<TEXT>
شنبه 21 بهمن: بازار دادوستد سهام در نخستين روز هفته به دنبال تداوم آرامش در فضاي سياسي كشور و به طبع آن تحريك ذائقه خريد در معامله گران براي چندمين روز پياپي شاهد ايجاد يك تعادل قابل قبول بود. اين تعادل ايجاد شده تا حدي اطمينان معامله گران را به خود جلب كرد كه نمادي همچون ملي مس عرضه و معامله بسيار سنگين تا بيش از 40ميليون برگه سهم را به خود ديد.
تداوم آرامش در فضاي سياسي ناشي از سفرهاي پي درپي مقامات سياسي به كشورهاي تاثير گذار در روند پرونده هسته اي است. در مجموع معاملات شنبه شاخص كل بورس تحت تاثير معامله بيش از 52ميليون برگه سهم 128شركت به رشدي معادل 28/14 واحد دست يافت. ارزش معاملات اين روز هم به 199ميليارد ريال رسيد
دوشنبه 23 بهمن: بورس تهران در روز دو شنبه به روند متعادل خود ادامه داد. اما اين تعادل با معاملات متعادل روزهاي قبل تفاوت هاي چشمگيري داشت. سهام مس را سازمان خصوصي سازي در بازار عرضه نكرد و تنها شماري از خريداران روزهاي قبلي، سهام مس را به ميزان 215هزار سهم در بازار عرضه كردند. اين عرضه اندك نيز ناشي از تمايل شماري از معامله گران به شناسايي سود از محل فروش سهام اين نماد معاملاتي بود. ارزش هر سهم مس در اين روز به 4012ريال رسيده بود.
در گروه فلزات هم شايع شده بود كه مس باهنر بخش زيادي از سهام مس را خريداري كرده است، اما اين شركت با اظهار شگفتي از بروز اين شايعه، خريد و فروش سهام را مغاير با اساسنامه مس باهنر عنوان كرد. در همين گروه درباره طرف واگذاري بلوك مديريتي فولاد كاويان نيز از يك شركت فولادسازي در شمال شرق كشور سخن گفته مي شود. پيش از اين گفته مي شد فولاد آريان اين بلوك مديريتي را خريداري مي كند، اما آخرين اخبار رسيده حاكي از تمايل يك شركت فولادسازي در شمال شرق كشور براي خريد سهام مديريتي فولاد كاويان است. در گروه خودرو، ايران خودرو با معامله بيش از يك ميليون سهمي توانست شاخص كل بورس را يك واحد بالا ببرد. معاملات مثبت خودرو ناشي از بروز خبر توليد تعداد محدودي خودرو ال 90 در پارس خودرو و ايران خودرو است. در اين روز سهام 125 شركت در بازار داد و ستد شد و در نتيجه اين معاملات شاخص به رشدي 4/2 واحدي دست يافت. ارزش معاملات در روز گذشته به بيش از 33 ميليارد ريال رسيد.
سه شنبه 24 بهمن: وقفه يك روزه در عرضه سهام شركت ملي مس، موجب شد تا در روز سه شنبه ميزان تقاضا براي خريد سهام اين نماد معاملاتي افزايش يابد. همين اتفاق باعث شد تا عرضه بيش از 5 ميليون سهمي مس مورد استقبال معامله گران قرار گيرد. عرضه و معامله سهام مس در كنار سفرهاي مثبت مقامات ايراني به كشورهاي مختلف جهان از جمله اروپا با محوريت رايزني درباره پرونده هسته اي موجب شد تا با ايجاد ذائقه روزافزون خريد در معامله گران، شاخص كل بورس به رشدي معادل 23واحد دست يافته و به رقم 9911 واحد برسد.
در گروه فلزي، شركت ملي مس پس از عرضه و معامله بيش از 5 ميليون سهمي، 80ريال افزايش قيمت داد. اين نماد معاملاتي شاخص كل بورس را 12 واحد بالا كشيد. در گروه ساختمان، نماد بين المللي ساختمان پس از برگزاري مجمع عادي، بازگشايي شد، اما به رغم كاهش 91 ريالي قيمت اين سهم با استقبال معامله گران مواجه شد. در مجموع در روز سه شنبه سهام 122 شركت مورد معامله قرار گرفت كه در پي اين داد و ستد ها ارزش كل معاملات به بيش از 69ميليارد ريال رسيد.
چهارشنبه 25 بهمن: در اين روز معاملات بورس در سايه آرامش، تقاضاي خريد براي بسياري از سهام شركت ها افزايش يافت هرچند، شركت هايي چون هپكو با 9/1 ميليون سهم، ايران خودرو ديزل با 7/1ميليون سهم، تراكتورسازي ايران با بيش از يك ميليون سهم، كارخانجات فارسيت دورود با بيش از يك ميليون سهم و پارس خودرو با 930هزار با عرضه از سوي سهامداران خود مواجه شدند ولي همچنان تقاضاي خريد براي آنها وجود داشت. در بين معاملات اين روز بيش از 1/4 ميليون سهم از سهام شركت بانك كارآفرين و 800هزار سهم از سهام شركت بانك اقتصاد نوين توسط سهامداران و بازارگردان آنها جمع آوري شد. در اين روز نماد 136شركت مورد معامله قرار گرفت كه نتيجه اين معاملات ارزش 77 ميليارد ريالي و رشد 4/13 واحدي شاخص را رقم زد.
</TEXT>
</DOC>
<DOC>
<DOCID>HAM2-851126-024</DOCID>
<DOCNO>HAM2-851126-024</DOCNO>
<ORIGINALFILE>/1385/851126/news/_cinema.htm</ORIGINALFILE>
<ISSUE>پنجشنبه 26 بهمن 1385 - سال چهاردهم - شماره4207 - Feb 15, 2007</ISSUE>
<DATE calender="Western">2007-02-15</DATE>
<DATE calender="Persian">1385/11/26</DATE>
<CAT xml:lang="fa">ادب و هنر.هنر.سینما</CAT>
<CAT xml:lang="en">Literature and Art.Art.Cinema</CAT>
<TITLE>
مسند دشوار قضاوت فيلم
داوري هاي جشنواره فيلم فجر هميشه حرف و حديث به دنبال داشته اما هيچ وقت به اندازه امسال داوري ها زير سؤال نرفته بود
</TITLE>
<TEXT>



الهام اناري
بيست و پنجمين جشنواره بين المللي فيلم فجر سرانجام بعد از ده روز نمايش فيلم به پايان رسيد، اما بحث اعتراض به داوري هاي اين دوره كماكان به قوت خود باقي است. هر چند اين اتفاق در سال هاي گذشته نيز رخ مي داد اما آن چه امسال باعث شده اين مساله بيش از پيش به چشم بيايد اين بود كه داوري مطابق با گمانه زني ها نبود. فيلم هايي كه به نظر مي رسيد سيمرغ هاي زيادي به خانه ببرند ناكام ماندند و بعضي در ناباوري صاحب جايزه شدند.
اما اعتراض به داوري هاي اين دوره پس از اعلام اسامي كانديداها آغاز شد. سينماي مطبوعات كه پس از پايان نمايش هر فيلم محل نقد و بررسي اجمالي فيلم هاي به نمايش در آمده بود، پس از اعلام كانديداها تبديل به محفلي براي اعتراض به نحوه داوري ها شد و جلسات به تشنج كشيده شد.اولين معترض در اين ميان ابوالقاسم طالبي بود كه با فيلم دست هاي خالي به جشنواره آمده بود.
در اين جلسه طالبي، گفت: به عنوان كسي كه سال هاست كار سينمايي مي كنم، دلم مي خواست سيمرغ بگيرم. اما حاضر نيستم براي سيمرغ زيربار خيلي چيزها بروم. البته شايد تشخيص  داوران اين بوده كه فيلم ما شايسته جايزه نيست. او قصه  سيمرغ را تكراري خواند و گفت: بعضي روزنامه ها پول مي گيرند تا چيزي درباره جوايز ننويسند، اما ما كباب سيمرغ نيستم و معتقديم بالاخره كسي بايد حرفي بزند، چون اتفاقاتي مي افتد كه نبايد بيافتد و روزنامه نگاران هم بايد آن را مطرح كنند.
مريلا زارعي بازيگر اين فيلم نيز كه حتي بيشتر از كارگردان معترض بود، با انتقاد از نوع انتخاب نامزدها گفت: وقتي نگاه شخصي بر جشنواره حاكم مي شود، بازيگران ما، از سريال هاي  90قسمتي سر درمي آورند. او مدعي شد كه داوران نه تنها فيلم دست هاي خالي را نديدند، بلكه نخواستند كه آن را ببينند و در بسياري از موارد، به فيلم هاي سفارشي جايزه  مي دهند. عده اي به بازيگران خط مي دهند و شايد در ميان دوستان داور هم وجود داشته باشند، كساني كه با بعضي از بازيگران مشكل دارند. دوستان داور نشان دادند، سينماي ما استحقاق بيش از اين را ندارد و براي من باعث تعجب است، چرا به جاي پنج كانديدا در رشته  بازيگري تنها سه نامزد، اعلام شده است. گرفتن تنديس براي من مهم نيست؛ اما دوستان كساني را نامزد كرده اند كه چاپ تصاويرشان باعث فروش نشريات زرد مي شود!
مازيار ميري نيز كه امسال با پاداش سكوت به جشنواره آمده بود و البته همگان گمان مي كردند فيلم او جوايزي را نصيب عوامل سازنده اش كند در جلسه نشست فيلم با اعلام اينكه امسال آخرين سال حضورم در جشنواره است گفت: جشنواره فجر در حال رفتن به جايي است كه فيلم سازان براي شركت نكردن در آن با هم رقابت كنند و احترامش دارد از بين مي رود، واقعا از نحوه داوري ها متعجبم. من الان حق را به رسول ملاقلي پور و بهمن فرمان آرا مي دهم كه فيلمشان را قبل از جشنواره اكران كردند. پاداش سكوت هم آخرين حضور من در اين جشنواره است و ديگر هيچ زماني در بخش رقابت جشنواره شركت نخواهم كرد. در اين جشنواره قبل از اينكه فيلم ها ديده شود، راي داده مي شود.
در اين ميان حتي پرويز پرستويي كه جوايز زيادي را تاكنون از اين جشنواره گرفته با لحني اعتراض آميز گفت: من دغدغه جايزه ندارم و ياد گرفتم براي جايزه كار نكنم و قرار است فقط كار كنم. اتفاقاتي هم كه افتاده خيلي برايم مهم نيست، فقط دوست دارم اين فيلم خوب ديده شود. فرهاد توحيدي نويسنده فيلمنامه نيز از داوري ها اظهار تاسف كرد و گفت: گمان مي كنم كج سليقگي وجود دارد كه اين هميشه در مورد فيلمنامه كمتر خودش را نشان مي دهد. در بقيه بخش ها هم كانديداها به تعداد گذشته نبودند و ظاهرا امسال سوالات كنكور را سخت تر گرفته بودند.
اعتراض به داوري، در نشست فيلم اخراجي ها شديدتر بود. مسعود ده نمكي اعتراض خود را حتي در زمان دريافت جايزه بهترين فيلم مردمي دوباره اعلام كرد و گفت: من نه مرغ مي خواهم و نه سيمرغ، سيمرغ متعلق به بازيگران فيلم است كه به خاطر حضور من ناديده گرفته شدند و از آنها معذرت مي خواهم. متاسفانه نخبگان ما عقب تر از مردم حركت مي كنند و من آمده ام تا اين فاصله را كم كنم. من از بچگي دوست داشتم قاضي شوم اما وقتي اين قضاوت را ديدم ديگر اين كار را دوست ندارم.
بهرام رادان برنده سيمرغ بهترين بازيگر نقش اول هم از بي توجهي داوران به فيلم سنتوري گله كرد و گفت: اميدوارم اين فيلم جايزه اش را از مردم بگيرد.
داوران چه گفتند؟
هيات داوران بخش سوداي سيمرغ مسابقه سينماي ايران متشكل از: شهريار بحراني، محمد داودي، جواد طوسي، محمدعلي نجفي، عبدالحميد قديريان، علي نصيريان و محمد رضا هنرمند بيانيه  خود را هم زمان با اختتاميه منتشر كرد. در متن بيانيه  آمده است: بگذاريد اين جمله تكراري يك بار ديگر تكرار شود كه هر جمع هفت نفره ديگر، قطعاً نظرات ديگري در داوري خود مي داشتند اما، همه ما در اين كه سينماي كشورمان روز به روز و سال به سال رشد مي كند و به ارزشهاي حرفه اي بيشتري دست پيدا مي كند، هم راي هستيم. كمال گرايي در ذات سينماست و اين ويژگي است كه نقاط ضعف حركت و تلاش جمعي مان به سمت سينمايي متعالي و مترقي را مداوماً به رخ مي كشد. نقاط ضعفي چون نبود توجه جدي به تحقيق، ظرفيتهاي اندك فيلمنامه هاي بلند سينمايي،  بهره وري ناكافي از ظرفيت هاي گسترده فرهنگي و هويت ملي و بومي، كم  توجهي به  رعايت استانداردهاي حرفه اي سينما و جذب مخاطب. شتابزدگي هاي بي مورد مي تواند علت العلل برخي از موانع دستيابي به سينماي متعالي مان باشد. حالا چه داور باشيم چه نباشيم
محمدعلي نجفي در پاسخ به اعتراض به داوري ها مي گويد: امسال پنجمين سالي است كه داور جشنواره فيلم فجر هستم و به جرأت مي گويم يكي از بهترين هيأت داوري ها را شاهد بودم. همه داوران متخصص بودند و به دقت، فيلم ها را مي ديديم و ساعت ها در موردشان بحث مي كرديم و تحت هيچ شرايطي نيز تحت تأثير قرار نمي گرفتيم و قضاوتمان تنها براساس خود فيلم بود. نمي توان اين مسئله را كتمان كرد كه بخشي از داوري هم سليقه اي است،  اما قضاوت ها عادلانه و درست صورت گرفت و هيأت داوري براي انتخاب ها انرژي بسياري گذاشتند و با دقت و موشكافي فيلم ها را بررسي كردند. به نظر من دوستان معترض تمام فيلم ها را نديده اند، من به آنها توصيه مي كنم كه فيلم ها را با همان وقت و دقتي كه ما گذاشتيم و ديديم، ببينند و نظر بدهند. خدا را شكر كه هيات داوران اين دوره از جشنواره از چنان شرافت كاري خاصي برخوردار بودند كه هيچ بهانه اي براي زير سئوال بردن آنها باقي نمي ماند.
جواد طوسي با اظهار تأسف از واكنش محافل سياسي به نحوه داوري ها مي گويد: متأسفانه سمت و سوي حوزه فرهنگ در حال سياسي شدن است، فيلمي كه از ديدگاه كارشناسانه از ارزشهاي ايده آل و مطلوبي برخوردار نيست از سوي محافل مختلف بزرگ و مهم جلوه داده مي شود. فيلم اخراجي ها اگر به درستي به دور از سياست بازي هاي ژورناليستي بررسي شود، مي تواند در نمايش عمومي به رونق سينماي اقتصادي كمك كند، اما اگر فراتر از اين انتظار داشته باشيم و بخواهيم جوايز يك دوره از جشنواره را نصيب خود كند، اشتباه كرده ايم.ظرفيت اخراجي ها  در همان سطح كانديداهايش بود. اگر قرار است اين رويه اعتراضها ادامه يابد و هر فردي از هر تريبوني نظر بدهد ما با آنارشيسم بي رحمانه اي مواجه مي شويم كه ضررش فقط متوجه سينماست.مسائل حساسيت زا در دوره هاي گذشته نيز وجود داشت و اگر معترضي وجود داشت بنا به مصلحت سكوت مي كرد.
بعضي متأسفانه حوزه فرهنگ را سياسي مي كنند. آيا بايد نگاه منتقد يا مردم يكي باشد. آيا زيبايي شناسي آحاد يك جامعه منطبق با منتقد است؟ در دوره هاي قبل نيز همين گونه بود اما اين قدر ساز كوك نمي شد. متأسفانه در يك شرايط خودجوش چنين موجي به وجود نمي آيد و اعتراض هاي فعلي كاملاً حساب شده و برنامه ريزي شده است. فيلم سازان نبايد از هر تريبوني براي امتياز گرفتن استفاده كنند. سينماي ما زمينه هاي زيادي براي آسيب پذيري دارد و در صورت تشديد اين وضعيت، سينما متضرر مي شود.
محمدرضا جعفري جلوه، معاونت سينمايي وزارت ارشاد و مسئول برگزاري جشنواره فيلم فجر نيز در گفتگو با باشگاه خبرنگاران گفت: كساني كه صبورانه در انتظار توفيقات آينده مي نشينند و كساني كه نارضايتي خود را اعلام كرده اند، هر دو را پاس مي داريم، اما نبايد فراموش كنيم كه هر كس وارد رقابتي مي شود بايد قواعد رقابت را بپذيرد حال ممكن است موفق شويم يا نشويم. بويژه وقتي داوران از بدنه سينماي كشور و از نخبگان سينماي ايران هستند اين ايراد كمتر وارد است. من در مجموع داوري امسال را در تداوم داوري هاي پيشين، متين و متوازن مي بينم.
نقد داوري ها در محافل سياسي
اما دامنه بحث و اعتراضات به نحوه داوري به محافل سينمايي محدود نشده و دامنه آن حتي به مجلس و محافل سياسي نيز كشيده شده است. در اين راستا عماد افروغ رئيس كميسيون فرهنگي مجلس شوراي اسلامي از بررسي نحوه داوري جشنواره فيلم فجر امسال و مسائل پيش آمده در حاشيه جشنواره در اين كميسيون خبر داد و گفت: سينماگران ما بايد نسبت خود را با مردم مشخص كنند. هنگامي كه سينماگران را نقد مي كنيم مي گويند از حمايت مردمي برخورداريم و هنگامي كه مردم قضاوت مي كنند و فيلمي را برمي گزينند، مي گويند داوري مسئله اي فني است. برخورد ما با مردم دوگانه است و در جشنواره، قضاوت آنها ناديده گرفته شده است. فيلم ها براي مردم توليد مي شوند و مردم يكي از ملاك هاي اصلي داوري هستند.صفار هرندي وزير فرهنگ و ارشاد اسلامي نيز اعلام كرده بدون تأمل در مورد داوري هاي صورت گرفته در جشنواره اظهار نظر نمي كند. وزير فرهنگ و ارشاد اسلامي در مورد واكنش افروغ به نحوه داوري ها و دفاع وي از فيلم اخراجي ها گفت: افروغ رئيس كميسيون فرهنگي مجلس طبعاً يك ديدگاهي دارد كه از آن دفاع مي كنند اما نظر من اين است كه جشنواره به خوبي پيش رفت و در كل برآيند عمومي كار مثبت است و بايد براي آينده بهتر عزم دلسوزان سينما جزم شود. هميشه در قضاوت و داوري يك چون و چرايي وجود دارد، چه بسا بعضي از اين چون و چراها بجا هم هست. از سويي ديگر مشاور فرهنگي رئيس جمهور نيز در واكنش به داوري هاي اين دوره اظهار نظر كرده است. جواد شمقدري معتقد است: سيمرغ هاي جشنواره امسال از پرواز خود ناراضي اند. در جشنواره امسال فيلم هاي ارزشمندي ديده نشدند و سيمرغ ها به سمتي پرواز كردند كه در راستاي سياست هاي سال هاي گذشته بود.
</TEXT>
</DOC>
<DOC>
<DOCID>HAM2-851126-025</DOCID>
<DOCNO>HAM2-851126-025</DOCNO>
<ORIGINALFILE>/1385/851126/news/_cinema.htm</ORIGINALFILE>
<ISSUE>پنجشنبه 26 بهمن 1385 - سال چهاردهم - شماره4207 - Feb 15, 2007</ISSUE>
<DATE calender="Western">2007-02-15</DATE>
<DATE calender="Persian">1385/11/26</DATE>
<CAT xml:lang="fa">ادب و هنر.هنر.سینما</CAT>
<CAT xml:lang="en">Literature and Art.Art.Cinema</CAT>
<TITLE>
نگاه
داوران زير تيغ سعيد مروتي
</TITLE>
<TEXT>


اعتراض هايي كه امسال نسبت به داوري هاي جشنواره صورت گرفت، با هيچ دوره اي قابل مقايسه نيست. هر چند داوري هاي جشنواره فجر هميشه محل مناقشه بوده است ولي تاكنون سابقه نداشته كه اين ميزان نسبت به آرا اعتراض شده باشد.اگر ملاك را واكنش هاي اهالي سينما قرار دهيم مي توان گفت كه هيچ سالي مثل امسال شاهد ناداوري نبوده ايم. اما  آيا واقعاً  اين طور بوده؟ مي شود به فهرست برندگان سيمرغ در سالهاي گذشته مرور و آن را با برگزيدگان امسال مقايسه كرد. مثلاً  همين پارسال جايزه بهترين فيلم جشنواره در حضور چهارشنبه سوري به فيلم  به نام پدر اهدا شد كه اغلب منتقدان آن را گامي  به پس در سينماي حاتمي كيا مي دانستند، يا در جشنواره بيست و سوم سيمرغ بهترين كارگرداني به مجيد مجيدي براي بيد مجنون رسيد در حالي كه تقريباً  در مورد اين كه جايزه حق رضا ميركريمي بود، اتفاق نظر داشتند.
تقريباً  در هر دوره اي مي توان به مواردي مشابه اشاره كرد كه داوران با آرايشان همه را شگفت زده كرده اند.
اگر بنا بر مقايسه باشد، بايد گفت اتفاقاً  آراي داوران جشنواره امسال به مراتب منطقي تر از سال هاي گذشته بود. خبر كنار گذاشتن سنتوري مهرجويي كه در شرايط فعلي تا اندازه اي قابل درك است، در مورد بقيه فيلم ها، شاهد تصميم گيري عجيب و غريبي نبوديم. حضور پررنگ فيلم هاي جنگي در جشنواره امسال، گويا مستلزم توجه ويژه اي بوده كه خب روز سوم هم يك سرو گردن از ديگر فيلم هاي جنگي بالاتر بود و هم اين كه با تعريفي كه از ژانر جنگي وجود دارد، بيش از هر اثر ديگري انطباق داشت.
ديگر برنده هاي سيمرغ هم واقعاً  قابل دفاع تر از بسياري از اسلافشان در دوره هاي گذشته هستند.
آيا واقعاً  درست است فيلمسازي كه اولين فيلمش را با انبوهي حمايت ساخته و به جشنواره آورده، اين گونه به رأي داوران بتازد. آن هم در شرايطي كه بسياري از منتقدان فيلمش را در حد يك فيلمفارسي ارزيابي كرده اند.
يا فيلمساز ديگري كه با يك فيلم كاملاً  معمولي به جشنواره آمده، جلسه نقد و بررسي فيلمش را به عرصه اي براي تاخت و تاز عليه داوران تبديل كند. جالب اين كه همين سينماگر محترم، رسانه ها را متهم به پول گرفتن از فارابي مي كند، در حالي كه فيلم خودش با مشاركت مالي اين بنياد تهيه شده است.
به نظر مي رسد كه اين نوع اعتراض به داوري هاي جشنواره، دلايلي كاملاً  فرامتني دارد. يك حركت حساب شده براي در اختيار گرفتن مديريت سينما و به تبع آن جشنواره كه به خاطرش داوران به مسلخ برده شده اند.
</TEXT>
</DOC>
<DOC>
<DOCID>HAM2-851126-026</DOCID>
<DOCNO>HAM2-851126-026</DOCNO>
<ORIGINALFILE>/1385/851126/news/_diet.htm</ORIGINALFILE>
<ISSUE>پنجشنبه 26 بهمن 1385 - سال چهاردهم - شماره4207 - Feb 15, 2007</ISSUE>
<DATE calender="Western">2007-02-15</DATE>
<DATE calender="Persian">1385/11/26</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
بيماران هموفيلي و چالش هاي پيش رو؛
خون من لخته نمي شود
سميه شرافتيداستان بي پايان
</TITLE>
<TEXT>


در سال 1373 اولين پالايشگاه خون در كشور ما راه اندازي شد كه با جمع آوري پلاسماي خون هاي اهدايي مردم فرآورده هاي خوني كنستانتره ايراني توليد مي كرد. به علت اينكه اين پالايشگاه مجهز به سيستم ويروس زدايي نبود، توليدات آن موجب آلودگي بيماران به ويروس هاي خطرناك شد كه اين موضوع در سال 1376 مورد توجه بيماران قرار گرفت و با اطلاع رساني رسانه ها و دستور رسمي وزارت بهداشت پالايشگاه تعطيل شد. در سال1383 اولين راي عليه وزارت بهداشت و سازمان انتقال خون صادر شد. اين راي بعداً در ديوان عالي كشور نيز تاييد و اجرا شد، ولي همچنان هنوز هم موارد جديد ابتلا به عفونت ها وجود دارد.
سرانجام، پس از سال ها رفت وآمد و فشار از پايين و چانه زني از بالا، 974 نفر از بيماران توانستند از دادگاه بابت آلوده شدن به اين عفونت ها غرامت بگيرند، اگرچه بخش دوم و سوم اين حكم كه شامل درمان و عذر خواهي از اين بيماران است، هنوز جاري نشده. علاوه بر اين 974 نفر، 171نفر نيز در مرداد ماه امسال حكم دادگاه برايشان صادر شده كه اين حكم هم شامل ضرر و زيان است و هم شامل درمان و عذر خواهي از اين بيماران كه اين حكم نيز هنوز قطعيت پيدا نكرده است.
به موازات اين قضايا نمايندگان مجلس طرحي را براي حمايت از بيماراني كه از طريق خون و فرآورده هاي خوني آلوده شده اند به مجلس ارائه دادند ولي با توجه به اينكه نمايندگان مجلس طبق قانون نمي توانند طرح هايي را تصويب كنند كه بار مالي داشته باشد، اين طرح نيز به جايي نرسيد و تنها راه باقي مانده تصويب لايحه اي از طرف دولت براي حمايت از اين بيماران است. قويدل مي گويد: آواره كردن اين بيماران در سيستم قضائي بعد از اينكه دو بار حكم دادگاه در رابطه با حقانيت نظر اين بيماران ثابت شده، نشان دهنده اين است كه شايد زمان آن رسيده كه وزارت بهداشت رسيدگي به اين بيماران را بايد بيشتر جدي بگيرد.
اتفاقي كه تا به حال نيفتاده است...
خون يكي از هفت چالش بزرگ دنياست، مثل جنگ، محيط زيست و آب. كساني كه مصرف كننده خون و فرآورده هاي خوني هستند در حقيقت چيزي را مصرف مي كنند كه هنوز جايگزين ساختني براي آن به وجود نيامده است. بنابراين آنان به تعبيري پيشمرگ هاي سيستم بهداشتي و درماني كشورند، آنان هر روز به بيمارستان مي روند، هر روز خون مي گيرند و اگر اشكالي در كار باشد، اولين كساني كه به خوبي آن را احساس مي كنند، بيماران هموفيلي هستند.
پديده  جديد در دنياي هموفيلي ايران، شكايت صدها بيمار به دادگاه ويژه و مطرح كردن بيماري هپاتيتc به عنوان يك بيماري ناشي از راه فرآورده خوني بود. در ايران، مانند همه دنيا از هر 20هزار نفر يك نفر هموفيلي است و با جمعيت70 ميليوني ما بايد حدوداً 30 هزار نفر مبتلا باشند؛ ولي اغلب آنان ناشناس مانده اند، چنانكه بيماري شان ناشناس مانده است.
اكثر بيماران مبتلا به هموفيلي از ناراحتي هاي مزمن رواني رنج مي برند ولي مسائل روحي و شخصيتي آنان، هميشه فراموش شده است. آ نها كه بيمار مبتلا به هموفيلي را نديده اند، نمي دانند. آنها هم كه ديده اند، گمان مي كنند انسان هاي پرخاشگري هستند كه فقط اسباب زحمت براي ديگران را فراهم مي كنند. بيماران مبتلا به هموفيلي، وقتي مي خواهند ازدواج كنند، به دليل هموفيلي جواب رد مي شنوند، به دليل وجود همين ذهنيت هاي منفي، طرد مي شوند.
****
داشتن اطلاعات كافي و دقيق در مورد يك بيماري در برنامه ريزي هاي كلان براي پيشگيري و درمان آن، ضروري ترين اصل است؛ اصلي كه در مورد خيلي از بيماري ها شايد به فراموشي سپرده شده است. دكتر سيدمويد علويان در اين رابطه معتقد است: ما هميشه از بيمه  ها، وزارت بهداشت و سازمان هاي غيردولتي عددهاي متفاوتي از تعداد بيماران هموفيلي در نقاط مختلف كشور داشتيم و داريم و در اين صورت نمي توانيم نوع و درصد بيماري آنها را تشخيص داده و فاكتورهاي لازم را به آنها برسانيم. و مصرف فاكتورها در بيماران هموفيلي، همواره يكي از چالش هاي اساسي در سيستم بهداشت و درمان كشور بوده است.
بر اساس برآوردهاي وزارت بهداشت براي اين فاكتورها حدود 40 تا 50 ميليارد تومان يارانه اختصاص داده شده است، ولي مديريت منابع همچنان با نقص هاي جدي روبه رو است. دكتر علويان در اين باره مي گويد: گاهي از طريق رسانه ها اعلام مي شود كه بيماران هموفيلي با كمبود فاكتور مواجهند يا دچار آسيب شده اند و يا اينكه براي انجام عمل جراحي مشكلات مالي دارند، ولي بر اساس برآوردهاي ما ميزان اعتبار اختصاص داده شده به اين فاكتورها كم نيست. ما به اندازه كافي فاكتور داريم، ولي سيستم توزيع اين فاكتورها نقص دارد و عدم دسترسي بيماران به اين فاكتورها به طور مداوم آسيب پذيري اين بيماران را بيشتر مي كند و آنها را در معرض هزينه هاي بيشتري قرار مي دهد.
كانون هاي تالاسمي در ايران
در حال حاضر در حدود 6هزار و 432 نفر بيمار مبتلا به هموفيلي و همچنين بيماران داراي مشكلات انعقادي در كشور وجود دارد. 1800 نفر از اين بيماران در تهران هستند. اصفهان، فارس، و خراسان از جمله استان هايي هستند كه بيشترين تراكم اين بيماران در آنها وجود دارد. البته بيشترين تراكم بيماران در استان تهران است. همچنين حدود 60 درصد از اين بيماران در كشور ما الان مبتلا به هپاتيت c هستند كه براي آنها هنوز درمان رايگان در نظر گرفته نشده است. با اين حال آيا مي توان مطمئن بود كه ميزان فرآورده هاي انعقادي كه براي اين بيماران استفاده مي شود كفاف نيازهاي آنها را مي دهد؟ بيماران تالاسمي، كم  رنج نمي كشند كه رنج كمبود فرآورده ها و داروهاي مورد نيازشان را هم به دوش بكشند. آنها از كمبودها مي گويند و مسئولان پاسخ مي دهند.
دكتر محمد عقيقي، معاون مركز مديريت بيماري هاي خاص معتقد است: فرآورده هاي انعقادي كه براي درمان اين بيماران استفاده مي شود تنها مي تواند نيازهاي پايه و اوليه اين بيماران را برطرف كند، يعني ما براي كنترل خونريزي از اين ميزان فرآورده استفاده مي كنيم. بنابراين با توجه به كمبودهايي كه در منابع داريم مصرف فرآورده هاي انعقادي بايد به صورت منطقي تر در بيايد. در اينجا بحث كمتر مصرف كردن نيست، بلكه مصرف اصولي اين بيماران بايد مورد توجه قرار گيرد.
وي با اشاره به اينكه مشكل اصلي بيماران مبتلا به هموفيلي، كمبود فاكتور نيست، مي گويد: آنقدر كه ما در زمينه توزيع فرآورده ها دچار مشكل مي شويم در زمينه تامين آنها مشكل و كمبودي نداريم. ميزان فاكتورهاي مصرفي ما در مقايسه با كشورهاي منطقه ميزان كمي نيست، ولي اگر سهم بهداشت و درمان از هزينه هاي ناخالص ملي بيشتر بود، قطعا دسترسي ما به فاكتورها هم بيشتر مي شد.
البته در اين ميان بحث واردات دارو را نمي توان ناديده گرفت. به گفته دكتر عقيقي اين مشكل برمي گردد به كارخانه هاي خارجي كه ممكن است به موقع دارو را توليد يا ارسال نكنند. مشكلات گمرك و آزمايش هاي كيفي كه بايد روي دارو انجام شود، نيز باعث عدم دسترسي به موقع بيماران به دارو خواهد شد آنهم داروهايي كه هر يك روز تاخيرشان عوارض غيرقابل جبراني براي بيمار دارند.
احمد قويدل رئيس كانون هموفيلي ايران با اشاره به اين عوارض تاكيد مي كند: خونريزي هاي داخلي خطرناك و خونريزي هاي مغزي و حتي مرگ جزو اين عوارض هستند. گذشته از آن ضايعه همه  گيري كه اين نقصان دارويي ايجاد مي كند معلوليت اين بيماران است يعني بيشترين نقاط بدن اين بيماران كه دائم در معرض خونريزي است مفاصل دست و پايشان است. اگر به اين خونريزي مفاصل رسيدگي نشود، براي بيمار معلوليت ايجاد مي كند و اين معلوليت سرنوشت بيمار را به طور كلي تغيير خواهد داد، بخصوص در كودكان اين معلوليت مسير زندگي آنها را عوض مي كند و در ازدواج و انتخاب زوج آينده براي آنها محدوديت هاي جدي بوجود مي آورد.
ناقلان فراموش شده
حدود دو ماه پيش يك بيمار جوان مبتلا به هموفيلي در جاده تصادف كرد و پزشكان به علت نبودن دارو دست اين بيمار را قطع  كردند. اين را قويدل مي گويد و تاكيد مي كند نكته اساسي كه در ارتباط با بيماران به صورت جدي مطرح است، خدمات پيش بيني نشده براي موارد اورژانسي آنهاست. قويدل در اين باره مي گويد: بر اساس ارزيابي كه ما از كليه استان هاي كشور داشتيم متاسفانه در اكثر استان هاي كشور براي ساعات عصر و شب بيماران، خدمات درماني پيش بيني نشده است. يعني در موارد اورژانسي بيماران هيچ گونه دسترسي به دارو ندارند و اين به آن معني است كه حتي مقداري از فرآورده هاي انعقادي كه مسئولان صحبتش را مي كنند، تحويل اين مراكز درماني نشده است.
انتقادات قويدل بيشتر از اينهاست: درست است كه بيماري هموفيلي مثل بيماري تالاسمي نيست، ولي اگر وزارت بهداشت توانست بيماري تالاسمي را به خوبي كنترل كند و 70 درصد از تولد كودكان مبتلا به تالاسمي پيشگيري كند، كار نكردن اين وزارت در بحث پيشگيري بيماري هموفيلي بسيار تاسف آور است. او به جامعه هدف كه مي توانند ناقلان اين بيماري باشند، اشاره مي كند و مي گويد: بيماري هموفيلي از طريق زنان منتقل مي شود. ما بايد جامعه هدفي را كه در طرح پيشگيري قرار مي گيرند به درستي بشناسيم. جامعه هدف زناني هستند كه فرزند مبتلا به هموفيلي دارند، دختران مردان مبتلا به هموفيلي و خواهران بيماران هموفيلي هستند. اينها به عنوان ناقلان قطعي شناخته مي شوند. اين جامعه هدف بايد تحت حمايت دولت و تحت پوشش بيمه ها به طور كامل قرار گيرند.
اما چقدر از خدمات مربوط به اين بيماران را سازمان هاي بيمه گر پرداخت مي كنند؟
به گفته قويدل در مورد بيمه اين بيماران يك بخشنامه معطل وجود دارد. بر اساس دستور العملي كه از سال1376 صادر شده، همه خدماتي كه به بيماران هموفيلي داده مي  شود، بايد در بيمارستان هاي دانشگاه هاي علوم پزشكي رايگان باشد و بيمار هيچ فرانشيزي نبايد پرداخت كنند، ولي از آنجا كه سيستم دولتي دائما به سازمان هاي بيمه گر بدهكار مي شد، در اين سيستم به طور دائم اخلال به وجود مي آمد. اين مسئله اخيرا شدت پيدا كرده و حالا مقرر شده كه بيمار بايد 30 درصد هزينه فرانشيز را بپردازد.
در حال حاضر در داروهاي مورد استفاده بيماران هموفيلي، يك نمونه خاص از داروهاي اينترفرون كه هفته اي يك بار تزريق مي شود و مخصوص هموفيلي هاي مبتلا به هپاتيت c است تحت پوشش بيمه نيست؛ مثل داروهاي ايدز خارجي. الان تعدادي از بيماران هموفيلي، كه به دليل تزريق همين فرآورده هاي خوني آلوده مبتلا شده اند، ايدز دارند و به اين داروها نياز دارند، اما بايد داروها را از بازار آزاد تهيه كنند.
مشكلات هموفيلي ها يكي دوتا نيست. يكي از شرايط استخدام در هر سازماني نداشتن معافيت پزشكي است و اين يعني حكم بيكاري تمام بيماران. قويدل ضمن اشاره به اينكه اين نوع بخشنامه ها خلاف قانون اساسي است مي گويد: با توجه به اينكه اين بيماران نمي توانند كارهاي بدني انجام دهند حتي وقتي ادامه تحصيل مي دهند و در آزمون هاي استخدامي شركت مي كنند، باز هم در بخش معافيت هاي پزشكي از استخدام اين افراد خودداري مي شود.
هديه هاي آموزشي
بحث تعريف بسته هاي خدمتي براي بيماران هموفيلي بحثي است كه به تازگي قرار است در برنامه هاي مربوط به اين بيماران قرار گيرد. بسته هاي خدمتي چيزي نيست به جز بحث هاي علمي كه در آنها به بيمار آموزش داده مي شود كه از مرحله صفر تا صد بيماري بايد چه مراحلي را طي بكند. همچنين در اين بسته ها مشخص مي شود كه براي اين بيماران در چه مرحله اي بايد فاكتور مصرف شود، چه نوع فاكتوري را بايد استفاده بكنيم، چه زماني از اين فاكتورها استفاده كنيم كه بيمار دچار خونريزي نشود و تمام مراقبت هاي پزشكي غير از مصرف فاكتور شامل توانبخشي بيماران در اين بسته ها مشخص شده است. همچنين در اين بسته ها بايد مشخص شود حد استاندارد استفاده از فاكتورها براي اين بيماران نسبت به كشورهاي ديگر زياد است يا نه. اما اشكال كار در كجاست. رئيس كانون هموفيلي ايران در اين باره مي گويد: واقعيت تلخي كه وجود دارد اين است كه هنوز وزارت بهداشت و درمان براي 50 تا 60 ميليون دلار دارويي كه براي بيماران مي خرد يك پروتكل درماني ندارد، يعني در كشور درمان سليقه اي انجام مي شود. وقتي ما از بسته خدمتي صحبت مي كنيم در اين بسته خدمتي هم دارو وجود دارد و هم شيوه استفاده از آن دارو و اينكه اگر پزشكي اين دارو را به بيمار توصيه مي كند، بداند بر چه اساسي دست به تجويز اين دارو مي زند. شدت خونريزي هميشه مقدار دارو را تحت تاثير قرار مي دهد.
او ادامه مي دهد: بسته هاي خدمتي تا به حال هنوز براي اين بيماران تعريف نشده است. در بسته هاي خدمتي هموفيلي ها به خدمات فيزيوتراپي، آزمايشگاه هاي مجهز عمومي و انعقادي و ژنتيكي، خدمات دندانپزشكي و خدمات آزمايشات ويروسي ساليانه و خدمات عفوني در صورت ابتلا نياز دارند بنابراين اين بسته ها بايد بر اساس اين اصول تعريف شوند.
</TEXT>
</DOC>
<DOC>
<DOCID>HAM2-851126-027</DOCID>
<DOCNO>HAM2-851126-027</DOCNO>
<ORIGINALFILE>/1385/851126/news/_diet.htm</ORIGINALFILE>
<ISSUE>پنجشنبه 26 بهمن 1385 - سال چهاردهم - شماره4207 - Feb 15, 2007</ISSUE>
<DATE calender="Western">2007-02-15</DATE>
<DATE calender="Persian">1385/11/26</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
انگيزه سازي براي بچه دار شدن
ترجمه: آذين محبي نژاد
</TITLE>
<TEXT>


در حالي كه بسياري از كشورهاي جهان سوم با مشكل رشد بي رويه جمعيت روبه رو هستند، آمارهاي رسمي دولت فدرال آلمان نشان مي دهد جمعيت اين كشور در سال 2050 چيزي حدود 13 ميليون و 400 هزار نفر كمتر از جمعيت كنوني آن خواهد بود!
از اين رو دولت آلمان در پي تمهيداتي است كه مردم را به بچه دار شدن ترغيب كند. كشور آلمان پس از شهر واتيكان، پايين ترين آمار زاد و ولد را در اروپا داراست، به گونه اي كه افت 4 درصدي تعداد تولدها در سال 2005 نسبت به سال گذشته موجب شد تا آمار نوزادان متولد شده به 690 هزار نفر برسد كه از زمان جنگ جهاني دوم تاكنون در اين كشور سابقه نداشته است. اين آمار حتي از سال 1946، يعني زماني كه آلمان در ورشكستگي و ويراني سير مي كرد نيز كمتر است. در آن سال 922 هزار نوزاد آلماني چشم به جهان گشودند.
جايزه براي بچه دار شدن
يك پژوهش اخير كه از سوي دولت آلمان انجام شده نشان مي دهد جمعيت اين كشور در سال 2050، 16 درصد كمتر از جمعيت فعلي آن خواهد بود، يعني جمعيت آلمان از 82 ميليون و 400 هزار نفر به 69 ميليون نفر خواهد رسيد كه كارشناسان اقتصادي مي گويند در آن صورت، پيامدهايي چون كاهش نيروي كار و تحليل رفتن نظام بازنشستگي در آلمان صدمات بسياري به اقتصاد اين كشور وارد خواهد كرد.
روبه رو شدن با چنين وضعيت هشدار دهنده اي دولت آلمان را بر آن داشته است كه با ارائه يك پيشنهاد مالي به والدين، بچه دار شدن را براي خانم هاي شاغل آسان تر كند. طبق برنامه جديد اين كشور، والدين حق دارند پس از تولد فرزندشان، بدون آن كه سر كار بروند هم چنان دو سوم حقوق خالص خود را دريافت كنند. سقف اين درآمد، ماهانه 2 هزار و 375 دلار است و افراد كم درآمد حتي مي توانند 100 درصد حقوق خود را درخواست كنند. دولت آلمان حتي تدبيري انديشيده كه به موجب آن پدران بيشتر در امور مربوط به نوزاد وارد شده و به مادران كمك كنند و آن هم اين كه اگر تنها يكي از والدين مرخصي با حقوق درخواست كند، اين مرخصي مي تواند 12 ماه باشد در حالي كه اگر هر دوي آنها مايل باشند به خاطر تولد نوزادشان مرخصي با حقوق بگيرند، اين رقم به مجموع 14 ماه خواهد رسيد. دولت آلمان پيش از اين، تا دو سال ماهيانه معادل 400 دلار مزايا به والدين نيازمند پرداخت مي كرد. در تغييرات اخير اين مبلغ افزايش يافته و به شكل پرداخت مستقيم به والدين درآمده است. كشورهاي ديگر نيز برنامه هاي مشابهي را براي افزايش جمعيت ترتيب داده اند؛ فرانسه و سوئد يارانه هايي تقريباً برابر با آلمان براي فرزند پرداخت مي كنند و در عين حال داراي شبكه اي گسترده از مراكز ارائه مراقبت هاي كم هزينه براي كودكان هستند. فرانسه به خانواده هايي كه نيازمند كمك هاي بيشتر در منزل هستند نيز كمك مي كند.در كشور سوئد يكي از والدين مي تواند به خاطر تولد فرزند، 480 روز مرخصي گرفته و 80 درصد حقوق خود را دريافت كند. در انگلستان از سال 2004 دولت براي هر فرزند جديد با پرداخت 490 دلار، نوعي پس انداز را آغاز مي كند و در روسيه خانواده ها مي توانند به خاطر فرزند دوم و بعد از آن براي هر فرزند 9600 دلار جايزه دريافت كنند.
بچه هاي خوش قدم
تصويب قوانين جديد در آلمان و اجراي آنها از سال 2007، موجب شد تا شروع سال جديد ميلادي براي خانم هاي باردار آلماني لحظه اي حساس باشد. جوليا، كه در روز اول سال 2007 فرزند دوم خود را به دنيا آورده مي گويد: دخترم درست به موقع به دنيا آمد، يعني زماني كه 63 دقيقه بود وارد سال جديد شده بوديم. اين بدان معناست كه من مي توانم يك سال تمام بدون رفتن به سر كار حقوق دريافت كنم. درحالي كه براي فرزند اولم تنها مدت 8 هفته مرخصي با حقوق داشتم. چند ساعت قبل از اينكه دخترم به دنيا بيايد خيلي نگران بودم ولي پزشكان و ماماهاي بيمارستان گفتند ممكن است بتوانند زايمان را تا لحظه شروع سال جديد به تعويق بيندازند. اينكا درست به موقع متولد شد.
رسانه هاي آلماني گزارش دادند كه پيش از شروع سال جديد ميلادي بسياري از خانم هاي باردار اين كشور براي پيشگيري از زايمان زودرس از قرص منيزيم استفاده كرده يا سزارين هاي از پيش برنامه ريزي شده خود را عقب انداخته و از استفاده از راه هاي القاي زايمان زودرس خودداري كرده اند.
منبع: 20washigto post ژانويه2007
</TEXT>
</DOC>
<DOC>
<DOCID>HAM2-851126-028</DOCID>
<DOCNO>HAM2-851126-028</DOCNO>
<ORIGINALFILE>/1385/851126/news/_diet.htm</ORIGINALFILE>
<ISSUE>پنجشنبه 26 بهمن 1385 - سال چهاردهم - شماره4207 - Feb 15, 2007</ISSUE>
<DATE calender="Western">2007-02-15</DATE>
<DATE calender="Persian">1385/11/26</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
محققان مي گويند
</TITLE>
<TEXT>
پدرها هم موثرند
گروه سلامت- تا به حال در بيشتر تحقيق هايي كه روي اثر تربيتي والدين روي بچه ها كار كرده بودند، منظورشان از والدين، مادرها بود. اما اين بار تحقيقي انجام شده كه مچ پدرها را هم گرفته است. اين كه رفتارها و برخوردهاي پدرها مي تواند نقش مهمي در اختلالات تغذيه اي دخترهايشان داشته باشند.
خبرگزاري رويترز گزارش كرده محققان دانشگاه استنفورد، از بررسي 68 دختر و 66 پسر، از زمان تولد تا 11 سالگي، به همراه والدينشان، به اين نتيجه رسيده اند. آنها پرسشنامه اي را هر سال براي آنها فرستاده اند تا بتوانند از فضاي اين خانواده ها سر در بياورند. نتيجه اين شده كه مي گويند اظهارنظرهاي پدرها درباره چاقي و لاغري دخترها، به طور مستقيم، يا بيان مكرر اين كه اصولا چاقي چنين است و چنان است، به طور غير مستقيم، باعث مي شود كه بچه ها از خودشان نااميد شوند و دچار بي اشتهايي يا ريزه خواري عصبي شوند.
اين موضوع به خصوص در پدرهايي بيشتر بوده كه از اوضاع وزن خودشان ناراضي بوده اند و انگار مي خواسته اند دخترشان هم به همين بلا دچار نشود. فشار خواسته هاي خانواده، روي فشارهاي تبليغاتي جامعه سوار مي شود و نتيجه اين مي شود كه دختران نوجوان به احتمال بيشتري دچار اختلالات تغذيه اي مي شوند.
يافته هاي اين مطالعه در شماره فوريه نشريه آكادمي روانپزشكي كودك و نوجوان آمريكا چاپ شده است.
خواب براي يادگيري لازم است



گروه سلامت-اگر مي خواهيد خوب درس هايتان را از بر كنيد و در امتحان ها بي برو برگرد موفق شويد، فقط دنبال كتاب و معلم خصوصي و روش هاي عجيب و غريب نباشيد. محققان مي گويند خوابيدن، قبل و بعد از جلسه درسي مورد نظر، باعث مي شود حافظه و يادگيري تان به نحو قابل ملاحظه اي بهتر شود. در مطالعه جديدي كه انجام شده، دانشمندان توانسته اند چگونگي تاثير خواب و بي خوابي را هم بر يادگيري و حافظه بهتر بفهمند و كمي در اين باره توجيه شوند.
خبرگزاري فرانسه از قول محققان دانشگاه هاروارد آورده است كه آنها روي 12 داوطلب، آزمايش هايي به اين ترتيب انجام دادند: اول به آنها بي خوابي دادند، بعد با آزمون هاي روانشناسي ميزان حافظه شان را اندازه گيري كردند، همزمان با نوعي اسكنر، شدت جريان خون مناطق مختلف مغز آنها را كنترل كردند. به اين ترتيب توانستند فعاليت مغز آنها را زير نظر داشته باشند. اين آزمايش ها وقتي در شرايط گوناگون تكرار شد، نتايج جالبي به دست آمد.
اول اين كه فعاليت منطقه اي در مغز به نام هيپوكامپ، كه مسئول به يادسپاري و حافظه است، در افراد بي خواب مختل مي شود. همين اختلال باعث كم حافظگي اين افراد هم شده است. نتيجه ديگر اين كه هم خواب كافي قبل از كلاس براي بهتر يادگرفتن مفيد است و هم بعد از كلاس. اولي باعث آماده شدن سلولهاي عصبي براي يادگرفتن مي شود و دومي فعاليت شان را بهتر مي كند. نتايج اين مطالعه در نشريه
ature eurosciece به چاپ رسيده است.
با چرت نيمروزي از بيماري قلبي پيشگيري كنيد
گروه سلامت-اگر تا حالا زياد شنيده بوديم كه ورزش و خوردن فلان چيز و نخوردن بهمان چيز از بروز بيماري قلبي جلوگيري مي كند، حالا بشنويد كه اخيرا پژوهشگران گفته اند يكي از بهترين راه هاي مقابله با بيماري قلبي، چرت مرتب بعدازظهر است.
به گزارش خبرگزاري فرانسه، تحقيقات جديد نشان مي دهد يك چرت كوتاه در وسط روز مي تواند خطر مرگ ناشي از بيماري قلبي را به ميزان چشمگيري كاهش دهد. اين تاثير احتمالاً به اين خاطر است كه خوابيدن در اين موقع روز مي تواند تنش ها و استرس هاي روزانه فرد را تا حد زيادي تعديل كند و او را آماده مقابله با آن كند.
انجام يك تحقيق طولاني بر روي زنان و مردان يوناني نشان داد كساني كه هر هفته دست كم سه چرت?? دقيقه اي داشتند خطر مرگ ناشي از بيماري قلبي در آنها?? درصد كمتر از كساني بود كه بعدازظهرها نمي خوابيدند. در بين مردان شاغل فوايد چرت نيمروز چشمگيرتر است. مرداني كه به طور مرتب يا هر از گاهي چرت نيمروز را در برنامه خود داشتند?? درصد كمتر از همكاران سخت كوش تر خود با خطر مرگ ناشي از بيماري قلبي روبرو بودند. محققان به علت فقدان اطلاعات كافي در مورد زنان شاغل نتوانستند تاثير خواب نيمروز را بر روي آنها ارزيابي كنند.
محققان دانشكده پزشكي دانشگاه آتن در يونان و دانشكده بهداشت عمومي هاروارد در بوستون اميدوارند از اين نتايج بتوانند براي توجيه خواب وسط روز براي كارمندان، به خصوص آنها كه مشاغل پرتنش دارند، استفاده كنند.
</TEXT>
</DOC>
<DOC>
<DOCID>HAM2-851126-029</DOCID>
<DOCNO>HAM2-851126-029</DOCNO>
<ORIGINALFILE>/1385/851126/news/_diet.htm</ORIGINALFILE>
<ISSUE>پنجشنبه 26 بهمن 1385 - سال چهاردهم - شماره4207 - Feb 15, 2007</ISSUE>
<DATE calender="Western">2007-02-15</DATE>
<DATE calender="Persian">1385/11/26</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
سلامت در ايران
</TITLE>
<TEXT>
آي وي اف هاي بي حاصل
از مجموع 750 هزار ازدواجي كه هر سال در كشور ثبت مي شود، 100 هزار زوج نابارور هستند و از 90درصدي كه مي توانند وارد چرخه درمان هاي ناباروري شوند هم در هر دوره تنها 30درصد آنها مي توانند صاحب فرزند شوند.
محمدرضا نوروزي، رئيس انجمن علمي- تخصصي باروري و ناباروري ايران ضمن بيان اين جملات گفته است: در حال حاضر تقريبا همه روش هاي درمان ناباروري در كشور انجام مي شود كه روش ivf، لقاح مصنوعي در خارج رحم، micro ijectio و درمان بر اساس سلول هاي پايه از جمله اين روش هاست. وي البته اضافه كرده كه تنها 30درصد از اين روش ها به ثمر مي نشيند.
بد نيست بعد از شنيدن اين جملات، اين را هم بشنويد كه هزينه هاي درماني در مراكز ناباروري در روش هاي ساده نظير iui، بدون هزينه دارو و آزمايش ها در مراكز دولتي حداقل??? هزار تومان به صورت آزاد(بدون بيمه)و در مورد درمان هاي پيچيده تر تا?ميليون تومان است. اين در حالي است كه انجام اين پروسه درماني در مراكز خصوصي براي انجام يك ميكرواينجكشن ساده يك ميليون تومان است و چون در اين اقدام درماني بيمار دچار جراحت مي شود، شيوه درماني اش را يك جراحي بزرگ تلقي مي كنند. درمان هاي تخصصي و پيچيده تر نيز در اين مراكز حدود? ميليون تومان هزينه دارد كه برخي سازمان ها، از طريق بيمه هاي تكميلي تا سقف يك ميليون تومان آن را پوشش مي دهند و مابقي بايد از جيب مردم پرداخت شود.
اين را هم اضافه كنيم كه طبق بررسي ها و تحقيقات انجام شده، ميزان شيوع ناباروري در كشور بر اساس مناطق مختلف،?/? تا??درصد گزارش شده است و مثلا در تهران حدود?? درصد زوج ها نابارورند. سالانه???هزار زوج به جمع زوج هاي نابارور افزوده مي شود. حالا پيدا كنيد پرتقال فروش  را.
افراد همسان
آموزش ايدز مي دهند



سازمان بهداشت جهاني در تازه ترين گزارش خود روند افزايش ابتلا به hiv در ايران را، با در نظر گرفتن اولويت داشتن پيشگيري نوجوانان به عنوان گروه هدف بسيار مهم، هشدار دهنده ارزيابي كرده است.
به گزارش ايسنا، يك پروژه آموزشي مشترك از سوي انجمن ايدز ايران با همكاري udp(برنامه توسعه ملل متحد)، سازمان بهزيستي و وزارت بهداشت، درمان و آموزش پزشكي در حال اجراست كه پروژه آموزش همسان ناميده مي شود. بر اين اساس كه تعداد زيادي از افراد همسان اعم از جوان و نوجوان جهت آموزش به همسانان خود در مورد بيماري ايدز و عواقب آن برگزيده مي شوند تا از اين طريق يك طرح گسترده جهت افزايش آگاهي نسل پرخطر كشور در زمينه پيشگيري از اين بيماري به اجرا گذاشته شود.
در حال حاضر شمار بيماران شناخته شده ايدزي بيش از 14 هزار نفر و تعداد مبتلايان ناشناخته بين 60 تا 100 هزار نفر است و با توجه به اينكه شمار مبتلايان به hiv مثبت همچنان رو به افزايش است، اجراي پروژه آموزش همسان و پروژه هاي نظير آن از مهم ترين استراتژي هاي مبارزه با ايدز و كاهش سرعت رشد آن در كشور محسوب مي شود.
پول يا سلامت؟
با جمعيت 5/22 ميليوني جوان ايران، ما رتبه يازدهم واردات سيگار در جهان را داريم. اين است كه كارشناسان مي گويند تنوع سيگار و سير صعودي مصرف، قوانين محكم تري مي خواهد تا جلوي افزايش مصرف سيگار را بگيرد و بازي با قيمت ها بدون در نظر داشتن تورم، مسير را براي اين غارتگر بهداشتي بازتر مي كند.
بر اساس بند و تبصره 14 لايحه بودجه سال 86، دولت اجازه خواهد داشت معادل 5درصد قيمت هر نخ سيگار توليد داخل و 10 درصد قيمت سيگار وارداتي را افزايش دهد كه درآمد حاصل از اقدام فوق پس از واريز به درآمد عمومي، در اختيار وزارت بهداشت، درمان و آموزش پزشكي قرار خواهد گرفت. اين وزارتخانه هم بايد اين پول را براي توسعه مبارزه با دخانيات از طريق حمايت از مراكز مشاوره اي و درماني غيردولتي ترك مصرف مواد دخاني، نوسازي و تكميل شبكه بهداشتي، كمك به تحقيقات موسسه هاي دولتي و غيردولتي در مورد بيماري هاي ناشي از استعمال سيگار، كنترل بيماري هاي سل و سرطان و بيماري  ريوي از طريق درمان و تامين داروي مورد نياز، شناسايي بيماري هاي ديابتي و پيشگيري از بيماري هاي قلب و عروقي و نيز از طريق سازمان تربيت بدني به منظور احداث و تكميل طرح هاي تملك دارايي هاي سرمايه اي و توسعه فعاليت هاي ورزشي هزينه كند.
بد نيست بدانيد اين پيشنهاد با قانون جامع كنترل دخانيات كه در سال جاري به تصويب رسيد مغايرت دارد، چرا كه دولت موظف است براي كاهش استعمال و مبارزه با دخانيات، سالانه حداقل 10درصد نرخ سيگار را در كشور افزايش دهد، درحالي كه اگر تورم بيش از 10درصد باشد، اين افزايش قيمت نيز بالاتر از 10 درصد خواهد بود.
اگرچه از متن اين پيشنهاد چنين به نظر مي رسد كه دولت با اين اقدام قصد مبارزه با دخانيات را دارد، اما احتمالا سيگار در سال آينده به واقع ارزان تر از سال جاري در اختيار سيگاري ها قرار خواهد گرفت.
</TEXT>
</DOC>
<DOC>
<DOCID>HAM2-851126-030</DOCID>
<DOCNO>HAM2-851126-030</DOCNO>
<ORIGINALFILE>/1385/851126/news/_ejtem.htm</ORIGINALFILE>
<ISSUE>پنجشنبه 26 بهمن 1385 - سال چهاردهم - شماره4207 - Feb 15, 2007</ISSUE>
<DATE calender="Western">2007-02-15</DATE>
<DATE calender="Persian">1385/11/26</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
با ابلاغ اساسنامه جديد
نرخ حق التدريس معلمان مدارس شبانه روزي20 درصد افزايش يافت
</TITLE>
<TEXT>
ايسنا: دستورالعمل اجرايي مدارس شبانه روزي، مصوب شوراي عالي آموزش و پرورش، با امضاي وزير آموزش و پرورش به استانها ابلاغ شد.
بنابراين گزارش مدارس شبانه روزي با هدف رفع نابرابري هاي آموزشي، ايجاد عدالت آموزشي و توسعه امكانات آموزش و پرورش براي دانش آموزان روستاهاي پراكنده و كم جمعيت تأسيس شده و با ابلاغ اين دستورالعمل بسياري از مشكلات آنها رفع خواهد شد.
اين گزارش حاكي است اختصاص مربي پرورشي و مشاوره علاوه بر ميزان مقرر در مدارس عادي به خوابگاههاي مدارس شبانه روزي، اختصاص پست هاي سرپرست، كمك سرپرست و آشپز به اين مدارس متناسب با تعداد دانش آموزان هر مدرسه،  اختصاص مربي بهداشت به منظور كنترل و نظارت در امور تغذيه و بهداشت دانش آموزان، افزايش 10 درصدي حق جذب دبيران، مديران،  معاونان و كاركنان امور دفتري اين مدارس،  افزايش 20درصدي نرخ حق التدريس دبيران مدارس شبانه روزي و ارتقاي وضعيت بهداشتي و كيفيت برنامه غذايي مدارس شبانه روزي، از امتيازات قابل توجه دستورالعمل جديد است.
</TEXT>
</DOC>
<DOC>
<DOCID>HAM2-851126-031</DOCID>
<DOCNO>HAM2-851126-031</DOCNO>
<ORIGINALFILE>/1385/851126/news/_ejtem.htm</ORIGINALFILE>
<ISSUE>پنجشنبه 26 بهمن 1385 - سال چهاردهم - شماره4207 - Feb 15, 2007</ISSUE>
<DATE calender="Western">2007-02-15</DATE>
<DATE calender="Persian">1385/11/26</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
نحوه تقويت بنيه علمي دانش آموزان مناطق محروم اعلام شد
</TITLE>
<TEXT>
ايسنا: طرح تقويت بنيه علمي دانش آموزان به منظور تقويت بنيه علمي داوطلبان مناطق محروم براي ورود به دانشگاهها و مؤسسات آموزش عالي و با هدف ايجاد امكانات آموزشي و تأمين نيروي انساني متخصص در مناطق محروم، برگزار مي شود.
بنا بر دستورالعمل مربوطه، شركت كنندگان بايد حداقل دو سال آخر متوسطه را در مناطق محروم كشور تحصيل كرده و در سال تحصيلي 85-84 دانش آموز دوره پيش دانشگاهي بوده و موفق به اخذ مدرك پايان دوره از مناطق محروم، حداكثر تا پايان شهريور ماه 85 شده باشند.
گفتني است پسران مشمول اين طرح بايد برگ اعزام به خدمت خود را در زمان ثبت نام به مسؤولان تحويل دهند و آن دسته دانش آموزاني كه از تمديد معافيت تحصيلي استفاده مي كنند، بايد حتما در كلاسهاي طرح تقويت علمي شركت كنند؛ در غير اين صورت مشمول غايب محسوب  شده و بايد در اسرع وقت خود را به مديريت وظيفه عمومي، جهت اعزام به خدمت، معرفي كنند.
بر اساس اين گزارش تمديد تاريخ اعزام براي هر داوطلب فقط به مدت يك سال امكانپذير است و كلاسها نيز از نيمه دوم مهر ماه تا اواخر دي ماه سال 86، تشكيل مي شود.
</TEXT>
</DOC>
<DOC>
<DOCID>HAM2-851126-032</DOCID>
<DOCNO>HAM2-851126-032</DOCNO>
<ORIGINALFILE>/1385/851126/news/_ejtem.htm</ORIGINALFILE>
<ISSUE>پنجشنبه 26 بهمن 1385 - سال چهاردهم - شماره4207 - Feb 15, 2007</ISSUE>
<DATE calender="Western">2007-02-15</DATE>
<DATE calender="Persian">1385/11/26</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
سهم اتوبوس ها در آلودگي  هوا زير 2 درصد است
</TITLE>
<TEXT>
سما: معاون حمل و نقل و ترافيك شهرداري تهران با تاكيد بر اينكه سهم اتوبوس هاي پايتخت در انتشار آلاينده هاي هوا كمتر از 2 درصد است، گفت: گازوئيلي كه هم اكنون در سطح كشور مصرف مي شود بين 5 تا 7 هزار ppm گوگرد دارد در حالي كه گازوئيل مصرفي براي اتوبوس هاي پايتخت از مرغوب ترين نوع گازوئيل و فقط داراي 500 ppm گوگرد است.
سيد جعفر تشكري هاشمي تاكيد كرد: در حال حاضر استاندارد اروپا براي سوخت گازوئيل 50 ppm است كه هر چه بتوانيم به اين استاندارد نزديك شويم تأثير چشمگيري در كاهش آلايندگي هوا به خصوص براي كلانشهري مانند تهران خواهد داشت.
</TEXT>
</DOC>
<DOC>
<DOCID>HAM2-851126-033</DOCID>
<DOCNO>HAM2-851126-033</DOCNO>
<ORIGINALFILE>/1385/851126/news/_ejtem.htm</ORIGINALFILE>
<ISSUE>پنجشنبه 26 بهمن 1385 - سال چهاردهم - شماره4207 - Feb 15, 2007</ISSUE>
<DATE calender="Western">2007-02-15</DATE>
<DATE calender="Persian">1385/11/26</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
جزييات يارانه هاي سال 86 تشريح شد
300 ميليارد تومان براي فقرزدايي اختصاص يافت
</TITLE>
<TEXT>


ايسنا: معاون هدفمندي يارانه ها و رفاه اجتماعي وزارت رفاه اعلام كرد: 35 درصد از اعتبارات يارانه اي كالابرگ هاي اساسي، يعني 455 ميليارد تومان، در لايحه بودجه سال 86 براي كمك به اقشار آسيب پذير و خانواده هاي كم درآمد كميته امداد و سازمان بهزيستي اختصاص يافت.
اسحاق صلاحي كجور افزود: اعتبار يارانه اقشار آسيب پذير در سال آينده در مقايسه با سال جاري، 100 ميليارد تومان افزايش داشته است.
وي تصريح كرد: وزارت رفاه بر اساس عملكرد بودجه سال 85 در صدد است به تدريج يارانه هاي كالا برگ هاي اساسي را از دهك هاي درآمدي بالا حذف و به دهك هاي درآمدي پايين هدايت كند؛ چنانچه در سال 85، بن اقشار آسيب پذير مجموع مددجويان دو نهاد حمايتي و افراد پشت نوبتي آنها، جمعاً به 7 ميليون و 500 هزار نفر مي رسيد اما اين تعداد به 9 ميليون نفر نيازمند افزايش يافت.
صلاحي كجور افزود: بر اين اساس 5/1 ميليون نفر افراد زير خط فقر نسبي نيز مشمول دريافت بن اقشار آسيب پذير شدند كه اين جمعيت در سال 86، به 12 ميليون نفر افزايش خواهد يافت.
به گفته معاون وزارت رفاه، از اين طريق به مرور يارانه ها از درآمدهاي بالا گرفته شده و به تدريج سه دهك فقير جامعه را تحت پوشش قرار مي دهد. وي در خصوص يارانه آرد و نان نيز اظهار كرد: بر اساس لايحه بودجه سال 86 مكانيزم هايي براي صرفه جويي و جلوگيري از هدر رفتن آرد و نان پيش بيني شده است كه با مكانيزه كردن نانوايي ها با هماهنگي وزارت بازرگاني از هدر رفتن اعتبارات مربوط به يارانه نان جلوگيري مي شود.
صلاحي كجور تأكيد كرد: بر اين اساس موضوع افزايش قيمت نان و حذف يارانه هاي آرد مطرح نبوده و شاهد افزايش قيمت نخواهيم بود. وي گفت: با توجه به اين كه در لايحه بودجه سال 86 هيچ اعتباري براي واردات بنزين لحاظ نشده است و بايد ميزان بنزين مورد نياز از محل توليدات داخلي و صرفه جويي و سهميه بندي تأمين شود، بخش قابل توجهي از يارانه ها كه به منظور واردات بنزين هزينه مي شد حذف مي شود.
معاون هدفمندي يارانه ها و رفاه اجتماعي وزارت رفاه در خصوص اعتبار سال آينده فقرزدايي نيز اظهار كرد: به منظور تحقق سند كاهش فقر در سال 84 و 85، سالانه 40 ميليارد تومان لحاظ شده بود كه اين منابع در خصوص تغذيه مادران باردار و كودكان زير 6 سال، تأمين بخشي از هزينه هاي درماني و بهداشتي، آموزشي، مسكن و توانمندسازي متناسب با جمعيت تحت پوشش دو دستگاه حمايتي كميته امداد و بهزيستي در اختيار گروه هاي هدف قرار مي گرفت.
وي خاطرنشان كرد: در لايحه بودجه سال 86 مبلغ 300 ميليارد تومان به منظور فقرزدايي و توانمندسازي فقرا از طريق حمايت از زنان سرپرست خانوار و كودكان بي سرپرست، قانون جامع حمايت از حقوق معلولان و بيماران خاص و صعب العلاج، تأمين هزينه هاي تحصيلي و تغذيه دانش آموزان مناطق محروم، حمايت از خانواده هاي آسيب ديده نيازمند و آسيب ديده حوادث و سوانح و كاهش فقر غذايي خانواده هاي كم درآمد، اجرايي مي شود.
صلاحي كجور يادآور شد: پس از تصويب لايحه بودجه سال 86 دستورالعمل و ساز و كار اجرايي مربوط به اين رديف اعتباري با همكاري وزارت رفاه و سازمان مديريت تدوين مي شود.
</TEXT>
</DOC>
<DOC>
<DOCID>HAM2-851126-034</DOCID>
<DOCNO>HAM2-851126-034</DOCNO>
<ORIGINALFILE>/1385/851126/news/_ejtem.htm</ORIGINALFILE>
<ISSUE>پنجشنبه 26 بهمن 1385 - سال چهاردهم - شماره4207 - Feb 15, 2007</ISSUE>
<DATE calender="Western">2007-02-15</DATE>
<DATE calender="Persian">1385/11/26</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
هداياي كاروان مهر نوروزي براي كودكان بم
</TITLE>
<TEXT>
گروه اجتماعي - نوروز سال آينده، كودكان بمي پذيراي هدايايي خواهند بود كه يك خانواده سه نفره دوچرخه سوار ميان آنان توزيع خواهد كرد. صادق نژاد، هماوندي همسر نابيناي وي و فرزند هشت ساله شان كه با هم گروه همركاب را تشكيل مي دهند، در نظر دارند ظرف يك هفته از پنجم تا دوازدهم فروردين ماه سال 1386 در اقدامي نمادين با عنوان كاروان مهر، فاصله تهران را تا بم ركاب بزنند.
صادق نژاد در گفت و گو با همشهري، اين ابتكار را محصول همكاري تعدادي از سازمان هاي دولتي و غيردولتي دانست. گروه همركاب از هموطنان به خصوص همشهريان تهراني و شهروندان شهرهاي مسير از جمله قم، كاشان، اصفهان، يزد، رفسنجان و كرمان،  درخواست كرده اند با كمك هاي خود، چنته كاروان مهر را غني تر كنند تا در نوروز، كودكان بمي شادماني سال نو را احساس كنند.
هدايايي كه هموطنان مي توانند به اين منظور به گروه همركاب بدهند، مي تواند شامل اين اقلام باشد؛ انواع دوچرخه، وسايل ورزشي، نوشت افزار، كتاب،  اسباب بازي و وسايل كمك آموزشي.هداياي شهروندان تهراني از 15 بهمن تا 20 اسفند دريافت خواهد شد و گروه همركاب از 20 بهمن تا 20 اسفند در سطح شهر هداياي مؤسسات و شركت ها را در محل از آنها تحويل خواهد گرفت.
هموطنان مي توانند هداياي نقدي خود را به شماره حساب 15716 نزد بانك سپه شعبه مركزي به نام مؤسسه خيريه رفاه كودك واريز كنند و جهت هماهنگي براي تحويل هداياي غير نقدي با شماره تلفن هاي مؤسسه خيريه رفاه كودك، 88749756 وگروه همركاب 44115966 تماس بگيرند
</TEXT>
</DOC>
<DOC>
<DOCID>HAM2-851126-035</DOCID>
<DOCNO>HAM2-851126-035</DOCNO>
<ORIGINALFILE>/1385/851126/news/_ejtem.htm</ORIGINALFILE>
<ISSUE>پنجشنبه 26 بهمن 1385 - سال چهاردهم - شماره4207 - Feb 15, 2007</ISSUE>
<DATE calender="Western">2007-02-15</DATE>
<DATE calender="Persian">1385/11/26</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
طرح توانمندسازي زنان در 5 استان اجرا مي شود
</TITLE>
<TEXT>
گروه اجتماعي- دفتر امور بانوان وزارت كشور با امضاي موافقتنامه اي با مركز امور زنان و خانواده و با هدف رسيدگي به امور زنان سرپرست خانوار، موظف به اختصاص 2 ميليارد ريال به منظور ارتقاي توانمندي هاي زنان با حمايت از كارآفرينان زن شد.
به گزارش پايگاه اطلاع رساني مركز امور زنان و خانواده، بر اساس سرشماري هاي صورت گرفته از بين 12 ميليون خانوار در كشور، 4/8 درصد آنها داراي سرپرست زن هستند كه از اين بين، 34/5 درصد به تنهايي سرپرست بوده، 6/21 درصد داراي همسر، 5/70 درصد بي همسر بر اثر فوت، 4 درصد بي همسر بر اثر طلاق بوده و 5/3 درصد آنها هرگز ازدواج نكرده اند.
بر اساس اين موافقتنامه طرح توانمندسازي زنان در 5 استان خراسان جنوبي و رضوي، اردبيل، سيستان و بلوچستان و چهار محال و بختياري با اهداف كمي و كيفي بومي هر استان، اجرا مي شود
</TEXT>
</DOC>
<DOC>
<DOCID>HAM2-851126-036</DOCID>
<DOCNO>HAM2-851126-036</DOCNO>
<ORIGINALFILE>/1385/851126/news/_ejtem.htm</ORIGINALFILE>
<ISSUE>پنجشنبه 26 بهمن 1385 - سال چهاردهم - شماره4207 - Feb 15, 2007</ISSUE>
<DATE calender="Western">2007-02-15</DATE>
<DATE calender="Persian">1385/11/26</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
آغاز به كار اولين دادگاه جرايم مواد مخدر در افغانستان
</TITLE>
<TEXT>
روزنامه راهژنجات، چاپ كابل نوشت: اولين دادگاه اختصاصي مبارزه عليه مواد مخدر افغانستان براي تقويت هرچه بيشتر و پيگرد قانوني قاچاقچيان مواد مخدر، شكل گرفت.
بر اساس اين گزارش دادگاه اختصاصي مبارزه با مواد مخدر، متشكل از 49 نفر شامل 16 نفر قاضي است. يكي از مقامات مسئول افغانستان در اين زمينه اظهار كرده است: منابع جديد نشان دهنده تعهد دولت افغانستان در زمينه نجات دادن كشور از معضل مواد مخدر با تنفيذ حاكميت قانون است.
در افتتاحيه اين مراسم سنگري، يكي از قضات اين دادگاه نيز گفت: ما متعهد به برگزاري دادگاه عادلانه، طبق قانون مبارزه با مواد مخدر افغانستان به منظور متوقف ساختن جنايتكاراني هستيم كه ميژخواهند كشور را بخاطر منافع شخصيژ ويران كنند.
</TEXT>
</DOC>
<DOC>
<DOCID>HAM2-851126-037</DOCID>
<DOCNO>HAM2-851126-037</DOCNO>
<ORIGINALFILE>/1385/851126/news/_ejtem.htm</ORIGINALFILE>
<ISSUE>پنجشنبه 26 بهمن 1385 - سال چهاردهم - شماره4207 - Feb 15, 2007</ISSUE>
<DATE calender="Western">2007-02-15</DATE>
<DATE calender="Persian">1385/11/26</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
دبيركل ستاد مبارزه با مواد مخدر اعلام كرد:
ظرفيت تحقيقاتي دانشگاه ها در خدمت مبارزه با مواد مخدر
</TITLE>
<TEXT>
گروه اجتماعي - دبيركل ستاد مبارزه با مواد مخدر گفت: بايد از ظرفيت دانشگاه ها در مبارزه با مواد مخدر استفاده شود.
به گزارش روابط عمومي ستاد مبارزه با مواد مخدر، فداحسين مالكي در بازديد از مركز ملي مطالعات اعتياد وابسته به دانشگاه تهران ضمن بيان مطلب فوق افزود: مبحث تحقيقات در سياست هاي كلان نظام در مبارزه با مواد مخدر تصويب شده و ما خواستار گسترش همكاري بين ستاد و دانشگاه ها در امر تحقيقات، آموزش، پيشگيري، درمان و كاهش آسيب هستيم.
رابطه اعتياد تزريقي
با بيماري ژهاي عفوني
از سوي ديگر مديركل دفتر كاهش اعتياد سازمان بهزيستي اعلام كرد: اعتياد تزريقي رابطه مستقيمي با بروز برخي بيماري ژهاي عفوني نوپديد دارد.
فريد براتي ژسده گفت: بيماري ژهايي مانند ايدز و هپاتيت، رابطه مستقيمي با اعتياد تزريقي دارد و بيشترين آمار افراد مبتلا به ايدز را، معتادان تزريقي تشكيل مي ژدهند. وي افزود: كنترل اعتياد و بيماري ژهاي مذكور بايد در كنار يكديگر انجام شود و اقدامات درماني در دو حوزه صورت گيرد. به گفته براتي، بي ژتوجهي به هر يك از دو حوزه، مشكلات زيادي بوجود آورده و طرح ژها و برنامه ژها را ناتمام مي ژگذارد.
وي تصريح كرد: نهادهاي ذيربط بايد براي كنترل اين معضلات اقدام كنند و برنامه ژهاي خود را با توجه به هر دو زمينه طرح ژريزي كنند. مديركل دفتر كاهش اعتياد سازمان بهزيستي يادآور شد: كنترل اعتياد و برخي بيماري ژهاي نوين، نيازمند همكاري نهادهاي زيادي است كه اگر هر كدام را حذف كنيم، برنامه كنترل ناقص مي ژماند.
</TEXT>
</DOC>
<DOC>
<DOCID>HAM2-851126-038</DOCID>
<DOCNO>HAM2-851126-038</DOCNO>
<ORIGINALFILE>/1385/851126/news/_ejtem.htm</ORIGINALFILE>
<ISSUE>پنجشنبه 26 بهمن 1385 - سال چهاردهم - شماره4207 - Feb 15, 2007</ISSUE>
<DATE calender="Western">2007-02-15</DATE>
<DATE calender="Persian">1385/11/26</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
آموزش مهارت ژهاي اساسي در زندان ها
</TITLE>
<TEXT>
ايلنا:كارشناس آموزش زندان ژها گفت: طرح جديد آموزش مهارت ژهاي اساسي زندگي در زندان ژهاي كشور اجرا مي ژشود. اشرف سيدنژاد، كارشناس آموزش زندان ژها، گفت: دوره جديد آموزش مهارت ژهاي اساسي زندگي به صورت پايلوت در زندان ژهاي رجايي شهر و اوين آغاز شده و نتايج آن مورد ارزيابي قرار مي ژگيرد. وي افزود: بعد از مرحله پايلوت طرح آموزش مهارت ژهاي اساسي زندگي، اجراي آن در تمام زندان ژهاي كشور در دستور كار قرار مي ژگيرد.
سيدنژاد خاطرنشان كرد: در دوره جديد آموزش مهارت ژهاي اساسي زندگي به زندانيان؛ مهارت اعتماد به نفس، عزت نفس و مهارت نه گفتن آموزش داده مي ژشود.كارشناس آموزش زندان ژها يادآور شد: خانواده ژهاي زندانيان نيز تحت پوشش آموزش ژهاي مهارت ژهاي اساسي زندگي قرار مي ژگيرند تا در زمان برقراري ارتباط و ملاقات با مددجويان نكات بهداشتي را رعايت كنند.
</TEXT>
</DOC>
<DOC>
<DOCID>HAM2-851126-039</DOCID>
<DOCNO>HAM2-851126-039</DOCNO>
<ORIGINALFILE>/1385/851126/news/_ejtem.htm</ORIGINALFILE>
<ISSUE>پنجشنبه 26 بهمن 1385 - سال چهاردهم - شماره4207 - Feb 15, 2007</ISSUE>
<DATE calender="Western">2007-02-15</DATE>
<DATE calender="Persian">1385/11/26</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
با مردم
</TITLE>
<TEXT>
خدمات گران
نمايندگي يك شركت در كرج بابت تعويض المنت يخچال كه در بازار خيابان لاله زار حداكثر 6 تا 7 هزار تومان قيمت دارد، 31هزار تومان از من هزينه دريافت كرده است چه سازماني براي جلوگيري از اجحاف احتمالي در حق مصرف كننده بر نرخ اين قبيل خدمات نظارت دارد تا حداقل به مشكل من رسيدگي كند؟
فولادي- كرج
گودال مخفي در اتوبان!
@ در يكي از روزهاي هفته گذشته هنگامي كه در اتوبان ابهر- زنجان در حال رانندگي بودم، خودروسواري ام به علت برخورد با يك گودال عميق، از ناحيه جلو به شدت آسيب ديد و به ناچار توقف كردم. از ساعت 19 الي 21 كه منتظر امداد خودرو بودم، حداقل 30 دستگاه خودرو به علت برخورد با همين دست انداز دچار آسيب شدند. به راستي، چگونه اين گودال كه 30 سانتي متر عمق و 30/2 متر طول و 30 سانتي متر نيز عرض دارد، از ديد مسئولان راهداري پنهان مانده است؟!
علي شايسته معين- تهران
قدرداني و يادآوري
طرح قانوني، ممنوعيت قطعه بندي زمين هاي كشاورزي كه اكنون مراحل نهايي اش را مي گذراند يك گام مثبت براي جلوگيري از تغيير كاربري زيانبار زمين هاي كشاورزي است. در كنار اين اقدام، بايد براي حفظ جنگل ها و مراتع كه در سال هاي اخير دستخوش مشكلات زيادي شده است، نيز چاره انديشي شود.
محمود شجاعي رضا- قم
اهميت ثبات اقتصادي
از قول يكي از مسئولان در مطبوعات خبري با اين مضمون درج شده بود كه افزايش قيمت آهن ناشي از عوامل رواني در بازار است. براساس يك قانون ساده اقتصاد، وقتي ميان عرضه و تقاضا توازن و تعادل برقرار باشد و قيمت ها به صورت قانونمند، تحت كنترل قرار گيرد، عوامل رواني به ندرت موفق به افزايش قيمت يك كالا مي شوند، اما در شرايط بي ثباتي قيمت ها، هر عامل كوچكي هم مي تواند، وضعيت نرخ ها را در بازار آشفته كند. ضروري است در مملكت ثبات اقتصادي به وجود بيايد كه خود تابع ثبات بسياري عوامل ديگر است.
محمد چرخ چي ها- تهران
پيشنهاد براي كارت منزلت
در بسياري از كشورها، براي بازنشستگان بالاي 60 سال سن، برخي از خدمات رايگان است. در كشور ما پس از سال ها و در شرايطي كه حقوق بازنشستگي، پاسخگوي هزينه هاي زندگي بازنشستگان نيست، كارت منزلت براي آنها صادر شده كه سوار شدن به مترو و اتوبوس هاي بليتي را براي دارندگان آن رايگان مي سازد، كه جاي قدرداني دارد. اما با توجه به افزايش اتوبوس هاي خصوصي بهتر است، حداقل در ازاي كارت منزلت، اين اتوبوس ها نيز براي بازنشستگان تخفيف قايل شوند.
عباس رضايي- كرج
بيمه درماني جوابگو نيست
براي درمان فرزندم بابت خريد پيچ قابل جذب 42هزار تومان پرداخت كردم. تأمين اجتماعي تنها 10 هزار تومان آن را تقبل كرد و من كه يك كارمند بازنشسته هستم ناچار شدم 32 هزار تومان را خودم بپردازم. آيا بازنشستگان با چنين هزينه هايي مي توانند، زندگي راحتي داشته باشند و تأمين اجتماعي نبايد آنها را در تأمين هزينه هاي درماني، ياري مؤثرتري بدهد؟
محسن سليماني سرشت- تهران
به موقع اعلام كنيد
به وزارت بازرگاني پيشنهاد مي كنم كه كوپن هاي ارزاق را به موقع اعلام كنند تا خانواده ها به موقع به كالاهاي اساسي همچون قند و شكر و روغن، دسترسي پيدا كنند. تأخير در اعلام كوپن ها، سبب روي آوري مردم به بازار آزاد و تحمل هزينه هاي سنگين مي شود.
مريم عطايي- تهران
</TEXT>
</DOC>
<DOC>
<DOCID>HAM2-851126-040</DOCID>
<DOCNO>HAM2-851126-040</DOCNO>
<ORIGINALFILE>/1385/851126/news/_ejtem.htm</ORIGINALFILE>
<ISSUE>پنجشنبه 26 بهمن 1385 - سال چهاردهم - شماره4207 - Feb 15, 2007</ISSUE>
<DATE calender="Western">2007-02-15</DATE>
<DATE calender="Persian">1385/11/26</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
اجراي طرح ارزيابي سازمان هاي مردم نهاد
</TITLE>
<TEXT>
گروه اجتماعي- از سوي سازمان ملي جوانان، طرح نظارت كارشناسي بر تشكل هاي جوان ارزيابي علمي سازمان هاي مردم نهاد(سمن ها)انجام مي شود.
به گزارش روابط عمومي سازمان ملي جوانان، در راستاي توجه به نيازهاي جوانان در زمينه هويت يابي، استقلال و مهارت آموزي، همچنين براي ارزيابي اين نيازها و ايجاد تحرك در ميان تشكل هاي جوانان، طرح نظارت كارشناسي بر تشكل ها و ارزيابي عملي سازمان هاي مردم نهاد اجرا مي شود.
اين طرح با هدف شناسايي تشكل هاي فعال و غيرفعال در امور جوانان، نظارت و بهينه سازي امكانات تشكل ها و تقويت زيرساخت هاي آنها، شناخت و ارزيابي نقاط ضعف و قوت سازمان هاي مردم نهاد و افزايش حس ارزش گذاري سازمان ملي جوانان به فعاليت هاي انجام شده تشكل ها اجرا مي شود.
اين طرح از سوي دفتر توسعه مشاركت و سازماندهي امور جوانان مطرح شده است تا با هدف توسعه فعاليت هاي علمي انجام شده از سوي سازمان هاي مردم نهاد، تمامي طرح هاي علمي تشكل ها را مورد ارزيابي قرار دهد.
تشكل هاي علمي تحت پوشش سازمان ملي جوانان، مخاطبان اين طرح هستند كه پس از نظارت و ارزيابي فعاليت هاي آنان بر اساس شاخص هاي تعيين شده، اطلاعات به دست آمده تحليل و نتايج آن در قالب گزارش اعلام مي شود.
</TEXT>
</DOC>
<DOC>
<DOCID>HAM2-851126-041</DOCID>
<DOCNO>HAM2-851126-041</DOCNO>
<ORIGINALFILE>/1385/851126/news/_eqtes.htm</ORIGINALFILE>
<ISSUE>پنجشنبه 26 بهمن 1385 - سال چهاردهم - شماره4207 - Feb 15, 2007</ISSUE>
<DATE calender="Western">2007-02-15</DATE>
<DATE calender="Persian">1385/11/26</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
اولين مصوبات كميسيون تلفيق بودجه
مجوز انتشار 2 هزار و600 ميليارد تومان اوراق مشاركت در سال 86
</TITLE>
<TEXT>


گروه اقتصادي - كميسيون تلفيق لايحه بودجه 86 در اولين نشست رسمي خود به دولت اجازه داد تا 2 هزار و 600 ميليارد تومان اوراق مشاركت براي تكميل طرح هاي عمراني انتفاعي با تضمين خود در سال آينده منتشر نمايد.
محمد مهدي مفتح مخبر كميسيون تلفيق لايحه بودجه سال 86 روز چهارشنبه در جمع خبرنگاران گفت: نشست رسمي كميسيون از روز سه شنبه آغاز شده است و بيش از آن نيز در دو نشست غيررسمي به انتخاب هيأت رئيسه و تصويب آيين نامه داخلي كميسيون تلفيق پرداخته است. وي با اشاره به ارائه بيش از 3400 پيشنهاد از سوي نمايندگان در لايحه بودجه سال 86 تصريح كرد: در جلسه كميسيون ابتدا لايحه از ديدگاه درآمدي مورد بررسي قرار گرفت و به دولت اجازه داده شد تا 600 ميليارد تومان اوراق مشاركت براساس قانون نحوه انتشار اوراق مشاركت با تضمين دولت براي اجراي طرح هاي عمراني انتفاعي منتشر نمايد. وي اضافه كرد: همچنين به شركت هاي دولتي اجازه داده شد 2 هزار ميليارد تومان اوراق مشاركت براي اجراي طرح هاي عمراني انتفاعي با تضمين دستگاه مربوطه منتشر نمايند. به گفته مفتح، براساس مصوبه كميسيون تلفيق بانك ها از خريد دست اول اوراق مشاركت ممنوع شدند.
مخبر كميسيون تلفيق اضافه كرد: كميسيون تلفيق 12 هزار و 15 ميليارد ريال به عنوان ماليات علي الحساب شركت هاي دولتي پيش بيني كرد كه نسبت به سال جاري 22 درصد رشد نشان مي دهد و هر ماه بايد يك دوازدهم آن به حساب خزانه واريز شود. مفتح در ادامه گفت: براساس مصوبه كميسيون 40 درصد سود ابرازي سهام شركت هاي دولتي كه 25 هزار و 317 ميليارد ريال مي باشد به خزانه واريز مي شود و چون شركت هاي دولتي متشكل از سهم دولت و غيردولتي است سود هر دو به طور برابر(40 درصد)خواهد بود.
مخبر كميسيون تلفيق افزود: براساس مصوبه اين كميسيون، نرخ ماليات براي فروش بنزين 20 درصد قيمت مصوب خواهد بود و 10 درصد آن به عنوان عوارض فروش به خزانه واريز مي شود.
انتشار 10 هزار ميليارد ريال اوراق مشاركت
نمايندگان مجلس شوراي اسلامي در جلسه علني ديروز به كليات و جزئيات لايحه انتشار اوراق مشاركت توسط بانك مركزي جمهوري اسلامي ايران كه دو فوريت آن در جلسه روز سه شنبه به تصويب مجلس رسيده بود، رأي مثبت دادند. براساس ماده واحده اين لايحه، به بانك مركزي جمهوري اسلامي ايران اجازه داده مي شود به منظور اجراي سياست هاي پولي و كنترل نقدينگي در چارچوب قانون عمليات بانكي بدون ربا مبلغ 10 هزار ميليارد ريال اوراق مشاركت منتشر كند.
</TEXT>
</DOC>
<DOC>
<DOCID>HAM2-851126-042</DOCID>
<DOCNO>HAM2-851126-042</DOCNO>
<ORIGINALFILE>/1385/851126/news/_eqtes.htm</ORIGINALFILE>
<ISSUE>پنجشنبه 26 بهمن 1385 - سال چهاردهم - شماره4207 - Feb 15, 2007</ISSUE>
<DATE calender="Western">2007-02-15</DATE>
<DATE calender="Persian">1385/11/26</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
همشهري بررسي مي كند
سهم رفاه و تأمين اجتماعي در بودجه 86
</TITLE>
<TEXT>


گروه اقتصادي- ارقام و مقولات مربوط به گسترش رفاه و تامين اجتماعي بيش از ديگر آمار و مقوله ها در بودجه هاي سالانه مورد توجه شهروندان قرار دارد. در بودجه سال آينده نيز اين موضوعات و مسائل كه با زندگي عادي و روزمره مردم ارتباط دارد از جذابيت بيشتري برخوردار است.
اختصاص بيش از 62 هزار و 861 ميليارد ريال يارانه در بودجه، ايجاد عدالت در برخورداري از خدمات بيمه درماني و دسترسي همگاني به خدمات درماني در سال 1386براي آحاد جمعيت كشور، تدوين و تصويب خدمات مشمول بيمه پايه خدمات درماني حداكثر ظرف سه ماه، پرداخت ده بيست و هفتم حق بيمه رانندگان حمل و نقل عمومي كه فاقد هرگونه پوشش بيمه اي باشند و بيست بيست و هفتم حق بيمه خادمين ثابت مساجد، توسعه بيمه اجتماعي روستائيان و عشاير، بيمه رايگان اقشار محروم و مستضعف نيازمند بستري و اختصاص مبلغ 3 هزار ميليارد ريال يارانه براي جبران اثرات حذف تدريجي يارانه ها بر اقشار آسيب پذير و اجراي برنامه هاي رفاه و تامين اجتماعي از اهم برنامه هاي دولت در لايحه بودجه سال آينده در راستاي گسترش رفاه و تامين اجتماعي است كه بايد به تصويب مجلس شوراي اسلامي نيز برسد.
معاون هدفمند كردن يارانه ها و رفاه اجتماعي وزارت رفاه و تامين اجتماعي در زمينه هدفمند كردن يارانه ها در سال 85، مي گويد: پيشنهاد اوليه وزارت رفاه اين بود كه 50 درصد اعتبارات يارانه كالا  برگ سال 86 را در اختيار اقشار آسيب پذير و كم درآمد قرار دهيم و با بررسي ها نهايتا پذيرفته شده كه امسال 35 درصد اين اعتبارات در اختيار گروه هاي هدف قرار گيرد.
اسحاق صلاحي كجور در زمينه شناسايي اقشار هدف پرداخت يارانه ها مي افزايد: اگر مجلس منابع پيش بيني شده در لايحه بودجه را تصويب كند در سال آينده قطعا به بخشي از فقر نسبي جامعه خواهيم پرداخت. اكنون تعداد 7.5 ميليون نفر فقراي مطلق در جامعه وجود دارد كه در سال جاري تا 9 ميليون نفر را تحت پوشش قرار خواهيم داد و در سال 86 اين رقم را با هماهنگي دستگاههاي ذيربط به بيش از 9 ميليون نفر افزايش مي دهيم.
ضرورت افزايش سرانه
بيمه روستائيان
عضو كميسيون اجتماعي مجلس شوراي اسلامي در زمينه اعتبارات پيش بيني شده براي تامين رفاه اجتماعي در لايحه بودجه سال آينده، مي گويد در لايحه بودجه سال جاري اعتبارات پيش بيني شده براي بيمه روستائيان افزايش نيافته است اما در زمينه بيمه رانندگان حمل و نقل عمومي اعتبارات پيش بيني شده در سال 86 افزايش خواهد يافت. ولي رعيت علت محقق نشدن اهداف پيش بيني شده در زمينه بيمه روستائيان در سال هاي گذشته را ناشي از پايين بودن سرانه بيمه دانسته و مي گويد: اكنون سرانه بيمه براي هر نفر در حد 1800 تومان است كه اين ميزان اعتبار پوشش خوبي نمي دهد و بايد سرانه بيمه را افزايش داد تنها با افزايش سرانه بيمه مي توان خدمات درماني بهتري ارائه كرد.وي درباره بيمه رانندگان، افزود: در چارچوب لايحه بودجه سال جاري براي گسترش بيمه رانندگان بين شهري اتوبوس و كاميون مبلغ100 ميليارد تومان اعتبار در لايحه بودجه افزايش يافته است.
پرداخت بخشي از بيمه رانندگان
در اين زمينه رئيس سازمان راهداري و حمل و نقل جاده اي در زمينه روند بيمه رانندگان در لايحه بودجه 86 مي گويد: در سال 79 بر اساس مصوبه مجلس شوراي اسلامي مقرر شد تا همه رانندگان بين شهري به صورت خويش  فرما بيمه شوند كه اين مصوبه از اول مهر ماه 80 اجرايي شد اما اجراي اين شيوه بيمه رانندگان نيز با مشكلاتي همراه بود چراكه پرداخت همه 27 در صد حق بيمه توسط رانندگان اتوبوس و كاميون بر مبناي 3/1 حقوق آنها براي اين افراد مشكلاتي ايجاد كرده و آنها قادر به پرداخت اين مبلغ نبودند.
شهرام آدم نژاد، مي افزايد: با اين روند بر اساس دستور رئيس جمهوري، در بودجه سال 86 وزارت رفاه و تامين اجتماعي موظف شد لايحه اي را براي پرداخت بخشي از مبلغ بيمه خويش فرماي رانندگان بين شهري توسط دولت تدوين كند. گرچه در مورد ميزان دقيق پرداخت دولت در لايحه بودجه سال86 براي بيمه خويش فرماي رانندگان، بهتر است وزارت رفاه و تامين اجتماعي اظهار نظر نمايد، اما آنچه مشخص است در صورت تصويب مجلس در سال آينده براي نخستين بار بخشي از بيمه خويش فرماي رانندگان بين شهري توسط دولت پرداخت خواهد شد.
چالش هاي رفاه و تامين اجتماعي
اين در حالي است كه دكتر جمشيد پژويان شناسايي اقشار هدف را مهمترين چالش تحقق رفاه و تامين اجتماعي در بودجه سال آينده دانسته و مي گويد: پرداخت يارانه بر مبناي آمار و اطلاعات سازمان هاي حمايتي مانند بهزيستي و كميته امداد امام خميني(ره)همه اقشار هدف پرداخت هدفمند يارانه ها را در بر نمي گيرد چراكه افراد فقير ديگري وجود دارند كه تحت پوشش هيچ سازمان يا نهادي نبوده و آماري از اين افراد وجود ندارد.
اين اقتصاد دان در زمينه اجراي نظام بيمه و تامين اجتماعي در سال آينده،مي افزايد: براي تامين رفاه و پرداخت هدفمند يارانه ها اجراي نظام بيمه كار آمد در سراسر كشور در اولويت قراردارد به نحوي كه از طريق گسترش بيمه هاي اجتماعي و انتقال مستمري كافي به افراد نيازمند مي توان يارانه ها را هدفمند كرد.
وي در زمينه ميزان توفيق دولت در اجراي نظام بيمه روستائيان مي  گويد: تحقق بيمه روستائيان به شرايطي بستگي دارد كه در صورت تامين اين شرايط مي  توان به بيمه كارآمد روستائيان در سراسر كشور خوشبين بود. تامين مراكز و تجهيزات درماني مورد نياز در روستاههاي كشور و ايجاد شرايط دسترسي مناسب به اين مراكز در رونق نظام بيمه روستائيان موثر خواهد بود چرا كه اكنون مسئله اصلي در برخي روستاها امكان دسترسي به بيمارستانها و مراكز درماني است تا بتوانند از خدمات درماني در چارچوب نظام بيمه روستائيان بهره مند شوند. گرچه اكنون در برخي روستاهها كه افراد به مراكز درماني دسترسي دارند نيز به دليل ضعف امكانات درماني زمينه لازم براي بهره مندي روستائيان از خدمات درماني و بيمه فراهم نبوده و اين امر از جمله علل ناكار آمدي نظام بيمه و تامين اجتماعي در كشور است.
</TEXT>
</DOC>
<DOC>
<DOCID>HAM2-851126-043</DOCID>
<DOCNO>HAM2-851126-043</DOCNO>
<ORIGINALFILE>/1385/851126/news/_eqtes.htm</ORIGINALFILE>
<ISSUE>پنجشنبه 26 بهمن 1385 - سال چهاردهم - شماره4207 - Feb 15, 2007</ISSUE>
<DATE calender="Western">2007-02-15</DATE>
<DATE calender="Persian">1385/11/26</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
كشت گندم در 6.5 ميليون هكتا ر زمين  زراعي
</TITLE>
<TEXT>
مهر: مجري طرح هاي ويژه وزارت جهاد كشاورزي گفت: امسال 5/6 ميليون هكتار از زمين هاي زراعي كشور زير كشت گندم رفته است.
كمال ذبيحي با اعلام اين كه از اين ميزان سطح زير كشت 5/4 ميليون هكتار گندم آبي و 2 ميليون هكتار گندم ديم بوده است،  در بيرجند تأكيد كرد: در دهه ابتداي انقلاب ميزان ارقام گندم توليدي در كشور 7 نوع بوده است كه هم اكنون با تلاش هاي انجام شده اين ميزان به بيش از 70 رقم رسيده است.
وي با تأكيد بر توسعه كشت دانه هاي روغني، گفت: كشت دانه هاي روغني كلزا و گلرنگ از جمله سياست هاي محوري وزارت جهاد كشاورزي است.
</TEXT>
</DOC>
<DOC>
<DOCID>HAM2-851126-044</DOCID>
<DOCNO>HAM2-851126-044</DOCNO>
<ORIGINALFILE>/1385/851126/news/_eqtes.htm</ORIGINALFILE>
<ISSUE>پنجشنبه 26 بهمن 1385 - سال چهاردهم - شماره4207 - Feb 15, 2007</ISSUE>
<DATE calender="Western">2007-02-15</DATE>
<DATE calender="Persian">1385/11/26</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
ايجاد يك ميليون فرصت شغلي در سال، نيازمند 50 هزار ميليارد تومان هزينه
</TITLE>
<TEXT>


گروه اقتصادي- بر اساس برنامه چهارم توسعه براي نيل به نرخ بيكاري در حد 4/8 درصد به طور متوسط بايد سالانه در كشور بين 900 تا يك ميليون فرصت شغلي ايجاد شود.
سيد محمد جهرمي در پاسخ به اين پرسش كه ايجاد سالانه يك ميليون فرصت شغلي به چه ميزان اعتبار نياز دارد گفت: براي ايجاد سالانه يك ميليون شغل نيازمند 50 هزار ميليارد تومان منابع مالي هستيم.وي با اشاره به اينكه عليرغم تمام اقدامات به عمل آمده متاسفانه اهداف اشتغال زايي در برنامه هاي پنج ساله گذشته محقق نشده است اظهار داشت: به هنگام شروع برنامه چهارم توسعه با بيش از 3 ميليون نفر بيكار در كشور مواجه بوده ايم.وي گفت: از اين رو دولت در سال جاري طرح راه اندازي بنگاه هاي زود بازده اقتصادي را مد نظر قرار داده است،  چرا كه بررسي ها نشان مي دهد هزينه ايجاد اشتغال در اين گونه بنگاه ها بسيار كمتر از بنگاه   هاي بزرگ است.
</TEXT>
</DOC>
<DOC>
<DOCID>HAM2-851126-045</DOCID>
<DOCNO>HAM2-851126-045</DOCNO>
<ORIGINALFILE>/1385/851126/news/_eqtes.htm</ORIGINALFILE>
<ISSUE>پنجشنبه 26 بهمن 1385 - سال چهاردهم - شماره4207 - Feb 15, 2007</ISSUE>
<DATE calender="Western">2007-02-15</DATE>
<DATE calender="Persian">1385/11/26</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
صنعت واگن سازي، اشتغال زاست
</TITLE>
<TEXT>
شيراز خبرنگار همشهري: مديرعامل شركت واگن پارس گفت: واردات واگن خارجي يك چالش جدي براي صنعت ريلي كشور و توليدكنندگان داخلي است.
مهندس جواد طاهرافشار در جمع خبرنگاران در شيراز با بيان اينكه توليد واگن در كشور به اشتغال زايي منجر مي شود افزود: راه اندازي هر خط توليد واگن در كشور مي تواند 200 تا 350 نفر را در هر نوبت كاري مشغول كند و علاوه بر آن موجب رونق صنايع جانبي و قطعه سازي نيز مي شود.
طاهر افشار افزود: توليدات داخلي واگن اكنون قدرت رقابت با انواع مشابه خارجي را دارد و از نظر كيفيت و قيمت در رديف بهتري قرار دارد.
</TEXT>
</DOC>
<DOC>
<DOCID>HAM2-851126-046</DOCID>
<DOCNO>HAM2-851126-046</DOCNO>
<ORIGINALFILE>/1385/851126/news/_eqtes.htm</ORIGINALFILE>
<ISSUE>پنجشنبه 26 بهمن 1385 - سال چهاردهم - شماره4207 - Feb 15, 2007</ISSUE>
<DATE calender="Western">2007-02-15</DATE>
<DATE calender="Persian">1385/11/26</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
گفت وگوي امروز
اجراي سياست هاي اصل 44 در بخش نيروگاهي كشور
</TITLE>
<TEXT>
گروه اقتصادي- بخش نيروگاهي نخستين بخشي است كه اجراي عملي سياست هاي اصل 44 را در اقتصاد ايران آغاز كرده است.هفته جاري دومين واحد فاز نخست نيروگاه رود شور نخستين بخش نيروگاهي با سرمايه بخش خصوصي و مالكيت كامل خصوصي راه اندازي شد  و برق توليدي آن وارد شبكه سراسري كشور شد. با مهندس محمد   بهزاد مديرعامل سازمان توسعه برق ايران در اين زمينه گفت وگو كرده ايم.
***
بخش خصوصي در صنعت برق ايران نخستين نيروگاه را كه كاملاً خصوصي است در دست ساخت دارد و واحدهاي نخست آن در  حال راه اندازي است. در  اين زمينه آيا مشكلاتي وجود داشته است؟
مشكل خاصي وجود نداشته و كار بر اساس برنامه ريزي ها و طبق قرارداد پيش رفته است.
سياست دولت كاهش سرمايه گذاري دولتي است و بعد از نيروگاه جنوب اصفهان كه نخستين نيروگاه بخش خصوصي بود كه با سرمايه گذاري خصوصي راه اندازي شد و بخش خصوصي آن را اداره مي كند و بعد به دولت واگذار مي شود(بي.او.تي)نيروگاه رود شور نيروگاهي است كه به صورت تمام خصوصي ساخته شده و هم سرمايه گذاري و هم اداره و مالكيت آن خصوصي است(بي.او.او). دولت بر اساس سياست هاي اصل 44 ديگر هيچ سرمايه گذاري در بخش نيروگاهي از سوي دولت انجام نمي دهد و اين نيروگاه در واقع پيش گام حضور بخش خصوصي در ايران است.سرمايه گذاري بخش خصوصي در اين نيروگاه معادل 240 ميليون  يورو است.
آيا سازنده نيروگاه رود شور به طور كامل خصوصي است يا نيمه دولتي؟
سرمايه گذار به طور كامل خصوصي است و يك شركت ايراني است كه با همكاري يك شركت آلماني نيروگاه را احداث كرده  است. در مورد مشكلات مورد اشاره نيز در واقع اين موانع برطرف  شده و راه اندازي واحد هاي مختلف نيروگاه رود   شور نشان مي دهد كه اين مشكلات برطرف شده است. تمايل ديگر سرمايه گذاران به مذاكره و برخي سرمايه گذاري هايي كه در    حال انجام است نشان مي دهد كه مشكلات برطرف شده است. نيروگاه رود شور يك قرارداد تضميني پنج ساله با دولت دارد. خريد برق از اين نيروگاه تضمين شده است.
آيا بازار برق تا پنج سال ديگر به صورت عملي در كشور راه اندازي خواهد شد؟
در حال حاضر اين بازار به دليل اين كه مديريت توليد برق در كشور به صورت شركتي و خصوصي اداره مي شود به وجود آمده و زمينه هاي لازم براي شكل گيري و توسعه اين بازار ايجاد  شده  است. در ضمن بايد توجه كنيم كه بر اساس سياست هاي اصل 44 همه نيروگاه هاي دولتي بايد خصوصي شود و اين بازار دير   يا  زود به صورت عملي شكل خواهد گرفت. البته تا پنج سال نيروگاه هاي خصوصي برق خود را به صورت تضميني به دولت مي فروشند و در اين بازار حضور ندارند ولي حركت براي شكل گيري اين بازار آغاز شده است.
در حال حاضر بخش خصوصي چه ميزان در زمينه احداث نيروگاه در كشور فعال است؟
- در حال حاضر 20 هزار مگاوات نيروگاه مراحل ساخت، بررسي هاي فني و مذاكره را طي مي كند. از جمله نيروگاه هايي كه در  حال ساخت است نيروگاه طوس است با هزار مگاوات در مشهد، عسلويه است با ظرفيت هزار مگاوات، و نيروگاه زنجان سه كه چندي پيش قرارداد آن با يك سرمايه گذار مالزيايي امضاء شد و نيروگاهي ديگر در زنجان و خرم آباد كه مراحل اجرايي را طي مي كنند.
</TEXT>
</DOC>
<DOC>
<DOCID>HAM2-851126-047</DOCID>
<DOCNO>HAM2-851126-047</DOCNO>
<ORIGINALFILE>/1385/851126/news/_eqtes.htm</ORIGINALFILE>
<ISSUE>پنجشنبه 26 بهمن 1385 - سال چهاردهم - شماره4207 - Feb 15, 2007</ISSUE>
<DATE calender="Western">2007-02-15</DATE>
<DATE calender="Persian">1385/11/26</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
تا پايان سال جاري:
توليد ماهي در كشور به 563 هزار تن مي رسد
</TITLE>
<TEXT>


گروه اقتصادي- ميزان توليد ماهي در كشور طي سال گذشته به 522 هزار و 500 تن بالغ شده است كه به نظر مي رسد اين ميزان تا پايان سال جاري به 563 هزار تن برسد.
معاون تكثير و پرورش آبزيان سازمان شيلات ايران، با بيان اين مطلب گفت: تا پايان برنامه چهارم توسعه در ميزان توليد آبزيان در كشور به 763 هزار تن در سال خواهد رسيد.
اميني با اشاره به اينكه سرانه مصرف ماهي نيز در كشور تا پايان برنامه چهارم توسعه به 10 كيلوگرم در سال خواهد رسيد، تاكيد كرد: بر اساس برنامه ريزي هاي صورت گرفته ميزان توليد آبزيان در مزارع گرم آبي از3 تن به 5 تن و در مزارع ماهيان سرد آبي از 19 كيلوگرم در هر متر مربع به 25 كيلوگرم افزايش پيدا خواهد كرد.
در همين زمينه معاون ترويج و نظام هاي بهره برداري وزارت جهاد كشاورزي گفت: ميزان توليد آبزيان در  46 درصد از مزارع بيش از 8 تن است.
محمدرضا جهانسوز، افزود: اين در حاليست كه 6/37 درصد از مزارع ايران بين صفر تا  2 تن توليد دارند.
وي واگذاري تصدي گري بخش دولتي وزارت جهاد به بخش خصوصي را از وظايف اين وزارتخانه برشمرد و خاطر نشان كرد: انتقال سريع يافته ها يكي از راه هاي توسعه بخش كشاورزي محسوب مي شود.
</TEXT>
</DOC>
<DOC>
<DOCID>HAM2-851126-048</DOCID>
<DOCNO>HAM2-851126-048</DOCNO>
<ORIGINALFILE>/1385/851126/news/_eqtes.htm</ORIGINALFILE>
<ISSUE>پنجشنبه 26 بهمن 1385 - سال چهاردهم - شماره4207 - Feb 15, 2007</ISSUE>
<DATE calender="Western">2007-02-15</DATE>
<DATE calender="Persian">1385/11/26</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
براي اجراي اصل 44 قانون اساسي در بخش تعاون
سرمايه گذاري در بخش تعاون بايد 10 برابر شود
</TITLE>
<TEXT>
گروه اقتصادي- براي تحقق سهم 25 درصدي بخش تعاون در توليدات ناخالص ملي سهم سرمايه گذاري در اين بخش بايد 10 برابر شود.
دبير كل اتاق تعاون مركزي با بيان اين مطلب گفت: به دنبال ابلاغ سياست هاي كلي اصل 44 قانون اساسي، مقرر شده است كه سهم بخش تعاوني در اقتصاد ملي به 25 درصد بالغ شود كه البته براي نيل به اين هدف راه دشواري را در پيش رو داريم.
محمدرضا رمضاني، با اشاره بر اينكه نيل به اين مقصود نيازمند سالانه 50 هزار ميليارد تومان هزينه و سرمايه گذاري در اين بخش است، تاكيد كرد: ميزان سرمايه گذاري ملي كه هم اكنون در بخش تعاون صورت مي گيرد رقمي معادل 3 تا 4 هزار ميليارد تومان است كه مسلما نمي تواند جوابگو باشد.
وي در خصوص لايحه بودجه سال آينده گفت: با ارائه پيشنهاداتي به دولت و كميته ويژه اصل 44 قانون اساسي در مجلس،  در تلاش هستيم تا جايگاه بخش تعاون در لايحه بودجه سال آينده را پررنگ تر كنيم.
وي از جمله اين پيشنهادات به تشكيل شوراي عالي تعاون، تحت پوشش قرار گرفتن تعاوني هاي مسكن از سوي وزارت تعاون و تشكيل شركت سرمايه گذاري عام تعاوني اشاره كرد و افزود: بر اساس لايحه بودجه سال آينده، ميزان هزينه عمومي و ميزان تملك دارايي هاي سرمايه اي وزارت تعاون 152 هزار ميليون ريال تعيين شده است.
</TEXT>
</DOC>
<DOC>
<DOCID>HAM2-851126-049</DOCID>
<DOCNO>HAM2-851126-049</DOCNO>
<ORIGINALFILE>/1385/851126/news/_eqtes.htm</ORIGINALFILE>
<ISSUE>پنجشنبه 26 بهمن 1385 - سال چهاردهم - شماره4207 - Feb 15, 2007</ISSUE>
<DATE calender="Western">2007-02-15</DATE>
<DATE calender="Persian">1385/11/26</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
يادداشت
چالش هاي اقتصاد اسلامي در ايران دكتر حسين عيوضلو
</TITLE>
<TEXT>
اقتصاد اسلامي در ايران از ويژگي هاي خاصي برخوردار است. شايد مهمترين وجه تمايز را بتوان در دو نكته خلاصه كرد: يكي جايگاه والاي حوزه هاي علميه در ايران و تأثيرگذاري نگرش ها و روش هاي حوزوي در استنباط امور ديني و اظهارنظرهاي تخصصي و ديگري شكل گيري نظام اقتصادي مبتني بر آموزه ها و قوانين شرعي در دوره بعد از انقلاب.
2 جنبه فوق به روشني در شكل گيري و تعميم ادبيات اقتصاد اسلامي در ايران تأثيرگذار بوده است. از يك  سو تحليل هاي اقتصاد اسلامي در ايران بيش از ساير كشورهاي اسلامي در معرض داوري فقهي قرار دارد، از ديگر سو از آنجا كه جريان تصميم گيري در ايران- حداقل از جهت نظري- بر اساس مباني شرعي و با نظارت فقهي دنبال مي گردد و از حمايت دولت برخوردار است امكان اجراي نظريه هاي اقتصاد اسلامي در سطح كلان وجود دارد. به جهت همين دو ويژگي شايد بتوان سهم ويژه كشور ما در گسترش ادبيات نظري و عرصه تطبيق اقتصاد اسلامي را از جهت پيشبرد مسائل كلان اقتصاد اسلامي عنوان نمود. در اين زمينه مي توان به كاربرد نهاد ولايت فقيه در مديريت كلان اسلامي، فقه حكومتي و تدوين قانون اساسي بر اساس نگرش اسلامي در زمينه هاي اقتصادي و همچنين اجراي قانون بانكداري بدون ربا در همه نهادهاي مالي كشور اشاره كرد. اما همين ويژگي چالش هاي ويژه خود را به همراه دارد، امري كه شايد متفكران اقتصاد اسلامي در ساير كشورهاي اسلامي هنوز با آن مواجه نگرديده اند.در حوزه مباحث نظري و تطبيقي اقتصاد اسلامي در ايران نكات مهمي قابل بحث و بررسي است و شايسته است حداقل در حوزه نظريه پردازي مورد دقت صاحبنظران اقتصاد اسلامي قرار گيرد؛ تبيين دقيق اين موارد مي تواند كمك فكري مناسبي را در اختيار تصميم گيران كلان كشور قرار دهد.
در اغلب نوشته هاي اقتصاد اسلامي و همچنين قوانين بعد از انقلاب از جمله قانون اساسي و قانون عمليات بانكي بدون ربا؛ اقتصاد اسلامي با دو واژه حق و عدل معرفي شده است. با اين مبنا سؤال جدي اين است كه: رابطه حق با عدل چيست؟ به طور عمده حق در اصول تكويني و عدل در اصول تشريعي اسلام تجلي دارد.
اقامه حق و عدل چه اقتضائاتي دارد؟ جايگاه مصلحت در اين زمينه چيست؟ به نظر مي رسد عدل قابل تفسير حاكمان و سياستگذاران است اما چگونه مي توان بدون توجه به حق سياستگذاري نمود يا از مصلحت سخن گفت. رابطه سياست و اقتصاد چيست؟ برخي از علماي متأخر نظير آيت الله عميد زنجاني سياست و حكومت را بر اقتصاد مقدم مي دانند؛ اما اگر اقتصاد نظري را همانند مرحوم شهيد مطهري ناظر به بيان روابط تكويني بدانيم - در واقع اقتصاد از مقوله سنت هاي تكويني است كه زيربناي احكام تشريعي مي باشند- در اين صورت چگونه مي توان مكتبي را تصور كرد كه به اين سنت ها بي توجه است يا سياستي را مطرح نمود كه بر قوانين طبيعي بي توجه است.از جمله كاربردهاي مباحث مطرح شده در سياست هاي امروزين اقتصاد، تأمل در خصوص سياستگذاري دولت ها درباره امور اقتصادي است. سياست هايي نظير پايين نگه داشتن قيمت بنزين كه به اتلاف منابع ملي انجاميده و همچنين سياست تثبيت قيمت ها كه در چند سال اخير از سوي نمايندگان سياسي محور مجلس دنبال گرديده به تبعاتي انجاميده كه به بهمني عليه دولت هاي وابسته به درآمدهاي نفتي تبديل شده و برون رفت از اين سياست هاي خلاف حكمت هر روز مشكل تر شده است.كارشناسي دقيق در حوزه هاي تصميم گيري اقتصاد قبل از همه مستلزم تربيت كارشناسان آگاه به جوهره اسلام و نگرش اقتصاد اسلامي است. اما واقعيت اين است كه عليرغم وقوع انقلاب فرهنگي در ايران و اصلاح سرفصل هاي درسي رشته اقتصاد در عمل سرفصل هاي مرتبط با مباحث ارزشي اسلامي در واحدهاي آموزشي رشته اقتصاد جدي گرفته نشده و به جز چند درس خاص مرتبط با مباحث فقهي اقتصاد اسلامي و نظام اقتصاد صدر اسلام در ساير دروس نظير دروس اقتصاد خرد و كلان و بخش عمومي هيچ گونه توجهي به سرفصل هاي اقتصاد اسلامي - سرفصل هايي كه به خاطر آنها اين دروس مشروعيت تدريس يافته اند- نمي شود و تاكنون در هيچ يك از آزمون هاي كارشناسي ارشد و دكتري حتي يك سؤال مرتبط با مباحث اسلامي يا حتي مباحث غير كلاسيك مطرح نشده است!!!. اين در حالي است كه در حال حاضر جنبه عرضه اقتصاد اسلامي در ايران تقويت محسوس دارد و در حال حاضر بيش از 100 نفر عضو هيأت علمي متخصص در اين زمينه ها در كشور وجود دارند.
* عضو هيأت علمي دانشگاه امام صادق ع
</TEXT>
</DOC>
<DOC>
<DOCID>HAM2-851126-050</DOCID>
<DOCNO>HAM2-851126-050</DOCNO>
<ORIGINALFILE>/1385/851126/news/_havad.htm</ORIGINALFILE>
<ISSUE>پنجشنبه 26 بهمن 1385 - سال چهاردهم - شماره4207 - Feb 15, 2007</ISSUE>
<DATE calender="Western">2007-02-15</DATE>
<DATE calender="Persian">1385/11/26</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
دستگيري و هلاكت 6 نفر از عاملان بمب گذاري زاهدان
</TITLE>
<TEXT>



گروه حوادث- در پي انفجار بمبي در مسير يك دستگاه اتوبوس در شهر زاهدان 11 نفر به شهادت رسيده و 31 نفر نيز مجروح شدند.
اين بمب كه در يك خودروي پيكان جاسازي شده بود زماني كه اتوبوس حامل كاركنان سپاه در حال عبور از كنار آن بود منفجر شد.
بنا به اين گزارش اين حادثه خونين ساعت 6 و 30دقيقه ديروز در تقاطع بلوار ثارالله در منطقه احمدآباد زاهدان روي داد.
سرهنگ اثني عشري معاون اجتماعي قرارگاه عملياتي رسول اكرم(ص)با بيان اين كه اين حادثه از سوي اشرار و گروهك هاي معاند نظام به وقوع پيوست، به خبرنگار همشهري گفت: تاكنون با تلاش نيروهاي امنيتي و انتظامي و افراد حاضر در محل، چند تن از اشرار و عاملان اين حادثه انفجار دستگير شده و فعاليت گسترده جهت شناسايي ساير متهمان ادامه دارد.
بنا به گزارش ها عامل اصلي بمب گذاري كه از اشرار منطقه است توسط مأموران به هلاكت رسيد
بقيه از صفحه اول
از سوي ديگر مدير روابط عمومي هلال احمر سيستان و بلوچستان به ايسنا گفت: بر اساس آمارهاي جمعيت هلال احمر تا ظهر چهارشنبه 8 جسد به طور كامل به بيمارستان منتقل شده  و در اين ميان ساير اجساد نيز به دليل قطع اعضاي مختلف بدن به صورت دقيق قابل شمارش نيستند. مژگان اصلي با بيان اينكه اين اتوبوس سرويس جابه جايي پرسنل سپاه بوده است، افزود: در اين حادثه راننده اتوبوس و خودرو سواري بمب گذاري شده در دم جان باختند و با انتقال اجساد و مجروحان تردد به صورت عادي در حال انجام است.
دستگيري5 شرور
در همين حال مديركل سياسي استانداري سيستان و بلوچستان نيز خبر از دستگيري پنج نفر از تروريستهاي عامل اصلي بمب گذاري در زاهدان خبر داد و گفت: در پي وقوع انفجار بمب در مسير عبور يك دستگاه اتوبوس در بلوار ثارالله اين شهر، 2 نفر از تروريستها توسط مردم و ماموران دستگير شدند.
به گزارش ايرنا سلطانعلي مير اضافه كرد: از اين 2 نفر چند قبضه نارنجك دستي و دوربين فيلمبرداري كشف شد. وي افزود: همچنين در ادامه عمليات شناسايي، سه نفر ديگر از تروريستهاي بمب گذار دستگير شدند. همچنين فرماندار زاهدان نيز اعلام كرد: عامل اصلي اين بمب گذاري به هلاكت رسيده است. حسنعلي نوري گفت: اين مرد كه از اشرار و عاملان ناامني منطقه بوده است، در جريان حادثه بمب گذاري توسط ماموران به هلاكت رسيده است. به گزارش خبرگزاري ها گروهكي كه به سركردگي عبدالمالك ريگي از اشرار و قاچاقچيان عمده شرق كشور فعاليت مي كند، با انتشار اطلاعيه اي مسئوليت اين عمليات تروريستي را برعهده گرفت.
</TEXT>
</DOC>
<DOC>
<DOCID>HAM2-851126-051</DOCID>
<DOCNO>HAM2-851126-051</DOCNO>
<ORIGINALFILE>/1385/851126/news/_havad.htm</ORIGINALFILE>
<ISSUE>پنجشنبه 26 بهمن 1385 - سال چهاردهم - شماره4207 - Feb 15, 2007</ISSUE>
<DATE calender="Western">2007-02-15</DATE>
<DATE calender="Persian">1385/11/26</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
حكم اعدام براي شيطان نقابدار
</TITLE>
<TEXT>



گروه حوادث- شيطان نقابدار كه با تهديد پسران دانش آموز آنها را به ساختمان نيمه كاره اي در نظام آباد تهران كشانده و مورد آزار قرار مي داد، صبح ديروز در جلسه دادگاه مدعي شد كاملا بيگناه است و عليه او جوسازي كرده اند!
اين مرد جوان به نام قاسم متهم است در حالي كه كلاه سياهي بر سر داشته است با جعل عنوان مامور، اطلاعات ورئيس آموزش و پرورش با موتورسيكلت، دانش آموزان نوجوان را به بهانه هاي مختلف از جمله بلندبودن موهايشان، مزاحمت براي نواميس، نداشتن كارت شناسايي و... با تهديد سوار موتور خود كرده و در ساختمان نيمه كاره مورد آزار قرار مي داده است.
ماجراي جنجالي شيطان نقابدار، آذرماه امسال و هنگامي آغاز شد كه خانواده دانش آموز
15 ساله اي با مراجعه به كلانتري 106 اعلام كردند جوان موتورسواري كه كلاه پشمي به سر داشته و خود را مامور پليس معرفي كرده است، فرزند آنها را در مسير بازگشت از مدرسه ربوده و پس از آنكه وي را به ساختمان نيمه كاره اي منتقل كرده با تهديد مورد آ زار قرار داده است.
با اين شكايت، تحقيقات پليسي براي يافتن جوان موتورسوار آغاز شد، اما وقتي بررسي ها نشان داد شكايتهاي مشابه ديگري نيز به كلانتري هاي 127 و 107 گزارش شده است، تيم ويژه اي از كارآگاهان زبده پليس ماموريت يافتند اين موتور سوار را كه در اطراف مدرسه ها به شكار طعمه هاي خود
مي پرداخت شناسايي و دستگيركنند.
تيم ويژه پليس ظهر 25 آبان ماه گذشته در حالي كه تعداد شاكيان به 12 نفر رسيده بود، شكارچي مخوف پسران دانش آموز شرق تهران را در حالي كه در اطراف مدرسه اي پرسه مي زد دستگير كردند و در بازجويي ها از اين جوان وي به ربودن پسران نوجوان و  آزار و اذيت آنها اعتراف كرد.
با اين اعترافات پرونده براي رسيدگي نهايي به شعبه 71 دادگاه كيفري ارسال شد تا 5 قاضي دادگاه(عزيزمحمدي، رحيمي، باقري، عبدالهي و سالاري)به بررسي اين پرونده وحشتناك بپردازند.
دادگاه جنجالي
صبح ديروز 13نوجوان كه توسط شيطان نقابدار مورد آزار قرار گرفته بودند، در حالي كه از يادآوري لحظات وحشتناكي كه جوان شيطان صفت برايشان رقم زده بود به شدت دچار هراس شده بودند، با حضور در دادگاه به بيان جزئيات حادثه پرداختند. اين در حالي بود كه 2 شاكي ديگر نيز حضور نداشتند.
يكي از شاكيان كه نوجوان 13 ساله اي بود در توضيح ماجرا گفت: آن روز تازه از مدرسه تعطيل شده بودم كه در خيابان اين مرد در حالي كه سوار بر يك موتورسيكلت قرمز رنگ بود جلويم را گرفت و بعد از اينكه خود را مامور معرفي كرد از من كارت شناسايي خواست، وقتي گفتم كارت شناسايي ندارم به من گفت بايد براي تعهددادن به پايگاه بيايي، او با تهديد و ضرب و شتم مرا سوار موتورش كرد.
پس از طي مسافتي در اطراف نظام آباد مقابل يك سوپرماركت نگه داشت و بعد از خريدن چسب نواري آن را بر روي چشمانم زد و از من خواست سرم را پايين بياورم تا كسي مرا نبيند. در حالي كه چشمانم بسته بود وارد ساختماني شديم و در طبقات بالاي اين ساختمان بود كه او با تهديد مرا مورد آزار و اذيت قرار داد و بعد با چشمان بسته در خيابان رها كرده و متواري شد. وي افزود: وقتي به خانه رفتم موضوع را با پدرم درميان گذاشتم و به كلانتري رفتيم.
وي افزود: اما ماموران كلانتري حرفهاي مرا باور نكردند و به پدرم گفتند فرزندتان چون دير به خانه برگشته است اين شكايت را مطرح كرده است. اما بعد از مدتي وقتي پدرم عكس او را در روزنامه ديد و موضوع را به من گفت همراه پدرم به اداره آگاهي رفتيم كه من در بين 4 نفر او را شناسايي كردم. در ادامه جلسه دادگاه 12 نوجوان ديگر كه به همين ترفند به ساختمان نيمه كاره كشانده شده  بودند در جايگاه قرار گرفته و به تشريح ماجرا پرداختند. پس از آن وكلاي 15 شاكي و والدين آنها با اشاره به مشكلات روحي و رواني كه براي كودكانشان ايجاد شده بود،از دادگاه درخواست اشد مجازات براي متهم مخوف را كردند.
من بي گناهم!
در ادامه جلسه دادگاه قاسم كه تحت محافظت شديد پليس وارد سالن اجتماعات دادگاه كيفري شده بود با حضور در جايگاه به دفاع از خود پرداخت.
وي با بيان اينكه تحصيلدار يك كارخانه مواد شوينده است، در پاسخ به سؤالات قضات درباره اينكه چرا ازدواج نكرده است گفت: قبلا 6 بار به خواستگاري رفته بودم اما به خاطر مهريه زيادي كه خانواده هاي دختران جوان مطرح مي كردند، نتوانستم ازدواج كنم. در ادامه مرد جوان به رغم اينكه برخي شاكيان وي را از بين 30 تا 50 نفر در اداره  آگاهي شناسايي كرده بودند مدعي شد در زمان دستگيري تحت فشار به آزار پسران نوجوان اعتراف كرده است، وي گفت: آقاي قاضي عليه من جوسازي شده است، روزنامه ها برايم پاپوش درست كرده اند. در اين هنگام قاضي از افسر پرونده خواست كلاهي را كه متهم در زمان انتقال طعمه ها از آن استفاده مي كرده است را نشان دهد كه همه شاكيان تأييد كردند كه مرد مخوف هنگام ربودنشان اين كلاه را بر سر داشته است
در خاتمه متهم زماني كه در مقام آخرين دفاع قرار گرفت در حالي كه گريه مي كرد از قضات دادگاه خواست تا به او كمك كنند. بر پايه اين گزارش
5 قاضي دادگاه پس از شور براي متهم حكم اعدام صادر كردند، اما تصميم گيري در مورد اينكه حكم در ملاء عام اجرا شود يا خير به بعد موكول شد.
</TEXT>
</DOC>
<DOC>
<DOCID>HAM2-851126-052</DOCID>
<DOCNO>HAM2-851126-052</DOCNO>
<ORIGINALFILE>/1385/851126/news/_havad.htm</ORIGINALFILE>
<ISSUE>پنجشنبه 26 بهمن 1385 - سال چهاردهم - شماره4207 - Feb 15, 2007</ISSUE>
<DATE calender="Western">2007-02-15</DATE>
<DATE calender="Persian">1385/11/26</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
بيمار رواني، بار ديگر دست به جنايت زد
</TITLE>
<TEXT>


گروه حوادث- بيمار رواني با قتل دختري 22ساله با ضربات چاقو، دومين جنايت خونين خود را پس از 6 سال رقم زد، اين مرد جوان در سال 79 نيز مادر و خواهر خود را به طرز فجيعي به قتل رسانده و به همين دليل 4 سال در يك بيمارستان رواني بستري شده بود.
ساعت 17 و 30 دقيقه بعد  از  ظهر سه شنبه گذشته مرد جواني به كلانتري 138 جنت آباد رفت و از قتل دختري 22 ساله در خانه اش خبر داد. ماموران وقتي متوجه آثار لكه هاي خون برروي لباس مرد جوان شدند، عازم خانه او شده و در آنجا بود كه با جسد غرق خون دختري جوان به نام اكرم كه با 19 ضربه چاقو به قتل رسيده بود مواجه شدند.
با گزارش موضوع اين جنايت، قاضي محمد حسين شاملو، بازپرس ويژه قتل تهران و تيمي از كارآگاهان اداره دهم آگاهي با حضور در قتلگاه دختر جوان تحقيقات خود را  آغاز كردند.
ماموران در نخستين اقدام به تحقيق از افشين كه ادعا مي كرد به بيماري رواني مبتلاست پرداختند. او در اين بازجويي ها گفت: من و اكرم چند سال پيش زماني كه من در يك بيمارستان رواني بستري بودم آشنا شديم و دوستي ما از آنجا آغاز شد،در آن زمان او براي ديدن يكي از دوستانش كه كارشناس بيمارستان بود به آنجا مي آمد و در يكي از همين روزها بود كه او را ديدم و به وي علاقمند شدم. مدتي بعد وقتي از بيمارستان مرخص شدم دوستي ما ادامه يافت.
وي ادامه داد: من علاقه زيادي به اين دختر جوان داشتم اما از مدتي پيش احساس خطر مي كردم، فكر
مي كردم او قصد از بين بردن مرا دارد. براي همين بود كه شب قبل از حادثه نقشه قتل او را كشيدم و پس از آنكه وي را به بهانه حرف زدن به خانه ام دعوت كردم با ضربات چاقو وي را از پا در آوردم.
در حالي كه تحقيقات پليسي نشان مي داد علت بستري بودن مرد جوان در بيمارستان رواني، قتل مادر و خواهرش بوده است، كارآگاهان به بررسي پرونده اين جنايت پرداختند.
بر اساس پرونده اي كه درسال 79 در شعبه 1602 دادگاه جنايي سابق مطرح شده بود، مرد جوان پس از آنكه در روز عاشورا مادر و خواهرش را در خانه پدري اش در شمال تهران به قتل رسانده بود به كلانتري نياوران رفته و خود را تسليم پليس كرده بود. در آن زمان نيز اين قاتل 33 ساله انگيزه خود از قتل اعضاي خانواده اش را مشكوك بودن به آنها و احساس خطر كردن از جانب آنان عنوان كرده بود.
پس از آن ماجرا، در حالي كه پدر مرد جوان در دادگاه اعلام گذشت كرده بود، كميسيوني از سوي كارشناسان پزشكي قانوني تشكيل و پس از انجام آزمايشات و معاينات علمي اعلام كرد قاتل جوان به بيماري رواني مبتلاست و بايد در يك بيمارستان رواني بستري شود. به اين ترتيب وي مدت 4 سال در يك بيمارستان بستري شد تا اينكه اعضاي كميسيون پس از بررسي هاي تخصصي اعلام كردند حال او خوب شده و مي تواند از بيمارستان مرخص شود.
به اين ترتيب مرد جوان دوباره به اجتماع برگشت و اين بار با اجاره آپارتماني در غرب تهران و تدريس رياضي به زندگي خود ادامه داد تا اينكه بار ديگر جنايتي خونين را رقم زد.
پس از به دست آمدن اين اطلاعات بازپرس شاملو دستور انتقال متهم به پزشكي قانوني را صادر كرد تا بررسي هاي تخصصي در خصوص دومين جنايت او انجام شود.
</TEXT>
</DOC>
<DOC>
<DOCID>HAM2-851126-053</DOCID>
<DOCNO>HAM2-851126-053</DOCNO>
<ORIGINALFILE>/1385/851126/news/_informatic.htm</ORIGINALFILE>
<ISSUE>پنجشنبه 26 بهمن 1385 - سال چهاردهم - شماره4207 - Feb 15, 2007</ISSUE>
<DATE calender="Western">2007-02-15</DATE>
<DATE calender="Persian">1385/11/26</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
مدير كميته منابع انساني ستاد نانوفناوري كشور اعلام كرد:
ايران، رتبه اول جهان اسلام در نانوفناوري
</TITLE>
<TEXT>


گروه دانش- ايران به لحاظ فناوري نانو رتبه سي و دوم جهان و رتبه نخست جهان اسلام را دارد. اين گفته ديروز دكتر سعيد سركار، مدير كميته منابع انساني ستاد نانوفناوري كشور در هفتمين كنگره فيزيك پزشكي ايران دراهواز است.
به گفته دكتر سركار، تعداد مقالات چاپ شده ايران در مجلات معتبر علمي جهان در زمينه نانوفناوري رشد خوبي داشته و اگر اين روند ادامه يابد، رتبه ايران در ميان كشورهاي جهان حتي به رتبه 24 تا 25 هم ارتقا خواهد يافت. اين مقام مسئول با اشاره به اينكه هم اكنون ايران در زمينه نانوفناوري تركيه را پشت سر گذاشته است، گفت: كشور ما قادر است تا سال 2015 در ميان كشورهاي جهان رتبه 15 را به دست آورد.
اين درحالي است كه هم اكنون يك هزار و 600 متخصص در مقاطع كارشناسي ارشد و دكترا در حوزه فناوري نانو در كشور فعاليت دارند. همچنين 40 شركت و موسسه در اين زمينه نيز در كشور فعال هستند.
مدير كميته منابع انساني ستاد نانو فناوري كشور حوزه فناوري نانو را حوزه اي نوين و بكر دانست و با توجه به حوزه وسيع كاربردي آن در بخش هاي مختلف گفت: اگر ايران تا سال 2015 بتواند يك درصد سهم بازار جهاني اين صنعت را به دست آورد، حجم صادرات محصولات نانوفناوري آن حدود 20 ميليارد دلار خواهد بود و به اين منظور بايستي يك تا دو درصد سهم سرمايه گذاري كشورهاي جهان را در حوزه نانو داشته باشيم تا ايده هامان محقق شود.
وي، حجم بازار جهاني تا 10 سال آينده را معادل دو هزار ميليارد دلار اعلام كرد و گفت: در آينده نزديك حيات صنعتي اقتصادي كشور ما بستگي تام به نانوفناوري خواهد داشت و اگر ما در اين عرصه وارد نشويم آينده مبهمي خواهيم داشت.
افزايش 5 برابري مقالات در 2 سال
امروزه نانو در بحث دارو رساني و درمان، امكان مصرف داروهاي نامحلول در آب، امكان استنشاقي يا خوراكي شدن داروهاي تزريقي، حذف اثرات جانبي داروها، تشخيص زودهنگام بيماري ها و درمان بيماريهاي لاعلاج از قبيل ايدز، هپاتيت و سرطان تحولي شگرف ايجاد كرده است. كشور ما نيز در اين زمينه چند سالي است كه حركتي جدي را آغاز كرده است.سه سال پيش، رتبه ايران به لحاظ فناوري نانو در جهان?? و سال???? اين رتبه?? بود. همچنين تعداد مقالات ايراني چاپ شده در اين زمينه در مجلات معتبر جهاني در سال???4، 53 عنوان بود كه در سال???6 به 250 مقاله رسيده است. هم اكنون ميانگين ارجاع به مقالات ايراني در فناوري نانو از ميانگين جهاني كه دو ارجاع به ازاي هر مقاله است، بالاتر بوده و به ازاي هر مقاله?/? است.
مدير كميته منابع انساني ستاد نانوفناوري كشور، روز گذشته همچنين از انعقاد يك پروژه مشترك با روسيه درطراحي داروهاي هدفمند و هوشمند خبر دادو گفت: در آينده اي نه چندان دور، نانو با نام بايونانوفناوري به طور حتم زمينه ساز تحولي شگرف در حوزه پزشكي خواهد شد.
رقابت در ميدان نانو
به گفته كارشناسان، فناوري نانو با 20 سال سن هنوز جوان است و به همين دليل، امكان درخشش جدي ايران در اين زمينه وجود دارد. پيش بيني مي شود تا سال???? فناوري نانو،?? درصد از بازار توليدات جهاني را كه?/? تريليون دلار برآورد مي شود، از آن خود كند. اين سهم در سال???? كمتر از?/0درصد بوده است. فناوري نانو، فناوري در مقياس يك ميلياردم يك متر يا حدود يك هشتاد هزارم ضخامت تار موي انسان و در ابعاد اتم ها و مولكول هاست. درواقع، به طراحي و ايجاد ساختارهايي با چيدمان در سطوح اتمي و مولكولي در مقياس زير يكصد نانومتر كه به خاطر اندازه كوچك يا حد ميانه آنها، خواص و عملكردي نوين و هدفمند داشته باشد نانوفناوري اطلاق مي شود. فناوري نانو واژه اي است كلي كه به تمام فناوري هاي پيشرفته در عرصه كار با مقياس نانو اطلاق مي شود. معمولاً منظور از مقياس نانوابعادي در حدود 1m تا 100m است.(1 نانومتر يك ميلياردم متر است).هدف از فناوري نانو در دنياي تجارت تهيه مواد و محصولات جديد از طريق تغيير يا تهيه مواد در ابعاد اتمي و مولكولي است. نانومواد براي استفاده در داروها، غذاها، مواد آرايشي و ابزارهاي پزشكي تهيه شده است. نانومواد در تهيه راكت هاي محكمتر تنيس، لباسهاي ضد لك و پنجره هايي كه خود به خود تميز مي شوند مورد استفاده قرار گرفته است.
در حال حاضر، رقابتي جدي ميان كشورهاي دنيا در فناوري نانو وجود دارد و كشوري مثل كره جنوبي سالانه 2 تا 3 ميليارد دلار و آمريكا هر ساله چند ده ميليارد دلار صرف تحقيقات در نانو فناوري مي كنند. كل بودجه پژوهشي كشور ما در سال آينده حدود 3 ميليارد دلار است.
</TEXT>
</DOC>
<DOC>
<DOCID>HAM2-851126-054</DOCID>
<DOCNO>HAM2-851126-054</DOCNO>
<ORIGINALFILE>/1385/851126/news/_informatic.htm</ORIGINALFILE>
<ISSUE>پنجشنبه 26 بهمن 1385 - سال چهاردهم - شماره4207 - Feb 15, 2007</ISSUE>
<DATE calender="Western">2007-02-15</DATE>
<DATE calender="Persian">1385/11/26</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
ياهو بازار تبليغات را قرق مي كند
</TITLE>
<TEXT>
همشهري آنلاين: غول اينترنتي جهان در ادامه فعاليت جانبي خود، قصد دارد سرويس جديدي راه اندازي كند كه با استفاده از آن تبليغات تصويري را بر روي تلفن همراه در خارج از آمريكا نيز بفرستد. ياهو از سال پيش و به دنبال كاهش درآمد معمول اين شركت(تبليغات اينترنتي)كه در اثر فعاليت رقبا، نظير گوگل رخ داده بود، اقدام به انجام پروژه هاي جديد براي كسب درآمد كرده است كه يكي از آنها تبليغات بر روي تلفن همراه بوده است. از نوامبر سال 2006( آذر 1385)سرويس تبليغات بر روي موبايل اين شركت در آمريكا راه اندازي شد و قرار است اين سرويس جديد در 18 كشور جهان اعم از كانادا، مكزيك و 16 كشور آسيايي، اروپايي و آفريقايي نيز راه اندازي شود. اين سرويس كه اصطلاحا سرويس تبليغات گرافيكي ناميده مي شود، آگهي ها را در قالب عكس و تصوير ارسال مي كند و طرفداران بسياري در بين شركت هاي بزرگ دارد. به گفته مسئولان ياهو، در حال حاضر شركتهاي اينتل، پپسي كولا و گمبل خواستار استفاده از سرويس جديد ياهو هستند تا تبليغات خود را براي كاربران ارسال كنند. علاوه بر اين سرويس، ياهو قصد دارد چند نرم افزار جديد مخصوص موبايل ارائه كند(يا نرم افزارهاي موجود خود را ارتقاء دهد)تا كاربران موبايل و كامپيوترهاي جيبي بتوانند راحت تر از اينترنت استفاده كنند و مطالبات خود را جستجو كنند؛ از جمله اين نرم افزارها مي توان به oesearch اشاره كرد كه در حال حاضر بر روي 100 نوع مختلف موبايل نصب شده است. اين نرم افزار براي جستجو بر روي اينترنت بوده و بسيار ساده و سريع عمل مي كند.
</TEXT>
</DOC>
<DOC>
<DOCID>HAM2-851126-055</DOCID>
<DOCNO>HAM2-851126-055</DOCNO>
<ORIGINALFILE>/1385/851126/news/_informatic.htm</ORIGINALFILE>
<ISSUE>پنجشنبه 26 بهمن 1385 - سال چهاردهم - شماره4207 - Feb 15, 2007</ISSUE>
<DATE calender="Western">2007-02-15</DATE>
<DATE calender="Persian">1385/11/26</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
ابرپردازشگر 80 هسته اي براي رايانه هاي شخصي
</TITLE>
<TEXT>
گروه دانش- پژوهشگران اينتل اولين پردازنده قابل برنامه نويسي را طراحي كرده اند كه با يك تراشه كوچك  80 هسته اي، كارايي يك ابررايانه  را پيدا مي كند.
اين پردازشگر به اندازه يك لامپ برق 60 واتي انرژي مصرف مي كند و محاسبات را با سرعت يك ديتاسنتر انجام مي دهد. اين پردازنده  16/3 گيگاهرتزي قابل برنامه نويسي است و يك تريليون محاسبه در ثانيه يا كارآيي با قدرت  01‎/1 ترافلاپس را انجام مي دهد. اين تراشه هنوز در مرحله تحقيقاتي است.هسته هاي اين تراشه بسيار كوچك تر و ساده تر از آخرين تراشه هاي توليدي اينتل است كه دو يا چهار هسته دارند. اولين استفاده اين تراشه تحقيقاتي كه  100 ميليون ترانزيستور دارد، احتمالا در ابررايانه ها،  زيرساخت هاي ارتباطاتي و ويژه  تحقيقات علمي  و مالي سنگين خواهد بود. اما محققان اينتل مي خواهند در آينده آن را براي نصب روي كامپيوترهاي شخصي آماده كنند.
</TEXT>
</DOC>
<DOC>
<DOCID>HAM2-851126-056</DOCID>
<DOCNO>HAM2-851126-056</DOCNO>
<ORIGINALFILE>/1385/851126/news/_informatic.htm</ORIGINALFILE>
<ISSUE>پنجشنبه 26 بهمن 1385 - سال چهاردهم - شماره4207 - Feb 15, 2007</ISSUE>
<DATE calender="Western">2007-02-15</DATE>
<DATE calender="Persian">1385/11/26</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
مشكلات جديد، سر راه مدارگرد شناسايي مريخ
</TITLE>
<TEXT>
پارس اسكاي: مدارگرد شناسايي مريخ ناسا كه در آستانه شكستن ركود ارسال داده از مريخ است، از اواخر سال 2006 با دو مشكل اساسي روبرو شده و مسئولان اين پروژه به دنبال پيدا كردن راه حل مناسبي براي آن هستند.
در 14 نوامبر سال 2006، سيستم عملگر فضا پيما اخطار داد كه ميزان پارازيت و نويز در 14 جفت دوربين ردياب اين مدارگرد زياد شده. متاسفانه اين مشكل رو به افزايش است و اكنون 5 ردياب ديگر نيز به تعداد قبلي اضافه شده است. البته اين مشكل تاكنون تاثير چنداني بر كيفيت تصاوير نداشته و مسئولان پروژه نيز زياد نگران اين موضوع نيستند.مشكل دوم مربوط به ژرفاسنج آب وهواي فضاپيما است. اين وسيله هر روز دما، ابر و گرد و غبار سياره را ثبت كرده و گزارش مي دهد. متاسفانه اين وسيله از دسامبر 2006 نتوانست كار خود را با دقت هميشگي تكرار كند و مهندسان مجبور شدند تا پيدا كردن يك راه حل مناسب آن را خاموش كنند. اين مشكلات هنوز هم ادامه دارد و محققان ناسا هنوز كار خاصي براي آن ها نكرده اند.
</TEXT>
</DOC>
<DOC>
<DOCID>HAM2-851126-057</DOCID>
<DOCNO>HAM2-851126-057</DOCNO>
<ORIGINALFILE>/1385/851126/news/_informatic.htm</ORIGINALFILE>
<ISSUE>پنجشنبه 26 بهمن 1385 - سال چهاردهم - شماره4207 - Feb 15, 2007</ISSUE>
<DATE calender="Western">2007-02-15</DATE>
<DATE calender="Persian">1385/11/26</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
دستيابي به آخرين فناوري در تصويربرداري سه بعدي از بستر دريا
</TITLE>
<TEXT>
ايسنا: براي نخستين بار در خاورميانه و هم رديف توليد كنندگان انحصاري لايه هاي اطلاعاتي بستر دريا در دنيا، بهره برداري از ناوگان پيشرفته نقشه برداري دريايي(هيدروگرافي)سازمان جغرافيايي وزارت دفاع با حضور سردار سرتيب مصطفي محمد نجار، وزير دفاع و پشتيباني نيرو هاي مسلح در خليج فارس آغاز شد.
سردار نجار، در آيين افتتاح اين ناوگان پيشرفته دريايي، با اشاره به توانمندي هاي وزارت دفاع در عرصه دريا، آغاز به كار ناوگان هيدروگرافي سازمان جغرافيايي وزارت دفاع را كه مجهز به آخرين تجهيزات پيشرفته هيدروگرافي و جمع آوري اطلاعات فيزيكي و شيميايي آب است، گام مهمي در صنعت نقشه برداري كشور ارزيابي كرد. وزير دفاع، عمق يابي و تهيه نقشه هاي آب نگاري در مقياس مختلف از آب هاي سرزميني و بين المللي تا 20 برابر سرعت تهيه نقشه نسبت به روش كلاسيك و تجهيزات قديمي، تصوير برداري سه بعدي از بستر دريا و اشياء و اجسام غرق شده، برداشت اطلاعات شوري، چگالي آب در لايه هاي مختلف عمق و اندازه گيري مولفه هاي جريان آب از قبيل مقدار، سرعت طبقه بندي جنس بستر دريا و بررسي عناصر موجود در آب دريا را از ويژگي هاي ناوگان جديد نقشه برداري سازمان جغرافيايي وزارت دفاع برشمرد. وي با بيان اين كه راه اندازي اين ناوگان پيشرفته، اگر قرار بود قبل از پيروزي انقلاب و به دست مستشاران امريكايي صورت گيرد، حداقل 14 سال به طول مي انجاميد، تصريح كرد: اين طرح بزرگ ملي در كمتر از يك سال به دست متخصصان و پژوهشگران غيرتمند و اقتدا رآفرين وزارت دفاع اجرا شد و امروز شاهد بهره برداري از آن هستيم. سردار نجار تصريح كرد: امروز با آغاز به كار اين ناوگان، سازمان جغرافيايي وزارت دفاع علاوه بر اين كه به ديد وسيعي در اعماق دريا ها و هم چنين انجام فرآيند جريان سنجي و تعريف مدل دقيق جريان در دريا دست يافته، توانايي موثري را هم در زمينه پدافند و آفند در دريا ها براي نيرو هاي مسلح ايجاد كرده است.
</TEXT>
</DOC>
<DOC>
<DOCID>HAM2-851126-058</DOCID>
<DOCNO>HAM2-851126-058</DOCNO>
<ORIGINALFILE>/1385/851126/news/_informatic.htm</ORIGINALFILE>
<ISSUE>پنجشنبه 26 بهمن 1385 - سال چهاردهم - شماره4207 - Feb 15, 2007</ISSUE>
<DATE calender="Western">2007-02-15</DATE>
<DATE calender="Persian">1385/11/26</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
كفش هاي مجهز به gps به بازار مي آيند
</TITLE>
<TEXT>


همشهري آنلاين: آيا تاكنون فكر كرده ايد اگر كودكتان در راه بازگشت از مدرسه يا وقتي براي خريد با او بيرون رفته ايد گم شد، براي يافتن او چه مي كنيد؟
كفش gps آخرين ساخته بشر براي پيگيري و يافتن يك شخص با استفاده از سيستم gps(سيستم جهاني موقعيت يابي)است كه به راحتي مي تواند با اتصال يك چيپ كوچك به كفش، مكان و موقعيت فرد مورد نظر را رديابي كند. ايساك دانيل، مهندس طراح اين كفش، ابراز اميدواري كرد كه در آينده نه  چندان دور بسياري از مردم اقدام به خريد اين نوع كفش ها كرده و با فشردن يك كليد، سيستم gps آن را فعال مي كنند. در حال حاضر كفش مخصوص بزرگسالان آماده و به قيمت 325 تا 350 دلار به فروش مي رسد و پيش بيني مي شود تا تابستان امسال كفش هاي مخصوص كودكان نيز آماده شود. پيش از اين نيز ابزارهاي gps نظير تلفن همراه، دستبند و ساعت براي رديابي و تعيين وضعيت انسان ها استفاده مي شد، ولي كفش مي تواند مطمئن ترين آنها باشد زيرا گم شدن و فراموش كردن آن تقريباً غير ممكن است.
كفش فوق پس از فشردن كليد روي آن شروع به كار مي كند و سيگنالي به سرويس مانيتورينگ مي فرستد كه موجب مشخص شدن موقعيت فرد مي شود. پس از آن، كفش با سيستم مانيتورينگ در تماس دائم خواهد بود. سيستم مانيتورينگ ماهانه 95/19دلار هزينه خواهد داشت. در موارد اضطراري كه كودك نمي تواند اين كليد را بزند يا گم شده است، والدين مي توانند با درخواست از سيستم مانيتورينگ، به صورت كنترل از راه دور، سيستم روي كفش را فعال كرده و آنرا رديابي كنند. فقط كفش كودك اين حالت را دارد و والدين با قرار دادن رمز بر روي كفش كودك مي توانند از راه دور آن را فعال كنند. به اين ترتيب هرگاه كليد gps فشرده شود سيستم شروع به ارسال سيگنال به مانيتورينگ كرده و تا تمام شدن شارژ باتري يا فشرده شدن كليد كنسل به كار خود ادامه مي دهد.
شركت ژارمين اينترنشنال، از پيشروان صنعت gps در جهان، قصد دارد به توسعه اين صنعت در ارتش نيز كمك كند و قرار است به زودي اين سيستم بر روي پوتين هاي ارتشي نصب گردد. كشورهاي اكوادور و كلمبيا نيز خواستار راه اندازي اين سرويس در كشورشان شده اند.
تاكنون 1000 كفش gps به فروش رفته است و 750 سفارش براي خريد نيز وجود دارد و احتمالاً با آماده شدن كفش مخصوص كودكان، فروش آن بسيار بالاتر خواهد رفت. براي كودكان همچنين قرار است اين سيستم به شكلي طراحي شود كه بتوان آنرا از روي يك كفش باز و روي كفش ديگري نصب كرد تا از بابت بزرگ شدن پاي كودكان نيز مشكلي وجود نداشته باشد.
</TEXT>
</DOC>
<DOC>
<DOCID>HAM2-851126-059</DOCID>
<DOCNO>HAM2-851126-059</DOCNO>
<ORIGINALFILE>/1385/851126/news/_informatic.htm</ORIGINALFILE>
<ISSUE>پنجشنبه 26 بهمن 1385 - سال چهاردهم - شماره4207 - Feb 15, 2007</ISSUE>
<DATE calender="Western">2007-02-15</DATE>
<DATE calender="Persian">1385/11/26</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
فرهنگ وآموزش
</TITLE>
<TEXT>
تجمع اعتراض آميز نسبت به آبگيري سد سيوند
ايسنا: جمعي از انجمن هاي مدافع ميراث فرهنگي و محيط زيست با تجمع در مقابل مجلس شوراي اسلامي نسبت به آبگيري سد سيوند و خطر تخريب و
زير آب رفتن آثار باستاني اعتراض كردند.
تجمع كنندگان از اعضاي سازمان ها و تشكل هاي غير دولتي مدافع ميراث فرهنگي و محيط زيست استان هاي فارس و اصفهان بودند كه به ساخت سد سيوند در كنار آثار باستاني و ميراث فرهنگي و در حال حاضر آغاز آبگيري اين سد كه به تخريب و زير آب رفتن آرامگاه كوروش منجر مي شود، اعتراض داشتند.
تجمع كنندگان معترض به آبگيري سد سيوند با اعلام خطر نسبت به تخريب آثار فرهنگي، بيانيه اي را خطاب به نمايندگان صادر كردند كه در آن آمده است: درخواست مي كنيم با تشكيل كميته اي مستقل، مركب از كارشناسان پيشنهادي انجمن هاي مردمي، هم موضوع در خطر بودن ميراث فرهنگي و سرمايه هاي طبيعي(زيست محيطي )و غير كارشناسي بودن اين سد(از مكان يابي و ساخت تا دلايل طولاني شدن و هزينه بر بودن)مورد بررسي دقيق قرار گيرد، تا آنگاه با آگاهي كامل نسبت به حل اين معضل اقدام شود. اين بيانيه مي افزايد: واضح است كه تا آن هنگام بايد هر گونه احتمال وقوع آبگيري منتفي شود. همچنين حق پيگيري حقوقي و قضايي اين پرونده  ملي از سوي نهادهاي مدني محفوظ خواهد بود.
كارشناسان ميراث فرهنگي توان
بررسي هزينه هاي آبگيري سد سيوند را ندارند
عضو كميسيون فرهنگي مجلس با حضور در جمع تجمع كنندگان معترض به آبگيري سد سيوند در مقابل مجلس، گفت: متاسفانه سيستم كارشناسي ميراث فرهنگي توان بررسي هزينه هاي آبگيري اين سد را ندارد.
به گزارش مهراميررضا خادم افزود: سال گذشته جلسه مشتركي با وزير نيرو و رئيس سازمان ميراث فرهنگي، صنايع دستي و گردشگري داشتيم كه قرار شد تا پايان امسال نظر قطعي در زمينه آبگيري سد اعلام شود كه هنوز اين نظر به كميسيون فرهنگي ابلاغ نشده است.
شكايات دوستداران ميراث فرهنگي
از سوي ديگرمحمد علي دادخواه، وكالت تعدادي از حاميان ميراث فرهنگي را براي شكايت عليه آبگيري سد سيوند به عهده گرفت.
به گزارش ايسنا، اين وكيل دادگستري اظهار داشت: با توجه به نظريه  اداره  حقوقي قوه  قضاييه در رابطه با ميراث فرهنگي، هر يك از افراد ملت ايران حق دارند به عنوان امر به معروف و نهي از منكر از كساني كه به ميراث فرهنگي از جمله پاسارگاد و مقبره  كورش خسارت و آسيب وارد مي كنند، شكايت كنند. وي ادامه داد: برابر همان نظريه، دادستان مكلف است نسبت به آبگيري سد سيوند كه موجب خسارت به ميراث فرهنگي كشور مي شود اقدام به رسيدگي كند.
دادخواه با بيان اين كه وكالت تعدادي از دوستداران ميراث فرهنگي را براي شكايت عليه وزارت نيرو نسبت به آبگيري سد سيوند به عهده گرفته است، گفت: قاعدتاً در روزهاي آينده مبادرت به تقديم شكايت به دادستان منطقه خواهيم كرد تا اقدامات لازم در اين زمينه انجام شود.
انتقاد  انجمن زيارتي ايران
از نحوه ثبت نام متقاضيان عمره
ايسنا: انجمن زيارتي ايران با صدور اطلاعيه اي اعلام كرد: با وجود اطلاعيه هاي رسمي  و مصاحبه هاي مكرر مديران سازمان حج و زيارت در خصوص آغاز تشرف متقاضيان عمره در سال 1386 متاسفانه بار ديگر اين سازمان به دليل عدم برنامه ريزي دقيق نتوانست به وعده خود عمل نمايد و هزاران زائر عمره و مديران دفاتر زيارتي در سراسر كشور را بلاتكليف و سرگردان كرد.
در ادامه اين اطلاعيه آمده است: البته اين اولين بار نيست كه مشتاقان زيارت بيت الله الحرام و حرم شريف نبوي(ص)گرفتار بي تدبيري مي شوند، چون نوروز سال گذشته نيز با وجود ثبت نام قطعي و پرداخت كليه هزينه ها توسط زائران، اعزام عمره انجام نشد و تا هفته ها زائران و بستگان آنان سرگردان بودند، تعطيلات نوروزي بسياري هدر گشت و مسئولان سازمان با امروز و فردا كردن از دادن پاسخ صريح طفره رفته و حتي از مردم يك عذرخواهي خشك و خالي نيز نكردند.
اجراي طرح پليس افتخاري مدارس



ايرنا: طرح پليس افتخاري مدارس با هدف آموزش و فرهنگ سازي مسائل ايمني و ترافيك، از??بهمن در مدارس كشور اجرا مي شود.
ارتقاي مشاركت و مسئوليت پذيري دانش آموزان در دوره ابتدايي از جمله اهداف اين طرح است. دانش آموزان همچنين در اين طرح با قوانين راهنمايي و رانندگي و چگونگي عبور و مرور در گذرگاه ها و خيابان ها آشنا مي شوند. در اجراي اين طرح كارت پليس افتخاري از سوي راهنمايي و رانندگي به دانش آموزان ارائه مي شود كه تاكنون بسياري از مدارس دوره ابتدايي تهران اين كارت را دريافت كرده اند.
نگراني مسئولان دانشگاه ها از مناقصه ا ي شدن طرح هاي پژوهشي
ايسنا: در شرايطي كه گسترش تحقيقات كاربردي و سوق دادن پژوهش هاي دانشگاهي به رفع نيازهاي كشور و افزايش ارتباط دانشگاه ها و صنعت به عنوان راهبردي اساسي در روند توسعه كشور مطرح بوده و سرلوحه بسياري از برنامه ها و سياست گذاري ها عنوان مي شود، مصوبه چندي پيش هيأت دولت مبني بر توسعه شمول ضرورت انجام تشريفات مناقصات بر طرح هاي پژوهشي - صنعتي دانشگاه ها، به نگراني جدي دانشگاهياني كه معتقدند اين مصوبه عملاً موجب تضعيف روند رو به گسترش انجام پژوهش هاي نو براي حل مشكلات كشور در دانشگاه ها شده و دستيابي به اهداف كلان ترسيم شده براي توسعه پژوهش در كشور را غير ممكن مي كند، منجر شده است.
در اين راستا، مديران كل ارتباط با صنعت تعدادي از دانشگاه هاي تهران در نامه اي به معاون پژوهشي وزير علوم با اشاره به تاكيدات و پيگيري هاي مكرر مسئولان عالي كشور براي توسعه علمي و گسترش پژوهش هاي كاربردي در دانشگاه ها، ضمن ابراز تاسف از ناديده گرفته شدن نقش وزارت علوم، تحقيقات و فناوري - كه مطابق قانون متولي اصلي پژوهش در كشور است - در تدوين اين آيين نامه،  از مسئولان مربوطه تقاضا كرده اند مراتب نگراني جدي دانشگاه هاي كشور را در جلسه هيأت وزيران مطرح كرده و خواستار مستثني شدن تمام قراردادهاي تحقيقاتي دستگاه هاي اجرايي با دانشگاه ها از شمول اين آيين نامه شوند.
سازمان سنجش: دانشگاه سوره بدون مجوز
رشته تحصيلي ايجاد كرده است
گروه اجتماعي- سازمان سنجش آموزش كشور در واكنش به اعتراض شماري از داوطلبان دانشگاه سوره، اعلام كرد، پذيرش داوطلب در دو رشته مقطع كارشناسي ارشد اين موسسه بدون مجوز بوده و اعتراض ها و تجمع ها بي مورد است.
بر اين اساس دانشگاه سوره براي ايجاد اين رشته ها از شوراي گسترش آموزش عالي وزارت علوم، تحقيقات و فناوري مجوزي اخذ نكرده و چنانچه مدركي در اين زمينه دارد، مي تواند ارائه كند تا مشكل بوجود آمده برطرف شود.
ابلاغ آيين نامه  خوابگاه هاي الگو
ايسنا: رييس دانشگاه آزاد اسلامي از ابلاغ آيين نامه خوابگاه هاي الگو، تقويت الگوسازي در عرصه سياست گذاري و فعاليت هاي فرهنگي و نهادينه سازي امر پژوهش در برنامه هاي فرهنگي خبر داد.
عبدالله جاسبي ديروز در چهاردهمين همايش سراسري مديران فرهنگي دانشگاه آزاد اسلامي در مشهد، گفت: آيين نامه اي براي خوابگاه هاي الگو در ستاد تعميق اسلام تهيه و ابلاغ شده است.
مردودي??? هزار دانش آموز دوره راهنمايي
گروه اجتماعي-??? هزار و??? دانش آموز دوره راهنمايي در سال تحصيلي 85-?? مردود شده اند.
حسين احمدي، معاون آموزش و پرورش عمومي در اين باره گفت: در سال تحصيلي گذشته 16/92 درصد دانش آموزان دوره راهنمايي تحصيلي قبول و 84/7 درصد نيز مردود شده اند.وي افزود: همچنين طي سال تحصيلي گذشته 4 ميليون و 9 هزار و 560 دانش آموز نيز قبول شده اند. به گفته وي آمار قبولي دانش آموزان اين دوره طي سال تحصيلي?4 -83 نيز 3 ميليون و??? هزار و??? نفر( 13/92 درصد)و آمار مردودي??? هزار و??? نفر(87/7 )درصد بوده است.
احمدي در ادامه تعداد قبولي دانش آموزان دوره راهنمايي در سال تحصيلي?3 - 82 را 4 ميليون و??? هزار و?? نفر(??/?? درصد)اعلام كرد و افزود: آمار مردودي در اين سال تحصيلي نيز??? هزار و??? نفر( 07/9 درصد)بوده است. وي با مقايسه آمار چند سال اخير دوره راهنمايي گفت: تعداد قبولي در اين دوره سير صعودي دارد و تلاش مي كنيم با ارتقاي سطح آگاهي والدين، بهبود روش هاي تدريس، اصلاح كتب درسي و اصلاح قوانين و مقررات مربوطه اين روند از رشد مطلوب تري برخوردار شود.
2 اصلاحيه به طرح جديد كنكور اضافه شد
ايسنا: مخبر كميسيون آموزش و تحقيقات مجلس شوراي اسلامي از اضافه شدن دو اصلاحيه به طرح جديد كنكور خبر داد.
محمدعلي حياتي در باره اين اصلاحيه ها گفت:  يكي از اصلاحات در رابطه با برخي رشته هايي است كه احتياج به آزمون عملي دارند، مثل هنر و تربيت بدني كه در اين باره هرچند در دل طرح و بر اساس ماده واحده موجود در آن، كميته تعيين شده داراي اختياراتي است، اما براي شفاف شدن امر، اصلاحيه مذكور داده شد تا دانشگاه ها با تاييد كميته براي برخي از رشته ها همانند هنر و تربيت بدني علاوه بر سوابق تحصيلي و آزمون مهارتي، آزمون عملي و استعدادسنجي جهت پذيرش دانشجو برگزار كنند.
وي افزود: بر اساس اصلاحيه ديگر به دانشگاه ها اجازه داده مي شود براي تعيين ضرايب دروس، هر واحد دانشگاهي متناسب با شرايط دانشگاه به كميته تعيين شده پيشنهاد ضريب دروس بدهند. يعني دانشگاه مشخص مي كند هر درسي بنا به اهميتش داراي چه ضريبي باشد و چنانچه اين ضريب در كميته تصويب شود، ضريب هر درسي براي هر دانشگاهي مشخص مي شود.
وي در پايان عنوان كرد:  اصلاحيه هاي فوق به دليل ابهاماتي بود كه در مورد طرح جديد كنكور مطرح شده بود كه مورد توجه قرار گرفت. اصلاحات مذكور به طرح اضافه مي شود و به صحن علني مجلس مي رود.
دانشكده كارآفريني تأسيس مي شود
گروه اجتماعي تفاهم نامه همكاري وزارت علوم، تحقيقات و فناوري و كار و امور اجتماعي با هدف توسعه كارآفريني صبح ديروز در دانشگاه تهران منعقد شد.
اين تفاهم نامه همزمان با نخستين همايش ملي مديريت كارآفريني بين وزراي علوم، تحقيقات و فناوري و كار و امور اجتماعي منعقد شد.
محمد مهدي زاهدي وزير علوم، تحقيقات و فناوري در اين همايش از تأسيس دانشكده كارآفريني، تأليف كتاب كارآفريني جهت تدريس در دانشگاه ها، طراحي 115 رشته  ميان رشته اي داراي بازار كار و برگزاري دوره كارورزي براي فارغ التحصيلان دانشگاهي خبر داد.
سيد محمد جهرمي، وزير كار و امور اجتماعي نيز گفت: بر اساس اين تفاهم نامه رشته هاي غيرضروري از مجموعه رشته هاي دانشگاهي حذف مي شوند.
در اين همايش از دانشجويان كارآفرين برتر تقدير شد.
</TEXT>
</DOC>
<DOC>
<DOCID>HAM2-851126-060</DOCID>
<DOCNO>HAM2-851126-060</DOCNO>
<ORIGINALFILE>/1385/851126/news/_iran.htm</ORIGINALFILE>
<ISSUE>پنجشنبه 26 بهمن 1385 - سال چهاردهم - شماره4207 - Feb 15, 2007</ISSUE>
<DATE calender="Western">2007-02-15</DATE>
<DATE calender="Persian">1385/11/26</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
در آخرين رده بندي برترين تيم هاي ملي فوتبال جهان
ايران، 5 پله صعود كرد
</TITLE>
<TEXT>


همشهري ورزشي- فيفا تازه ترين رده بندي برترين تيم هاي جهان را اعلام كرد و بر اين اساس تيم ملي ايران با قرار گرفتن در مكان 32 بهترين تيم آسيا لقب گرفت. كميته فني فيفا، رده بندي برترين تيم هاي ملي جهان در ماه فوريه 2007 را اعلام و تيم ايران با كسب 720 امتياز و پنج پله صعود نسبت به ماه گذشته ميلادي در مكان سي ودوم قرار گرفته است. ايران همچون سه ماه گذشته برترين تيم آسيا است. نكته مهم در رده بندي تازه فيفا پايان سلطه پنجاه و پنج ماهه برزيل در صدر برترين  تيم هاي جهان است. اين تيم به دليل شكست هفته گذشته برابر پرتغال يك پله نزول داشته و تيم ايتاليا جايگزين اين تيم در صدر جدول رده بندي شده است. در ميان اعضاي كنفدراسيون فوتبال آسيا پس از ايران(32)،  استراليا(39)، ژاپن(41)و كره جنوبي(44)به ترتيب در مكان هاي دوم تا چهارم برترين  تيم هاي آسيا قرار گرفتند.
</TEXT>
</DOC>
<DOC>
<DOCID>HAM2-851126-061</DOCID>
<DOCNO>HAM2-851126-061</DOCNO>
<ORIGINALFILE>/1385/851126/news/_iran.htm</ORIGINALFILE>
<ISSUE>پنجشنبه 26 بهمن 1385 - سال چهاردهم - شماره4207 - Feb 15, 2007</ISSUE>
<DATE calender="Western">2007-02-15</DATE>
<DATE calender="Persian">1385/11/26</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
اخراج بازيكن خارجي تيم   بسكتبال ذوب آهن
</TITLE>
<TEXT>
اصفهان- خبرنگار همشهري: بازيكن آمريكايي تيم بسكتبال ذوب آهن اصفهان پس از يك ماه و نيم از اين تيم اخراج شد. گفته مي شود اين تصميم در پي درخواست محسن صادق زاده، سرمربي تيم بسكتبال ذوب آهن از مسئولين باشگاه اتخاذ شده است. پيشتر، صادق زاده از بازي بسكتباليست آمريكايي ابراز نارضايتي كرده بود. اين بازيكن پس از انجام مراحل تسويه حساب، ايران را ترك كرد.
</TEXT>
</DOC>
<DOC>
<DOCID>HAM2-851126-062</DOCID>
<DOCNO>HAM2-851126-062</DOCNO>
<ORIGINALFILE>/1385/851126/news/_iran.htm</ORIGINALFILE>
<ISSUE>پنجشنبه 26 بهمن 1385 - سال چهاردهم - شماره4207 - Feb 15, 2007</ISSUE>
<DATE calender="Western">2007-02-15</DATE>
<DATE calender="Persian">1385/11/26</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
داوران مسابقه ايرانو استراليا مشخص شدند
</TITLE>
<TEXT>
مهر: داوران مسابقه ديدار تيم هاي ملي فوتبال اميد ايران و استراليا مشخص شدند. عبدالله دورمحمد باليده(داور وسط)، صلاح علي منصور(كمك اول)، وحيد سلطان المنالي(كمك دوم)و عبدالرحمن محمد حسين(داور چهارم)اين ديدار خواهند بود. داوران همگي قطري هستند، ناظر اين بازي مولينارعلي شير از ازبكستان خواهد بود. ديدار تيم هاي ايران و استراليا در چارچوب رقابت هاي مقدماتي المپيك پكن چهارشنبه، نهم اسفند در ورزشگاه آزادي برگزار خواهد شد.
</TEXT>
</DOC>
<DOC>
<DOCID>HAM2-851126-063</DOCID>
<DOCNO>HAM2-851126-063</DOCNO>
<ORIGINALFILE>/1385/851126/news/_iran.htm</ORIGINALFILE>
<ISSUE>پنجشنبه 26 بهمن 1385 - سال چهاردهم - شماره4207 - Feb 15, 2007</ISSUE>
<DATE calender="Western">2007-02-15</DATE>
<DATE calender="Persian">1385/11/26</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
همه فوتبال در خدمت تيم اميد
</TITLE>
<TEXT>
ايسنا: ديروز برنامه ها و مسائل و مشكلات تيم فوتبال اميد در كميته ملي المپيك بررسي شد. دكتر رضا قراخانلو رئيس و كفاشيان دبيركل كميته ملي المپيك به منظور بحث و تبادل نظر پيرامون تيم فوتبال اميد نشستي را با حضور محمدنبي دبير كل فدراسيون فوتبال، افتخاري سرپرست مسابقات ليگ برتر، دكتر اسدي سرپرست تيم اميد، قلعه نويي و مناجاتي سرمربي و سرپرست تيم ملي فوتبال بزرگسالان و همچنين وينگو بگوويچ، سرمربي تيم فوتبال اميد صبح ديروز در كميته ملي المپيك برگزار كردند. در ابتداي اين نشست بگوويچ مشكلات آماده سازي تيم اميد را بيان كرد. محمدنبي، دبير فدراسيون فوتبال در ادامه نشست با اشاره به هماهنگي كامل با بگوويچ از بازي تيم اميد كشورمان با تيم فوتبال اميد امارات در روز اول اسفند ماه به عنوان يك بازي تداركاتي نام برد و گفت: تيم اميد پس از بازگشت از امارات تا روز 9 اسفند در اردو خواهد بود و در اين روز ديدار خود را با استراليا برگزار خواهد كرد و تا بازي بعد خود كه در روز 20 اسفند ماه با تيم عربستان است احتمالا يك بازي دوستانه نيز با يك تيم از امارات خواهد داشت و در ادامه مجددا تا زمان بازي با اردن اردوي خود را پيگيري خواهد كرد. در ادامه نشست امير قلعه نويي، سرمربي تيم ملي فوتبال بزرگسالان با حمايت كامل و همه جانبه تيم ملي از تيم اميد گفت: تيم اميد از بازيكنان ارزنده اي بهره مي برد و پيشرفت بسيار عالي داشته است. بگوويچ، سرمربي تيم اميد نيز در اين نشست از ايران به عنوان يك كشور كهن با ملتي بزرگ نام برد و گفت: بازيكنان تيم اميد بايد بدانند كه يك ملت بزرگ پشتيبان آنان است و اگر كسي چه در تيم اميد و چه در كادر فني فكر مي كند اين تيم موفق نمي شود بايد برود. من به رفتن به المپيك مي انديشم و پست سرمربيگري تيم فوتبال اميد ايران را با اين تفكر قبول كردم.
</TEXT>
</DOC>
<DOC>
<DOCID>HAM2-851126-064</DOCID>
<DOCNO>HAM2-851126-064</DOCNO>
<ORIGINALFILE>/1385/851126/news/_iran.htm</ORIGINALFILE>
<ISSUE>پنجشنبه 26 بهمن 1385 - سال چهاردهم - شماره4207 - Feb 15, 2007</ISSUE>
<DATE calender="Western">2007-02-15</DATE>
<DATE calender="Persian">1385/11/26</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
تيموريان:
مي خواهم نخستين ايراني موفق ليگ برتر باشم
</TITLE>
<TEXT>
همشهري ورزشي- آندرانيك تيموريان تاكيد كرده مشتاق است در تيم فوتبال بولتون درخشش داشته باشد. سايت هواداران بولتون پيرامون بازيكن ايراني اين تيم گزارش داد: تيموريان 23 ساله شروع كندي در استاديوم ريباك داشت اما او اكنون در اين تيم جا افتاده و مي خواهد به عنوان اولين ايراني در رقابت هاي ليگ برتر بدرخشد. در اين مطلب به نقل از تيموريان آمده است: من پيش از اين در فوتبال ايران مشكلي نداشتم. مي خواستم به اروپا بيايم و ثابت كنم كه مي توان در اينجا هم بازي كرد. وي افزود: تا به حال هيچ يك از بازيكنان ايران در رقابت هاي ليگ برتر انگلستان توفيقي نداشته اند و اين موضوع مرا تهييج مي كند تا عملكرد خوبي در اين تيم داشته باشم. در ابتدا به لحاظ ارتباط با ديگر اعضاي تيم با مشكل مواجه بودم اما اكنون با بهتر شدن زبانم وضعيتم بهتر شده است.
</TEXT>
</DOC>
<DOC>
<DOCID>HAM2-851126-065</DOCID>
<DOCNO>HAM2-851126-065</DOCNO>
<ORIGINALFILE>/1385/851126/news/_iran.htm</ORIGINALFILE>
<ISSUE>پنجشنبه 26 بهمن 1385 - سال چهاردهم - شماره4207 - Feb 15, 2007</ISSUE>
<DATE calender="Western">2007-02-15</DATE>
<DATE calender="Persian">1385/11/26</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
ايران، نامزد ميزباني جام ملت هاي آسيا 2011
</TITLE>
<TEXT>
همشهري ورزشي _ ايران، به همراه هند و قطر نامزدهاي ميزباني جام ملت هاي آسيا 2011 هستند. بنابر اعلام afc، كميته اجرايي كنفدراسيون فوتبال آسيا در روز ششم مرداد ماه سال آينده تصميم نهايي خود براي انتخاب ميزبان جام ملت هاي آسيا در سال 2011 را اعلام خواهد كرد.
</TEXT>
</DOC>
<DOC>
<DOCID>HAM2-851126-066</DOCID>
<DOCNO>HAM2-851126-066</DOCNO>
<ORIGINALFILE>/1385/851126/news/_iran.htm</ORIGINALFILE>
<ISSUE>پنجشنبه 26 بهمن 1385 - سال چهاردهم - شماره4207 - Feb 15, 2007</ISSUE>
<DATE calender="Western">2007-02-15</DATE>
<DATE calender="Persian">1385/11/26</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
نماينده ايران در شوراي امنيت خواستار شد
واكنش فوري جامعه جهاني در برابر جنايات اسرائيل
</TITLE>
<TEXT>
گروه سياسي - جمهوري اسلامي ايران، با انتقاد از كوتاهي شوراي امنيت در رسيدگي به جنايات بي شمار رژيم صهيونيستي در فلسطين و ساير نقاط منطقه، خواهان عكس العمل عاجل جامعه بين المللي در برخورد مؤثر با اقدامات اين رژيم شد.
ايران در نشست شوراي امنيت سازمان ملل، جنايات رژيم صهيونيستي در سرزمين هاي اشغالي فلسطين خصوصاً اقدامات اخير اين رژيم در ارتباط با مسجدالاقصي و قدس شريف را شديداً محكوم كرد. مهدي دانش يزدي معاون نمايندگي دائم ايران طي سخناني در سازمان ملل در نشست علني روز سه شنبه شوراي امنيت كه ايرنا خبر آن را منتشر كرد، گفت: سياست ها و اقدامات گستاخانه و توسعه طلبانه رژيم صهيونيستي در ارتباط با مسجدالاقصي بار ديگر بر نگراني جامعه بين المللي و خصوصاً ملل مسلمان در رابطه با جنايات اين رژيم افزوده و وضعيت وخيم سرزمين هاي اشغالي را وخيم تر كرده است. وي اظهار داشت: اقدام اخير رژيم اسرائيل در ارتباط با تخريب جاده اي تاريخي كه باب المغاربه را به مسجدالاقصي پيوند مي داد و نيز تخريب برخي بناهاي ديگر در نزديكي آن، يك بار ديگر ماهيت توسعه طلبانه و نژادپرستانه اين رژيم را به نمايش گذاشت. دانش يزدي افزود: ضروري است جامعه بين المللي سريعاً وارد عمل شده و اجازه ندهد رژيم صهيونيستي به جنايات خود با بي پروايي كامل ادامه دهد.
</TEXT>
</DOC>
<DOC>
<DOCID>HAM2-851126-067</DOCID>
<DOCNO>HAM2-851126-067</DOCNO>
<ORIGINALFILE>/1385/851126/news/_iran.htm</ORIGINALFILE>
<ISSUE>پنجشنبه 26 بهمن 1385 - سال چهاردهم - شماره4207 - Feb 15, 2007</ISSUE>
<DATE calender="Western">2007-02-15</DATE>
<DATE calender="Persian">1385/11/26</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
ديدارهاي معاون اول رئيس جمهوري در تركمنستان
</TITLE>
<TEXT>
گروه سياسي - پرويز داودي معاون اول رئيس جمهوري كه براي شركت در مراسم تحليف رئيس جمهوري جديد تركمنستان صبح ديروز راهي اين كشور شد، با رئيس جمهوري جديد اين كشور و همچنين رجب طيب اردوغان نخست وزير تركيه ديدار و گفت وگو كرد.
پرويز داودي در سفري كوتاه به عشق آباد پايتخت تركمنستان در مراسم تحليف قربان قلي بردي محمد اف رئيس جمهور جديد اين كشور كه جايگزين صفر مراد نيازف رئيس جمهور فقيد اين كشور شده، شركت كرد.معاون اول رئيس جمهوري بعدازظهر ديروز در عشق آباد در ديدار با قربان قلي بردي محمد اف رئيس جمهوري جديد تركمنستان با اشاره به روابط خوب ايران و تركمنستان به عنوان دو كشور دوست و همسايه بر لزوم گسترش هرچه بيشتر مناسبات تهران- عشق آباد تاكيد كرد. قربان قلي بردي محمد اف نيز در اين ديدار با ابراز خرسندي از حضور هيأت بلندپايه ايراني در مراسم تحليف خود گفت: ايران و تركمنستان دو كشور دوست و برادر هستند و عشق آباد اولويتي ويژه براي روابط خود با تهران قائل و علاقه مند است اين روابط هرچه بيشتر در زمينه هاي گوناگون توسعه يابد.
</TEXT>
</DOC>
<DOC>
<DOCID>HAM2-851126-068</DOCID>
<DOCNO>HAM2-851126-068</DOCNO>
<ORIGINALFILE>/1385/851126/news/_iran.htm</ORIGINALFILE>
<ISSUE>پنجشنبه 26 بهمن 1385 - سال چهاردهم - شماره4207 - Feb 15, 2007</ISSUE>
<DATE calender="Western">2007-02-15</DATE>
<DATE calender="Persian">1385/11/26</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
ديدار با نخست وزير تركيه
</TITLE>
<TEXT>
معاون اول رئيس جمهوري همچنين عصر ديروز در ديدار نخست وزير تركيه در عشق آباد بر تقويت رايزنيها و مشورتها ميان تهران و آنكارا به منظور يافتن راه حل مناسب براي مشكلات منطقه و جهان اسلام تاكيد كرد. پرويز داودي در جريان اين ديدار با اشاره به جنايات اسرائيل و ادامه حضور اشغالگران در عراق تاكيد كرد: جنايات رژيم صهيونيستي به ويژه در تخريب مسجدالاقصي، ادامه حضور اشغالگران در عراق كه سبب افزايش ناامني و بي ثباتي در اين كشور شده و توطئه هاي دشمنان براي ايجاد تفرقه ميان مسلمانان از جمله ايجاد تنش ميان شيعه و سني موجب نگراني جهان اسلام شده است.
</TEXT>
</DOC>
<DOC>
<DOCID>HAM2-851126-069</DOCID>
<DOCNO>HAM2-851126-069</DOCNO>
<ORIGINALFILE>/1385/851126/news/_iran.htm</ORIGINALFILE>
<ISSUE>پنجشنبه 26 بهمن 1385 - سال چهاردهم - شماره4207 - Feb 15, 2007</ISSUE>
<DATE calender="Western">2007-02-15</DATE>
<DATE calender="Persian">1385/11/26</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
بازتاب فيلتر شد
</TITLE>
<TEXT>
گروه اجتماعي - به دنبال صدور اطلاعيه معاونت مطبوعاتي و تبليغاتي وزارت فرهنگ و ارشاد اسلامي مبني بر ممنوعيت فعاليت سايت بازتاب،  اين پايگاه اطلاع رساني ديروز اعلام كرد فيلترينگ اين سايت از سوي وزارت ارتباطات آغاز شده است. اين در حالي است كه سايت بازتاب پس از صدور اطلاعيه وزارت ارشاد، با انتشار مطلبي اين اقدام را غير قانوني دانست و اعلام كرد از وزارت فرهنگ و ارشاد اسلامي به ديوان عدالت اداري شكايت خواهد كرد. در اطلاعيه وزارت ارشاد، سايت بازتاب به اقداماتي از قبيل نشر اكاذيب، افترا، توهين، تفرقه افكني، اقدام عليه قانون اساسي و ايجاد نااميدي در مردم نسبت به كارآمدي نظام متهم شده بود كه به گفته بازتاب تشخيص اين اتهامات بر عهده دستگاه قضائي است نه وزارت فرهنگ و ارشاد اسلامي.
</TEXT>
</DOC>
<DOC>
<DOCID>HAM2-851126-070</DOCID>
<DOCNO>HAM2-851126-070</DOCNO>
<ORIGINALFILE>/1385/851126/news/_iran.htm</ORIGINALFILE>
<ISSUE>پنجشنبه 26 بهمن 1385 - سال چهاردهم - شماره4207 - Feb 15, 2007</ISSUE>
<DATE calender="Western">2007-02-15</DATE>
<DATE calender="Persian">1385/11/26</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
مدير مركز الكترونيك موسسه همشهري:
برخي از روزها 2 ميليون خبر ارسال مي كنيم
</TITLE>
<TEXT>
ايلنا: مدير مركز الكترونيك موسسه همشهري گفت : مشتركين سيستم مركز الكترونيك موسسه همشهري از اسفند ماه بايد به صورت آبونمان از اخبار مركز استفاده كنند.
محمد مهاجري در رابطه با فعاليت مركز الكترونيك موسسه همشهري و سامانه ارسال انتقال اخبار اين مركز تصريح كرد: سيستم ارسال اخبار موسسه همشهري فعاليت آزمايشي خود را از تيرماه آغاز كرد و در شهريور شكلي رسمي به آن داد.
وي افزود: روند اطلاع رساني در رابطه با فعاليت اين مركز به صورت درج يك خبر كوتاه در روزنامه همشهري بود كه با استقبال گسترده مخاطبان اين نشريه و ديگران مواجه شد كه در حال حاضر نيز با 247هزار مشترك معادل 60درصد تيرا روزنامه اي مانند همشهري مخاطب داريم.
مهاجري متذكر شد: گروه هاي 7 گانه مركز الكترونيك موسسه همشهري در بخش هاي فرهنگي و هنري، اقتصادي، اجتماعي، سياسي، it، ورزشي هم اكنون با ارسال5 تا 7 خبر روزانه فعال هستند كه اخيرا نيز گروهي با نام عمومي به مشتركين كه از اخبار چندين گروه مركز استفاده مي كنند اطلاع رساني خواهد كرد.
وي يادآور شد: به دليل كم بودن پهناي باند شركت مخابرات و تعدد كاربران و اخبار مركز امكان انتقال سريع اخبار در برخي از روزها وجود ندارد به همين دليل در انتهاي هر خبر ساعت ارسال خبر درج مي شود. مدير مركز الكترونيك موسسه همشهري با بيان اينكه در برخي از روزها تا 2 ميليون خبر ارسال مي كنيم، افزود: از دهم اسفندماه اخبار تمامي گروه هاي مركز به صورت آبونمان قابل استفاده خواهد بود و تنها اخبار گروه عمومي به صورت رايگان ارسال مي شود.
</TEXT>
</DOC>
<DOC>
<DOCID>HAM2-851126-071</DOCID>
<DOCNO>HAM2-851126-071</DOCNO>
<ORIGINALFILE>/1385/851126/news/_iran.htm</ORIGINALFILE>
<ISSUE>پنجشنبه 26 بهمن 1385 - سال چهاردهم - شماره4207 - Feb 15, 2007</ISSUE>
<DATE calender="Western">2007-02-15</DATE>
<DATE calender="Persian">1385/11/26</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
عيدي بازنشستگان تامين اجتماعي؛ 200 هزار تومان
</TITLE>
<TEXT>
مهر: ميزان عيدي بازنشستگان تامين اجتماعي به 200 هزار تومان افزايش يافته و بن هاي نوروزي آنان به جهت مشكلات اين قشر در سالهاي گذشته به صورت نقدي پرداخت مي شود.
محمد بنائيان سفيد معاون فرهنگي سازمان تامين اجتماعي در هرمزگان گفت: به دنبال سهم ويژه اي از حج عمره در طول سال براي بازنشستگان در سال 86 هستيم كه در صورت تخصيص يك هزار سهميه در سال، به صورت قرعه كشي و با اولويت بازنشستگان
مسن تر، آن را اختصاص خواهيم داد.وي در خصوص استفاده غير مجاز از دفترچه هاي بيمه شدگان نيز گفت: در سال 83 پروژه اي تحقيقاتي در اين خصوص صورت گرفت كه برآورد آن، سوء استفاده از بيش از 57 هزار نفر از دفترچه هاي غير متعلق به آنها در حوزه بيماران بستري بود كه با تمهيدات ويژه سازمان در سال 85 اين عدد كاهش جدي يافته است.بنائيان سفيد خاطر نشان كرد: وجود 40 ميليون دفترچه بيمه تامين اجتماعي در دست مردم، اجتناب از سوء استفاده بسيار سخت است اما كارت هوشمند جايگزين دفترچه هاي بيمه مي تواند تا حدود بسياري ضمن جلوگيري از سوء استفاده، زمينه هاي خدمت بهتر و بيشتر به مردم را فراهم كند.معاون فرهنگي سازمان تامين اجتماعي، سال 86 را سال آغاز هوشمند سازي دفاتر بيمه شهروندان دانست و گفت: اين طرح، بسيار گسترده است كه بايد با دقت و صحت ويژه اي صورت گيرد.
</TEXT>
</DOC>
<DOC>
<DOCID>HAM2-851126-072</DOCID>
<DOCNO>HAM2-851126-072</DOCNO>
<ORIGINALFILE>/1385/851126/news/_iran.htm</ORIGINALFILE>
<ISSUE>پنجشنبه 26 بهمن 1385 - سال چهاردهم - شماره4207 - Feb 15, 2007</ISSUE>
<DATE calender="Western">2007-02-15</DATE>
<DATE calender="Persian">1385/11/26</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
جشنواره طرح هاي برتر مشاركت مردمي بهزيستي
</TITLE>
<TEXT>
بيرجند- خبرنگار همشهري- مديركل مشاركت هاي مردمي سازمان بهزيستي كشور از برگزاري نخستين جشنواره طرح هاي برتر مشاركت مردمي بهزيستي در سال آينده خبر داد.دكتر بلوچي در آيين تجليل از خيرين اين سازمان در بيرجند گفت:  براي جلب مشاركت هاي مردمي در خارج از كشور نيز حسابي طراحي شده تا علاقه مندان بتوانند از طريق اينترنت و كارت هاي اعتباري به سازمان بهزيستي كمك كنند.وي افزود: حجم كمك هاي مردمي به اين سازمان طي نيمه نخست امسال نسبت به مدت مشابه پارسال حدود 30 درصد افزايش داشته است.
به گفته وي مجموع كمك هاي مردمي طي اين مدت 186 ميليارد ريال بوده است.وي با بيان اين كه خراسان جنوبي از استان هاي موفق كشور در زمينه جلب مشاركت هاي مردمي است گفت: با توجه به شاخص جمعيت و محروميت اين استان رتبه نخست كشور را در اين زمينه كسب كرده است.
</TEXT>
</DOC>
<DOC>
<DOCID>HAM2-851126-073</DOCID>
<DOCNO>HAM2-851126-073</DOCNO>
<ORIGINALFILE>/1385/851126/news/_kharj.htm</ORIGINALFILE>
<ISSUE>پنجشنبه 26 بهمن 1385 - سال چهاردهم - شماره4207 - Feb 15, 2007</ISSUE>
<DATE calender="Western">2007-02-15</DATE>
<DATE calender="Persian">1385/11/26</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
اسرائيل بايد به تمامي توافقنامه هاي بين المللي احترام بگذارد
اردوغان، رژيم صهيونيستي را به افزايش تنش در منطقه متهم كرد
</TITLE>
<TEXT>


گروه بين الملل- در حالي كه محافل بين المللي انتظار داشتند در آستانه سفر ايهود المرت به تركيه رجب طيب اردوغان سعي كند با استفاده از نفوذ لابي صهيونيست ها مانع تصويب قطعنامه كنگره آمريكا درباره نسل كشي ارامنه شود، نخست وزير تركيه گفت: مي خواهم علنا به دولت اسرائيل بگويم كه الاقصي يكي از مقدس ترين مكان ها براي مسلمانان در سراسر جهان است و هر گونه اقدام حفاري عليه آن با واكنش هاي موجهي روبرو مي شود. به گزارش ايسنا اردوغان تاكيد كرد ما انتظار داريم اسرائيل رويه اي را در پيش بگيرد كه حاكي از احترام به حرمت اين مكان و جلوگيري از افزايش تنش است. در زماني كه معتقديم افق هاي جديد فرصت در روند صلح گشوده شده، اين گونه وقايع  ما را عصباني و نااميد كرده است.
نخست وزير رژيم صهيونيستي در آنكارا علاوه بر اردوغان، با رئيس جمهور، رئيس مجلس، وزير امور خارجه و وزير دفاع تركيه و رئيس اتاق بازرگاني تركيه ديدار و مذاكره خواهد كرد.
تركيه و اسرائيل روابط گسترده سياسي، اقتصادي و امنيتي و نظامي دارند. در ماه گذشته نخست وزير تركيه با سفر به عربستان سعودي، سوريه، لبنان و ايران و مذاكره با پرويز مشرف در آنكارا تحرك ديپلماتيك گسترده اي را شروع كرده است.
سربازان تركيه در حال حاضر در قالب نيروهاي سازمان ملل در لبنان حاضر هستند و تركيه مايل است درباره مسجدالاقصي، لبنان، برنامه هسته اي ايران و روابط اسرائيل و سوريه ايفاي نقش كند. آنكارا معتقد است در جايگاهي قرار دارد كه مي تواند ابتكار عمل هاي صلح در منطقه را تسهيل كند و مي تواند از روابط نزديك خود با اسرائيل و فلسطينيان و همچنين بهبود چشمگير در روابط خود با سوريه استفاده كند.
</TEXT>
</DOC>
<DOC>
<DOCID>HAM2-851126-074</DOCID>
<DOCNO>HAM2-851126-074</DOCNO>
<ORIGINALFILE>/1385/851126/news/_kharj.htm</ORIGINALFILE>
<ISSUE>پنجشنبه 26 بهمن 1385 - سال چهاردهم - شماره4207 - Feb 15, 2007</ISSUE>
<DATE calender="Western">2007-02-15</DATE>
<DATE calender="Persian">1385/11/26</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
نماينده آمريكا در مذاكرات هسته اي كره شمالي:
راه دشواري در پيش است
</TITLE>
<TEXT>
گروه بين الملل - يك روز بعد از انتشار خبر توافق در مذاكرات هسته اي كره شمالي و در حالي كه هر يك از طرف ها اين توافق را پيروزي خود يا شكست ديگري تعبير مي كنند، نماينده ارشد آمريكا در اين مذاكرات ديروز هشدار داد كه براي اجراي اين توافقنامه هنوز كارهاي دشوار زيادي باقي مانده است.
به گزارش خبرگزاري رويتر، در اين توافقنامه كره  شمالي موافقت كرده است كه در ازاي دريافت اوليه 50 هزار تن نفت يا كمك هاي مشابه ظرف 60 روز آينده فعاليت راكتور هسته  اي اصلي خود در يونگ بايون را متوقف كند.
كريستوفر هيل، نماينده ارشد آمريكا در مذاكرات شش جانبه گفت: بعضي از مناقشات مربوط به كره  شمالي قضائي است، بعضي  هم سياسي و ديپلماتيك است.
</TEXT>
</DOC>
<DOC>
<DOCID>HAM2-851126-075</DOCID>
<DOCNO>HAM2-851126-075</DOCNO>
<ORIGINALFILE>/1385/851126/news/_kharj.htm</ORIGINALFILE>
<ISSUE>پنجشنبه 26 بهمن 1385 - سال چهاردهم - شماره4207 - Feb 15, 2007</ISSUE>
<DATE calender="Western">2007-02-15</DATE>
<DATE calender="Persian">1385/11/26</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
نگاه
حقيقت توافق كره شمالي چيست؟عزيز شاه محمدي
</TITLE>
<TEXT>
براساس گزارش خبرگزاري ها، كره شمالي در مذاكرات شش جانبه پكن موافقت كرده است در ازاي دريافت 50 هزار تن نفت يا كمك هاي مشابه فعاليت راكتور هسته اي اصلي خود در يونگ بايون را متوقف كند.
در سال 1994 كره شمالي با آمريكا قراردادي امضا كرد كه براساس آن آمريكا متعهد شد در ازاي تحويل راكتور آب سبك از نوع راكتوري كه در بوشهر ساخته مي شود به كره شمالي تحويل دهد و پيونگ يانگ نيز در مقابل راكتور آب سنگين خود را تعطيل كند.اين قرارداد در دوره كلينتون به اجرا در نيامد و بوش در اوايل رياست جمهوري خود به بهانه اي اجراي آن را لغو كرد. حال پس از 13 سال مناقشه و مذاكره و پس از اندك زماني از آزمايش هسته اي كره شمالي، اعلام مي شود كه توافق كرده است، خلع سلاح هسته اي را بپذيرد؟!
سئوال اين است كه كره شمالي واقعاً 13 سال تحريم و فشار بين المللي و خطر تحريم هاي سازمان ملل را به جان خريد تا فقط با دريافت 50 هزار تن نفت خام از برنامه هسته اي خود دست بكشد؟ يا اين كه آنچه با عنوان توافق بر سر خلع سلاح هسته اي كره شمالي به جهان مخابره مي شود همه ماجرا نيست.
البرادعي مديركل آژانس بين الملل انرژي اتمي درباره توقف فعاليت برخي تاسيسات هسته اي كره شمالي ابراز خوشحالي كرده است. مقامات رسمي آمريكايي هم از اصل توافق استقبال كرده اند. اما اين توافق كه اين گونه مورد استقبال كاندوليزارايس و جرج بوش وزير امور خارجه رئيس جمهور آمريكا قرار گرفته است، چرا از سوي جان بولتون سفير سابق آمريكا درسازمان ملل قراردادي بد توصيف مي شود. مگر خلع سلاح كره شمالي بد است. بولتون گفته است: پيامي كه اين امر براي ساير اعضاي معاهده منع تسليحات هسته اي در بر دارد اين است كه اگر به اندازه كافي مقاومت كنيد و مذاكره كنندگان وزارت امور خارجه آمريكا را خسته كنيد، در پايان پاداش دريافت خواهيد كرد. اين پاداش آيا همان 50 هزار تن نفت است؟ رايس گفته است الگوي مذاكره با كره شمالي مي تواند درباره ايران نيز به كار گرفته شود.
اما هنري سوكولسكي، از طراحان سياست آمريكا در مسئله هسته اي ايران مي گويد:  اين سازش با كره شمالي تلاش براي مجبور كردن ايران به محدود كردن برنامه هسته اي اش را تضعيف خواهد كرد. چرا خلع سلاح هسته اي كره شمالي تلاش براي محدودكردن برنامه هسته اي ايران را تضعيف مي كند؟. چهل روز پيش يك كارشناس هندي در هندوستان تايمز نوشت: كره شمالي پس از آزمايش هسته اي خود، به عنوان يك قدرت هسته اي در مذاكرات شش جانبه(آمريكا، چين، روسيه، ژاپن و كره جنوبي)شركت مي كند و معتقد است دوره مذاكره كشورهاي دارنده سلاح هسته اي باكره شمالي بدون سلاح هسته اي گذشته است. اين كارشناس هندي نوشت، كره شمالي در نهايت به گسترش نيافتن برنامه نظامي هسته اي خود راضي مي شود و هرگز به برچيدن برنامه هسته اي خود راضي نخواهد شد. اين شايد همان نكته قرارداد بدي است كه بولتون به آن اشاره مي كند و همان نكته اي است كه البرادعي از آن به محدودكردن برخي از فعاليت هاي هسته اي در كره شمالي ياد كرده است.
</TEXT>
</DOC>
<DOC>
<DOCID>HAM2-851126-076</DOCID>
<DOCNO>HAM2-851126-076</DOCNO>
<ORIGINALFILE>/1385/851126/news/_kharj.htm</ORIGINALFILE>
<ISSUE>پنجشنبه 26 بهمن 1385 - سال چهاردهم - شماره4207 - Feb 15, 2007</ISSUE>
<DATE calender="Western">2007-02-15</DATE>
<DATE calender="Persian">1385/11/26</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
ولاديميرپوتين:
ايالات متحده، براي افزايش هزينه هاي دفاعي اش روسيه را يك تهديد نشان مي دهد
</TITLE>
<TEXT>


ايسنا: خبرگزاري پتراي اردن اعلام كرد: اردن توافقنامه 25 ميليون دلاري خريد شش فروند هلي كوپترهاي سبك ka -226 با روسيه امضا كرده است.
به گزارش خبرگزاري فرانسه، خبرگزاري پترا اعلام كرد: اين توافقنامه از جمله چهار توافقنامه دو جانبه اي است كه پس از ديدار ولاديمير پوتين، رئيس جمهور روسيه و ملك عبدالله دوم، پادشاه اردن در اين كشور به امضا رسيده است.
در اين گزارش آمده است: اين هلي كوپترهاي ساخت شركت opk oboroprom روسيه در سرويس هاي پزشكي، سم پاشي و انتقال مسافران و كالا مورد استفاده قرار مي گيرد.
اين شركت روسي مارس گذشته توافقنامه اي را با شركت مشاوران orageville اردن براي توليد مشترك هلي كوپترهاي ka-226 در اردن و عرضه آن به منطقه امضا كرده بود.
در جريان اين سفر هم چنين توافقنامه اي ميان شركت خودروسازي avtovaz روسيه و يك شركت اردني براي ايجاد يك كارخانه مونتاژ خودروهاي لادا ساخت روسيه در اردن به امضا رسيد.
دو كشور هم چنين توافقنامه اي در زمينه ارتقاي حفاظت از سرمايه گذاري ها ميان دو كشور و توافقنامه اي در زمينه  تشكيل شوراي تجارت روسيه و اردن امضا كردند.
پوتين همچنين در اردن انتقادش از آمريكا را تكرار كرد و گفت: دولت آمريكا به منظور جلب حمايت از درخواستش براي افزايش هزينه هاي دفاعي، روسيه را به اشتباه به عنوان يك تهديد به تصوير كشيده است.
پوتين كه پيشتر از سياست خارجي آمريكا نيز انتقاد كرده بود، به خبرنگاران در اردن گفت كه وي اميدوار است آمريكا پيگيري روابط با روسيه را بر پايه اي دوستانه آغاز كند.
وي از لحن بيان غرب در قبال روسيه از زمان فروپاشي شوروي سابق انتقاد كرد و گفت: من متقاعد شدم كه اقدامات بسياري از شركاي ما تنها با هدف حصول منافعشان صورت مي پذيرد. اين اقدام به مرحله اي رسيده است كه آن ها با بهانه  قرار دادن تهديد خيالي روسيه درصدد حصول منابعي در كنگره براي نيازهاي نظامي شان در عراق و افغانستان و همچنين استقرار سيستم دفاع موشكي هستند.
پوتين قويا از حمله آمريكا به عراق و طرح هاي آمريكا براي استقرار سيستم دفاع موشكي در كشورهاي شوروي سابق انتقاد كرد و با رد ادعاهاي آمريكا مبني بر اين كه اين سيستم ها به منظور مقابله با تهديد ايران مستقر مي شود، هشدار داد كه روسيه به استقرار اين سيستم ها پاسخ خواهد داد.
</TEXT>
</DOC>
<DOC>
<DOCID>HAM2-851126-077</DOCID>
<DOCNO>HAM2-851126-077</DOCNO>
<ORIGINALFILE>/1385/851126/news/_kharj.htm</ORIGINALFILE>
<ISSUE>پنجشنبه 26 بهمن 1385 - سال چهاردهم - شماره4207 - Feb 15, 2007</ISSUE>
<DATE calender="Western">2007-02-15</DATE>
<DATE calender="Persian">1385/11/26</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
اجراي طرح امنيتي جديد در عراق
</TITLE>
<TEXT>
گروه بين الملل- نخست وزير عراق رسماً آغاز اجراي طرح امنيتي جديد با عنوان طرح اجراي قانون در سراسر اين كشور را اعلام كرد.
به گزارش ايسنا بر اساس اين طرح مرزهاي عراق با ايران و سوريه بسته مي شود و قوانين امنيتي سختي در بغداد به اجرا گذاشته مي شود. سرلشگر عبود قنبر فرمانده عراقي عمليات بغداد نيز اعلام كرد بغداد به 10 منطقه امنيتي تقسيم شده است و اختيارات قانوني فوق  العاده اي در اختيار وزارت خانه هاي دفاع و كشور گذاشته شده است.
به گزارش مهر به گفته قنبر 85 هزار افسر پليس از ارديبهشت ماه در بغداد مستقر مي شوند كه در اجراي اين طرح از ساعت 5 بعدازظهر تا 6 صبح مقررات منع آمد و شد در بغداد اجرا مي شود و افراد متهم به حمل غيرقانوني سلاح بر اساس قانون ضدتروريسم و در دادگاه جنايي ويژه جرايم بزرگ محاكمه خواهند شد. از سوي ديگر همه بسته  ها و نامه هاي پستي و دستگاه هاي ارتباطي تفتيش خواهد شد و هر ملك خصوصي و عمومي در صورت لزوم محاصره و جست وجو مي شود.
</TEXT>
</DOC>
<DOC>
<DOCID>HAM2-851126-078</DOCID>
<DOCNO>HAM2-851126-078</DOCNO>
<ORIGINALFILE>/1385/851126/news/_kharj.htm</ORIGINALFILE>
<ISSUE>پنجشنبه 26 بهمن 1385 - سال چهاردهم - شماره4207 - Feb 15, 2007</ISSUE>
<DATE calender="Western">2007-02-15</DATE>
<DATE calender="Persian">1385/11/26</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
كوتاه از جهان سياست
</TITLE>
<TEXT>
كاخ سفيد از انتشار كتابي تحت عنوان
در قلب طوفان جلوگيري كرد
ايرنا: به نوشته روزنامه الوطن عربستان سعودي، سران كاخ سفيد و سردمداران جنگ عراق از انتشار كتابي تحت عنوان در قلب طوفان جلوگيري كردند. بر اساس گزارش اين روزنامه، جورج تنت رئيس سابق سازمان جاسوسي آمريكا cia در اين كتاب به افشاي برخي وقايع پيش از اشغال عراق پرداخته است. بنا بر همين گزارش انتشار اين كتاب مي تواند موجي از انتقاد عليه جورج بوش رئيس جمهوري آمريكا و ديگر طراحان جنگ تحميلي عراق ايجاد نمايد. بوش در پي شكست نيروهاي آمريكايي و انگليسي در عراق آن را ناشي از اطلاعات غلط دستگاه هاي اطلاعاتي اين كشور دانست. برخي از مقامات دستگاه هاي امنيتي اين كشور به دنبال اظهارات رئيس جمهوري آمريكا از سمت خود كناره گيري كردند.
بحران انساني براي يك ميليون نفر در سومالي
گروه بين الملل - سازمان ملل هشدار داد به دليل سيل، درگيري ها و قحطي  1‎/1 ميليون تن در جنوب سومالي با بحران انساني روبه رو هستند. دفتر هماهنگي امور بشردوستانه  سازمان ملل اعلام كرد: به دليل مسائل لجستيك و امنيتي دسترسي به مردم نيازمند در مناطق مركزي و جنوبي سومالي هر روز مشكل تر مي شود. اين دفتر اعلام كرد: دسترسي به مردم سومالي در سراسر ژانويه   2007 به دليل عمليات هاي هوايي انجام شده توسط نيروهاي اتيوپيايي و آمريكايي با محدوديت هاي جدي مواجه بود.
آينده اتحاديه  اروپا، به همزيستي مسالمت آميزش
با جهان اسلام بستگي دارد
ايرنا: هانس گرت پوترينگ، رئيس جديد پارلمان اروپا گفت، آينده اتحاديه اروپا به ميزان زيادي به همزيستي مسالمت آميز فرهنگ ها و مذاهب موجود در كشورهاي عضو اين اتحاديه و كشورهاي عربي و اسلامي، وابسته است. پوترينگ در نطق افتتاحيه جلسه عمومي  پارلمان اروپا در استراسبورگ گفت: ما در قاره اي متشكل از سه فرهنگ و دين بزرگ- مسيحي، يهودي و اسلامي- زندگي مي كنيم و بنابراين بايد نقش آفريني خود را براي تضمين اين مسئله كه گفت وشنود در بين فرهنگ ها صفت مشخصه اروپاست، ايفا كنيم. رئيس آلماني اتحاديه اروپا گفت: ما خواستار برخورد تمدن ها نيستيم. ما خواهان صلح در آزادي و عدالت بين تمامي  ملتها و عقايد هستيم. وي تأكيد كرد: من كاملاً متقاعد شده ام كه گفت وشنود در ميان فرهنگ ها تنها در صورتي موفقيت آميز خواهد بود كه بر اساس حقيقت و سعه صدر دوجانبه باشد.
روسيه: تلاش مي كنيم به جهان اسلام نزديك شويم
ايسنا: پاپوف سفير ويژه وزارت امور خارجه روسيه گفت: معلوم است كه ما راه نزديكي با جهان اسلام را پيشه كرده ايم و اين روند در جريان است زيرا اين سياست تدوين شده دولت است. به گفته اين مقام روسي، در حال حاضر سازمان كنفرانس كشورهاي اسلامي  موازين عضويت و نظارت ما را در اين سازمان در دست بررسي دارد. روسيه در تلاش است تا به عضويت سازمان كنفرانس اسلامي  درآيد؛ اما در حال حاضر فقط كشورهايي مي توانند وارد سازمان كنفرانس كشورهاي اسلامي  شوند كه رهبر آنها يا اكثر جمعيت آنان مسلمان باشد و يا اسلام دين دولتي آن كشور باشد.
30 كشته درحمله هوايي ناتو به افغانستان
گروه بين الملل - منابع خبري در جنوب  افغانستان  ديروز  از كشته  شدن  30 نفر در ولايت هلمند در اثر حمله  هوايي  نيروهاي  سازمان  پيمان  آتلانتيك  شمالي (ناتو)خبر دادند.شاهدان عيني در محل، زمان  اين  حمله  هوايي  را بامداد ديروز در حد فاصل  شهرستان هاي  موسي  قلعه  و كجكي  ذكر كرده  و افزودند كه  در نتيجه  آن  18 غيرنظامي  و 12 عضو طالبان كشته شده اند.
اين در حالي است كه ايساف ديروز با تاييد حمله  هوايي  روز سه شنبه ناتو در هلمند اعلام  كرد كه  يكي  از رهبران  طالبان  را كشته  است .
</TEXT>
</DOC>
<DOC>
<DOCID>HAM2-851126-079</DOCID>
<DOCNO>HAM2-851126-079</DOCNO>
<ORIGINALFILE>/1385/851126/news/_shari.htm</ORIGINALFILE>
<ISSUE>پنجشنبه 26 بهمن 1385 - سال چهاردهم - شماره4207 - Feb 15, 2007</ISSUE>
<DATE calender="Western">2007-02-15</DATE>
<DATE calender="Persian">1385/11/26</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
گره ترافيكي در جنوب غرب تهران باز مي شود
پل ارتباطي بزرگراه جوانه به اتوبان ساوه هفته آينده گشايش مي يابد
</TITLE>
<TEXT>
گروه شهري پل ارتباطي بزرگراه جوانه در ادامه بزرگراه نواب به اتوبان ساوه(سه راه نعمت آباد)در هفته آينده به بهره برداري مي رسد.
علي معدني مدير نظارت بر پروژه هاي سازمان فني مهندسي شهرداري تهران با اعلام اين خبر افزود: بهره برداري از فاز اول اين پروژه در اوايل هفته آينده آغاز خواهد شد و گره ترافيكي سنگين جنوب غرب تهران باز مي شود.
وي با اشاره به اين كه در طول سال هاي گذشته به دليل تلاقي شبكه راه هاي سه منطقه 17، 18 و 19 تهران در اين منطقه، ترافيك بسيار سنگيني را در اين قسمت شاهد بوديم، افزود: بسياري از شهروندان سه راه نعمت آباد را با عنوان سه راه سرگردان مي شناختند و به دليل ورودي ها و خروجي هاي مختلف آن به سمت اتوبان ساوه، بزرگراه جوانه، و خيابان هاي يافت آباد، همواره داراي ترافيك سنگيني بود. با افتتاح پل ارتباطي سه راه نعمت آباد در مسيرهاي شرقي غربي و همچنين شمالي جنوبي آن، تسهيل رفت و آمد به وجود آمده است.
مدير نظارت بر پروژه هاي شهرداري با اعلام اين كه عمليات احداث اين پل در دو فاز انجام شده است گفت: هم اكنون فاز اول اين پروژه به پايان رسيده است و براي ادامه فاز دوم اين پروژه وجود معارضان ملكي به معضلي بزرگ تبديل شده است كه تا به امروز نتوانسته ايم آن را رفع كنيم.
معدني ضمن اشاره به هزينه 4 ميلياردي براي بهره برداري از فاز اول اين پروژه گفت: اگر از همان روز اول، براي احداث اين پروژه با معارضان روبه رو نمي شديم، شايد مي شد اين پروژه را طي شش ماه به بهره برداري رساند.
وي در ادامه افزود: پل ارتباطي بزرگراه جوانه به اتوبان ساوه در فاز اول به طول 85 متر است و در فاز دوم اين پل به طول 240 متر در آينده به بهره برداري خواهد رسيد.
برپايه اين گزارش مدير نظارت بر پروژه هاي شهرداري همچنين از افتتاح 5/2 كيلومتر از بزرگراه امام علي در ششم اسفند ماه خبر داد و افزود: بزرگراه امام علي حدفاصل پل فرجام تا پل آغاز كه يك مسير مستقيم است همزمان با تولد امام موسي كاظم(ع)در ششم اسفند ماه به بهره برداري خواهد رسيد.
</TEXT>
</DOC>
<DOC>
<DOCID>HAM2-851126-080</DOCID>
<DOCNO>HAM2-851126-080</DOCNO>
<ORIGINALFILE>/1385/851126/news/_shari.htm</ORIGINALFILE>
<ISSUE>پنجشنبه 26 بهمن 1385 - سال چهاردهم - شماره4207 - Feb 15, 2007</ISSUE>
<DATE calender="Western">2007-02-15</DATE>
<DATE calender="Persian">1385/11/26</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
پيش بيني برج 40 طبقه براي حوزه هاي غيرمسكوني
طرح جامع، برج سازي در تهران را متوقف نمي كند
</TITLE>
<TEXT>


گروه شهري: برخلاف مطلب اعلام شده از سوي مخبر كميسيون فني و عمراني شهر تهران، مديركل تدوين ضوابط و مقررات و صدور پروانه شهرداري تهران تأكيد كرد طرح جامع تهران مخالف برج  سازي نبوده و براي كاربري هاي غيرمسكوني حتي احداث برج هاي 40 طبقه را پيش بيني كرده است.فرزان شيروان بيگي با تأكيد بر اين كه طرح جامع شهر تهران به دنبال كوتوله كردن پايتخت نيست گفت: بر اساس طرح جامع، تهران به پهنه هاي مختلف تقسيم مي شود. در واقع بر اساس ريزپهنه بندي هاي تعريف شده در طرح جامع، تراكم، تعداد طبقات و ميزان بارگذاري در مناطق با در نظر گرفتن سقف جمعيتي تعيين شده براي تهران مشخص خواهد شد.
وي افزود: بر اساس طرح جامع در پهنه هاي گردشگري و كار و فعاليت، فرهنگي، آموزشي، حتي برج هايي با 40 طبقه نيز ديده شده چرا كه سياست هاي جديد مديريت شهري به سمت توسعه فضاهاي عمومي  شهر، احداث پروژه هاي خدماتي، فرهنگي، ورزشي، تجاري، آموزشي و بهداشتي و وضع مقررات و تسهيلات تشويقي به منظور ترغيب سرمايه گذاران بخش خصوصي به سرمايه گذاري در اين حوزه هاست.
به گفته مديركل تدوين ضوابط و مقررات و صدور پروانه، تصويب نهايي طرح جامع و تفضيلي به معناي اتمام كار بلندمرتبه سازي در تهران نخواهد بود بلكه با تغيير رويكرد، بلندمرتبه سازي نظم گرفته و در پهنه هاي تعيين شده و جا و مكان مشخص صورت خواهد گرفت.وي اين رويكرد را از سمت كاربري هاي مسكوني به سمت كاربري هاي گردشگري، تجاري، اداري، فرهنگي و... دانست و در توضيح بيشتر خبري كه از سوي يكي از اعضاي شوراي اسلامي  شهر تهران در مورد ممنوعيت بلندمرتبه سازي در شهر تهران در رسانه ها منعكس شده بود گفت: در پهنه بندي هاي خاصي حتماً بلندمرتبه سازي حتي با كاربري مسكوني نيز خواهيم داشت چراكه چشم انداز 20 ساله نظام به دنبال تبديل تهران به شهري برخوردار از تمام استانداردها در ابعاد بين المللي است و در اين راه همه اركان نظام با هم همسو و هماهنگ هستند.بنا بر اين گزارش،خسرو دانشجوهفته گذشته با اشاره به تصويب طرح جامع طي هفته هاي گذشته در شوراي اسلامي  شهر تهران افزود: ميزان تراكم و ارتفاع ساختمان ها در طرح جامع به 4و 5 طبقه تصويب شده و فروش اضافه تراكم و بلندمرتبه سازي و برج سازي وجود نخواهد داشت.
</TEXT>
</DOC>
<DOC>
<DOCID>HAM2-851126-081</DOCID>
<DOCNO>HAM2-851126-081</DOCNO>
<ORIGINALFILE>/1385/851126/news/_shari.htm</ORIGINALFILE>
<ISSUE>پنجشنبه 26 بهمن 1385 - سال چهاردهم - شماره4207 - Feb 15, 2007</ISSUE>
<DATE calender="Western">2007-02-15</DATE>
<DATE calender="Persian">1385/11/26</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
آموزش آشنايي مديران شهرداري با رسانه ها
</TITLE>
<TEXT>
گروه شهري- شهردار تهران كارگاه آموزشي آشنايي مديران اين سازمان با رسانه ها را برگزار مي كند. اين كارگاه امروز با هدف آشنايي مديران شهرداري با نحوه تعامل و برقراري ارتباط با رسانه ها برگزار مي شود. در اين كارگاه حامد شمس در مورد انتظار خبرنگار از مديريت شهري، يونس شكرخواه در مورد ضرورت تدوين راهبرد در برقراري ارتباط با رسانه، حسين نمك دوست با عنوان نكته هايي درباره مصاحبه و بررسي و نقد مصاحبه، ناصر كرمي با عنوان يك مصاحبه ملي حميد وثوق با عنوان وقتي به استوديو وارد مي شويم و حسن سربخشيان با عنوان از زبان عكس سخنراني مي كنند.
</TEXT>
</DOC>
<DOC>
<DOCID>HAM2-851126-082</DOCID>
<DOCNO>HAM2-851126-082</DOCNO>
<ORIGINALFILE>/1385/851126/news/_shari.htm</ORIGINALFILE>
<ISSUE>پنجشنبه 26 بهمن 1385 - سال چهاردهم - شماره4207 - Feb 15, 2007</ISSUE>
<DATE calender="Western">2007-02-15</DATE>
<DATE calender="Persian">1385/11/26</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
برداشت گل نرگس دركازرون
</TITLE>
<TEXT>
شيراز خبرنگار همشهري: مدير منابع طبيعي شهرستان كازرون فارس گفت: برداشت گل نرگس از نرگس زارها آغاز شده و اين عمل به مدت 10 روز ادامه دارد.
فلامرز ابراهيمي افزود: برداشت گل نرگس در كازرون كه از گونه هاي مختلف پرپر، شش پر و شهلا مي باشد، معمولاً از نيمه بهمن ماه آغاز مي شود.وي اظهار داشت: گل نرگس در قديم در اطراف شهرستان كازرون فراوان يافت مي شد ولي در سال هاي اخير به  دليل هجوم افراد سودجو و فرصت طلب رو به كاهش گذاشته است طوري كه تنها فقط در دو منطقه جره و بليك به صورت يكپارچه نگهداري مي شود.
مديركل منابع طبيعي كازرون اضافه كرد: گل نرگس به صورت پراكنده در ديگر نقاط اين شهرستان ازجمله ماهور، خشت و سه مشهد يافت مي شود و تنها در منطقه جره به ميزان 42 هكتار و بليكك شش هزار هكتار نرگس زار وجود دارد.
</TEXT>
</DOC>
<DOC>
<DOCID>HAM2-851126-083</DOCID>
<DOCNO>HAM2-851126-083</DOCNO>
<ORIGINALFILE>/1385/851126/news/_shari.htm</ORIGINALFILE>
<ISSUE>پنجشنبه 26 بهمن 1385 - سال چهاردهم - شماره4207 - Feb 15, 2007</ISSUE>
<DATE calender="Western">2007-02-15</DATE>
<DATE calender="Persian">1385/11/26</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
تشكيل اداره كل محيط زيست شهر تهران در سال آينده
</TITLE>
<TEXT>
ايسنا: مشاور شهردار تهران در امور محيط زيست گفت: ستاد محيط زيست و توسعه پايدار شهر تهران در سال آينده به اداره كل محيط زيست شهر تهران تبديل مي شود.
محمد هادي حيدرزاده، رئيس ستاد محيط زيست و توسعه پايدار شهر تهران در نخستين كارگاه آموزشي ارزيابي اثرات محيط زيستي و كاربرد آن در پروژه هاي شهري كه در دانشگاه تهران برگزار شد، با اشاره به اهميت اين كارگاه افزود: تهران به دليل اينكه پايتخت ايران است و همچنين به عنوان يك كلانشهر با همه شرايط و ويژگي هاي خود، يك چهارم جمعيت كشور را به خود اختصاص داده است و از لحاظ كيفيت زندگي شهرنشيني بايد الگويي براي ساير شهرها باشد.
وي با بيان اينكه براساس دستور شهردار تهران مديريت شهر بايد به سمت مديريت زيست محيطي حركت كند افزود: ستاد توسعه محيط زيست و توسعه پايدار به عنوان اتاق فكر مديريت ارشد شهر در نظر گرفته شده است كه در آن راهبرهاي زيست محيطي به شهر تزريق شود.
حيدرزاده از تشكيل اداره كل محيط زيست در سال 86 خبر داد و گفت: اين اداره كل در 5 بخش و در كميته هاي آلودگي، مواد زائد، انرژي، مديريت محيط زيست و آموزش به عنوان يك نهاد كاربردي بر فعاليت هاي زيست محيطي نظارت مي كند.
</TEXT>
</DOC>
<DOC>
<DOCID>HAM2-851126-084</DOCID>
<DOCNO>HAM2-851126-084</DOCNO>
<ORIGINALFILE>/1385/851126/news/_shari.htm</ORIGINALFILE>
<ISSUE>پنجشنبه 26 بهمن 1385 - سال چهاردهم - شماره4207 - Feb 15, 2007</ISSUE>
<DATE calender="Western">2007-02-15</DATE>
<DATE calender="Persian">1385/11/26</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
رئيس شوراي شهر اعلام كرد:
آخرين مهلت بخشودگي 25 درصدي عوارض تثبيت واحد هاي تجاري
</TITLE>
<TEXT>
گروه شهري- آخرين مهلت تثبيت تجاري هاي شهر تهران با استفاده از بخشودگي 25 درصدي عوارض شهرداري بر اساس مصوبه شوراي شهر، پايان اسفند ماه است و صاحبان اين گونه املاك مي توانند با مراجعه به شهرداري هاي مناطق و استفاده از تسهيلات مورد نظر در اين مصوبه نسبت به تثبيت تجاري هاي قبل از سال 80 اقدام كنند.
مهدي چمران رئيس شوراي اسلامي شهر تهران با اعلام اين مطلب به رفع مشكلات مربوط به اجراي مصوبه چند ماه پيش( مهرماه )اين شورا در خصوص تعيين تكليف و تثبيت املاك تجاري قبل از سال 1380 با استفاده از تسهيلات تشويقي و بخشودگي( 25 درصدي)عوارض شهرداري بابت تثبيت تجاري ها، اشاره كرد و از صاحبان اين گونه املاك خواست از فرصت باقيمانده سال 85 براي تثبيت تجاري هاي خود استفاده كنند.وي با يادآوري اعتراض قبلي فرمانداري به اين مصوبه و پاسخ شوراي شهر و رفع مشكلات مربوطه و همچنين ابلاغ اين مصوبه به شهرداري هاي مناطق افزود: مردم فرصت باقيمانده تا پايان اسفند را از دست ندهند و با مراجعه به شهرداري هاي مناطق حداقل با تشكيل پرونده و انجام مراحل مقدماتي و پرداخت هاي اوليه از تسهيلات و مزاياي مصوبه مذكور براي تثبيت اين گونه تجاري ها در سال 85 بهره مند شوند.بر اساس مصوبه مهر ماه شوراي شهر، به صاحبان واحدهاي تجاري كه مشمول مصوبات كميسيون ماده پنج( صورتجلسه شماره 336 به تاريخ 21/6/1380 )در خصوص تثبيت واحدهاي تجاري مي شوند، مشروط به تعيين تكليف واحد تجاري تا پايان اسفند ماه سال 1385 معادل هفتاد و پنج درصد(75%)عوارض مصوب شامل عوارض تغيير كاربري تعلق مي گيرد و شهرداري مجاز به دريافت هيچ گونه وجهي مازاد بر آن نخواهد بود.
</TEXT>
</DOC>
<DOC>
<DOCID>HAM2-851126-085</DOCID>
<DOCNO>HAM2-851126-085</DOCNO>
<ORIGINALFILE>/1385/851126/news/_shari.htm</ORIGINALFILE>
<ISSUE>پنجشنبه 26 بهمن 1385 - سال چهاردهم - شماره4207 - Feb 15, 2007</ISSUE>
<DATE calender="Western">2007-02-15</DATE>
<DATE calender="Persian">1385/11/26</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
پرسه
</TITLE>
<TEXT>
تفكيك زباله از مبدأ در شمال تهران
درحالي  كه همه از روند كند تحقق تفكيك زباله از مبدأ در تهران گلايه دارند، خبر رسيده كه در شمال شهر از آبان ماه امسال تاكنون بيش از 213 تن ضايعات خشك جمع آوري شده است. با اجراي طرح تفكيك زباله از مبدأ در شمال تهران با كمك دانش آموزان و كاركنان ادارات، اين حجم ضايعات خشك در منطقه يك تهران جمع آوري شده است.
به جاي خودرو سواري پياده روي كنيد
توصيه معاون شهردار تهران به شهروندان اين است كه به جاي اين همه خودرو سواري، كمي هم به پياده روي توجه كنند. فرهاد يعقوبي البته گفت كه شهرداري قصد دارد پياده روها را مانند پياده رو ولي عصر براي پياده روي راحت و ايمن شهروندان مرمت كند.يعقوبي در ادامه گفته است كه بايد تلاش كنيم تا هيچ گونه آبگرفتگي در محدوده خيابان ولي عصر نداشته باشيم.
</TEXT>
</DOC>
<DOC>
<DOCID>HAM2-851126-086</DOCID>
<DOCNO>HAM2-851126-086</DOCNO>
<ORIGINALFILE>/1385/851126/news/_shari.htm</ORIGINALFILE>
<ISSUE>پنجشنبه 26 بهمن 1385 - سال چهاردهم - شماره4207 - Feb 15, 2007</ISSUE>
<DATE calender="Western">2007-02-15</DATE>
<DATE calender="Persian">1385/11/26</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
كاشان، صاحب نمايشگاه بين المللي مي شود
</TITLE>
<TEXT>
كاشان خبرنگار همشهري: روز گذشته نخستين كلنگ نمايشگاه بين المللي كاشان به زمين زده شد.اين نمايشگاه كه دومين نمايشگاه بين المللي استان اصفهان است در زميني به مساحت 45 هكتار ساخته خواهد شد.گفته مي شود در سفر آينده رئيس جمهوري به كاشان، جهت احداث اين نمايشگاه از محل اعتبارات استاني، بودجه ويژه اي تخصيص مي يابد.
</TEXT>
</DOC>
<DOC>
<DOCID>HAM2-851126-087</DOCID>
<DOCNO>HAM2-851126-087</DOCNO>
<ORIGINALFILE>/1385/851126/news/_shari.htm</ORIGINALFILE>
<ISSUE>پنجشنبه 26 بهمن 1385 - سال چهاردهم - شماره4207 - Feb 15, 2007</ISSUE>
<DATE calender="Western">2007-02-15</DATE>
<DATE calender="Persian">1385/11/26</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
بانك جهاني در گزارش 2007 خبر داد:
زيان اقتصاد ايران از آلودگي هوا، 2.8 برابر متوسط جهاني
</TITLE>
<TEXT>
ايسنا: تازه ترين گزارش بانك جهاني 2007 با عنوان به سوي اقدامي گسترده تر براي پس انداز حاكي از آن است كه ايران در سال 2004 به طور كلي معادل 6/2 درصد از درآمد كل ملي خود را صرف خسارات زيست محيطي ناشي از انتشار آلاينده دي اكسيدكربن و ذرات معلق كرده است، در حالي كه در همين سال بيشترين خسارت را در اين زمينه با 3/8 درصد ازبكستان و كمترين خسارت را با 1/0 درصد سوئد و فرانسه ديده اند.
گزارش شاخص هاي توسعه جهان در سال 2006 كه توسط بانك جهاني منتشر شد نشان مي دهد: ايران به لحاظ دو آلاينده دي اكسيدكربن و ذرات معلق در سال 2004 بيش از 3 برابر ژاپن و امريكا و 5/8 برابر انگلستان خسارت خورده است. از سوي ديگر خسارات زيست محيطي اين دو آلاينده به اقتصاد ايران 8/2 برابر متوسط اين خسارت به اقتصاد جهان است.به علاوه 36 درصد از درآمد كل ملي ايران در سال 2004 در اثر مصرف انرژي كاهش يافته است، در حالي كه كشور چاد با رقم 1/79 درصد بيشترين ميزان كاهش درآمد كل ملي را در جهان به خود اختصاص داد. كشورهايي همچون يونان، ايرلند و ژاپن در اثر مصرف انرژي هيچ بخشي از درآمد كل ملي خود را از دست ندادند.
</TEXT>
</DOC>
<DOC>
<DOCID>HAM2-851126-088</DOCID>
<DOCNO>HAM2-851126-088</DOCNO>
<ORIGINALFILE>/1385/851126/news/_siasi.htm</ORIGINALFILE>
<ISSUE>پنجشنبه 26 بهمن 1385 - سال چهاردهم - شماره4207 - Feb 15, 2007</ISSUE>
<DATE calender="Western">2007-02-15</DATE>
<DATE calender="Persian">1385/11/26</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
تكنولوژي هسته اي صلح آميز؛خط قرمز ايران
ولايتي: درهاي مذاكره باز است
</TITLE>
<TEXT>
علي اكبر ولايتي ضمن تاكيد بر ادامه مذاكرات و دستيابي به نتايج مطلوب تاكيد كرد: در شرايط فعلي فكر مي كنيم درهاي مذاكرات، كار با آژانس بين المللي انرژي اتمي و گفتگو با آقاي البرادعي مفتوح بوده و قابل دنبال شدن است. همچنين خوشبين هستيم كه به نتايجي برسيم منتهي اين گفتگوها بايد با حسن نيت ادامه يابد.
به گزارش مهر مشاور امور بين الملل مقام معظم رهبري در مصاحبه اختصاصي با سه روزنامه مهم ليبراسيون فرانسه، ريپوبليكاي ايتاليا و لوتامپ سوئيس به تشريح ديدگاه هاي جمهوري اسلامي ايران در موضوعات مهم منطقه اي و بين المللي پرداخت.
علي اكبر ولايتي در اين مصاحبه در پاسخ به سئوال خبرنگار ارشد سه نشريه ياد شده در موضوع اتمي تاكيد كرد: 5/3 سال است كه تمركز غرب بر تعليق است و ما مدت 5/2 سال همين خواسته تعليق را پذيرفتيم با اميد به اينكه مشكل حل شود و اين نشان مي دهد كه تعليق براي ما تابو نبوده و ما مي گوييم 5/2 سال كافي است.
وي افزود: پس از اين مدت كه ما پيشنهادات طرف مقابل را كه روح حاكم بر آن تعليق بود براي 5/2 سال مورد توجه قرار داديم، متوجه شديم كه غرض اصلي پيشنهاد كنندگان اين است كه ما به توانايي استفاده از انرژي هسته اي صلح آميز نرسيم و اين خط قرمز ماست.
ولايتي خاطرنشان كرد: تاكيد مي كنم نداشتن تكنولوژي هسته اي
صلح آميز اين خط قرمز ماست، اين نكته كه اين توانايي كاربرد نظامي نداشته باشد هم خط قرمز ماست و تاكيد داريم كه اين توانايي واجد كاربري نظامي نشود بنابراين، اين در چارچوب قرارداد عدم اشاعه است كه آن را امضا كرديم، پس اگر برنامه ما در چارچوب اين معاهده است پس جزو حقوق ماست.
مشاور مقام معظم رهبري در خصوص مقاومت لبنان نيز اظهار داشت:  بايد از اينكه حزب الله با بكارگيري سلاح خود از لبنان خاك كشور دوست شما دفاع كند، حمايت نمائيد. توجه كنيد كه يك گروه كوچك چون حزب الله چگونه با شجاعت در برابر حمله شديد اسرائيل دفاع مي كند.
</TEXT>
</DOC>
<DOC>
<DOCID>HAM2-851126-089</DOCID>
<DOCNO>HAM2-851126-089</DOCNO>
<ORIGINALFILE>/1385/851126/news/_siasi.htm</ORIGINALFILE>
<ISSUE>پنجشنبه 26 بهمن 1385 - سال چهاردهم - شماره4207 - Feb 15, 2007</ISSUE>
<DATE calender="Western">2007-02-15</DATE>
<DATE calender="Persian">1385/11/26</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
بيانيه مشترك وزيران خارجه چين هند و روسيه:
برخورد چندگانه باتروريسم به نتيجه نمي رسد
</TITLE>
<TEXT>
مهر: وزيران امور خارجه چين،هند و روسيه ديروز با صدور بيانيه اي مشترك تاكيد كردند كه سياست هاي چندگانه براي مقابله با تروريسم راه به جايي نبرده و قابل قبول نيستند.
وزيران امور خارجه روسيه، هند و چين امروز در دهلي نو از اتخاذ سياست هاي چند گانه براي مقابله با تروريسم انتقاد كرده و خواهان اتخاذ تصميم مشترك از سوي كشورهاي جهان براي مهار تروريسم شدند.
برهمين اساس سرگئي لاوروف، پراناب موخرجي و لي چائو شين، در نشست ديروز خود در دهلي نو در اطلاعيه خود عنوان داشتند: اجراي سياست هاي گزينشي براي مهار تروريسم از سوي كشورها راه به جايي نبرده و هرگز قابل اطمينان نيست و مقابله عليه تروريسم بايد به صورت يكپارچه سازماندهي شده باشد.
در همين رابطه روز گذشته اعلام شده بود كه مقابله با تروريسم و تهديدات مواد مخدر، حل مناقشه خاورميانه، اوضاع درعراق و افغانستان وموضوع هسته اي ايران و كره شمالي از موضوعاتي خواهد بود كه لاوروف 25 بهمن ماه در دهلي نو در ديدار با لي چائو شين و پرناب موخرجي وزيران امور خارجه كشورهاي چين و هند به بررسي آنها مي پردازد.
</TEXT>
</DOC>
<DOC>
<DOCID>HAM2-851126-090</DOCID>
<DOCNO>HAM2-851126-090</DOCNO>
<ORIGINALFILE>/1385/851126/news/_siasi.htm</ORIGINALFILE>
<ISSUE>پنجشنبه 26 بهمن 1385 - سال چهاردهم - شماره4207 - Feb 15, 2007</ISSUE>
<DATE calender="Western">2007-02-15</DATE>
<DATE calender="Persian">1385/11/26</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
وزير خارجه عربستان
ما خواهان فعاليت هسته اي مسالمت آميز در چارچوب قطعنامه هاي بين المللي هستيم
</TITLE>
<TEXT>
ايسنا: وزير امور خارجه عربستان با تاكيد بر درخواست رياض و شوراي همكاري خليج فارس براي همكاري با روسيه در زمينه انرژي هسته اي اظهار داشت: ما خواهان فعاليت هسته اي مسالمت آميز در چارچوب توافقنامه ها و قطعنامه هاي بين المللي هستيم.
سعود الفيصل، وزير امور خارجه عربستان اظهار داشت: يكي از محورهاي گفتگوي ولاديمير پوتين، رئيس جمهور روسيه با مقامات مسئول عربستاني موضوع فعاليت هسته اي و كمك هاي روسيه در اين زمينه به عربستان بوده است.
وي هم چنين گفت: البته پيش از اين دبيركل شوراي همكاري خليج فارس درباره فعاليت هسته اي كشورهاي عضو اين شورا اظهاراتي داشته اند و كاملا توضيح داده اند كه كشورهاي عضو اين شورا خواهان فعاليت هسته اي مسالمت آميز در چارچوب قطعنامه ها و قوانين بين المللي از جمله قوانين آژانس انرژي هسته اي هستند، فعاليتي كه منجر به دستيابي به تسليحات هسته اي نشود.
فيصل افزود: طبيعي است كه روسيه به عنوان كشور بزرگي كه در اين زمينه امكانات لازم را در اختيار دارد و مي تواند به ما ارائه دهد، قابل ملاحظه است و همان گونه كه ما در همكاري خود در بسياري از زمينه هاي ديگر با روسيه هيچ مشكلي نداشته ايم مطمئنا در زمينه  استفاده از كمك هاي ارائه شده مسكو و همكاري  اين كشور براي دستيابي شوراي همكاري خليج فارس به امكانات هسته اي مسالمت آميز هيچ مشكلي نخواهيم داشت.
وزير امور خارجه عربستان درباره گفت وگوهايي كه در زمينه خريد اسلحه از روسيه انجام گرفته است، گفت: در اين زمينه نيز ما با پوتين گفت وگوهايي را انجام داده ايم اما نمي توانم اطلاعاتي درباره نوع سلاح ها كه عربستان از روسيه درخواست كرده است ارائه دهم.
</TEXT>
</DOC>
<DOC>
<DOCID>HAM2-851126-091</DOCID>
<DOCNO>HAM2-851126-091</DOCNO>
<ORIGINALFILE>/1385/851126/news/_siasi.htm</ORIGINALFILE>
<ISSUE>پنجشنبه 26 بهمن 1385 - سال چهاردهم - شماره4207 - Feb 15, 2007</ISSUE>
<DATE calender="Western">2007-02-15</DATE>
<DATE calender="Persian">1385/11/26</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
باشگاه احزاب
</TITLE>
<TEXT>
ايسنا: دبير كل حزب مؤتلفه اسلامي تاكيد كرد: دولت بايد به ارتقاي تعامل خود با دلسوزان انقلاب از هر گروه و سليقه اي كه باشند، توجه قابل اعتنايي داشته باشد. محمدنبي حبيبي با بيان اين كه وظيفه تشكل هاي اصول گرا، حمايت اصولي از دولت است، گفت: حزب مؤتلفه ضمن تاييد كليت دولت، از حق انتقاد خود دفاع مي كند، يعني ما خود را پشتيبان اصولي مي دانيم؛ اما به هيچ وجه از حق خود براي انتقاد صرف نظر نكرده و نمي كنيم.
مهر: آبادگران جوان نشست ماهانه خود را فردا در تهران برگزار مي كنند. اين نشست ماهانه، در مسجد شيخ فضل الله نوري واقع در تهران، پارك شهر، خيابان بهشت، جنب ضلع شرقي شهرداري تهران پس از نماز مغرب و عشا برگزار مي شود.اسدالله بادامچيان قائم مقام حزب مؤتلفه در نشست ماهانه آبادگران جوان سخنراني خواهد كرد.
ايسنا: از حضور باشكوه مردم در راهپيمايي 22 بهمن در جلسه سه شنبه شب شوراي مركزي جامعه اسلامي مهندسين تجليل شد. غلامحسن اميري، قائم مقام دبير كل جامعه اسلامي مهندسين با اعلام اين خبر افزود: اين حضور باشكوه براي مسئولان پيام هايي داشت كه از مهم ترين آن ها اين است كه مسئولان بايد به مطالبات اصلي مردم توجه بيشتري كنند. حسن بيادي سخنگوي جمعيت آبادگران جوان هم با اشاره به حضور باشكوه مردم در راهپيمايي 22 بهمن اظهار داشت: اين حضور باشكوه وظيفه  مسئولان را در ارتباط با توجه بيشتر به مطالبات مردم سنگين تر كرد.
</TEXT>
</DOC>
<DOC>
<DOCID>HAM2-851126-092</DOCID>
<DOCNO>HAM2-851126-092</DOCNO>
<ORIGINALFILE>/1385/851126/news/_siasi.htm</ORIGINALFILE>
<ISSUE>پنجشنبه 26 بهمن 1385 - سال چهاردهم - شماره4207 - Feb 15, 2007</ISSUE>
<DATE calender="Western">2007-02-15</DATE>
<DATE calender="Persian">1385/11/26</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
كوتاه از خانه ملت
</TITLE>
<TEXT>
15 استان آلوده به مين
وزير دفاع و پشتيباني نيروهاي مسلح كه براي افتتاح نمايشگاه دستاوردها و توانمندي هاي وزارت دفاع در مجلس حاضر شده بود تأكيد كرد: هنوز 15 استان آلوده به مين در كشور وجود دارد. سرتيپ مصطفي محمد نجار معضل مين پس از جنگ را يك معضل ملي دانست كه 18 سال پس از پايان جنگ هنوز ادامه دارد و افزود: با توجه ويژه رئيس جمهور اين اقدام در اولويت وزارت دفاع قرار گرفته و برنامه ما اين است كه ظرف 5 سال مين هاي موجود را پاكسازي كنيم. محمدحسن ابوترابي فرد نايب رئيس مجلس هم قول داد كه مجلس در بودجه 86 توجه ويژه اي به اين مقوله داشته باشد.
بي توجهي به بودجه دفاعي
رضا طلايي نيك عضو كميسيون امنيت ملي و سياست خارجي از بي توجهي دولت به بخش دفاعي و كاهش درصد بودجه دفاعي ابراز تعجب كرد و خواستار تأمين بودجه اصلاح حقوق سربازان وظيفه شد. وي افزود: متأسفانه طبق گزارش هاي رسمي، برخي از سربازان حتي هزينه رفت و آمد به محل سكونت خود را هم ندارند و براي تردد خود از روش هاي نامناسب مانند كمك گرفتن از مردم در ترمينال ها روي مي آورند. وي تأكيد كرد: براي معيشت سربازان در كشور بي توجهي جدي وجود دارد.
اعتراض شديد يك نماينده
نماينده زاهدان روز گذشته در نطق پيش از دستور خود گفت: چرا دستگاه سياست خارجي ما با دولت پاكستان كه خاك آنها مأواي امن و پناهگاه اشرار و دشمنان نظام شده برخورد جدي نمي نمايد؟ حسينعلي شهرياري ادامه داد: چرا در استان زاهدان اشرار و قاچاقچيان تسليح شده اند اما از تسليح امت شهيدپرور خودداري مي شود؟ وي با اشاره به عملكرد ضعيف مسئولان امنيتي و انتظامي گفت: چاره اي ندارم جز اين كه دادخواهي مردم مظلوم استان را به پيشگاه مقام معظم رهبري ببرم.
روزهاي پرتجمع
اين روزها تجمع هاي مختلفي جلوي درب اصلي ساختمان مجلس صورت مي گيرد. پس از به نتيجه رسيدن تجمع معلمان و بازنشستگان براي تصويب لايحه مديريت خدمات كشوري به نظر مي رسد روند اين گونه تجمع ها تسريع يافته است. روز گذشته هم تعدادي از دانشجويان دانشگاه هاي تهران در اعتراض به تخريب يكي از ديوارهاي مسجدالاقصي و همچنين مبادلات تجاري با شركت هاي صهيونيستي مانند نستله، مقابل درب مجلس تجمع كردند. عليرضا زاكاني، سيدجلال يحيي زاده و احمد بزرگيان هم در ميان تجمع كنندگان حاضر شده و به ايراد سخناني پرداختند. جمعي از انجمن هاي حمايت از ميراث فرهنگي هم با توجه به امكان تهديد برخي از آثار تاريخي خواستار عدم بهره برداري و آبگيري سد سيوند شدند. عماد افروغ رئيس كميسيون فرهنگي هم خواستار ارائه گزارش  هاي مستند اين افراد شد.
مردم نگران نباشند
رئيس كميسيون انرژي تصريح كرد: هر تصميمي كه مجلس براي بنزين اتخاذ كند به نفع مردم خواهد بود و مردم نبايد نگران آن باشند. كمال دانشيار كوپني شدن، كارت هوشمند و افزايش قيمت بنزين را سه پيشنهاد براي نحوه قيمت گذاري و مصرف بنزين دانست و گفت: هنوز تصميم خاصي در اين زمينه اتخاذ نشده است. وي تأكيد كرد: افزايش احتمالي قيمت بنزين شامل تاكسي ها نخواهد شد.
چند تذكر به مسئولان اجرايي
ديروز هم چند تذكر كتبي از سوي نمايندگان به مسئولان اجرايي توسط محمدرضا باهنر قرائت شد.محسن كوهكن نماينده لنجان در تذكري به وزير بازرگاني پرهيز از اقدامات خلاف قانون در امر انتخابات اتاق هاي بازرگاني و صنايع را خواستار شد. داريوش قنبري نماينده ايلام نيز در تذكري به رئيس جمهور دستور رسيدگي و رفع دغدغه باستان شناسان در خصوص تخريب آثار باستاني پاسارگاد را يادآور شد. ايرج نديمي نماينده لاهيجان، تعهد پرداخت كامل بدهي دولت به سازمان هاي بازنشستگي، تأمين اجتماعي، صندوق ذخيره فرهنگيان، شهرداري ها و سازمان بيمه خدمات درماني و دستور جلوگيري از تضعيف مجموعه هاي كاربردي و تحقيقات و ادغام آن به مجموعه هاي غيركاربردي را از رئيس جمهوري تقاضا كرد. كورش نيكنام نماينده زرتشتيان نيز در تذكري به رئيس جمهوري و وزير نيرو دستور توقف آبگيري سد سيوند براي پاسداري از ميراث فرهنگي پاسارگاد را درخواست كرد.
</TEXT>
</DOC>
<DOC>
<DOCID>HAM2-851126-093</DOCID>
<DOCNO>HAM2-851126-093</DOCNO>
<ORIGINALFILE>/1385/851126/news/_siasi.htm</ORIGINALFILE>
<ISSUE>پنجشنبه 26 بهمن 1385 - سال چهاردهم - شماره4207 - Feb 15, 2007</ISSUE>
<DATE calender="Western">2007-02-15</DATE>
<DATE calender="Persian">1385/11/26</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
پيكر امام جمعه فقيد ميانه تشييع شد
</TITLE>
<TEXT>
گروه سياسي - پيكر مرحوم حجت الاسلام رفعت الله حامدي، امام جمعه فقيد شهرستان ميانه روز گذشته با حضور مقامات مسئول استان آذربايجان شرقي و اقشار مختلف مردم اين شهرستان تشييع شد.
آيت الله محسن مجتهد شبستري نماينده ولي فقيه در آذربايجان شرقي با حضور در مراسم تشييع پيكر اين مرحوم، نماز ميت را به جاي آورد. پيكر امام جمعه ميانه براي خاكسپاري به قم منتقل شد و امروز از مقابل مسجد امام حسن عسگري ع قم تا حرم حضرت معصومه س تشييع و سپس به خاك سپرده مي شود.
به همين مناسبت از سوي نماينده  ولي فقيه در استان و استانداري آذربايجان شرقي يك روز در سطح استان و سه روز در شهرستان ميانه عزاي عمومي اعلام شد. شوراي سياست گذاري ائمه  جمعه هم در پي سوءقصد منجر به درگذشت امام جمعه ميانه، بيا نيه  تسليتي صادر كرد. در اين بيانيه با اشاره به رحلت مظلومانه و شهادت گونه اين عالم خدمتگزار آمده است: امروز روحانيت اين افتخار را دارد كه در عرصه  هدايت و خدمت، جان خود را در طبق اخلاص نهاده تا به پيروي از سالار شهيدان كربلا، عزت و استقلال امت اسلامي را تضمين كند. مرحوم حامدي، روز سه شنبه بر اثر سوء قصد فردي كه با سلاح سرد به وي حمله كرد، جان خود را از دست داد. مسئولان ذيربط اعلام كرده اند انگيزه ضارب كه دستگير شده است، در حال بررسي است.
</TEXT>
</DOC>
<DOC>
<DOCID>HAM2-851126-094</DOCID>
<DOCNO>HAM2-851126-094</DOCNO>
<ORIGINALFILE>/1385/851126/news/_siasi.htm</ORIGINALFILE>
<ISSUE>پنجشنبه 26 بهمن 1385 - سال چهاردهم - شماره4207 - Feb 15, 2007</ISSUE>
<DATE calender="Western">2007-02-15</DATE>
<DATE calender="Persian">1385/11/26</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
در پاسخ به شايعه ارسال  اسلحه به  عراق
وزير دفاع: ادعاي آمريكا، دروغ و عمليات رواني است
</TITLE>
<TEXT>


ايرنا: وزير دفاع و پشتيباني نيروهاي مسلح گفت: ادعاهاي مكرر آمريكا مبني بر ارسال اسلحه  و مهمات توسط ايران به داخل خاك عراق، كاملا دروغ و نوعي عمليات رواني است.
سردار سرتيپ پاسدار مصطفي محمد نجار تاكيد كرد: اين ادعاها نوعي فرافكني و عمليات رواني است كه از سوي آمريكايي ها براي ايجاد اختلاف و درگيري ميان كشورهاي منطقه صورت مي گيرد.
وي افزود: تصاوير و عكس هاي پخش شده نيز بيشتر به يك خيمه شب بازي مضحك شبيه است تا ارائه مستندات واقعي. وزير دفاع همچنين خاطرنشان كرد: اصولا سياست خارجي جمهوري اسلامي براساس عدم مداخله در امور ساير كشورها پايه گذاري شده است و علت مخالفت ما با حضور نيروهاي مداخله گر آمريكايي در عراق و منطقه نيز از همين سياست ناشي مي شود. نجار گفت: اشتراكات مذهبي و روابط ديرينه دو كشور ايران و عراق كه بيشتر از قدمت تاريخ آمريكاست زمينه هاي بسيار مناسبي براي گسترش روابط دو كشور دوست و همسايه فراهم كرده است و هر دو كشور از منافع آن سود مي برند.
تكرار ادعاهاي واهي
به گزارش خبرگزاري مهر كاخ سفيد با كم اهميت شمردن اعتراف رئيس ستاد مشترك ارتش آمريكا مبني بر نبود مدركي درباره دخالت ايران در عراق، بار ديگر اتهامات بي پايه و اساس خود را درباره تهران تكرار كرد.
توني اسنو سخنگوي كاخ سفيد با بيان اينكه هيچ اختلافي بين دولت و ژنرالهاي ارشد آمريكا درباره نقش ايران در عراق وجود ندارد، بارديگر بدون ارائه هرگونه سند و مدركي مدعي شد: تسليحاتي وجود دارد كه از ايران وارد عراق شده است.
پيترپيس، رئيس ستاد مشترك ارتش آمريكا 2روز پيش با رد اتهامات بي پايه و اساس مقامهاي كشورش عليه ايران مبني بر حمايت تسليحاتي از گروههاي عراقي تاكيد كرد: هيچ اطلاعات و مدركي در اين زمينه كه تهران سلاحهاي مرگبار به عراق ارسال مي كند، وجود ندارد.
</TEXT>
</DOC>
<DOC>
<DOCID>HAM2-851126-095</DOCID>
<DOCNO>HAM2-851126-095</DOCNO>
<ORIGINALFILE>/1385/851126/news/_siasi.htm</ORIGINALFILE>
<ISSUE>پنجشنبه 26 بهمن 1385 - سال چهاردهم - شماره4207 - Feb 15, 2007</ISSUE>
<DATE calender="Western">2007-02-15</DATE>
<DATE calender="Persian">1385/11/26</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
رئيس مجلس شوراي اسلامي:
به ابهامات پرونده هسته اي پاسخ مي دهيم
</TITLE>
<TEXT>


گروه سياسي- رئيس مجلس شوراي اسلامي گفت كه در جريان مذاكراتي كه در سفر به اندونزي و تركيه انجام مي دهد، تلاش مي كند به ابهاماتي كه مخالفان فعاليت هاي صلح آميز هسته اي كشورمان در افكار عمومي ايجاد كرده اند، پاسخ دهد.
غلامعلي حداد عادل كه صبح ديروز در رأس هيأتي از مجلس و وزارت امورخارجه به اندونزي سفر كرد، پيش از ترك تهران در جمع خبرنگاران مستقر در فرودگاه مهرآباد، تأكيد كرد: كشورهاي اندونزي و تركيه، مسلمان، آسيايي و بزرگ هستند كه جمهوري اسلامي با آنها روابط گسترده اي دارد.به گزارش مهر، وي افزود: اين سفر در جهت گسترش روابط سياسي و همكاري هاي اقتصادي و سرمايه گذاري هاي مشترك و مذاكره در خصوص موارد مورد علاقه انجام مي شود. رئيس مجلس خاطرنشان كرد: روابط ايران با اندونزي به قدمت روابط با تركيه نيست ولي آينده خوبي براي روابط با آن كشور پيش بيني مي شود.
حداد عادل گفت: در اين سفر در خصوص روابط سياسي و همكاري هاي اقتصادي و سرمايه گذاري هاي مشترك دو كشور و طرح هايي كه در دست اقدام است بحث و تبادل نظر خواهيم كرد.
وي با اشاره به رياست جمهوري اسلامي بر مجمع پارلمان آسيا، اظهار داشت: اندونزي كشوري است كه بعد از ايران رياست پارلمان مذكور را بر عهده مي گيرد و در مذاكره با مقامات آن كشور و همچنين رئيس مجلس تركيه در خصوص اين نهاد نوپا در جهت گسترش فعاليت هاي آن گفت وگو خواهيم كرد. رئيس مجلس شوراي اسلامي در پاسخ به سؤال خبرنگاري كه پرسيد آيا در اين سفر در خصوص پرونده هسته اي ايران نيز مذاكره مي شود، توضيح داد: طبعاً در جريان مذاكراتي كه در اين سفر صورت مي گيرد در خصوص اهداف ايران از فعاليت هاي هسته اي نيز بحث و تبادل نظر مي شود و تلاش مي كنيم به ابهاماتي كه مخالفان اين فعاليت هاي صلح آميز در افكار عمومي ايجاد كرده اند، پاسخ دهيم.
به گزارش ايرنا، حداد عادل در پايان در خصوص اين كه آيا حامل پيام از سوي مقامات عالي رتبه نظام جمهوري اسلامي براي مسئولان اندونزي و تركيه هست، با رد اين مسئله تأكيد كرد كه اصل سفر وي يك پيام است. حداد عادل در طي اين سفر شش روزه كه به دعوت رسمي رؤساي مجالس كشورهاي اندونزي و تركيه انجام مي شود، با رؤساي جمهور، نخست وزير، رؤساي مجالس و ساير مقامات بلندپايه دو كشور ديدار و در خصوص مسائل دوجانبه، منطقه اي و بين المللي و همچنين راه هاي دستيابي به راهكارهاي مناسب براي گسترش و تعميق هرچه بيشتر روابط در زمينه هاي مختلف خصوصاً مناسبات پارلماني به بحث و گفت وگو خواهد پرداخت.
</TEXT>
</DOC>
<DOC>
<DOCID>HAM2-851126-096</DOCID>
<DOCNO>HAM2-851126-096</DOCNO>
<ORIGINALFILE>/1385/851126/news/_siasi.htm</ORIGINALFILE>
<ISSUE>پنجشنبه 26 بهمن 1385 - سال چهاردهم - شماره4207 - Feb 15, 2007</ISSUE>
<DATE calender="Western">2007-02-15</DATE>
<DATE calender="Persian">1385/11/26</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
اروپا: تحريم ها تأثيري بر ايران ندارد
</TITLE>
<TEXT>
لاريجاني دوباره به عربستان رفت
ايرنا:  دبير شوراي عالي امنيت ملي پس از بازگشت از سوئيس براي ديداري كوتاه و غيررسمي بامداد ديروز وارد رياض پايتخت عربستان سعودي شد. منابع آگاه در عربستان سعودي هدف از اين ديدار را تبادل نظر درباره پرونده هسته اي جمهوري اسلامي و بررسي تحولات منطقه اي با مقامات سياسي و امنيتي اين كشور عنوان كردند. طي دو ماه گذشته اين چهارمين بار است كه لاريجاني با مقامات سعودي ديدار و گفت و گو مي كند.
گروه سياسي- اتحاديه اروپا درنشست شوراي وزيران خارجه اين اتحاديه گزارشي داخلي را منتشركرده است كه درآن تصريح شده تحريم هاي مندرج در قطعنامه 1737 شوراي امنيت بر برنامه هسته اي ايران، تاثيرچنداني ندارد.
در اين گزارش كه باعنوان گزارش تشريحي ايران اواخر هفته گذشته تهيه شده و ايرنا مهمترين مفاد آن را منتشركرد همچنين تأكيد شده است كه مسائل مرتبط با برنامه هسته اي ايران از طريق تحريم هاي اقتصادي حل و فصل نخواهد شد.
اين گزارش براي اثبات اين سخن خود خاطرنشان كرده است كه ايران درگذشته و به عنوان نمونه درزمان جنگ ايران وعراق مقاومت زيادي دربرابرفشارخارجي ازخودنشان داده است. گزارش مذكور كه تلاش نموده شرايط كنوني ايران را براي وزيران خارجه اروپايي تبيين كند اذعان كرده است كه ايران ارزش بسياري براي يكپارچگي عراق قائل است وحضورتمام عيار نظاميان آمريكايي درعراق براي ايران خوشايند نيست. اين گزارش همچنين اقدامات جمهوري اسلامي ايران دركمك به ترميم زيرساخت هاي كشاورزي، آموزشي و انرژي افغانستان و برخورد با قاچاق مواد مخدر ازاين كشور را مهم ارزيابي كرده است. دربخش ديگري ازگزارش مذكورضمن اذعان به افزايش سطح قدرت تاريخي ايران درمنطقه تأكيد شده است كه گفت وگوي جامع چارچوبي است كه درروابط با ايران مي توان ازآن استفاده كرد.
مقايسه ايران وكره شمالي
پس ازموافقت كره  شمالي با متوقف ساختن فعاليت هاي تأسيسات هسته اي عمده خود درازاي دريافت كمك هاي سوختي ظرف دو ماه آينده، مقامات كشورهاي غربي مخالف برنامه هسته اي صلح آميز ايران تلاش كرده اند برنامه هسته اي ايران رابا برنامه هسته اي نظامي كره شمالي مقايسه كنند.
درهمين راستا، دبيركل آژانس بين المللي انرژي اتمي تأكيد كرد كه اين اقدام مي تواند درحل و فصل مسئله  هسته اي ايران به عنوان يك الگو مدنظر قرارگيرد. به گزارش ايسنا همچنين كاندوليزا رايس، وزيرخارجه آمريكا و توني اسنو، سخنگوي كاخ سفيد موضعگيري هايي مانند البرادعي داشتند. كاندوليزا رايس گفت كه اين توافقنامه بايد پيامي براي ايران باشد مبني بر اين كه جامعه بين المللي قادر است منابع خود را گرد هم آورد، مخصوصا وقتي كشورهاي همسايه با يكديگر همكاري مي كنند. توني اسنو نيزاين توافقنامه رايك الگو خواندوادعا كرد: اميدواريم ايرانيها نيز همانند كره شمالي به ميز مذاكره باز گردند، زيرا ما فرصت هاي خوبي رابه آنها ارائه كرده ايم. اين درحاليست كه به گزارش مهرديپلمات هاي حاضر درآژانس تأكيد كرده اند كه شرايط ايران و كره شمالي كاملا متفاوت است و مقايسه شرايط دوكشور نشان مي دهد كه مقايسه آنها صحيح نيست.
فرانسه، مخالف راه حل نظامي
وزيرخارجه فرانسه روزگذشته درحالي با راه حل نظامي براي حل مسئله هسته اي ايران مخالفت كرد كه روزنامه  انگليسي گاردين به نقل از منابعي مطلع در واشنگتن ادعا كرد به رغم تكذيب هاي مكرر دولت بوش، تداركات آمريكا براي حمله  هوايي عليه ايران جدي است. فيليپ دوست بلازي ديروز درجمع خبرنگاران گفت: من مطمئن هستم كه راه حل ديپلماتيك براي اين بحران وجود دارد.
دوست بلازي گفت: مقامات عالي رتبه آمريكايي چندين بارطي روزهاي گذشته گزينه نظامي را ردكرده اند و هيچ دليلي ندارد كه ما سخنان آنان را مورد شك و ترديد قراردهيم.
رايزني چين وهند
درهمين حال پايگاه اينترنتي اي.ان.آي در مطلبي گزارش داد وزراي خارجه چين و هند درباره ايران رايزني كردند. نيروپاما رائو، فرستاده هند به پكن درباره ديدار لي ژائو ژنگ وزيرخارجه چين و پراناب موكرجي وزير خارجه هند كه روز سه شنبه در هند انجام گرفت، گفت: اين دو درباره موضوع ايران نيز به گفت وگو پرداختند.
</TEXT>
</DOC>
<DOC>
<DOCID>HAM2-851126-097</DOCID>
<DOCNO>HAM2-851126-097</DOCNO>
<ORIGINALFILE>/1385/851126/news/_siasi.htm</ORIGINALFILE>
<ISSUE>پنجشنبه 26 بهمن 1385 - سال چهاردهم - شماره4207 - Feb 15, 2007</ISSUE>
<DATE calender="Western">2007-02-15</DATE>
<DATE calender="Persian">1385/11/26</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
اخبار كوتاه
</TITLE>
<TEXT>
رياست جمهوري: محمود احمدي نژاد قانون اصلاح ماده?? اصلاحي قانون تشكيل دادگاه هاي عمومي و انقلاب را براي اجرا به  وزارت دادگستري ابلاغ كرد. اين قانون در جلسه علني?? دي ماه سال?? مجلس شوراي اسلامي  تصويب شد و شوراي نگهبان قانون اساسي در جلسه هشتم بهمن ماه آن را در تعارض با شرع مقدس و قانون اساسي تشخيص نداد.
وزارت خارجه: سيد محمد علي حسيني سخنگوي وزارت امور خارجه، با اشاره به انفجارهاي بكافيا در لبنان، اين گونه اقدام ها را محكوم كرد. به  گزارش اداره كل اطلاعات و مطبوعات وزارت امور خارجه، حسيني در اطلاعيه اي اظهار داشت: اين انفجارها كه حركاتي مشكوك مي باشند در خدمت اهداف رژيم صهيونيستي بوده و به منظور هدف قرار دادن مردم و وحدت و همبستگي و پايداري مقاومت مردم لبنان در مقابل توطئه هاي رژيم صهيونيستي انجام گرفته است. در پي وقوع دو انفجار كه در دو اتوبوس عمومي  در منطقه بكافيا در استان جبل لبنان به وقوع پيوست، تاكنون? كشته و ده ها زخمي  برجاي گذاشته است.
نماز جمعه: نماز عبادي سياسي جمعه تهران فردا به امامت آيت الله امامي كاشاني امام جمعه موقت تهران اقامه خواهد شد. بنا بر اعلام ستاد نماز جمعه تهران در نماز جمعه اين هفته، محمدباقر قاليباف شهردار تهران، سخنران پيش از خطبه ها خواهد بود.
سياست خارجي: يوسف قرضاوي، رئيس اتحاد جهاني علماي مسلمين(از گروه هاي سني)با علي اكبر  هاشمي  رفسنجاني، رئيس مجمع تشخيص مصلحت نظام شب گذشته در يك برنامه زنده تلويزيوني در شبكه الجزيره با يكديگر مناظره كردند. اين مناظره  زنده  تلويزيوني ساعت 20 شب گذشته از شبكه  تلويزيوني الجزيره پخش شد و به دليل اهميت اين برنامه تكرار آن امروز ساعت 13 و همچنين فردا ساعت5 صبح به وقت تهران خواهد بود. اين برنامه كه به صورت تله كنفرانس و مستقيماً از تهران و دوحه پخش شد، توسط احمد شيخ در اتاق اخبار شبكه الجزيره در قطر اداره شد. عمده گفت وگوهاي مطرح در اين مناظره، برجسته ترين توافقاتي بود كه ميان علماي سني و شيعه براي متوقف ساختن فتنه قومي  در عراق و جهان اسلام انجام گرفته است.
مجلس شوراي اسلامي: مخبر كميسيون امنيت ملي مجلس شوراي اسلامي  كه براي شركت در نهمين نشست اتحاديه پارلمانهاي كشورهاي اسلامي  در مالزي به سر مي برد، روز گذشته با راملي طالب رئيس مجلس نمايندگان اين كشور ديدار كرد. كاظم جلالي در اين ديدار با تأكيد بر نقش سازنده مالزي در حل مسايل جهان اسلام، ابراز اميدواري كرد كه نشست نهم اتحاديه در راستاي تحكيم جايگاه كشورهاي اسلامي  مؤثر باشد.
وزارت خارجه: محمدحسن قديري ابيانه به عنوان سفير جمهوري اسلامي  ايران به مكزيك مي رود. به گزارش ايسنا محمدحسن قديري ابيانه كه بيش از 4 سال در سمت مشاور ارتباطات و اطلاع رساني رئيس مجمع تشخيص مصلحت نظام مشغول به فعاليت بود، بنا به درخواست وزارت امور خارجه از مجمع تشخيص مصلحت نظام به اين وزارتخانه بازگشت.وي كه 54 سال دارد و به دو زبان ايتاليايي و انگليسي مسلط است، قرار است جايگزين روحي صفت سفير فعلي ايران در مكزيك شود.
قوه قضائيه: اولين جلسه سخنگوي جديد قوه قضائيه، سه شنبه هفته آينده برگزار مي شود. عليرضا جمشيدي، معاون حقوقي و توسعه قضائي قوه قضائيه هفته گذشته با حكم
سيد محمود  هاشمي  شاهرودي رئيس قوه قضائيه با حفظ سمت سخنگوي قوه قضائيه شد.
رياست جمهوري: خبرنگار همشهري كسب اطلاع كرد عبدالرضا شيخ الاسلامي  استاندار هرمزگان به عنوان رئيس جديد دفتر رئيس جمهور از سوي محمود احمدي نژاد منصوب مي شود. وي پيش از اين مشاور و مديركل دفتر محمود احمدي نژاد در دوران شهرداري تهران بود. پيش از اين غلامحسين الهام رئيس دفتر رئيس جمهور بود كه ديروز با رأي اعتماد مجلس وزير دادگستري شد.
وزارت كشور: گردهمايي استانداران در روزهاي دوشنبه و سه شنبه هفته آينده در وزارت كشور در تهران برگزار مي شود. در اين گردهمايي كه با سخنان وزير كشور گشايش خواهد يافت، بودجه سال آينده استانها، كارگروه هاي استاني و هماهنگي هاي لازم براي اجراي پروژه هاي ملي مورد بحث و بررسي قرار خواهد گرفت.
وزارت خارجه: پيام دعوت منوچهر متكي وزير خارجه ايران از يوسف بن علوي بن عبدالله، وزير خارجه عمان براي شركت در هفتمين نشست شوراي وزيران اتحاديه همكاريهاي منطقه اي كشورهاي حاشيه اقيانوس هند، روز گذشته توسط سفير ايران در عمان تسليم وزارت خارجه اين كشور شد. هفتمين نشست شوراي وزيران اتحاديه همكاريهاي منطقه اي كشورهاي حاشيه اقيانوس هند?? و?? اسفند ماه آينده در تهران برگزار مي شود.
</TEXT>
</DOC>
<DOC>
<DOCID>HAM2-851126-098</DOCID>
<DOCNO>HAM2-851126-098</DOCNO>
<ORIGINALFILE>/1385/851126/news/_siasi.htm</ORIGINALFILE>
<ISSUE>پنجشنبه 26 بهمن 1385 - سال چهاردهم - شماره4207 - Feb 15, 2007</ISSUE>
<DATE calender="Western">2007-02-15</DATE>
<DATE calender="Persian">1385/11/26</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
يادداشت
عبور از مدار صفر درجهدكتر ابراهيم متقي
</TITLE>
<TEXT>
اگرچه حضور علي لاريجاني در كنفرانس مونيخ، بسيار غيرمنتظره بود، اما نتايج مؤثري را براي امنيت ملي ايران ايجاد كرده است. در مورد استنكاف نامبرده براي حضور در كنفرانس مونيخ، دلايل متعددي ذكر مي شود، اما فراتر از تمامي گمانه زني ها، بايد تبيين نظرات ايشان در روند كنفرانس مونيخ و رايزني هايي كه در اين ارتباط انجام گرفته است را به عنوان نشانه اي از امنيت سازي و تحرك ديپلماتيك در شرايط بحران دانست. كساني كه در مدار امنيت سازي براي هويت و منافع ملي قرار مي گيرند، لازم است تا علي رغم تمايلات دروني و فردي، گام هاي مؤثر و مستحكمي براي مديريت بحران و امنيت سازي بردارند. نشانه هاي چنين فرايندي را مي توان در شرايط بعد از كنفرانس مونيخ مورد ملاحظه قرارداد.
در قطعنامه هاي 1696 و همچنين 1737 شوراي امنيت سازمان ملل، تفسير مضيّق از فعاليت هاي هسته اي ايران ارائه شده بود. كشورهاي مؤثر در روند قطعنامه سازي امنيتي عليه ايران به اين جمع بندي رسيدند كه مشاركت بين المللي با اهداف استراتژيك ايران، صرفاً در چارچوب توقف فعاليت هاي موجود و همچنين تعليق روند غني سازي امكان پذير است، درحالي كه مقاومت عقلايي و رفتار مبتني بر كنش چندجانبه ايران، زمينه هاي لازم براي عبور از مدار زير صفر را فراهم آورده است. توقف فعاليت هاي هسته اي ايران را بايد به منزله شرايط رفتار ديپلماتيك در مدار زير صفر دانست. درحالي كه هم اكنون، فضاي فعلي تغيير يافته است. اگرچه مراحل پيچيده ديگري نيز در روند ديپلماسي هسته اي ايران وجود دارد، اما فضاي مذاكرات در شرايط و مدار زير صفر نمي باشد. اين امر به معناي آن است كه كشورهاي اروپايي تفسير موّسع از فعاليت هاي هسته اي ايران ارائه داده اند. براساس چنين تفسيري تعليق غني سازي به معناي مدار صفر درجه است. اين امر يك گام فراتر از پيش بيني هاي گذشته و محدوديت هاي پيشين تلقي مي شود.
پيشنهاد كشور سوئيس بر مدار صفر درجه تأكيد دارد. برخي از كشورهاي اروپايي به اين جمع بندي رسيده اند كه تعليق به معناي توقف روند فعاليت هاي غني سازي تلقي نمي شود و مي توان به فعاليت سانتريفيوژها ادامه داد، بدون آن كه تزريق گاز يا روند غني سازي انجام پذيرد. براساس تفسير موّسع از فعاليت هاي هسته اي ايران، تعليق به معناي توقف مكانيكي ابزارهاي گريز از مركز و سانتريفيوژهاي هسته اي تلقي نمي شود. تعليق را به منزله عدم خروج از دستگاه هاي غني سازي تفسير نموده اند. طبعاً اين مدل در مقايسه با الگوهاي گذشته گامي به جلو محسوب مي شود، اما نمي تواند تمامي مطلوبيت هاي استراتژيك و امنيتي ايران را تأمين نمايد.
تفسير ايران از شرايط ايده آل براي اعتمادسازي مؤثر براساس مدار 4 درجه شكل گرفته است. به اين ترتيب، فضاي تعادلي در مواضع هسته اي ايران را بايد تداوم غني سازي سانتريفيوژهاي مشخص و غيرقابل افزايش براساس غني سازي به ميزان 4 درصد دانست. اين امر نشان مي دهد كه مدار جديد در مذاكرات هسته اي ايران، تحول قابل توجهي در مقايسه با ماه هاي گذشته ايجاد كرده است. عبور از مذاكرات مدار زير صفر درجه، به منزله وضعيت قابل قبول تلقي مي شود؛ اما نتيجه نهايي در مدار صفر تا چهار درجه تعيين خواهد شد. به عبارت ديگر، در چنين مداري جامعه بين المللي مي پذيرد كه ايران، فعاليت هاي صلح آميز هسته اي خود را براساس مفاد پادمان هسته اي ادامه دهد. از سوي ديگر، ميزان فعاليت هاي هسته اي و همچنين درجه غني سازي اورانيوم، براساس توافق ديپلماتيك شكل مي گيرد. اگر پيشنهاد ايران مبتني بر غني سازي 4 درصدي پذيرفته شود، نقطه بهينه در مذاكرات و توافقات فعاليت هاي هسته اي ايران و اروپا تلقي خواهد شد. در چنين شرايطي، متقاعدسازي ساير بازيگران نيز كار پيچيده و دشواري نخواهد بود.
به هر ميزان از مدار 4 درجه به سمت غني سازي با درجات پايين تري توافق نماييم، طبعاً دشواري هاي بيشتري براي آينده مذاكرات و تثبيت وضعيت شفاف سازي متقابل ايجاد خواهد شد. به اين ترتيب، شواهد نشان مي دهد كه نتايج نسبتاً مطلوبي در مقايسه با گذشته حاصل شده است. پذيرش شرايط صفر درجه در مقايسه با محدوديت هاي گذشته، نوعي موفقيت مرحله اي محسوب مي شود. اين امر صرفاً در شرايطي تثبيت خواهد شد كه تيم هسته اي ايران از مدار صفر درجه عبور نموده و نقطه بهينه 4 درصدي   را به عنوان مرحله قابل قبول طرفين به عنوان نماد شفاف سازي بين المللي تثبيت نمايد.
</TEXT>
</DOC>
<DOC>
<DOCID>HAM2-851126-099</DOCID>
<DOCNO>HAM2-851126-099</DOCNO>
<ORIGINALFILE>/1385/851126/news/_thought.htm</ORIGINALFILE>
<ISSUE>پنجشنبه 26 بهمن 1385 - سال چهاردهم - شماره4207 - Feb 15, 2007</ISSUE>
<DATE calender="Western">2007-02-15</DATE>
<DATE calender="Persian">1385/11/26</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
سيماي يك محقق
محمد حسن رجبي(دواني)
</TITLE>
<TEXT>


در آستانه چهلمين روز درگذشت روحاني پژوهشگر آيت الله علي دواني قرار داريم كه عمري را به تحقيق و تأليف آثار ارزشمند سپري كرد.
اگرچه آثار ماندگار آيت الله دواني آئينه تمام نماي شخصيت علمي و فرهنگي ايشان است، اما بي مناسبت نديديم مقاله اي در تبيين ابعاد گوناگون شخصيت اين پژوهشگر روحاني را آن هم به قلم يكي از فرزندان ايشان كه علي القاعده در مقايسه با ديگران از معرفتي عميق تر نسبت به زواياي فكري و اخلاقي مرحوم برخوردار است، به خوانندگان ارجمند عرضه كنيم.
مشروح اين مقاله پيرامون سيماي علمي، اجتماعي، سياسي و اخلاقي مرحوم دواني در همشهري آنلاين در دسترس علاقمندان است و بخشي از اين مقاله در اين صفحه از نظرتان مي گذرد.
پيرامون شخصيت پدرم از ابعاد گوناگون مي توان سخن گفت، اما نكته مهم آن است كه رويكرد او در تحقيق و پژوهش، همان رويكرد وي در تعاملات سياسي، اجتماعي و خانوادگي بود. اين رويكرد مبتني بر آزادگي، حقيقت جويي و عدالت طلبي بود كه در تحقيق و پژوهش، موجب دريافت هاي جديد و نوآوري هاي متعدد در تاريخنگاري و تراجم نويسي(دو حوزه اصلي كار او)گرديد.
آنچه بدان آثار جلوه خاصي مي بخشيد - علاوه بر تدقيقات و باريك بيني هاي علمي- ذوق و قريحه سرشار ادبي و هنري وي بود كه ساختار آثارش را متفاوت و سبكش را متمايز با گذشتگان كرده و نثرش را سليس، پيراسته و بي تكلف، و كلامش را گرم، صميمانه و دلنشين ساخته بود. او در عين احترام و ارج نهادن به تلاش هاي علمي علماي گذشته، گاه به نتايجي دست مي يافت كه برخلاف قول و نظر آنان و باورهاي رايج هم كسوتان معاصرش بود، اما نه تنها از طرح آنها ابايي نداشت، بلكه با دلايل متقن علمي و عقلي به اثبات نظر خويش مي پرداخت. از اينرو بسياري از آثارش آكنده از تحقيقات، ابداعات و نكات جديد است.
روح حقيقت}جويي، عدالت خواهي و امانت داري او در تحقيق- يا همان اخلاق علمي - سبب شده بود تا حقايق تاريخي را فداي مصالح سياسي نكند و حق و سهم جريان ها و افراد مؤثر در تحولات سياسي معاصر را ناديده نينگارد. همين امر موجب طعن و سرزنش  زيادي از سوي برخي از هم كسوتان انقلابي او در طول بيش از دو دهه(قبل و بعد از انقلاب)گرديد كه او را به محافظه كاري متهم مي كردند. اما وي انصاف و امانت داري در تحقيق و تاريخ}نگاري را فراتر از آن سرزنش ها و تلخكامي ها مي دانست و آنها را به جان مي خريد. اين خصلت، صداقت و صراحتي به وي بخشيده بود كه هر چند بسياري از آن كسان را رنجيده خاطر مي ساخت اما موجب احترام و دوستي عميق رجالي از روحاني و غيرروحاني گرديد كه همين شيوة مرضيه را در روش تحقيق و مشي سياسي خود در پيش گرفته بودند كه در رأس آنها شهداي والامقام استاد مطهري و شهيد بهشتي قرار داشتند.
بسياري از آثار علمي پدرم پاسخي به نيازهاي فرهنگي و سياسي زمانه بوده كه هر كدام در نوع خود كم نظير و بلكه بي نظير است. آن آثار در زماني چاپ و منتشر مي شد، كه ادبيات مذهبي با روش تحقيق و سبك نگارش نوين، آشنايي كافي نداشت و روحانيون معدودي در خارج از معارف رايج حوزه هاي علميه، قلمفرسايي مي كردند. از همين رو بخشي از آثار وي - كه اتفاقاً نخستين آثار اوست- تحسين و تمجيد بزرگاني از حوزه(همچون آيت الله بروجردي، علامه طباطبايي، شيخ آقا بزرگ تهراني، امام خميني و استاد مطهري)را برانگيخت. اين آثار عمدتاً مربوط به دوران 23 سالگي تا 40 سالگي اوست.
خوشبختانه او در دوران پربركت عمر خويش، اين توفيق را يافت كه در سال هاي پاياني حيات خود و در شرايطي كه مادرم به سكته مغزي دچار شده و در منزل بستري بود، خاطرات پر فراز و نشيب}اش را به مدد حافظه، از دوران كودكي تا زمان نگارش آن(نقد عمر، 1381 شمسي)با شرح و بسط و تفصيل تمام بنويسد كه نيازي به توضيحات ما ندارد و خوانندگان محترم مي توانند بدان مراجعه كنند.
ايشان در عين احترام كامل و پايبندي به اصول، ارزش ها، و آداب اصيل روحانيت شيعه، انديشه اي نوگرايانه داشت. مهمترين نشان آن، همين كتاب نقد عمر اوست؛ زيرا سفرنامه نويسي و خود شرح حال نگاري(اتوبيوگرافي)، در ميان علما و روحانيون حوزه هاي علميه معمول نبوده است، اما وي ضرورت آن را در مطالعات تاريخي و ادبيات مذهبي معاصر خاطرنشان مي كرد(مقدمه كتاب)
موقعيت شناسي و درك ضرورت}هاي زمان، از ديگر ويژگي هاي پدرم در امر تحقيق و پژوهش بود. برخي از آثار او، محصول موقعيت هاي خاص تاريخي است. به عنوان مثال، پس از رحلت آيت الله بروجردي(ره)كه حوزه هاي علميه و جهان تشيع غرق در ماتم، عزا و سوگواري بود، پدرم بلافاصله شرح زندگاني آيت الله بروجردي را با شرح خدمات و اقدامات فرهنگي- اجتماعي ايشان، به مناسبت چهلم آن مرحوم منتشر كرد. همچنين بعد از پايان غائله انجمن هاي ايالتي و ولايتي(آذر 41)، وي مجموع حوادث آن دو ماه حساس و بحراني را با تاريخچه اي از نهضت هاي اسلامي گذشته به رهبري علما - كه براي اولين بار به رشته تحرير در ميآمد تدوين و منتشر كرد(1341)كه از يورش ساواك در امان نماند و موجب بازداشت او گرديد. از سال 56 و در آغاز حركت هاي انقلابي كه به انقلاب اسلامي سال 1357 منتهي شد، پدرم با زحمت و مشقت زياد به گردآوري پيام ها، اعلاميه ها و سخنراني هاي مراجع و علما و ثبت و ضبط رويدادهاي سياسي كشور پرداخت و جلد اول نهضت روحانيون ايران را در مهر ماه 57(پنج ماه پيش از پيروزي انقلاب)تدوين كرد. وي در پيشگفتاري كه بر اين كتاب نوشت هدف خود را از تأليف آن چنين شرح داد:
روحانيت ايران و تشيع در طول تاريخ، اين همه آثار و افتخار داشته است و نهضت هاي به موقع و پيگير نموده و مبدأ انقلابات و دگرگوني هاي بسيار شده است ولي هيچگاه از آنها بهره برداري لازم ديني را ننموده و حتي حاضر نشده است زحمت ثبت و ضبط آنها را به خود بدهد! به تعبير خود روحانيون: تكليف شرعي اقتضا كرد و اقدامي نموديم، ديگر بايد برگرديم به سركار خود. و با اين منطق گذاشتيم كه نااهلان و دشمنان اسلام از زحماتي كه ما كشيديم به نفع خويش و بيگانگان بهره برداري كنند و در حقيقت آن را به هدر دهند...
همچنين پس از آغاز درگيري هاي خونين در بوسني و هرزگوين در سال}هاي 71 و 72 كه به نسل كشي هولناك مسلمانان در آن سرزمين تازه استقلال يافته انجاميد و در حالي كه اغلب مردم كشور اطلاعات درستي از سابقه گسترش اسلام در آنجا نداشتند، پدرم با آنكه در بستر بيماري بود، با تحقيق در منابع در دسترس، شرح حال 26 نفر از رجال ديني، علمي و ادبي مسلمان بوسني و هرزگوين را به ضميمه مقدمه اي، با نام علما و مردان نامي بوسني و هرزگوين منتشر كرد و سال بعد، پس از دستيابي به كتاب الجوهر الاسني، نوشته محمد خانجي، از علماي بوسني(وفات: 1365 ق)، آن كتاب را نيز ترجمه و همراه با اضافاتي تحت نام شعرا، علما و مردان نامي بوسني و هرزگوين منتشر ساخت(قبله، 1373)كه جمعاً 228 تن از رجال مسلمان آن سرزمين را شامل ميشد.
او به همة آثار خود علاقه داشت، اما از آن ميان به تعدادي بيش از همه علاقه مي ورزيد. دوره ده جلدي نهضت روحانيون ايران را به دليل بي سابقه بودن و دست اول بودن بسياري از اطلاعات آن، شرح حال محدث نامي حاج شيخ عباس قمي يا همان جلد يازدهم مفاخر اسلام(دو بخش)را به جهت فراهم آوردن اطلاعات فراوان پراكنده از خلال انبوه آثار چاپي و خطي او، و مصاحبه با فرزندان، بستگان و افراد معمري كه خاطراتي از او داشتند. همچنين كتاب بانوي بانوان جهان را كه در سال جاري انتشار يافت و به گفته خود، همة آن را با اشك و آه نوشته بود، علاقه فراوان داشت.
نكته قابل ذكر و شايان توجه در فعاليت هاي علمي پدرم آنست كه وي هيچگاه به سفارش كسي يا موسسه اي- در ازاي دريافت پول- كتابي ننوشت. در آخرين مصاحبه اي كه در مهر ماه سال جاري با نشريه افق حوزه انجام داد، به همين نكته تأكيد ورزيد و اظهار داشت: هرگز وجوهات قبول نكرده ام و از كسي هم براي كار و كتاب}هايم چيزي نخواسته و نگرفته ام، جز يك مورد از مقام بالا كه قصد استرداد آن را دارم.
رشتة اصلي تحقيقات پدرم، تاريخ و شرح حال نويسي بود، از اينرو با جزئيات زندگي و شخصيت علمي و سياسي بسياري از علماي گذشته و معاصر اسلام و ايران آشنايي داشت. او در دوران عمر خود مراجع بزرگي چون آيت الله اصفهاني، حاج آقا حسين قمي، آيت الله بروجردي، و مراجع پس از ايشان را از نزديك ديده و در درس برخي از آنها نيز شركت كرده بود و از شخصيت آنها تجليل ميكرد. وي بارها در محافل خانوادگي و عمومي تأكيد مي نمود كه: به عنوان كسي كه رشته اصلي وي تراجم(شرح حال نويسي)است، با جرأت و قاطعيت مي گويم كه پس از انبياي الهي و ائمه اطهار(ع)هيچ شخصيت بزرگ ديگري به عظمت امام خميني(ره)، در تاريخ اسلام ظهور نكرده است و دلايل فراواني براي آن برمي شمرد.
او نسبت به شخصيت هاي روحاني و غير روحاني برجسته كشور ابراز احترام مي كرد و نكات برجسته آنها را يادآور مي شد كه از جملة آنها شهداي والامقام: استاد مطهري و آيت الله بهشتي بودند. پدرم چه در زمان حيات آن دو بزرگوار و چه پس از شهادتشان، بارها و بارها مقام علمي و فضايل و خصايل نيكشان را مي ستود و بر فقدان آنها عميقاً افسوس مي خورد و با آنكه دوستان روحاني و غير روحاني زيادي داشت، مع الوصف خود را تنها و بدون همزبان مي پنداشت. وي در آخرين مصاحبه خود با نشريه افق حوزه، و نيز در كتاب نقد عمر به اين دوستيِ عميق، اشاره كرده است.
اينك به اختصار نظرات پدرم را دربارة بزرگان نظام- براساس گفته هايش در جمع خانوادگي- بيان مي كنم:
از ميان علما و مراجع فعلي(دامت بركاتهم)، با حضرات آيات: مكارم شيرازي و سبحاني، همكاري و دوستي ديرينه داشت و مقام علمي و كمالات ايشان را مي}ستود. بارها از صراحت كلام، صفاي باطن و وفاي آيت}الله سبحاني تمجيد مي}نمود و غالباً در سفر به قم، با ايشان تجديد ديدار مي}كرد.
وي، مقام رهبري(مدظله العالي)را جانشين شايسته اي براي امام خميني(ره)مي دانست و سوابق علمي و قلمي و بينش سياسي، فصاحت و بلاغت كلام، وقار و متانت ايشان را مي ستود و همة سخنراني ها و پيام هاي معظم له را كه از سيما پخش مي شد به دقت گوش مي داد و از قرائت نماز ايشان لذت مي برد و بارها براي سلامتي و طول عمرشان دعا مي كرد. همچنين سوابق انقلابي، هوش و ذكاوت سياسي، نكته سنجي، و اقدامات عمراني بزرگ آيت الله هاشمي رفسنجاني را تحسين مي كرد. از نجابت، حسن خلق، آراستگي، مردم}داري و سخنراني هاي عميق و تاريخي حجت  الاسلام والمسلمين آقاي خاتمي در داخل و خارج از كشور تمجيد ميكرد. حجت الاسلام والمسلمين آقاي كروبي را از ياران انقلابي، با وفا و مخلص امام مي دانست و از حريت، شجاعت و اراده قوي او در قبول مناصب و انجام وظايف حساس تاريخي به ويژه در سمت رياست مجلس تجليل مي كرد. تلاش و سخت كوشي آقاي مهندس ميرحسين موسوي و هيات محترم دولت او را در ادارة كشور در سال هاي سخت جنگ مي ستود و متانت و تعهد انقلابي وي را در مصاحبه ها و سخنراني ها تحسين مي نمود.
دفاع صريح آقاي دكتر احمدي نژاد از اصول و آرمان هاي انقلاب و قاطعيت او بر سر منافع ملي و ارتباط نزديك وي با توده هاي مردم را بسيار ارزشمند مي دانست. متانت، اعتدال و مديريت آقاي دكتر حداد عادل را در اداره مجلس، با گرايش ها و سلايق گوناگون نمايندگان، كاري دشوار و تحسين برانگيز مي شمرد.
گذشته از اين كسان، از افراد خدوم بسياري ياد مي كرد كه در حوصله  اين گفتار نيست. از ميان دوستان غيرروحاني، علاقه و ارادتي خاص به آقاي دكتر مهدي محقق داشت و ايشان را شخصيتي عميق و معقول و مسلط به زبان و ادب عرب و با طرز فكري خوب مي دانست و اغلب دعوت هاي انجمن آثار و مفاخر فرهنگي را- كه توسط ايشان صورت ميگرفت- به منظور استفاده از بيانات سخنرانان و تجديد ديدار با ايشان و ديگر دوستان قديم مي پذيرفت و در مراسم آنجا شركت مي كرد. آقاي دكتر ابوالقاسم گرجي را از شاگردان فاضل و خاص آيت}الله خويي ميدانست و مرتبه اجتهاد مسلم ايشان را تأييد مي}كرد و نيز مراتب علمي و سوابق درخشان حوزوي و دانشگاهي آقاي دكتر سيد جعفر شهيدي و احاطه ايشان را به تاريخ اسلام و زبان و ادبيات عرب مي}ستود.
گرچه از اينكه برخي از دوستان غيرروحاني در گذشته به دلايل و ملاحظات گوناگون، تغيير لباس داده و از حوزه خارج شده اند افسوس مي خورد، اما از آنرو كه در محافل دانشگاهي داخل و خارج از كشور، منشأ اثرات معنوي و ديني بوده و هستند خوشحال بود.
ايشان به همة علما، فقها و دانشمندان پيشين عالم تشيع ارج مي نهاد. از ميان آنها، شيخ طوسي را سرآمد فقها و دانشمندان شيعه مي دانست كه آرا و فتاواي او قرن ها در حوزه هاي علمية شيعه جاري بوده است. خواجه نصيرالدين طوسي را دانشمندي ذو فنون و با تدبير مي شمرد كه در عصر خود بزرگترين خدمات فرهنگي را نه تنها به تشيع بلكه به جهان اسلام نموده است. علامه مجلسي(دوم)را عالمي پركار و خدوم به فرهنگ شيعه مي شمرد و حزين لاهيجي را نابغه}اي بي}نظير و فقيه، شاعر، دانشمند و مجاهدي بزرگ مي دانست كه متأسفانه تا چند سال پيش فقط به عنوان شاعر شناخته ميشد. وحيد بهبهاني را نيز سرآمد فقهاي زمان خود و بنيانگذار مكتب اصولي لقب داده بود كه به تحجر اخباري}گري پايان داد و فقه شيعه را حياتي نو بخشيد و شاگردان مبرزي تربيت نمود و از اينكه دست تقدير، وي را داماد اين خاندان بزرگ علمي نموده بود، افتخار مي كرد. حاج شيخ عباس قمي را نه تنها محدثي گرانقدر بلكه دانشمندي بزرگ مي دانست كه در همة رشته ها و علوم و فنون مطلب نوشته است و بر اين نظر بود كه در در ميان انبوه علماي اسلامي از همة فرقه ها، من كسي را سراغ ندارم كه مانند محدث قمي اين همه مطالب متنوع و گوهرهاي گرانبها و درخشنده را در آثار خود آورده باشد.
پدرم با وجود آنكه در دوران عمر پربركت خود بيش از يكصد جلد كتاب تأليف، ترجمه و تصحيح نمود و صدها مقاله و سخنراني علمي به يادگار گذارد، باز خدمات خويش را در مقايسه با آن بزرگان و با فقد امكانات آن دوران، چيزي نمي شمرد و به توفيقات آنان غبطه مي خورد.
</TEXT>
</DOC>
<DOC>
<DOCID>HAM2-851126-100</DOCID>
<DOCNO>HAM2-851126-100</DOCNO>
<ORIGINALFILE>/1385/851126/world/_idea.htm</ORIGINALFILE>
<ISSUE>پنجشنبه 26 بهمن 1385</ISSUE>
<DATE calender="Western">2007-02-15</DATE>
<DATE calender="Persian">1385/11/26</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
گفت و گو با دكتر موسي حقاني تاريخ نگار معاصر درباره جمهوريت و اسلاميت
بازسازي جمهوريت
</TITLE>
<TEXT>


امام عين همان كاري را كردند كه برخي از علما مانند آخوند خراساني در مشروطه انجام دادند. بدين معنا كه امام تصرفي در قالب جمهوريت كردند، كما اين كه آنها نيز در قالب مشروطه كردند
محمدرضا ارشاد
هنوز بحث و گفت وگو بر سر مفهوم جمهوري اسلامي كه بر دو عنصر جمهوريت و اسلاميت استوار است، در محافل روشنفكري روز ايران و جهان رايج است. پرسش بنيادين آن است كه چگونه مفهوم جمهوري كه متعلق به يك نظام فلسفي و اجتماعي ديگر است با مفهوم اسلامي كه از پيشينه و بستر فرهنگي ديگري برخاسته، پيوند خورده است؟ سابقه اين بحث ها در دوران مشروطه چگونه بوده است؟ نيز اكنون پس از گذشت 28 سال از تشكيل جمهوري اسلامي، گفتمان هاي رايج در محدوده حاكميت چه تلقي اي از آن دارند؟ به ويژه دو گفتمان موسوم به اصلاح طلبي و محافظه كاري كه در سال هاي اخير در برابر هم صف آرايي كردند، چه برداشتي از اين تركيب دارند؟ به بيان ديگر، اكنون كه حضرت امام(ره)در قيد حيات نيستند، اين دو گفتمان چه خوانشي از آراي وي در اين ارتباط دارند؟اينها و پرسش هاي ديگر كه مناسب ديديم با دكتر موسي حقاني؛ پژوهشگر تاريخ معاصر ايران مطرح كنيم.
***
انقلاب اسلامي به مانند هر انقلاب ديگري، ظرفيت هاي پيدا و ناپيدايي دارد كه چه بسا از ديدرس تحليل هاي روز به دور باشد. بدين معنا، تحولاتي را كه طي دوران تثبيت يك انقلاب به وقوع مي  پيوندد، به نحوي مي توان در حكم تفسيرهايي از رخداد انقلاب و آرمان ها تلقي كرد. براين اساس، دو گفتمان اصلاح طلبي و محافظه كاري كه به ويژه از پس از خرداد 76 رخ داد، چه نسبتي با اهداف و آرمان هاي انقلاب اسلامي پيدا مي  كنند. هر چند، رگه هاي اين دو گفتمان را شايد بتوان از همان سال هاي 42 به بعد تا خرداد 76 بازشناسي كرد؛ اما در اين تاريخ است كه دو گفتمان به گونه اي آشكارتر به عرصه اجتماعي- سياسي وارد مي  شوند و در برابر هم صف آرايي مي  كنند؟
همان گونه كه اشاره كرديد، انقلاب اسلامي ظرفيت هاي زيادي هم از جهت داخلي و هم از نظر جهاني دارد. طبيعي است كه هر انقلابي هنگام پيروزي، چون در وضعيت نفي شرايط موجود به سر مي  برد، عمدتا مجال زيادي براي طرح گفتما ن هاي مختلف پيدا نمي كند، اما پس از پيروزي و براي ارائه الگوي جديد سياسي، طبعا طيف هايي كه در پيروزي انقلاب سهم داشتند، مي  كوشند تا الگوي مطلوب سياسي خود را جايگزين الگوي پيشين بكنند. اين پديده در انقلاب اسلامي هم بود. در تدوين قانون اساسي در مجلس خبرگان مباحث مختلفي بين طيف ها و گروه هاي مختلف در مي  گيرد. مثلا در همان ابتدا، وقتي مرحوم بازرگان به عنوان رئيس دولت موقت حكم مي  گيرند، اعلام مي  كنند كه يكي از وظايف دولت، برگزاري رفراندوم در خصوص جمهوري دموكراتيك اسلامي است. بي ترديد نگاه مرحوم بازرگان به حكومت آينده، مبتني بر انتظارات، علقه ها و جهان بيني اي بود كه در طول حيات سياسي شان به دست آ ورده بودند. حال آن كه نگاه امام(ره)در اين مورد همان بود كه امروزه تحت عنوان جمهوري اسلامي مي  شناسيم. حتي برخي، قيد اسلامي را هم برمي دارند و بحث نظام جمهوري دموكراتيك را مطرح مي  كنند.
بعدها، وقتي برخي از طيف هاي موجود كنار مي  روند و به اپوزيسيون نظام بدل مي  شوند، باز اين اختلاف به شكل هاي ديگر بروز مي  كند.
به هر روي در همه انقلاب ها، اين اختلافات به شكل هاي گوناگون آشكار شده و در نهايت منجر به غلبه و استقرار يك ديدگاه مي  گردد؛ منتها اين بدان معنا نيست كه بحث ها خاتمه پيدا مي  كند. در همه انقلاب ها نگاه هاي متفاوتي در جناح غالب وجود دارد كه به تدريج بروز پيدا مي  كند. همه بستگي به اين دارد كه جريان غالب به چه عقبه فلسفي اي تكيه زده باشد و تا چه اندازه مسائل را به لحاظ نظري براي خودش حل كرده باشد. به نظرم، ما در اين بخش با مشكلات زيادي رويارو بوديم و شايد خيلي از دشواري هاي بعدي كه در سر راه انقلاب به وجود آمد، به همين مسئله برمي گردد.
اما در پاسخ به آنچه كه درباره گفتمان هاي اصلاح طلبي و محافظه كاري آورديد، بايد اشاره كنم كه ماجراهاي زيادي حول آن مطرح است. در شرايطي كه ما مي  بايست تمام توان فكري خود را صرف تبيين مباني انقلاب و تشريح آن مي  كرديم، به يك سلسله درگيري ها روي آورديم كه اين اصطلاح سازي ها هم از درون آن پديد آمد. واقع قضيه اين است كه ما از دوران مشروطه تا به اكنون، برخي از واژه ها را از مباني فلسفي و فرهنگي خودش جدا مي  كنيم و در فضاي موجود در كشور خودمان مطرح مي  كنيم، بدون آنكه آن مباني را به خوبي بشناسيم و آنها را تشريح كنيم و ببينيم كه آيا قابل تطبيق با شرايط اينجايي ما هست يا نه؟ به نظرم، عمدتا جريان منور الفكري سردمدار اين جريان بود و بي ترديد تبعات بدي هم براي كشور دارد. مثلا ما در انقلاب مشروطه، واژه مشروطه را گرفتيم و تلقي همه اين بود كه اين مفهوم؛  يعني مشروط شدن قدرت. حال مشروط به چه؟ برخي با صراحت مي  گفتند كه مشروط به قواعد اسلامي. براي نمونه، مرحوم آخوند خراساني، شهيد شيخ فضل الله نوري و مرحوم ناييني هم اين را مي  گفتند؛ اما برخي از لفظ مشروطه، مشروط به قواعد اسلامي را مراد نمي كردند. آنها مي  گفتند: مشروط به قواعد و قوانيني است كه بشر(يعني خود ما)مي  نويسيم. به هر حال، مشروطه مطرح شد بدون آنكه تعريف درستي از آن ارائه شود. آن گاه در مرحله تفصيل و اجرا مي  بينيم كه اختلاف ها پياپي مي  آيند و هر روز اين كشور درگير يك نزاع سياسي، فكري و اجتماعي مي شود. يك روز بحث مشروطه و استبداد، يك روز بحث ارتجاع و انقلاب، يك روز بحث انقلاب و اعتدال و... در مي  گيرد.
در انقلاب اسلامي هم اين تقسيم بندي ها را مي  بينيم: چپ، چپ جديد، راست سنتي، راست مدرن و يا محافظه كار و اصلاح طلب كه مورد بحث ماست. اگر تعريف و مرز اين مفاهيم مشخص شود و مباني و خاستگاه هاي فكري آنها آشكار شود، خيلي راحت تر مي  توان در باب آنها سخن گفت. به نظرم، هم اكنون اين الفاظ فارغ از مباني فلسفي مطرح مي  شوند و بيشتر يك انگ و اتهام سياسي است تا واژه اي كه مبتني بر تفكر باشد. ما در بسياري از كساني كه در ايران محافظه كار قلمداد شده اند، رفتاري را سراغ داريم كه بنا به تعريف استاندارد محافظه كاري در غرب، همخواني ندارد و يا برعكس درباره كساني كه اصلاح طلب ناميده مي  شوند. در هر صورت، خيلي مشكل است تا بتوان يك صورت بندي دقيق فكري از اين جريانات به دست داد. افزون بر آن كه، اين مسئله برخاسته از يك نزاع سياسي است تا يك بحث فلسفي.
* حال اگر نخواهيم در دام اين تعاريف نامعلوم بيفتيم، به نظر مي  رسد كه بايد به موارد اختلاف ميان اين گفتمان ها بپردازيم. به بيان ديگر، بياييم مشخصا بررسي كنيم كه اين گفتمان ها مثلا بر سر نظريه ولايت فقيه و نسبت آن با جمهوريت چه ديدگاهي دارند. براين اساس، مناسب است تا نخست ابعاد اين مسئله روشن شود. اشاره كرديد كه امام نظريه ولايت فقيه را تدوين كردند. اكنون انقلاب پيروز شده و لزوم حكومتي كه بايد جايگزين رژيم حقيقي گذشته شود، حس مي  شود. اوريانا فالاچي در گفت و گو با امام مي  پرسد كه مقصود شما از مفهوم جمهوري در تركيب جمهوري اسلامي چيست؟ ايشان مي  فرمايند(نقل به مضمون): همان چيزي كه در كشورهاي شما رواج دارد. بنابراين، از همين جا، عنصر جمهوريت در كنار عنصر اسلاميت كه پيشتر در نظريه ولايت فقيه بيان شده بود، مي  نشيند. با توجه به آن كه مفهوم ولايت؛ يعني سرپرستي و ولايت بر ديگران داشتن با مفهوم جمهوري كه بر پايه اراده انسان ها در تعيين آزادانه سرنوشت خويش استوار است، در تضاد است، امام چگونه به حل اين تضاد موفق مي  شوند؟ اصلا اين بحث در ذهن ايشان چگونه مطرح مي  شود؟
امام عين همان كاري را كردند كه برخي از علما مانند آخوند خراساني در مشروطه انجام دادند. بدين معنا كه امام تصرفي در قالب جمهوريت كردند، كما اين كه آنها نيز در قالب مشروطه كردند. حال، عده اي معتقدند كه چنين چيزي امكان ندارد و در نهايت بايد بين هر كدام از اين دو شق، يكي را برگزيد؛ اما من معتقدم كه اتفاقا الگوي ايراني مشروطه مي  توانست همان مشروطه اي باشد كه مورد نظر ميرزاي ناييني و آخوند خراساني است.
* نقش مرحوم شيخ فضل الله نوري در اين ميان چيست؟ چرا از او نام نبرديد؟
اتفاقا بعدا مي  خواستم به وي اشاره كنم. در اذهان معروف است كه ميرزاي ناييني و آخوند خراساني مشروطه خواه هستند و شيخ  فضل الله، مشروطه مشروعه مي  خواهد و حكم بر حرمت مشروطه داده است. در حالي كه من قائلم كه هر سه بزرگوار در نهايت به يك جا مي  رسند. هيچكدام از آنها براي حكومت غيرمعصوم مشروعيت قائل نيستند. يكي از ايراداتي كه مرحوم ناييني به مرحوم شيخ فضل الله در بحث مشروطه مشروعه مي  گيرند، اين است كه او(شيخ فضل الله نوري)متوجه نيست كه نمي توان مشروطه را مشروعه كرد. به بيان ديگر، نمي توان به حكومت غيرمعصوم مشروعيت بخشيد. چيزي كه از نظر مرحوم ناييني و علماي اسلام و آخوند خراساني، مشروعيت دارد، حكومت معصوم است. منتها با توجه به در غيبت به سر بردن معصوم و نيز از ميان الگوهاي سياسي رايج؛ لذا بهتر است تا الگوي مشروطه را بپذيريم. البته مرحوم ناييني براي پذيرش اين الگو دلايل عقلي هم مي  آورند، مبني بر اين كه مشروطه فردي و استبدادي نيست و جمعي بر آن نظارت دارند و طبيعتا آن جمع ايراني و مسلمانند و منافع ملي و ديني ايران را در نظر مي  گيرند. اينها و برخي موارد ديگر، مفروضات علماي مشروطه خواه بود.
مرحوم شيخ فضل الله نيز تاكيد مي  كند كه من هم همان مشروطه اي را مي  خواهم كه آخوند خراساني مي  خواهد.
*ظاهراً اختلاف ميان شيخ فضل الله نوري و آخوند خراساني و علامه ناييني بنيادي تر از اين باشد. اولي معتقد بود كه تمام قوانين مجلس بايد با نظارت علماي طراز اول صورت گيرد كه شكل متحول اين ديدگاه را بعدا در شوراي نگهبان مي  بينيم. حال آن كه، گروه دوم بر اين نظر بودند كه صرف اين كه ملت ايران مسلمان است، پس به ناچار كساني را انتخاب خواهند كرد و به مجلس خواهند فرستاد كه مسلمان باشند و مجلسيان هم به دليل مسلمان بودن شان، قانوني برخلاف شرع تصويب نخواهند كرد. چگونه شما اين دو نظر مخالف را يكسان مي انگاريد؟
اتفاقاً آخوند خراساني ازنظر مرحوم شيخ فضل الله نوري كه اصل دوم متمم قانون اساسي مشروطه شد، دفاع مي كند.او در دو، سه اعلاميه از اين نظر دفاع مي كند. بعدها در ايرادي كه آخوند خراساني از شيخ  فضل الله نوري مي گيرند، همين اصلي است كه آخوند خراساني باعث تصويب آن شده است. بدين معنا كه وقتي شيخ فضل لله نوري، به رغم تصويب اين اصل، به اعتراض هايش ادامه مي دهد، آخوند خراساني به او مي گويد: مگر اين اصل در قانون اساسي وجود ندارد؟ بعد از فتح تهران و دار زدن شيخ  فضل الله نوري، تاكيد اساسي آخوند خراساني بر دو نكته است:
1 - تاسيس مجلس 2 - عمل كردن به اصل دوم متمم قانون اساسي.
آخوند خراساني به مرحوم حاج سيدعبدالله مازندراني ماموريت مي دهد كه به ايران برو، مجلس را تاسيس كن و علماي طراز اول را به آنجا ببر. اعلاميه هاي آخوند خراساني بسيار عجيب است. حتي در آنها(اعلاميه ها)جهت نظارت بر مطبوعات، مي آورد كه بايد هيات نظارتي پيش از چاپ وجود داشته باشد. در صورت تاييد اين هيات، روزنامه براي چاپ خواهد رفت.
* آيا نظارتي كه آخوند خراساني به آن قائل بود، نظارتي اجمالي بود؛ يعني او معتقد بود كه بايد علمايي وجود داشته باشند و در مجموع مراقبت كنند تا قوانيني برضد اسلام به تصويب نرسد يا آنكه چونان مرحوم شيخ  فضل الله نوري بر اين نظر بود كه علماي طراز اول وظيفه اسلامي كردن قوانين را دارند؟
در واقع منظور آخوند خراساني از نظارت اين است كه تشخيص بدهد كه اين قانون خاص مباينتي با اسلام ندارد.
* پس شما هم معتقديد كه لااقل در بحث نظارت، اين دو، يعني شيخ فضل الله نوري و آخوند خراساني، با هم اختلاف داشتند؟
آخوند خراساني در اعلاميه اي كه بعدها در نقد جريان سكولار مشروطه صادر كرد، بيان داشت: بديهي است كه مشروطيت هر كشوري مبتني بر ديانت آن است.او بعداً در تاييد نظرش كشورهاي ديگر را مثال مي زند. براي نمونه مي گويد كه در كشوري مثل انگلستان، اين گونه نبوده كه مردم دينشان را كنار بگذارند. حال اينكه تا چه اندازه تحليل ايشان مبتني بر واقعيات غرب است، بحث ديگري است. در واقع مفروض آخوند خراساني اين است كه در ايران مبنا تشيع است. اصلا ايشان فكر نمي كرد كه قانوني خلاف اسلام، در مجلس به تصويب برسد، اما مرحوم شيخ  فضل الله نوري درگير است و از نزديك وقايع را مشاهده مي كند. لذا مفروض او، اين نيست كه از اين مجلس قانون اسلامي مي گذرد. پس، براي جلوگيري از اين امر، يعني غيراسلامي بودن قوانين اصل دوم متمم قانون اساسي را مطرح مي كند. در واقع شيخ فضل الله طرحي از روي اضطرار مي دهد و از اين طرح نيز اطمينان ندارد، چرا كه در آن دست مي برند. بحث اين بود كه علماي طراز اول را مجلس انتخاب كند يا قوه اي به غير از آن. نهايتا نمايندگان مجلس مثل تقي زاده كه مجبور به پذيرش طرح مي شوند، مقرر مي دارند كه علماي طراز اول بايد معرفي شوند و بعداً نمايندگان مجلس آنها را انتخاب كنند. اين مورد نظر شيخ نبود. او بر اين نظر بود كه بايد از ميان علما و با حكم آنها انتخاب شوند و نظارت، يك نظارت فائقه است. پس، اين گونه نبوده كه شيخ فضل الله و آخوند خراساني دو ديدگاه متفاوت عرضه كنند.
* به نظر اين گونه نمي رسد. مثل اين است كه عده اي بگويند به حكم آنكه مردم ايران مسلمانند، پس در هر انتخابي كه صورت مي دهند، اسلامي عمل مي كنند و عده ديگري در مقابل بگويند نه! اين كافي نيست. مسلمان بودن مردم ايران، دليل بر انتخاب اسلامي آنها نيست. بايد نظارت كرد و قدرتي ناظر بر اسلامي بودن آن باشد. اين حاكي از دو ديدگاه متفاوت است.
اگر اين برخوردها در عمل اتفاق نمي افتاد، شايد نظر شما درست بود. خود مرحوم آخوند خراساني، در نهايت به قوه نظارت و يك غربال مي رسد.
* در كجا؟
هم در طرد تقي زاده از مجلس و كلا حاكميت و هم در بحث نظارت بر مطبوعات. در جرايد عصر مشروطه، صراحتا به شعاير ديني اهانت مي شود. آخوند خراساني به سيدعبدالله بهبهاني نامه مي نويسد و از او مي خواهد كه يك نسخه از جريده شرق را براي وي بفرستد. در آن زمان جريده شرق چيزي درباره حجاب نوشته بود. آخوند خراساني در آن نامه ادامه مي دهد كه اگر آنچه را كه مي گويند شرق درباره حجاب نوشته، صحت داشته باشد، ما حكم الله عز اسمه را درباره آن جاري مي كنيم. او در همين جا بحث هيات نظارت بر مطبوعات را مطرح مي كند. آخوند خراساني مي گويد عشاق آزادي پاريس(مقصود تقي زاده و امثال وي)بايد پي كار خود بروند و اين ملت مظلوم را با دردهايش تنها بگذارند. بعد در همين جا تاكيد مي كند كه نمايندگاني كه متدين باشند، بايد به مجلس بروند. پس هر دو به غربال و نظارت معتقدند.در هر صورت، ما در مشروطه قصد داشتيم كه يك الگوي سياسي غربي را در شرايط اضطراري(در دوران غيبت)با محتواي اسلامي به عنوان مدل سياسي بپذيريم و حاكم گردانيم؛ كه بعداً در انقلاب اسلامي به جمهوري اسلامي مي رسيم.
اكنون به بخش اصلي پرسش قبلي شما مي رسيم. امام تجربه مشروطه را دارند. امام به عنوان يك رهبر ديني كه به خوبي با بسترهاي فرهنگي و متن ديني جامعه اش آشناست، اين تجربه را دارند. الگوي مشروطه  سلطنتي، به ويژه با آن اتفاقي كه افتاد؛ يعني كودتاي رضاخان، عملا از نظر امام رد بود. پس، ما بايد به سمت ديگري حركت مي كرديم. در اينجا، امام با توجه به اعتقادي كه به نقش مردم در مقبوليت بخشيدن به نظام سياسي دارد و با عنايت به تاكيد ايشان بر اسلامي بودن جامعه، به سمت تاسيس نظام جديدي مي رود. خوب! حال اگر مردم از اين طرح استقبال نكنند، حكومت تشكيل نمي شود، ولي اين نيست كه حكومت ولايت فقيه مشروعيتش را از مردم بگيرد. حكومت ولايت فقيه، مشروعيتش را از جاي ديگري به دست مي آورد كه در نظريه ولايت فقيه به خوبي تبيين شده است.
* آيا شما مشروعيت را در اينجا به معناي مطابقت با شرع مي دانيد و از معناي رايج آن(مشروعيت)كه در ادبيات سياسي مدرن وجود دارد، پرهيز داريد؟
همين طور است. مشروعيت؛ يعني تنافر و تباين با شرع(اسلام)نداشتن. تحليل امام اين است كه مردم، مسلمانند و به غير از اسلام رأي نمي دهند. اگر سخنان امام را در طول نهضت اسلامي، ملاحظه كنيد، متوجه مي شويد كه ايشان مرتب به همين مسائل تكيه دارند. به هر حال، ايشان آشكارا نظراتشان را داده اند و اين گونه نيست كه قبلاً تعريف ديگري از جمهوري ارائه داده باشند و حالا بخواهد ولايت فقيه حاكم شود و بخش جمهوري را كم رنگ كند.
اين مسئله، براي مردم هم حل شده بود. مردم هم در اجمال پذيرفته بودند كه مدل جمهوري مبتني بر اسلام مي تواند در اين كشور راهگشا باشد. در اصل قضيه اين است كه مردم ما انتخاب كننده اند. حال، يك ساز و كارهاي نظارتي با توجه به تجربه انقلاب مشروطه در جمهوري اسلامي تعريف شده كه آن اتفاقات تكرار نشود. اين، دقيقا نشان مي دهد كه نگاه امام به رأي مردم چيست؟ در واقع، همه اين ساز و كارها گذاشته شد تا مردم مسلمان بتوانند به نماينده مسلمان و كارآمد رأي بدهند. بنابراين، تجربه ولايت فقيه از جهت نظر و اجرا در تاريخ اسلام بي نظير بوده است. از اين رو، اين تصرف، تصرف بجايي بوده، تا زماني كه به حكومت معصوم برسيم.
* اشاره كرديد كه حكومت ولايت فقيه مشروعيتش از مردم نيست؛يعني مشروعيت آن از شرع و مطابقت با آن اخذ مي شود و مردم تنها مي توانند آن را بپذيرند. بي شك امام در نظريه ولايت فقيه، به اين مسئله رسيده بودند. مسئله مهم اين است كه در جمهوري مردم از هر امر پيشيني اي در امر انتخاب آزادند؛ يعني مجبور به انتخاب نيستند. براين اساس، آيا مي توان گفت هنگامي كه امام مطابق با نظريه ولايت فقيه تركيب جمهوري اسلامي را برگزيدند -به تعبيرايشان نه يك كلمه كم و نه يك كلمه زياد- در عمل با وضعيت جديدي روبرو بودند؟ اين وضعيت، در ارتباط با بحث اسلاميت و جمهوريت در ذهن ايشان چگونه بروز مي يافت؟
به نظرم ديدگاه هاي امام تغيير نكرد و چيزي غير از ديدگاه هاي خودشان عنوان نكردند. اگر هم به اوريانا فالاچي مي گويند كه جمهوري(اسلامي)همان جمهوري رايج در غرب است، مقصودشان آن الگويي است كه مبتني بر آراي مردم است. از اين رو، امام جامعه ايران را خوب شناخته بود. اين مسئله، در سيره معصوم نيز هست، چرا كه مي  خواهد با مردم كار كند. اكنون ما در عصر جديد، مي  خواهيم الگويي نزديك به مدل معصوم انتخاب كنيم. از طرفي هم نمي خواهيم استبدادي حكومت كنيم. اولين كاري كه در آغاز انقلاب اسلامي؛ يعني زمان دولت موقت صورت گرفت، رفراندوم بود. نزديك به 99 درصد مردم اين جامعه به جمهوري اسلامي راي دادند. اين مسئله نشان مي  دهد كه اين تشخيص امام درست بود كه مردم مسلمان به غير اسلام راي نمي دهند. به نظرم امام مشكل را در جاي ديگري مي  دانست. او مشكل را نه در اين مدل سياسي و نه در مردم مي  ديد. هيچ اتفاقي در دوران ايشان نيفتاد كه بخواهد در ديدگاهش تجديدنظر كند. از جمله اموري كه به نظر ايشان مي  توانست به آرمان هاي انقلاب آسيب وارد كند، اختلاف مسئولان، افتادن انقلاب به دست نامحرمان و دور شدن مسئولان از عدالت و در نتيجه فاصله افتادن ميان آنها و مردم بود. اتفاقا عدالت يكي از محورهاي اصلي انقلاب است. ايشان در كتاب ولايت فقيه پس از برشماردن الگوهاي مختلف حكومتي حكومت معصوم را حكومت مطلوب مي  داند؛ اما به نظر ايشان فعلا در هنگام غيبت معصوم مطلوب ترين مدل حكومتي، اعمال نظارت و حاكميت فقهاست. براي اين كه فقيهي بتواند در عصر جديد اعمال حاكميت كند، مدل جمهوري، الگوي مناسبي بود كه امام بر آن صحه گذاشتند. اتفاقا بخشي از صف بندي هاي سياسي كشور ما از همين بحث آغاز مي  شود. برخي مي  خواهند وزن بيشتري به جمهوري بدهند و يا اعتقاد دارندمثلاً يك تعبير خاص از اسلام نزديك به استبداد است. برخي نيز به سمت جمهوري خالص رفتند و صريحا از تباين اسلام و جمهوري سخن گفتند.
*ما فعلا بحث مان بر روي طيف هايي از حاكميت است كه هنوز به آرمان هاي انقلاب پايبندند. با افراد و گروه هاي ديگري كه هويت خود را خارج از وضعيت گفتمان  اسلامي تعريف مي كنند، كاري نداريم.
اتفاقا ارزيابي من اين است كه بسياري از افراد ديگري هم در نهايت به اين نظر مي  رسند. البته، همان گونه كه پيشتر عرض كردم، به نظرم، بايد محافظه كاري و اصلاح طلبي در فضاي خاص سياسي ايراني تعريف شود و از ابزاري به عنوان سركوب و انگ زدن به ديگران، خودداري شود. ماجراي اصلاحات در ايران، ماجراي دراز دامني است. بحث امروز و دوم خرداد نيست. اصلاحات بايد تعريف شود. به نظر من آنچه كه از قبل از مشروطه، تحت عنوان اصلاحات در ايران مطرح شد، روش اصلاحي ندارد.
*آيا شما ميان اين گفتمان؛ يعني اصلاح طلبي فعلي با اصلاحات دوره مشروطه قائل به نسبت مي  شويد؟ چگونه؟
به نظرم نسبت زيادي ميان اين دو جريان وجود دارد. در پس از انقلاب و عمدتا در دهه شصت، مسائلي در كشور مطرح مي  شود كه نسبتي با تفكر امام ندارد. منتها تا رحلت امام ظهور و بروز ندارد. انقلاب امام يك انقلاب ضدغربي بود. درواقع مسير ديگري را براي بشر تعريف كرد. شايد از يك جهت ديگر انقلاب ايران، يك انقلاب ضد مدرن باشد.
*شما كه مي  فرماييد قالب جمهوري را از مدرنيته گرفتيم، پس چگونه حالا مي  گوييد كه انقلاب ايران ضدمدرنيته بود؟
ما در قالب تصرف كرديم. روح حاكم بر انقلاب اسلامي، يك روح الهي و ديني است. اين، با مباني مدرنيته غربي در تضاد است. مشكل از اينجا پديد مي  آيد كه عده اي بدون درك عميق از مباني والاي ديني امام، تعريفي از انقلاب و امام ارائه دادند. شايد برخي از اضطرارات و همسويي ها با برخي جريانات سبب ساز اين مسئله بود. بخشي از جرياناتي كه بعدها به اصلاحات موسوم شدند، در اجمال امام را پذيرفته اند؛ اما در تفصيل معلوم نيست كه پذيرفته اند.



عكس: محمد توكلي
ما در قالب(جمهوري)تصرف كرديم. روح حاكم بر انقلاب اسلامي، يك روح الهي و ديني است. اين، با مباني مدرنيته غربي در تضاد است. مشكل از اينجا پديد مي  آيد كه عده اي بدون درك عميق مباني والاي ديني امام، تعريفي مخالف انقلاب و امام ارائه دادند
*آيا تفسير آنها از بحث ولايت فقيه متفاوت است؟
بله و شايد چيزي در نهايت در ته اين تفسير از ولايت فقيه باقي نماند.
من معتقدم كه اين تفسير متفاوت است. روشنگري هايي كه امام از سال 64 به بعد كردند، موجود است و در آنها امام كاملا خط خودشان را از اين جريان جدا و تكليف خيلي چيزها را روشن كردند. در وصيت نامه شان هم حرف نهايي را درباره تفكر غربي و تمدن غربي و اين جرياني كه مي  كوشد به نحوي بين مدرنيته و اسلام سازش برقرار كند، زدند. امام كسي نبود كه بخواهد ميان اسلام و مدرنيته قائل به پيوند شود. من جريان فعلي را به نحوي متاثر از تكاپوهاي فكري اي كه در 200 ساله اخير در ايران رخ داده است، مي  دانم. خط امام كاملا مشخص است. به نظرم آنهايي كه به تلفيق اسلام و مدرنيته معتقدند، از آغاز انقلاب با امام و آرمان هاي انقلاب اسلامي در اجمال پيوند مي  خورند. در سال 63-62 كه نظام اسلامي تثبيت مي  شود و به تدريج به تفصيل مي  رسد، اين افراد از تفكر امام فاصله مي  گيرند؛ اما بروز آن پس از رحلت امام است. يكي از اين افراد در يكي از سخنانش عنوان مي  كند كه ما در صدد اسلامي كردن مدرنيته نيستيم؛ بلكه در صدد مدرن كردن اسلام هستيم. اين تفكر كجا و تفكر برآمده از امام كجا؟ در واقع اينها تمام اصول مدرنيته، يعني پلوراليسم، نسبي گرايي و سكولاريسم را پذيرفته اند و در نهايت نگاهشان به اسلام، نگاهي فايده باورانه است. بدين معنا كه مي  توان چيزهايي در اسلام يافت كه به درد حيات اجتماعي و امروز ما بخورد. بنابراين در بحث اصلاح طلبي به وضوح خط دور شدن از مباني ديني را مي  بينيم. البته خود شخص مي  تواند به آداب و شعاير ديني پايبند باشد. در دوران مشروطه هم در بحث پروتستانتيسم اسلامي كه عده اي تحت عنوان اصلاحات به دنبال آن بودند، مي  خواستند اسلام را مدرن و غربي كنند.
*به يك نكته مهم در اين ارتباط مي  توان اشاره كرد و آن هم نقش عنصر زمان و مكان در استنباطات فقهي و پويايي اجتهاد در نظر امام است. اين مسئله آن اندازه از اهميت محوري در آراي ايشان برخوردار است كه به گونه اي مي  توان آن را مبناي فلسفه فقهي ايشان قرار داد. توجه به همين فقه پويا بود كه مسئله احكام اوليه و ثانويه را در آراي ايشان پروراند. براي نمونه همين ديدگاه بود كه وقتي در برابر بهره بانكي قرار گرفت از آن تعبير به ربا نكرد. يا در ايجاد مجمع تشخيص مصلحت نظام، همين ديدگاه موثر بود. حتي خود ايشان در انتقاد از برخي علماي عصر خودش، مي  فرمايند كه اينها از اداره كردن يك نانوايي عاجزند؛ يعني كساني كه به نقش اين دو عنصر با توجه به تحولات شتابان اجتماعي- سياسي بي توجهند. آيا اختلاف دو گفتمان اصلاح طلبي و محافظه كاري را هم مي  توان در توجه يا عدم توجه به اين مسئله تبيين كرد؟
بحث اجتهاد و فقه پويا از جمله نكاتي است كه امام مطرح كردند. اتفاقا فتاوايي كه امام و مقام معظم رهبري داده اند، بسياري از سدها را شكسته است. تمام اين فتواها با توجه به عنصر زمان و مكان صورت گرفته است. حضرت امام در وصيت نامه اش، بر فقه جواهري تكيه دارند. اين بدان معنا نيست كه اگر ما به نو شدن و همراه با تحولات آمدن را پذيرا شويم، از مباني اسلامي دور مي  افتيم. به نظرم بحثي كه درباره اصلاحات در كشورمان مطرح شد، به خصوص آن بخش غالبش، اصلا ارتباطي با توجه به عنصر زمان و مكان ندارد. من فهم ديني اين جريان را خيلي عميق نمي بينم. در مشروطه هم نظير اين جريان هست. البته اين، بدان معنا نيست كه اينها متدين نيستند. كسي مي  تواند دم از اصلاحات در چارچوب يك حكومت ديني بزند كه فهم ديني بالايي داشته باشد؛ كسي كه تسلط بر مباني ديني دارد. لزوما كسي كه دم از اين مشي مي  زند، بايد غرب را هم به خوبي بشناسد و مباني آن را كاملا درك كند. آن هنگام است كه به عنوان يك متفكر مي  تواند، براي زمانه خودش راه حل ارائه كند. بنابراين، اين جريان(اصلاحات)فاقد آگاهي از هر دو عنصر است. البته اين جريان، از متن جريان ديني بر آمده و سعي مي  كند تا متدين باقي بماند ولي چون با مباني آشنا نيست، خطر انحراف در آن هست. ما در يكصد ساله اخير اين مسئله را مي  بينيم.
* مي  توان گفت كه اين هم يك تفسير از تفسيرهاي متفاوتي است كه از آراي امام مي  تواند شكل گيرد(بي آن كه بخواهيم آن را تاييد كنيم).به هرحال، متني به نام امام وجود داشتند كه اكنون در قيد حيات نيستند. آيا مي  توانيم بر سر اين متن با يكديگر گفتگو كنيم، بدون آن كه فهم خودمان را منحصرا درست بدانيم؟
اگر بخواهيم هرمنوتيكي برخورد كنيم ولي نتيجه گيري و تبيين نكنيم، به مشكل برخواهيم خورد. ديدگاه هاي ديني و نگاه سياسي امام كاملا روشن است. مي  توانيم تفسيرهاي متفاوتي ارائه دهيم ولي اين گونه نبايد باشد كه مثلا تفسير من در جهت مخالف آن مباني باشد يا در بلاتكليفي بماند. جريان موسوم به اصلاحات از مباني انديشگي امام دور شده و برخي از آنها از آن عدول كرده و برخي در حال خروج از آنند. اين بستگي به عمق دانش و بينش ديني و فلسفي آنها دارد. به نظر مي  آيد كه روح انقلاب اسلامي كه يك روح ديني و الهي است، نسبتي با جامعه مدني با تعريف غربي و مدرنيته ندارد. البته جناح مقابل هم اشتباهاتي مرتكب شد و رفتارهايي برخلاف منويات امام انجام داد كه بي تاثير بر بخش عملياتي جناح اصلاح طلب نبود. البته بخشي از جريان اصلاحات وقتي ديدند كه كل جريان دارد از خط امام و آرمان هاي انقلاب دور مي  شود، موضع گيري صريح كردند و خط شان را از بقيه جدا كردند. اين اقدام بجايي بود.
افزون بر همه با توجه به وصيت نامه امام مي  توانيم حدس بزنيم كه اگر ايشان بودند، چه اتفاقي مي  افتاد. به نظرم، اكنون نظام جمهوري اسلامي در مسيري غير از مسير مورد نظر امام پيش نمي رود. ممكن است از نظر عملياتي تفاوت هايي وجود داشته باشد. به نظرم انقلاب- علي رغم همه اين فراز و فرودها- مسير خودش را گم نكرده است و اتفاقا آن را پيدا كرده است. بي ترديد، از خلال دوم خرداد نمي توانستيم تداوم انقلاب را انتظار بكشيم. هم مردم و هم جريانات انقلابي متوجه اين مسئله شدند.
البته، اين بدان معنا نيست كه ما نياز به اصلاحات نداريم. به نظرم جريان شيعي و انقلاب اسلامي، حالت اصلاحي عميقي دارند. تشيع هميشه به دنبال مدل مطلوب و ايده آل است و لذا اصلاحات در ذات تشيع وجود دارد. ما معتقديم كه داريم به سمت آن نظام مطلوب پيش مي  رويم و لذا هيچ وقت دچار ركود نمي شويم كه بخواهيم از وضعيتي محافظت كنيم. اين ديدگاه انتقادي را شيعه، هم به واسطه قيام عاشورا و هم انتظار عصر ظهور دارد. به نظر من، آينده انقلاب و تداوم آن در گرو حفظ اين مباني است؛ مباني اي كه با مباني غرب و مدرنيته در تضاد است. اين بدان معنا نيست كه بگوييم هيچ چيز مدرن را نمي پذيريم. من به اصل تصرف در مباني مدرن اعتقاد دارم. معتقدم كه فقط با تكيه بر مباني فكري و ديني امام مي  توانيم انقلاب اسلامي را پيش ببريم و به نتيجه برسانيم. از اين رو، انقلاب اسلامي با توجه به پروسه انتقاديش نسبت به جريانات و اتفاقات روز و نيز آرمانگرايش و ضمن حفظ مباني خودش و رويكردهاي نوآورانه، امروزه به جلو حركت مي  كند و پيوسته در حال پالايش است. ريزش و رويش را- با توجه به سخنان مقام معظم رهبري- انقلاب اسلامي با هم دارد. بنابراين، نظام جمهوري اسلامي به سمت يك تحول و بازسازي در حركت است. بي شك در اين بازسازي سعي دارد، نه مرعوب غرب شود و نه به گذشته اي برگردد كه اسم آن را بنيادگرا يا محافظه كار بگذاريم. در مباني ما مدام نو شدن وجود دارد. در اين وضعيت، نمي توان قائل به اين شد كه مثلا در يك دوره(اصلاحات)آزادي مطرح شود و در دوره اي ديگر، عدالت اين دو را بايد با هم در نظر گرفت. اينها لازم و ملزوم يكديگرند. به نظرم امروزه وجه انتقادي نظام غلبه كرده است. حتي جناح اصول گرايي كه اكنون بر سر كار آمده، مدام در حال تحول است.
متن كامل را در همشهري آن لاين بخوانيد.
www.hamsharionline.ir
</TEXT>
</DOC>
<DOC>
<DOCID>HAM2-851126-101</DOCID>
<DOCNO>HAM2-851126-101</DOCNO>
<ORIGINALFILE>/1385/851126/world/_idea.htm</ORIGINALFILE>
<ISSUE>پنجشنبه 26 بهمن 1385</ISSUE>
<DATE calender="Western">2007-02-15</DATE>
<DATE calender="Persian">1385/11/26</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
نگاه امروز
تبيين محل اختلاف
</TITLE>
<TEXT>
گروه انديشه- از هنگامي كه جمهوري اسلامي به عنوان حكومت حقيقي برآمده از انقلاب 57 در معرض همه پرسي ايرانيان قرار گرفت، بسياري از تحليل گران اجتماعي و پژوهشگران سياسي در عرصه جهاني كوشيدند تا مبنايي نظري و فكري براي آن تبيين كنند. پرسش بر انگيزاننده اين بود كه جمهوريت چگونه با قيد اسلامي قابل تحقق است؟ آيا تحقق يكي، در گروي تعطيل يا عدم تحقق ديگري است؟ چرا و چگونه نسبت جمهوري مي تواند بر پايه دين(اسلام)بنا شود؟ چرا اين نسبت در موطن جمهوري؛ يعني غرب با دين(مسيحيت)بدين آشكارگي نبود؟ در همين زمينه، آنچه كه برخي انديشمندان از جمله ميشل فوكو را دلمشغول كرده بود، اين نكته بود كه چنين نظامي كه از طريق انقلاب اسلامي استوار شده ، شعار استراتژيك خود را نه شرقي، نه غربي قرار داده بود. همين شعار بود كه براي آنان جالب مي نمود. به ويژه آنكه كساني چون فوكو، پس از جنگ ويتنام و تحولات دهه هفتاد غرب، از نظام هاي سوسياليسم و سرمايه داري به طور نظري و عملي رو بر تافته بودند و در واقع در يك وضعيت نه اين و نه آن به سر مي  بردند. به هر روي، اين بار نام خدا و روح الهي بود كه مدعي به صحنه كشاندن مردم و تشويق آنان به در دست گرفتن سرنوشت شان بود. در حقيقت، صورت مسئله عبارت بود از خدا و مردم كه به نحوي جايگزين استبداد پيشين شده بود؛ اما خدا واسطه اي مي  خواست كه از طريق آن مردم را به صلاح خويش و مملكت شان آورد؛ و آن چيزي جز ولي فقيه نيست كه در نبود حكومت معصوم، اين نقش ميانجي را بر عهده
مي  گيرد.
مردم نيز از طريق سازوكار قانوني بر اين ميانجي گري صحه گذاشتند. اين نكته به ويژه زماني از اهميت كانوني برخوردار مي  شود كه وقوع انقلاب اسلامي را در بافت تحولات فكري و اجتماعي 200 ساله اخير ايران و شرايط جهان معاصر در نظر آوريم، امري كه بي ترديد، انقلاب اسلامي را از آنها متاثر ساخته بود. اكنون نيز پس از گذشت نزديك به سه دهه از وقوع انقلاب، به ويژه پس از رحلت امام كه در نقشي كاريزماتيك و پيونددهنده جامعه و نظام(جمهوري اسلامي)ظاهر مي  شدند، به نظر مي  رسد كه تاملات درباره پرسش هايي كه در آغاز برشمرديم، از نو سر برآورده اند. مفهوم مردم سالاري ديني كه مي  توان آن را برآمده از اين تحولات دانست، چيزي جز ژرف انديشي در خصوص اين پرسش ها نيست. اين مسئله آنگاه ضرورت بيشتري مي  يابد كه اكنون سال هاست از انقلاب گذشته و دوران تثبيت آن را تجربه مي  كنيم و از سويي هم امام در ميان ما حضور ندارند. بنابراين، تكثر آرا و اختلاف برداشت ها را مي  توان طبيعي دانست. از اين رو به جاي گرفتن انگشت اتهام به سوي يكديگر، مي  توان به بحث و گفتگو درباره اين پرسش ها نشست و اين سرنوشت ناگزير هر انقلابي است كه پس از دوران استقرار، ظرفيت هاي پنهان و ناپيداي خود را بروز مي دهد. پس، بياييم به تبيين محل اختلاف(نه نزاع)بپردازيم و از بحث هاي حاشيه اي دوري گزينيم.
</TEXT>
</DOC>
<DOC>
<DOCID>HAM2-851126-102</DOCID>
<DOCNO>HAM2-851126-102</DOCNO>
<ORIGINALFILE>/1385/851126/world/_mycity.htm</ORIGINALFILE>
<ISSUE>پنجشنبه 26 بهمن 1385</ISSUE>
<DATE calender="Western">2007-02-15</DATE>
<DATE calender="Persian">1385/11/26</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
داستاني تكراري به نام آلودگي هوا؛
كو آسمان، كجاست هواي پاك؟
</TITLE>
<TEXT>


عكس:محمد توكلي
گروه شهري- درخواست هواي پاك براي حفظ سلامتي، حقي طبيعي و اساسي است كه بنا به اعلام اخير سازمان جهاني بهداشت تمامي دولت ها موظفند با جلب همكاري شهروندان خود براي بهبود كيفيت هواي شهرها تلاش كنند. در قانون اساسي كشور ما نيز اين توجه به حفاظت از محيط زيست وجود داشته است چنانكه در اصل 50، خود حفاظت از محيط زيست كه نسل امروز و نسل هاي بعدي بايد در آن حيات اجتماعي داشته باشند، وظيفه اي عمومي دانسته شده  است.
اصل پنجاهم قانون جمهوري اسلامي: حفظ محيط زيست كه نسل امروز و نسلهاي بعد بايد در آن حيات رو به رشدي داشته باشند،وظيفه عمومي تلقي مي گردد. از اين رو فعاليتهاي اقتصادي و غير آن كه با آلودگي محيط زيست يا تخريب غير قابل جبران آن ملازمه پيدا كند، ممنوع است.
بند ب ماده 12 ميثاق بين المللي حقوق اقتصادي  -  اجتماعي و فرهنگي و اعلاميه جهاني حقوق بشر دولت ها را موظف به بهبود بهداشت محيط و بهداشت صنعتي از جميع جهات كرده است كه دولت ايران نيز مفاد آن ميثاق و اين اعلاميه را پذيرفته و تعهد كرده كه شرايط برخورداري از هواي پاك و محيط سالم، تغذيه سالم و بهداشت و سلامت جسمي، روحي و اجتماعي را به عنوان حقوق اساسي شهروندان خود مهيا سازد.
از سوي ديگر آلودگي محيط زيست مسئله اي جدي است كه مردم و به  ويژه دولت بايد براي آن چاره  اي بيانديشند زيرا اساسي ترين حق انساني يعني حق حيات و حق بهره  مندي از زندگي سالم در گرو آن است. از سوي ديگر ارتباط تنگاتنگي بين دموكراسي و حقوق بشر، عدالت اجتماعي، حقوق شهروندي، كارآمدي دولت ها، مديريت علمي،  توسعه متوازن و پايدار، فرهنگ و اخلاقيات اجتماعي و در نهايت حفظ محيط زيست وجود دارد كه همين ارتباط بر سنگيني وظيفه دولت ها و مديران شهري مي افزايد.
آلودگي هوا سالانه باعث مرگ زودرس 2 ميليون انسان در سراسر جهان مي شود كه نيمي از اين تعداد در كشورهاي در حال توسعه كه يكي از آنها ايران است، جان مي سپارند. درحالي  كه از بروز اولين بحران هاي آلودگي هوا در پنسيلوانيا(8491)، لندن(1952)و نيويورك(1953)كه هر كدام چند هزار قرباني گرفتند و به عنوان فاجعه هاي زيست محيطي در كتاب هاي مرجع پزشكي و علوم زيستي ثبت گرديدند، بيش از 50 سال مي گذرد،  متاسفانه ما در مسيري گام گذاشته ايم كه آثار سوء آن حداقل نيم قرن پيش در كشورهاي ديگر جهان مشاهده و راه هاي مقابله با آن شناسايي شده  اند اما ما هنوز با آن درگير هستيم و با وجد دانستن راه حل هاي آن نمي توانيم از پس آن بر بيايم.
بروز و ادامه بحران آلودگي هواي تهران در سال هاي گذشته نشان  دهنده آن است كه عملكرد مديريت شهري ما حداقل نيم  قرن از مديريت شهري كشورهاي توسعه يافته فاصله دارد. در دنياي امروز بي توجهي به حق حيات و حق سلامت انسان كه از حقوق اساسي شهروندان به شمار مي آيند، پيامد الگوي توسعه نامتوازن و ناپايدار در كشور ماست كه تخريب جنگل ها و مراتع، آلودگي شديد درياي خزر و رودخانه ها و سفره هاي زيرزميني آب از نشانه هاي آن هستند.
هر چند آمار دقيقي از ميزان مرگ و ميرهاي ناشي از بحران آلودگي هواي تهران در دست نيست، ولي با توجه به جمعيت حدود 10 ميليوني شهر مي توان ابعاد اين فاجعه انساني را حدس زد: ده ها هزار قرباني و سالانه حدود 8 ميليارد دلار خسارت! اين ارقام جداي از چندين(7-8)ميليارد دلاري است كه صرف وارد كردن بنزين و دود شدن آن در شهر مي شود. شاهد اين مدعا وضعيت اعلام شده درباره هواي پاك در تهران در سال گذشته است. در سال 1383 فقط 46 درصد از روزهاي سال، هواي شهر پاك بوده كه اين رقم در سال گذشته به 28 درصد كاهش يافته است. عوامل اصلي در بحران آلودگي هواي تهران را مي توان را در عدم تناسب ميان تعداد خودروهاي توليدي با ظرفيت ترافيك شهري، كمبود ظرفيت لازم براي حمل و نقل عمومي، خودروهاي فرسوده، استاندارد نبودن يا كيفيت نازل خودروهاي توليدي، استاندارد نبودن سوخت خودروها، فقدان آموزش هاي عمومي و ضعف اطلاع رساني و كنترل ترافيك دسته بندي كرد.
بيش از 80 درصد آلودگي هواي تهران به آلاينده هاي ناشي از خودروهاي پراكنده در سطح شهر ارتباط دارد. از سوي ديگر كل زمان فعاليت تمام خودرو ها به غير از وسايل نقليه عمومي در تهران، روزانه 19 ميليون و 500 هزار ساعت است. حدود 2 ميليون و 500 هزار اتومبيل در شهر تهران تردد مي كنند در حالي كه كل سطح تهران700 كيلومتر مربع است. طبق آمارها در سالهاي اخير،هرساله500هزارخودرو جديد به ميليون ها خودروي ديگر اين شهرافزوده مي شود، در حالي كه تنها 300 كيلومتر بزرگراه در تهران احداث شده است. باز هم آمارها نشان مي دهدكه 2/5 ميليون خودروي فرسوده بالاي10سال و1‎/6ميليون خودروي بالاي 20 سال در كشور در حال تردد است. مصرف سوخت خودروهاي فرسوده 3 برابرو آلايندگي آنها چندين برابر استاندارد است! كه به اين ترتيب مي توان سهم آنها را در آلودگي هواي شهرهاي بزرگ و پرتراكمي مانند تهران، اصفهان، مشهد، تبريز، شيراز و... حدس بزنيد! وجود همين آمارها كافي است كه مشخص شود در چند دهه اخير، مشكلات حمل و نقل و به تبع آن آلودگي هوا در تهران به صورت بزرگترين معضل شهري در آمده و تهران را به يكي از آلوده ترين، پرازدحام ترين و نامنظم ترين كلان شهرهاي جهان تبديل كرده كه از حداقل شرايط استاندارد زيستي روز دنيا برخوردار است.
آلودگي هوا بر بسياري از جنبه هاي زيستي انسان ها اثرگذار است. تاثير مخرب آلاينده ها بر كيفيت هوايي كه زندگي ما منوط به تنفس آن است، بر كيفيت پوشش گياهي خاكي كه بستر توليد مواد غذايي ماست، بر كيفيت آبي كه به تعبير قرآن زندگي  دهنده به هر موجودي است، برشيوع و تشديد بيماري هاي مزمن تنفسي، قلبي و عروقي، عصبي و...حتي بر كيفيت توليدات صنعتي هشدار دهنده است.
تهران آبي من!
اگر صد سال پيش، تهران به خاطر آب و هواي خوب، جويبارهاي متعدد و دامنه هاي سبز و رويايي اطرافش به عنوان پايتخت ايران انتخاب شد، اما تهران امروز هيچ شباهتي به تهران آن روزها ندارد. مهاجرت گسترده به تهران در سال هاي 1320 تا 1376 آن را به كلان شهري بزرگ، شلوغ، پرترافيك و دودزا تبديل كرده كه وضعيت آن هر بارهشدار دهنده اعلام مي شود.
در چنين شرايط نگران كننده اي راهبردهاي تقليل  دهنده مانند زوج و فرد كردن تردد خودروها قطعا كارساز نيست. درحالي كه سيستم حمل و نقل شهري، همچنان نابسامان است، تا وقتي كه اتوبوس هاي گازوئيلي همچنان در شهر جولان مي دهند و شهروندان ما براي سوار شدن به همان اتوبوس ها، در ايستگاه ها با هم رقابت مي كنند تا چند سانتي متري جا براي خود دست و پا كنند، تا وقتي كه انواع اتومبيل هاي دهه 1340 و پيش از آن به جاي آنكه به موزه ها سپرده شوند، در خيابان هاي شهرمان تردد دارند، تا زماني كه پروژه هاي ساختمان سازي وسيع و ساخت برج هاي بلند بدون در نظر گرفتن فضاي سبز لازم براي هر خانوار اجرا مي شود، وقتي كه كمربند سبز حاشيه شهر تهران و بسياري شهرهاي بزرگ ديگر را مافياي زمين خواران مي بلعد، طرح هاي كاهش دهنده آلودگي هوا اثر محسوسي نخواهد داشت! در چنين اوضاعي است كه به ناگاه لغو محدوديت ايجاد واحدهاي صنعتي در شعاع 100 كيلومتري تهران
آن هم در شهري كه بيش از 800 هزار و 600 واحد صنعتي در آن استقرار دارند، رقم مي خورد!
نكته ديگري كه با بحث آلودگي هوا و مشكلات زيست محيطي ديگر ارتباط تنگاتنگي دارد، رشد سريع جمعيت انساني است. در كلان شهري چون تهران با حدود 10 ميليون جمعيت و حداقل 5/2 ميليون سفر درون شهري، آلودگي هوا نسبت مستقيمي با جمعيت شهر هم پيدا مي كند.
در شهرهاي پرتراكم جهان سوم از جمله تهران كوشش هايي هم كه براي بهبود وضعيت آلودگي هوا انجام شده به دليل افزايش بي رويه جمعيت، فقدان مديريت شهري واحد، خودروهاي غيراستاندارد و يا فرسوده و صنايع قديمي و آلوده كننده، نتيجه محسوسي به دنبال نداشته  است.
مسئله ديگري كه در همين زمينه قابل توجه  است اين است كه برنامه ريزان كشورهاي در حال توسعه يا  توسعه نيافته از منابع مالي لازم براي مبارزه با آلودگي هوا برخوردار نيستند چون توجه اصلي آنها بيشتر به تامين بقا، مسكن و غذاي جمعيت رو به افزايش است. همه اين عوامل نشان مي دهد كه ارائه هر طرحي براي بهبود هواي تهران و شهرهاي بزرگ ديگر نيازمند طرحي چند جانبه براي بهبود كيفيت هواي تمامي نواحي شهر است.
در برنامه ريزي و اجراي طرح هاي رفع آلودگي هوا كه فقط يك معضل شهري نيست بلكه يك معضل ملي هم هست، همكاري ميان بخشي، مشاركت نهادهاي غيردولتي و همه مردم در قالب يك تلاش ملي ضروري است. استفاده بهينه و گسترده از امكانات مخابراتي و ارتباطي براي خدمت رساني و خدمت دهي مي تواند يكي از برنامه هاي موثر براي كاهش سفرهاي شهري و بين شهري و كاهش آلودگي هوا باشد چنانكه در بسياري از كشورهاي توسعه يافته، با وجود فن آوري هايي چون تلفن، دورنگار، پست و اينترنت حضور فيزيكي و مراجعات مستقيم ارباب رجوع به ادارات و موسسات كاهش يافته و با سرمايه گذاري در وسا يل نقليه عمومي و ترويج فرهنگ استفاده از آنها، كارآيي شبكه راه ها و حمل و نقل افزايش يافته است.
آلودگي هوا آسيبي است كه متوجه همه افراد اعم از سالم يا بيمار است، هم مردمي كه از بيماري هاي تنفسي و يا قلبي رنج مي برند، حق حيات خود را در معرض تعرض بيشتري مي يابند و هم افراد سالمي كه گمان مي كنند شرايط جسمي شان به آلودگي هوا عادت كرده، دير يا زود دچار عوارض آن خواهند گرديد! و كودكان و سالمندان قربانيان اصلي اين تراژدي انساني هستند؟!! باور به منزلت ذاتي و كرامت انساني و تعهد نسبت به تامين حقوق اساسي شهروندان شرط اصلي برنامه ريزي و موفقيت در حل معضلاتي چون آلودگي هوا و تخريب محيط زيست است كه فقط با هماهنگي و همكاري قواي اصلي كشور، دستگاه هاي اجرايي مختلف و سازمان هاي غير دولتي و مردمي براي رفع آن مي توان برنامه ريزي و اقدام كرد.
</TEXT>
</DOC>
<DOC>
<DOCID>HAM2-851126-103</DOCID>
<DOCNO>HAM2-851126-103</DOCNO>
<ORIGINALFILE>/1385/851126/world/_mycity.htm</ORIGINALFILE>
<ISSUE>پنجشنبه 26 بهمن 1385</ISSUE>
<DATE calender="Western">2007-02-15</DATE>
<DATE calender="Persian">1385/11/26</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
زاويه ديد
در غياب زيبايي شناسي بومي...!
</TITLE>
<TEXT>
گروه شهري- با وجود آنكه در دهه هاي اخير بحث جهاني سازي و جهاني شدن فراگير شد، اما از سوي ديگر نگاه متخصصين به معماري بومي مناطق مختلف جهان نيز عميق تر شد. بررسي معماري بومي مناطق مختلف گاه حيرت آور بود، چگونه مسائل مختلف از مباحث زيبايي شناسي گرفته تا مسائل اقليمي و اجرايي با ظرافت كاملي(بدون آموزش هاي آكادميك)توسط ساكنين بومي هر منطقه در ساخت فضاي زيستشان در نظر گرفته مي شد؟
امري كه امروزه هنوز سيستم هاي گوناگون آموزش معماري در نقاط مختلف جهان پاسخ قطعي براي آن ندارند، نوعي آگاهي هوشيارانه در ساخت و سازهاي بومي است كه در بطن خود زيبايي شناسي را نيز به همراه داشت. اما جاي تعجب اينجاست، چگونه همان مردم و ساكنين بومي اين زيبايي شناسي آگاهانه را به مرور زمان به فراموشي سپردند.
در حالي كه از يك سو رشد جمعيت، انقلاب در روش هاي اطلاع رساني و شيوه هاي نوين زندگي موجب شد انسان امروز(در مقياس جهاني)نسبت به تغيير شكل سرزمين و محيط زندگي خود، بيش از پيش حساس شود، اما از سوي ديگر در مقياس خردتر(به بيان ديگر در مقياس آگاهي بومي)وقايع ديگري رخ داد!
تصاويري كه از ساخت هاي بومي و مدرن شهر وجود دارد اشاره اي به اين وقايع ناگوار است. در يكي معماري بومي و داراي ارزش هاي گوناگون از جمله زيبايي شناسي بومي به وضوح درك مي شود و در ديگري كه فاجعه اي! مربوط به روزگار معاصر است، نقطه متضاد با سخن پيشين بيننده را آزار مي دهد!به راستي چه بر سر زيبايي شناسي عمومي جامعه آمده است؟ فرهنگي كه در آن هنرمند بودن افتخار است(هنر نزد ايرانيان است و بس!)چگونه مي تواند در يك فضاي شهري شاهد چنين آثار و ناهنجاري هايي بود! در حالي كه دريك تصوير نشان هايي از ظرافت و دقت و حكمت نهفته در بنا را مي توان ديد، گويي تصوير ديگر نوعي بازي با مصالح است؛ آن هم به طرز ناشيانه در واقع و البته خوشبختانه هنوز چنين مواردي فراگير نشده است، اما متنوع ترشدن مصالح ساختماني در دهه اخير و از سويي نبود الگوي مناسب، كاربر غير متخصص را در جهت ايجاد هر گونه شكل و فرمي تشويق مي كند كه در اين صورت هر فاجعه اي از ديد زيبايي شناسي ممكن است رخ دهد!
اما براستي آن حكمت عمومي نهفته در فرهنگ جامعه كه در قالب كالبد معماري بومي ظاهر مي شد، اكنون كجاست؟ آيا زرق و برق تصاوير پراكنده در رسانه ها در دنياي امروز، همگان را به راهي بيراهه كشانده است؟
در واقع نكته اينجاست كه در شرايط موجود آنچه كه بيش از پيش نياز به توجه دارد آموزش همگاني معماري از طريق رسانه هاي فراگير است تا دست كم حكمت و زيبايي شناسي عمومي و بومي كه در گذشته در كالبد معماري ظاهر مي شد، دوباره به ياد آيد.
</TEXT>
</DOC>
<DOC>
<DOCID>HAM2-851126-104</DOCID>
<DOCNO>HAM2-851126-104</DOCNO>
<ORIGINALFILE>/1385/851126/world/_safarz.htm</ORIGINALFILE>
<ISSUE>پنجشنبه 26 بهمن 1385</ISSUE>
<DATE calender="Western">2007-02-15</DATE>
<DATE calender="Persian">1385/11/26</DATE>
<CAT xml:lang="fa">گردشگری</CAT>
<CAT xml:lang="en">Tourism</CAT>
<TITLE>
سازمان هاي متعدد با تعرفه هاي متفاوت هنوز مسئله اصلي سامانه رفاه اجتماعي است
رفاه اجتماعي در بند ديوان سالاري
</TITLE>
<TEXT>


برزين پرنگ
رفاه اجتماعي كه مهم ترين جلوه هاي آن برخورداري مردم از حمايت هاي بيمه اي در دوران كهنسالي يا از كارافتادگي و بيماري است يكي از مهم ترين دستاوردهاي بشر در طول تاريخ به شمار مي آيد.
پيشينه رفاه اجتماعي در ايران به نوعي با تاريخ ديوان سالاري گره خورده است. يعني به همان اندازه كه در نظام حكومتي ايران در ده ها سال پيش، سامانه هاي اداري و برخورداري همگان از شناسنامه به عنوان هويت فردي اهميت يافت، در تدارك بازنشستگي اولين گروه از كارمنداني كه به افتخار آن نايل آمدند، امتيازاتي به نام حقوق بازنشستگي گنجانده شد. نيروهاي مؤثر در پيكر ديوان سالاري قديم ايران كه دوران بازنشستگي را به عنوان فرجام اجتناب ناپذير دوران سي ساله خدمت در دستگاه دولتي مي دانستند، خود نيز با اقتباس از روش هاي موفق در كشورهاي اروپايي سعي كردند، پشتيباني بيمه اي به خصوص بيمه هاي درماني را در ايران رواج دهند و در مجموع، به همراه حقوق بازنشستگي، پوشش هاي بيمه اي را به صورت مكمل رفاه اجتماعي برقرار كنند.
به مرور و در طول زمان، رفاه اجتماعي در قالب بيمه هاي جديد و فراگير، توسعه يافت و سرانجام به تشكيل سازمان ها و بعدها وزارتخانه اي براي توليت خدمات رفاهي اقشار مردم انجاميد. اما در مقايسه با نحوه برقراري رفاه اجتماعي در ايران با آن چه در كشورهاي اروپايي به وجود آمد و سير تحولي اين گونه خدمات در كشور ما با اين واقعيت روبه رو مي شويم كه هر اندازه، رفاه اجتماعي در بعضي از كشورهاي جهان به سوي يكپارچگي و تحت پوشش قرار دادن هر چه بيشتر اقشار مردم سير تكاملي داشته، در ايران اين گونه خدمات بيشتر در هزار توي ديوان سالاري، با انشعابات گوناگون و موانع جدي روبه رو بوده است.
يكي از مشكلات مهم سامانه هاي رفاه اجتماعي در ايران توليت سازمان ها و بنيادهاي گوناگون با تشكيلات جداگانه و هزينه هاي سنگين ديوان سالاري براي اين گونه خدمات است و بارزترين شكل آن، تشكيلات و ساختمان مجلل وزارتخانه اي است كه براي همين منظور برپا شده است در حالي كه آن وزارتخانه هنوز، متولي خدمات رفاهي كه توسط سازمان ها و بنيادها و نهادهاي گوناگون انجام مي شود، نيست.
گوناگوني و وجود سازمان هاي متعدد براي انجام خدمات رفاهي سازمان يافته(سازمان هاي خيريه و خدمات داوطلبانه تشكل ها از اين قاعده مستثني است)كه از بودجه و حمايت مالي مستقيم دولت برخوردار مي باشند، يكي از مشكلات عمده انجام اين خدمات براي ميليون ها نفر از هموطنان ماست كه يا در حين خدمت نيازمند حمايت هاي درماني مناسب و كم هزينه اند و يا آن كه در دوران بازنشستگي و كهولت بايد از امكانات مالي و پشتيباني هاي درماني مؤثر برخوردار باشند. در كشورهايي كه رفاه اجتماعي در عمل به صورت موفق تري عرضه شده است، در وهله اول تعريف مشخص و قانون مندي از خدمات براي تأمين رفاه اجتماعي صورت گرفته و بنا به اين تعريف و قانون مندي، كليه شركت هاي بيمه گر و ارائه كننده خدمات مكلف اند، سقف هزينه هاي رفاهي و درماني را مطابق استانداردها و تعرفه هايي كه طبق قانون برقرار شده رعايت كنند، نه اين كه، هر سازمان و نهادي، مطابق سليقه خود، چنين فعاليتي داشته باشد. علاوه بر اين خدمات بيمه اي و رفاهي براي اقشار مردم، بر اساس مصوبات قانوني عالي ترين مراجع قانون گذاري و دستگاه هاي اجرايي به اجرا درمي آيد و احدي حق ندارد، تعرفه ها را با هدف افزايش هزينه ها، دگرگون كند. تا زماني كه در كشور ما، زيرساخت هاي رفاه اجتماعي توسط اين قبيل مصوبه هاي قانوني ايجاد و حمايت نشود و ده ها سازمان با سلايق گوناگون و تعرفه هاي متفاوت عهده دار چنين خدماتي باشند، اقشار جامعه از نظر حمايت هاي درماني و رفاه دوران بازنشستگي با مسائل گوناگوني روبه رو خواهند بود و تفاوت هاي آشكار در تعرفه ها، از جمله ميزان حقوق بازنشستگان، نوع حمايت هاي بيمه درماني و ساير امتيازات، براي كساني كه عليرغم خدمات مشابه سهم كمتري دارند، آزاردهنده مي باشد.
تصويب قوانيني كه تعرفه هاي رفاه اجتماعي اعم از ميزان حقوق، حمايت هاي درماني و رفاه دوران بازنشستگي را به صورت قانون مند براي همگان جاري كند گام مهمي براي نجات رفاه اجتماعي از تنگناهاي ديوان سالاري موجود خواهد بود.
با چنين قوانيني همه افراد در طول خدمت با تعرفه هاي مشخص از حمايت هاي گوناگون درماني و رفاهي برخوردار بوده و در دوران بازنشستگي و كهولت نيز به صورت واضح و قانوني، خدمات رفاهي فارغ از هر گونه تبعيض و تفاوت، شامل حال آنها خواهد شد و به خصوص مراكز درماني و پزشكان طرف قرارداد بيمه، با مشكلات گوناگوني كه تعدد سازمان ها و تعرفه ها به وجود آورده اند روبه رو نخواهند بود.
</TEXT>
</DOC>
<DOC>
<DOCID>HAM2-851126-105</DOCID>
<DOCNO>HAM2-851126-105</DOCNO>
<ORIGINALFILE>/1385/851126/world/_safarz.htm</ORIGINALFILE>
<ISSUE>پنجشنبه 26 بهمن 1385</ISSUE>
<DATE calender="Western">2007-02-15</DATE>
<DATE calender="Persian">1385/11/26</DATE>
<CAT xml:lang="fa">گردشگری</CAT>
<CAT xml:lang="en">Tourism</CAT>
<TITLE>
راه هايي براي خروج مسكن از چرخه بحران
وام اجاره مسكن به نيازمندان بپردازيد
</TITLE>
<TEXT>


شوك ناشي از گراني مسكن كه از اوايل زمستان سال جاري آغاز شد و تمام شهر را تحت الشعاع قرار داد، هنوز در جامعه ما باقي است. در بررسي علل بروز اين گراني كم سابقه، برخي عوامل تأثير گذار درخور مطالعه و بررسي بسيار جدي است. مسئله اول، نحوه پرداخت وام مسكن است.
هر چقدر وام مسكن افزايش يابد، قيمت مسكن نيز افزايش مي يابد و از زماني كه اعطاي وام به 18 ميليون تومان افزايش يافت و بانك هاي خصوصي حتي بالاي 50ميليون تومان اعطاي وام داشتند، افزايش ناگهاني قيمت مسكن را شاهد بوديم. در اين ميان نقش بانك هاي دولتي را نبايد ناديده گرفت.
متأسفانه از سوي بانك هاي دولتي به مسكن هاي زير 12سال ساخت وام تعلق مي گيرد كه اين مسئله باعث افزايش انفجاري قيمت مسكن زير 12سال ساخت شده است كه بعد از تعلق گرفتن مبلغ وام به مسكن هاي زير 12 سال و افزايش ساخت، افزايش انفجاري قيمت و تورم از متري 500 الي600 هزار تومان به متري يك ميليون الي 3ميليون تومان در تهران، را شاهد هستيم كه در آينده نيز روندي روبه رشد خواهد داشت.
اين مسئله همچنين باعث افزايش سرسام آور قيمت اجراه بها نيز شده است زيرا به عنوان نمونه شخصي كه 20ميليون تومان براي خريد منزل پول داشته باشد با گرفتن وام 18 ميليون توماني جمعاً 38 ميليون تومان دارد و جهت خريد حداقل 50 متر آپارتمان به قيمت 50 ميليون تومان(با قيمت حداقل كنوني متري يك ميليون تومان)با كسري 12 ميليون تومان روبه رو مي شود كه به ناچار بايد آپارتمان مذكور را رهن و اجاره به قيمت 12 ميليون تومان بدهد كه باعث افزايش سرسام آور نرخ اجاره بها مي شود.
بانك هاي دولتي و خصوصي با اعطاي وام هاي مسكن به يك فرد و يا افراد درجه يك آنها همانند همسر و يا فرزندان مجرد باعث مي شوند افراد متمول و پولدار جهت اندوخته سرمايه و تعدد مسكن تشويق شوند و اين افراد با خريد چندين مسكن زير 12سال ساخت به نام خود و يا افراد تحت تكفل خويش(همسر يا فرزندان مجرد)با تسهيلات بانكي مجدداً جهت تأمين اقساط اجاره بها مي دهند(چه در تهران و چه در شهرستان ها)و از طرفي با توجه به محدود بودن مسكن هاي زير 12سال ساخت و خريد چندين واحد مسكوني با اين شاخص توسط يك فرد يا افراد تحت تكفل او، باعث افزايش قيمت مسكن و كمبود مسكن هاي زير 12سال ساخت شوند و افراد مستحق واقعي يا مجبور شوند وام خود را بفروشند و يا اينكه از پيداكردن مسكن مأيوس شده و از تسهيلات استفاده نكنند و در عوض افرادي هستند كه به نام خود يا افراد تحت تكلف خود(همسر و يا فرزندان)چندين منزل با استفاده از تسهيلات بانكي خريده اند و همگي آنها را با اجاره بهاي سنگين اجاره داده اند تا بتوانند بدون دردسر اقساط آن را پرداخت كنند و اندوخته زندگي خويش را نيز در آينده با داشتن چندين مسكن افزايش دهند.
همچنين بانك هاي دولتي با اعطاي وام 18ميليون توماني و بانك هاي خصوصي با اعطاي وام هاي بيش از 50 ميليون توماني باعث افزايش مهاجرت به تهران شده اند زيرا افراد محترم شهرستاني با گرفتن چنين وام هايي با اينكه در خارج از تهران زندگي مي كنند، به راحتي در تهران با گرفتن اين وام ها و بخصوص خريد اين وام ها مسكن هايي را خريداري كرده و به نرخ بالا اجاره مي دهند تا بتوانند اقساط آن را پرداخت كنند درحالي كه خودشان در شهرستان ساكن هستند و منتظرند در آينده پس از اتمام اقساط به تهران مهاجرت نمايند يا حتي به علت اينكه بعد از گذشت 2 الي 3 سال اقساط كنوني در سالهاي بعد به خاطر تورم ساليانه و كاهش ارزش پولي راحت تر پرداخت مي شود، به راحتي به تهران مهاجرت نموده و شخصاً الباقي اقساط را پرداخت نمايند و اين مسئله باعث رشد شديد تورم در همه زمينه هاي اقتصادي و عدم تمركززدايي از تهران و باعث افزايش بيش از حد جمعيت پايتخت مي گردد.
متأسفانه بانك هاي دولتي و بخصوص بانك هاي خصوصي هر چقدر مايل به پرداخت وام خريد مسكن هستند، ولي متأسفانه در اعطاي وام اجاره مسكن بي اعتنا بوده و تمايلي ندارند به دليل اينكه در اعطاي وام خريد مسكن از سوي بانك ها سند مسكن مذكور در گرو بانك مي ماند و خيال بانك ها راحت است كه چنانچه شخص خريدار به هر علت قادر به پرداخت اقساط خويش نباشد، بانك ها منزل مذكور را از طريق محاكم قضائي يا تصاحب مي شوند و يا از طريق مزايده به فروش مي رسانند و ضرري شامل حال بانك نمي شود و لذا هر چقدر قيمت مسكن افزايش يابد، به نوعي به سود و منفعت بانك ها نيز مي باشد.
راهكارهاي مقابله با افزايش قيمت مسكن در تهران و شهرستان ها به صورت زير قابل جمع بندي است.
1)بانك هاي دولتي و به خصوص بانك هاي خصوصي وام اجاره مسكن پرداخت كنند و كمتر اعطاي وام خريد مسكن داشته باشند زيرا اولاً وام اجاره مسكن به ندرت قابل خريد و فروش است، ثانياً فقط افراد ساكن تهران از وام اجاره مسكن استفاده مي كنند و از افزايش بي رويه جمعيت در تهران نيز جلوگيري مي شود.
2)تمركززدايي از مركز فقط انتقال وزارتخانه ها به شهرستان ها نيست، بلكه بايد مراكز استان ها همانند تهران كارايي داشته باشند و مراكز درماني، دارويي، تفريحي، فرودگاهي و غيره مانند تهران مجهز شوند و ساير ارگان ها و نمايندگان وزارتخانه ها و بنيادها در شهرستان ها همانند تهران كارايي داشته باشند.
3)همان گونه كه اشاره شد افزايش مبلغ وام باعث افزايش قيمت مسكن مي شود لذا وام هاي 18ميليون توماني به قيمت قبلي كاهش يابد يا اينكه بيش از اين افزايش پيدا نكند و بانك هاي خصوصي نيز حداكثر تا مبلغ 20ميليون تومان اجازه پرداخت وام مسكن داشته باشند. زيرا فقط افراد متمول توانايي پرداخت سنگين اقساط خانه را دارند كه آنها نيز خود صاحب مسكن هستند.
4)وام هاي سنگين بانك هاي خصوصي فقط در اختيار انبوه سازان و شركايشان قرار گيرد تا به طور مساوي بين واحدهاي مسكوني قرار گيرد.
5)سقف سال ساخت مسكن از 12 سال ساخت به 20 سال ساخت جهت اعطاي وام افزايش يابد.
6)بانك هاي خصوصي بيشتر در امور اقتصادي و صنعتي داخلي و احتمالاً خارج از كشور و همچنين احداث كارخانجات جهت ايجاد اشتغال سرمايه گذاري كنند و كمتر در امور اعطاي وام مسكن مشاركت نمايند.
7)توسط بانك هاي دولتي و خصوصي وام مسكن در تهران فقط به افرادي تعلق  گيرد كه هويت و اهليت و ساكن بودن آنها در تهران محرز و به اثبات رسيده باشد(مانند شناسنامه صادره تهران، گواهي مدرسه محصلين، كارمندان رسمي دولتي، بيمه تأمين اجتماعي و غيره)كه اثبات كننده سكونت در تهران است و در مراكز استان ها نيز جهت جلوگيري از مهاجرت روستاييان به مراكز شهرستان ها با استفاده از تسهيلات بانكي به همين روش عمل گردد.
8)از اعطاي وام به افرادي كه داراي مسكن هستند اجتناب گردد.
9)خريد و فروش وام مسكن غيرقانوني اعلام گردد و قابل پيگرد قانوني باشد.
10)سيستم رايانه اي بانك هاي دولتي و خصوصي در اعطاي وام مرتبط گردد تا افراد اقدام به خريد چندين مسكن براي خود و يا به نام همسر و فرزندان تحت تكفل خود نكنند و مشخصات افراد تحت تكفل وام گيرنده نيز وارد رايانه گردد تا با گرفتن وام هاي مشابه جهت خريد متعدد مسكن جهت يك فرد يا افراد تحت تكفل او جلوگيري شود.
محمد سيفي
</TEXT>
</DOC>
<DOC>
<DOCID>HAM2-851126-106</DOCID>
<DOCNO>HAM2-851126-106</DOCNO>
<ORIGINALFILE>/1385/851126/world/_safarz.htm</ORIGINALFILE>
<ISSUE>پنجشنبه 26 بهمن 1385</ISSUE>
<DATE calender="Western">2007-02-15</DATE>
<DATE calender="Persian">1385/11/26</DATE>
<CAT xml:lang="fa">گردشگری</CAT>
<CAT xml:lang="en">Tourism</CAT>
<TITLE>
استقبال از طرح شهرداري براي توسعه زيبايي هاي بصري
زيبايي در آن سوي ديوار
</TITLE>
<TEXT>


سازمان زيباسازي شهر تهران اعلام كرده بود به منظور توسعه قلمرو ديد عمومي و افزايش آرامش بصري و رواني شهروندان ديوار املاك دولتي و نيمه دولتي را از سيماي شهر حذف مي كند و به جاي آن نرده و پرچين، مي نشاند و با اين اقدام بر وسعت فضاي سبز عمومي نيز مي افزايد. مدير عامل اين سازمان اصلي ترين توجيه اين تصميم شايسته را چنين بيان مي كند: حجم بالاي ديوار در سطح شهر از نظر بصري و رواني شهروندان را آزار مي دهد و باعث محدوديت قلمرو ديد آنان مي شود.
با توجه به نتايج حاصله از طرح پيشين شهرداري مبني بر حذف در و ديوار از فضاي پارك هاي عمومي و پيرايش و زيباسازي چهره شهرها و نزديك نمودن آنها به تعاريف علمي و بين المللي نويدگر آن است كه طرح جديد نيز در راستا و ادامه طرح قبلي اثرات مثبتي در پي خواهد داشت.
از منظر علم پزشكي نيز در بخش تخصصي چشم اصلي وجود دارد كه مي گويد: هر اندازه عمل تطابق اشياء توسط عدسي چشم از فاصله دورتري انجام شود، چشم كمتر دچار خستگي مي گردد.
از ديگر سو در محيط زندگاني آدمي هر چه حصار و ديوار بيشتر باشد، وسعت ديد محدود شده و اين محدوديت به طور ناخودآگاه در نحوه بروز حالات و تظاهرات رفتاري او اثر سوء خود را در تغيير حالاتي نظير پرخاشگري، عصبانيت، تنگ نظري، حسادت و... نشان خواهد داد و كار كردن در سايه ديوارها و حصارها ذوق و خلاقيت را نيز كاهش مي دهد. اميد است با اجراي طرح هاي مفيد و مؤثر براي سلامتي و همچنين تأمين زيبايي بصري براي شهروندان، تهران بزرگ نيز در ميان شهرهاي بزرگ جهان به چنان مكان و منزلتي دست يابد كه نرده ها و پرچين هاي سبز حتي جاي ديوارها را بگيرد.
در مجموع ارائه اين طرح ها نمايانگر آن است كه شهرداري به فكر بهينه سازي قلمرو ديد و سلامت روان شهروندان است. البته نبايد فراموش كنيم اولويت با هماهنگي سازمان هاي ذي ربط و مسئول در اجراي طرح هايي است كه هدف آنها تأمين اشتغال زايي و از بين بردن مشاغل كاذب، ايجاد و گسترش انواع شبكه هاي حمل و نقل عمومي و سريع، حفاظت و نگهداري از هواي پاك تنفسي شهروندان است.
پرويز قرباني
</TEXT>
</DOC>
<DOC>
<DOCID>HAM2-851126-107</DOCID>
<DOCNO>HAM2-851126-107</DOCNO>
<ORIGINALFILE>/1385/851126/world/_safarz.htm</ORIGINALFILE>
<ISSUE>پنجشنبه 26 بهمن 1385</ISSUE>
<DATE calender="Western">2007-02-15</DATE>
<DATE calender="Persian">1385/11/26</DATE>
<CAT xml:lang="fa">گردشگری</CAT>
<CAT xml:lang="en">Tourism</CAT>
<TITLE>
تجربه اي از سفر به ژاپن؛
در آن نيمروز زمستاني چگونه پذيرايي شديم
</TITLE>
<TEXT>


چند سال پيش در فصل زمستان ديداري از ژاپن داشتم. در ميان ويژگي هاي رفتاري، حفظ آداب و سنن، متانت و  آرامش ژاپني ها و طبيعت اين سرزمين، يك واقعه جالب سبب شد به اين نتيجه برسم كه ژاپني ها هوشمندانه در جذب آن بخش از اخلاق و مناسبات و حقوق شهروندي كه به مرور در جهان تكامل يافته و در بسياري از شهرها رايج شده، گوي سبقت را از ديگران ربوده اند. واقعه از اين قرار است كه در جريان سفر با قطار از توكيو به يكي از شهرهاي كوچك و كوهستاني، در ميانه راه، متوقف شديم و ظاهراً  كولاك شديد برف باعث شده بود تا قطار از حركت بازماند. من هم به همراه مسافران از قطار پياده شدم و در حالي كه، با كنجكاوي پيرامون محل توقف را نظاره مي كردم، متوجه شدم كه مسافران در پي هم و در صفي منظم به سوي دكه اي كه آن سوتر قرار داشت روانه اند. من هم بنا به يك حس غريزي ترجيح دادم كه دنبال آنها بروم. پس از حدود صد متر، به دكه رسيديم و سرانجام نوبت به من رسيد. مرد جواني كه پشت باجه نشسته بود با سيمايي خندان و با تكان دادن سر به جلو و عقب به نشانه عذرخواهي، مبلغي پول را كه رقم قابل توجهي بود به من پرداخت. البته به همه مسافران چنين پولي پرداخت شد. سپس ما را به يك سالن هدايت كردند و با نوشيدني هاي گرم، مثل چاي و قهوه و شيريني و كيك از ما پذيرايي كردند. از همسفرم كه در طول راه گپ و گفتي به زبان فرانسه با هم داشتيم، پرسيدم كه اين پول به چه دليلي پرداخت مي شود، توضيح داد كه هميشه و به هنگام بروز حوادث غيرمترقبه و به هر دليل كه موجب تأخير در حركت قطار شود، با محاسبات لازم مبلغي پول كه حدود قيمت بليت است به مسافران پرداخت مي شود تا به اين وسيله از آنها عذرخواهي شود. قطار حدود 2ساعت بعد، راه افتاد و ما با دو ساعت تأخير به مقصد رسيديم، در آنجا هم ميهمانداران و خدمه قطار بار ديگر از مسافران عذرخواهي كردند. به هر حال اگر ژاپن در طول 40سال اخير به يكي از قطب هاي توسعه و صنعت جهان تبديل شده و به مثابه يك الگوي خوب، گاهي نيز بر زبان دولتمردان ما جاري مي شود، در سايه همين ابتكارات و پذيرش ها، به علاوه سختكوشي در عرصه كار و تلاش و بخصوص توليد، به چنين جايگاهي دست يافته است؛ راهي كه ملتي هوشمند از ميان خاكسترهاي جنگ دوم صبورانه در پيش گرفت و با سياستي حساب شده در مقابل قدرت متجاوزي كه دو شهر آباد ژاپن را با بمب هاي اتمي بمباران كرده بود، خود را ساخت و بپا خاست و آن گاه با همان قدرت جهاني به رقابت پرداخت.
جلال فرهنگي
</TEXT>
</DOC>
<DOC>
<DOCID>HAM2-851126-108</DOCID>
<DOCNO>HAM2-851126-108</DOCNO>
<ORIGINALFILE>/1385/851126/world/_safarz.htm</ORIGINALFILE>
<ISSUE>پنجشنبه 26 بهمن 1385</ISSUE>
<DATE calender="Western">2007-02-15</DATE>
<DATE calender="Persian">1385/11/26</DATE>
<CAT xml:lang="fa">گردشگری</CAT>
<CAT xml:lang="en">Tourism</CAT>
<TITLE>
پاسخ مسئولان
</TITLE>
<TEXT>
پرداخت مي شود
احتراماً، با توجه به مطلب مندرج در شماره 4192 صفحه 5 مورخ 6/11/85 در خصوص عدم پرداخت حقوق پرسنل چيتگر به اطلاع مي رساند: براساس بررسي هاي به عمل آمده افراد مذكور جزء نيروهاي پيمانكار طرف قرارداد منطقه بوده كه فقط حقوق ماه هاي آذر و دي آنها پرداخت نشده است. شايان ذكر است چك مربوط به حقوق ماه هاي فوق حاضر و در اولين فرصت نسبت به واريز آن به حساب پرسنل اقدام لازم به عمل خواهد آمد.
روابط عمومي شهرداري منطقه 22 تهران
شرايط پرداخت مقرري بيمه بيكاري
در خصوص مطلب مندرج با عنوان پس از 17سال كار مداوم در بيمارستان ايران و در پي تعطيلي اجباري آن...، به استحضار مي رساند:
مدت پرداخت مقرري بيمه بيكاري به بيمه شدگان واجد شرايط، به سابقه پرداخت حق بيمه از سوي آنان بستگي دارد و در هر حال مدت آن از 36 ماه براي بيمه شدگان مجرد و 50 ماه براي بيمه شدگان متأهل و متكفل بيشتر نيست.
حداكثر مدت استفاده از مقرري بيمه بيكاري براي هر بيمه شده در طول دوران كاري وي به شرح زير است:



و با توجه به ميزان پرداخت بيمه شده محترم به مدت 17 سال حداكثر سقف دريافتي بيمه بيكاري نامبرده 26 ماه مي باشد.
اداره كل روابط عمومي و امور بين الملل سازمان تأمين اجتماعي
</TEXT>
</DOC>
<DOC>
<DOCID>HAM2-851126-109</DOCID>
<DOCNO>HAM2-851126-109</DOCNO>
<ORIGINALFILE>/1385/851126/world/_safarz.htm</ORIGINALFILE>
<ISSUE>پنجشنبه 26 بهمن 1385</ISSUE>
<DATE calender="Western">2007-02-15</DATE>
<DATE calender="Persian">1385/11/26</DATE>
<CAT xml:lang="fa">گردشگری</CAT>
<CAT xml:lang="en">Tourism</CAT>
<TITLE>
جدول اعداد(سودوكو)288
</TITLE>
<TEXT>


اعداد 1 تا 9 را در هر يك از سطرها و ستون ها و مربع هاي كوچك 3 در 3 طوري قرار دهيد كه فقط يك بار نوشته شود. پاسخ جدول را فردا در روزنامه ملاحظه خواهيد كرد.
</TEXT>
</DOC>
<DOC>
<DOCID>HAM2-851126-110</DOCID>
<DOCNO>HAM2-851126-110</DOCNO>
<ORIGINALFILE>/1385/851126/world/_sciew.htm</ORIGINALFILE>
<ISSUE>پنجشنبه 26 بهمن 1385</ISSUE>
<DATE calender="Western">2007-02-15</DATE>
<DATE calender="Persian">1385/11/26</DATE>
<CAT xml:lang="fa">علمی فرهنگی.علمی</CAT>
<CAT xml:lang="en">Science and Culture.Science</CAT>
<TITLE>
وقتي بتوان سرطان را مغلوب كرد؛
مي توان سنگ را هم خنداند
</TITLE>
<TEXT>


اگر ازشان بپرسي بهترين داروي ضدسرطان چيست،  جواب مي دهند عشق و محبت ! شايد هنوز بررسي هاي پزشكي نتواند اين موضوع را به همين صراحت تاييد يا رد كند، اما نمي تواني چيزي را كه مي بيني نديده بگيري.خانم فاطمه داوودآبادي و همسرش، آقاي كبيري، در خانه اي كه به نظر فقط يك حسينيه مي رسد، از تجربه هاي شان در به خاك ماليدن پشت غولي به  نام سرطان مي گويند. خانم داوودآبادي مي گويد: سرطان كه داشتم.... و آقاي كبيري مي گويد اين زن استثنايي است! اما من كه يك روز پرباد- پرآفتاب زمستاني مهمان خانواده گرمشان بودم، حس مي كنم كه خيلي سخت نيست زيبا نگاه كردن به هر چيز، حتي اگر يك تكه سنگ باشد يا بيماري سخت و ترسناكي مثل سرطان سينه!
البته سوءتفاهم نشود، سرطان بيماري ساده اي نيست. بايد باشي و ببيني افرادي را كه در مرحله پيشرفته آن مراجعه مي كنند و ديگر كاري براي شان نمي شود كرد. بايد باشي و ببيني وقتي كه اولين بار اين كلمه سرطان، بدخيمي يا غده را مي شنوند. بايد باشي و ببيني عوارض شيمي درماني، كه آدم را از زندگي سير مي كند، حتي باعث مي شود بعضي ها بگويند: تشخيص نمي دادند بهتر بود، عمر خودش را مي كرد، به اين همه استفراغ و ضعف و بي حالي هم نمي افتاد. بايد باشي و ببيني كساني را كه وقتي مي شنوند همسرشان سرطان دارد،  او را به امان خدا رها مي كنند و يادشان مي رود كه همين زن تنها و وحشت زده مادر بچه هايشان است و عمري را، با تن سالم، در همين خانه با تو سر كرده است. بايد باشي و ببيني... و حالا مهمان اين زوج گرم و پرمحبتيم؛ زوجي كه انگار برخوردشان با اين مشكل، پيوندشان را محكم تر و عميق تر كرده است. باعث شده است همديگر را بهتر بشناسند و بيشتر قدر همديگر را بدانند و هواي همديگر را داشته  باشند. باور كردنش مشكل است كه اين قدر راحت با اين موضوع برخورد مي كنند. خانم داوودآبادي مي گويد: البته هر 6 ماه يك بار يك سري آزمايش مي دهم، ماموگرافي و...، اما كلا زندگي ام عادي است، مثل بقيه مردم.
خودم پيدايش كردم
اول خودم متوجه يك غده كوچك بي درد توي سينه راستم شدم، با خودم گفتم چيز مهمي نيست، اما همسرم اصرار كرد كه بروم پي گيري اش كنم. اگر اصرارهاي او نبود، شايد نمي توانستم اين طور ريشه اش را در بدنم بخشكانم.
اينها را خانم داوودآبادي مي گويد. تحقيقات نشان مي دهد بيش از 90 درصد موارد سرطان سينه، با معاينه خود زنان پيدا مي شود. يعني اگر هر زن هر ماه سينه هايش را معاينه كند و علامت هاي سرطان را بشناسد، مي تواند تا 90 درصد خيالش راحت باشد كه آن را به موقع تشخيص خواهد داد. تشخيص به موقعي كه براي درمان به موقع اهميت زيادي دارد.
شناسنامه ات را فراموش كن
دكتر خانوادگي مان واقعا در مورد من جديت به خرج داد. گفتم بگذار آخر هفته، گفت اصلا امكان ندارد، همين امشب بايد بستري شوي تا فردا جراحي شوي، اين سرطان است. فرداي عمل آمد به ديدنم، گفت تاريخ تولد شناسنامه ات را فراموش كن، امروز روز تولد توست. بعدها بيماري را ديدم كه غده را در سينه اش تشخيص داده بود، اما براي اينكه شوهرش مشكل داشت و نمي خواست او را ناراحت كند، چيزي نگفته بود. وقتي رفته بود دكتر كه هر دو سينه اش گرفتار شده بود و شيمي درماني هم برايش كار نكرد. الان كه نگاه مي كنم، مي بينم همين كه الان من با يك جلسه شيمي درماني و چند نوبت داروهاي ديگر، خوب خوب هستم و هيچ مشكلي ندارم، تازه مي فهمم كه جديت آن موقع او چه خيري به من رسانده.
بعد از نماز لاك مي زدم
شيمي درماني خيلي عوارض دارد، اما من چندان جدي اش نمي گرفتم. ناخن هايم كبود و بدرنگ شده بود، لاك ناخن كنار جانمازم مي گذاشتم، تا نمازم را مي خواندم، لاك مي زدم.
آقاي كبيري هم درباره آن روزهاي سخت شيمي درماني مي گويد: موهاي خيلي قشنگي داشت. با شيمي درماني شروع كرد به ريختن، آن هم چه ريختني! دسته دسته مي ريخت. تازه درد هم داشت، چون از ريشه كنده مي شد. پسرم سرش را ماشين كرد و از ته تراشيد. ما هم اصلا كوتاه نيامديم، با يك سبيل چخماقي و ابروهاي پرپشت، گريمش كرديم. شده بود عين داش مشدي هاي اساسي! نگذاشتيم يك لحظه خودش را ببازد. عكس هايش هست. البته به دليل رعايت شئونات اسلامي از چاپ عكس ها معذوريم، اما از ما قبول كنيد كه خيلي جالب بود.
تو هنوز هم براي من عزيزي
حمايت خانواده در روحيه بيمار و حتي جلوگيري از پيشرفت بيشتر بيماري خيلي تاثير دارد. آقاي كبيري مي گويد: گفت پروتز بگذارم، جاي سينه اي كه جراحي شده، گفتم اصلا هم لازم نيست. تو وقتي آمدي خانه من كه اين مريضي را نداشتي. اينجا گرفتي. تو هنوز براي من همان زن عزيزي هستي كه بودي. موقع جراحي هم دكتر گفت ممكن است بتوانيم يك قسمت سينه را نگه داريم، گفتم سلامتش از همه اين چيزها مهم تر است. هر چقدر لازم است برداريد. در جراحي سينه،  يا اصطلاحا ماستكتومي، معمولا يك چهارم سينه در منطقه اي كه درگير است،  برداشته مي شود. نمونه تهيه شده از بافت پستان به آزمايشگاه فرستاده  مي شود. اگر بررسي نمونه نشان داد كه يك سانتي متر اطراف بافت توموري بافت سالم وجود دارد، يعني برداشت غده به اندازه كافي بوده است.
بيماري مكافات نيست
خيلي ها مي گفتند آخر تو چرا، چرا اين بلا سر تو آمد؟ تو كه اين همه با ديگران خوب بودي، به كسي بدي نكرده بودي... جواب من اين بود كه بيماري مكافات بدي هايي كه كرده اي نيست،  اين سرنوشت و قسمتي است كه نمي تواني به اين راحتي ها تفسيرش كني. من هم راضي بودم به رضاي خدا، فقط نگران اين بچه اي بودم كه پيش ماست.(اشاره مي كند به نوه اش كه با آنها زندگي مي كند.)الان هم مي گويم هرچه مي شود، بشود، آن قدر عمر كنم كه اين بچه سر و سامان بگيرد.
آقاي كبيري مي گويد: هركسي لياقت اين آزمايش بزرگ را نداشت. فاطمه آن قدر خوب و بزرگ بود كه چنين آزمايشي براي او در نظر گرفته شود. تكليف كسي كه بد است،  براي همه روشن است. اما براي كسي كه بزرگ است و مي خواهد بزرگ تر هم شود،  از اين امتحان ها مي گذارند.
با خودت اين كار را نكن
روحيه خانم داوودآبادي واقعا مثال زدني است، او مي گويد: نمي توانم درك كنم بيماراني كه تشخيص بيماري شان را از همه پنهان مي كنند. يكي از آنها مي گفت موقع شيمي درماني، رفتم توي اتاقم و در را روي خودم قفل كردم. دلم نمي خواست هيچ كس، حتي نزديك ترين اطرافيانم، مرا در آن حال ببينند. دوست نداشتم ببينندم كه موهايم مي ريزد، دائم بالا مي آورم و اين همه بي حال و ضعيف شده ام. به او گفتم اين كار را با خودت نكن، اين طوري هيچ چيز درست نمي شود. تازه بدتر هم مي شوي.
منبع: هفته نامه همشهري خانواده - شماره 9
</TEXT>
</DOC>
<DOC>
<DOCID>HAM2-851126-111</DOCID>
<DOCNO>HAM2-851126-111</DOCNO>
<ORIGINALFILE>/1385/851126/world/_sciew.htm</ORIGINALFILE>
<ISSUE>پنجشنبه 26 بهمن 1385</ISSUE>
<DATE calender="Western">2007-02-15</DATE>
<DATE calender="Persian">1385/11/26</DATE>
<CAT xml:lang="fa">علمی فرهنگی.علمی</CAT>
<CAT xml:lang="en">Science and Culture.Science</CAT>
<TITLE>
جهان سلامت
راز دهكده اي به نام سرطان
تنها طي چند سال گذشته، حدود 10 درصد اهالي يكي از روستاهاي جنوب چين به انواع سرطان مبتلا شده اند
</TITLE>
<TEXT>


 سميه شرافتي- سال 2006 يكي از موفق ترين كشورها در عرصه پزشكي، كشور چين بود. توليد واكسن آنفلوانزاي مرغي، با توجه به شيوع اين بيماري در شرق آسيا، يك نقطه عطف در موفقيت هاي اين كشور به حساب مي آيد. با  اين  حال، آنقدر كه اين كشور در عرصه هاي اقتصادي و پزشكي پيشرفت كرده و تمام توان خود را به خصوص معطوف رشد اقتصادي كرده است، در عرصه زيست محيطي هنوز با مشكلات زيادي مواجه است. گفته مي شود 320 ميليون نفر از مردم چين به آب آشاميدني سالم دسترسي ندارند.
يكي از بارزترين نمونه ها، يكي از روستاهاي جنوب چين است كه بخاطر وجود كارخانه هايي كه در كنار اين روستا زباله هاي خود را به داخل آب رودخانه مي ريزند و سلامت مردمان آن را تهديد مي كنند، شهرت جهاني پيدا كرده است.
دهكده كوچك شانگبا، حلقه كوچكي از خانه ها در ميان شاليزارهاي سرسبز جنوب چين است. اين دهكده به نظر تابلوي زيبايي از زندگي روستايي مي آيد ولي تعداد زيادي از اهالي آن به دليل نوشيدن آب آلوده مبتلا به انواع سرطان شده اند. شانگبا البته يكي از نقاطي است كه در كشور چين، به روستاهاي سرطان(cancer villages)مشهور شده اند.
رودخانه عريضي از كنار اين روستا مي گذرد و سال ها، روستاييان آب مورد نياز خود و زمين هايشان را از اين رودخانه تأمين مي كردند. اما موضوعي كه آنها از آن بي خبر بودند، تخليه زباله هاي كارخانه هاي بالاي رودخانه در آب بود كه همچنان ادامه دارد و پس مانده قرمز رنگ اين زباله ها در سواحل رودخانه هميشه قابل مشاهده است.
دانشمنداني كه بر روي دلايل آلودگي اين روستا مطالعه مي كنند، درصد بالايي از فلزات سمي سنگين را در آب مشاهده كرده اند و دريافته اند رابطه مستقيمي بين سرطان و زباله هاي كارخانه ها در اين منطقه وجود دارد. گروه تحقيقاتي اين دانشمندان در حال كار بر روي برنج اين ناحيه هستند تا مقاومت آن را در برابر آلاينده هاي آب بالا ببرند.
اين درحالي است كه تصفيه كردن آب اين روستا سال ها به طول خواهد انجاميد. البته درحال حاضر، آب آشاميدني پاك در اختيار اهالي قرار داده شده است، اما به گفته مطبوعات چين، اين اقدامات براي برخي از اهالي ديگر خيلي دير شده است، چراكه 250 نفر از 3 هزار نفر جمعيت اين روستا از سال 1987 تا كنون به دليل ابتلا به سرطان درگذشته اند.
كارشناسان بهداشت جهاني مي گويند تلاش هايي كه چين طي سه سال گذشته براي حفاظت از محيط زيست انجام داده است در مقايسه با ساير كشورها دستاوردي نداشته است. يك گزارش جديد دولتي اين كشور را در سال 2006 در بين 118كشور توسعه يافته و در حال توسعه از نظر نوسازي زيست بوم شناختي در رديف صدم قرار داده است، يعني همان رتبه اي كه سه سال پيش به دست آورد. اين رتبه بندي براساس 30 شاخص شامل انتشار دي اكسيد كربن، ميزان دفع روزانه فاضلاب، پوشش جنگلي و آب آشاميدني سالم انجام شده است.
</TEXT>
</DOC>
<DOC>
<DOCID>HAM2-851126-112</DOCID>
<DOCNO>HAM2-851126-112</DOCNO>
<ORIGINALFILE>/1385/851126/world/_siasatw.htm</ORIGINALFILE>
<ISSUE>پنجشنبه 26 بهمن 1385</ISSUE>
<DATE calender="Western">2007-02-15</DATE>
<DATE calender="Persian">1385/11/26</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
نگاهي به آراي صادره در ديوان داوري ايران- آمريكا(لاهه)
داوري نافرجام
كارلا دلپونته دادستان ديوان داوري لاهه
</TITLE>
<TEXT>


ياسر مرادي
پس از آنكه دانشجويان پيرو خط امام(ره)اقدام به تسخير سفارت آمريكا در تهران كردند، روابط ايران و آمريكا كه تا قبل از پيروزي انقلاب، رابطه تجاري گسترده اي با هم داشتند ابتدا تيره و سپس به طور كامل قطع شد.
پس از حدود يك سال دو كشور توافق كردند كه اعضاي سفارت آمريكا در تهران آزاد شوند لذا گفت وگوها منجر به انعقاد بيانيه  الجزاير و نهايتاً  تشكيل ديوان داوري ايران- آمريكا در لاهه شد كه چندين سال از تأسيس آن مي گذرد.
اخيراً  مجلس شوراي اسلامي در اعتراض به روند در پيش گرفته شده در اين دادگاه و ضعف داوران ايراني حاضر در لاهه تصميم گرفت تحقيق و تفحصي در اين زمينه به عمل آورد و لذا كميته اي از نمايندگان، پيگير اين مسئله هستند.
در همين راستا گزارشي در مورد جنبه هاي حقوقي و تاريخي شكل گيري ديوان لاهه در پي خواهد آمد.
آمريكا پس از گروگانگيري در تهران، اول سفارت ايران در آمريكا را تعطيل كرد بعد هم دارايي هاي ايران را در بانك هاي آمريكا به دستور كارتر، رئيس جمهور وقت آمريكا، توقيف نمود.
طرفين پس از مدتي توافق كردند در قبال آزادي كاركنان سفارت آمريكا در تهران، اموال و دارايي هاي ايران را كه توقيف شده بود، آزاد كنند. براي انجام اين توافق، به جاي اينكه طرفين به صورت مستقيم با هم مذاكره نمايند، تصميم گرفتند مذاكره از طريق يك دولت واسطه(الجزاير)انجام پذيرد كه نهايتاً  اين گفت وگوها منجر به تدوين چند سند شد كه به آنها بيانيه هاي الجزاير مي گويند. اين بيانيه ها شامل سه بيانيه كلي، حل و فصل اختلافات و اماني مي شد.
بيانيه كلي راجع به تعهدات و حقوق طرفين بود. بيانيه حل و فصل به حل و فصل اختلافات طرفين مي پرداخت و در آن پيش بيني شده بود كه طرفين توافق نموده اند دادگاهي به صورت ad hoc تشكيل شود و اختلافات از اين طريق حل و فصل شود.
ad hoc در واقع يكي از انواع داوري بين المللي است كه در آن طرفين داوري، دادگاه داوري و شرايط حاكم بر آن را خودشان انتخاب مي كنند.
در بيانيه اماني نيز مقرر شد كه ايران مبلغ يك ميليارد دلار در حسابي به صورت تضميني بسپارد تا پس از صدور آراي ديوان داوري، محكوم به از طريق آن پرداخت گردد.
تعهد يك طرفه
اولين تعهد مربوط به ايران بود كه مطابق آن مي بايست گروگان ها را به سلامت از ايران خارج كند. در مقابل قبل از اجراي اين تعهد، آمريكا موظف بود كليه اموال و دارايي هاي توقيف شده ايران را از آمريكا خارج نمايد. اين دارايي ها كه حدود 8 ميليارد دلار بود، مي بايست به انگلستان منتقل مي شد و در حسابي به نام بانك مركزي الجزاير ريخته شود. آمريكا اين كار را انجام داد و ايران هم پس از اعلام دولت الجزاير، گروگان ها را آزاد كرد.
پس از آن نيمي از اين پول به ايران بازگردانده شد و از نيم ديگر 3 ميليارد دلار بابت بدهي ايران به بانك هاي آمريكا پرداخت شد، يك ميليارد دلار ديگر هم به حسابي به نام حساب اماني در راستاي بيانيه امانت(بيانيه سوم الجزاير)منتقل شد تا تضميني باشد براي پرداخت محكوم به آراء ديوان داوري ايران و آمريكا كه البته اين مبلغ به حسابي در هلند(محل تشكيل داوري)منتقل شد.
اما سوال عمده اي كه وجود داشت اين بود كه چرا اين تضمين صرفاً يك طرفه بود؟
در آن زمان چنين استدلال شد كه اولاً  ايران كليه اموال توقيف شده خود را دريافت نمود و لذا بايد مبلغي را براي پرداخت خسارت به اتباع آمريكايي ها پيش بيني نمايد.
ثانياً  بيشتر پرونده ها مربوط به اتباع آمريكايي بود كه از اقدامات دولت ايران متضرر شده بودند، اما هيچ يك از اين دو استدلال چندان منطقي و موجه به نظر نمي رسيد. همچنين همانطور كه گفته شد طرفين توافق كردند كليه اختلافات از طريق يك ديوان داوري حل شود. البته اين ديوان صرفاً  به اختلافات مالي رسيدگي مي نمود و در نتيجه علي رغم اينكه دولت آمريكا متعهد شده بود در امور ايران دخالت نكند، مسائلي مانند حادثه طبيعي يا ساير موارد دخالت آمريكا در ايران كه امور سياسي بود، قابل طرح در ديوان نبود.
آمريكا در مقابل امتيازاتي كه ايران به آنها داد، تعهد كرد كه اتباع گروگان گرفته شده عليه دولت ايران اقامه دعوا نكنند.
اموال شاه چه شد؟
در بيانيه الجزاير پيش بيني شده بود دارايي هاي شاه به ايران بازگردد چرا كه ايران مدعي بود كليه دارايي هاي شاه متعلق به ملت ايران است و شاه آنها را از طريق نامشروع كسب كرده است، اما آمريكايي ها اين ادعا را نپذيرفتند و صرفاً  گفتند چنانچه در دادگاه هاي آمريكايي دعوايي اقامه كنند و دعوا به نتيجه برسد و حكمي عليه خانواده شاه صادر شود، دولت آمريكا مانع اجراي رأي نخواهد شد و از اموال خانواده  شاه محكوم به را پرداخت خواهد كرد.
آمريكا همچنين متعهد بود كليه اموال دولت ايران را از آمريكا خارج و به ايران بازگرداند ولي باز هم نقض تعهد كرد. ديوان در يك رأي كلي، آمريكا را محكوم كرده است كه نقض تعهد كرده و بايد خسارت آن را بپردازد ولي اين رأي كلي بايد در تك تك موارد در ديوان طرح و به اثبات برسد. در اين ميان اقلامي از سازمان انرژي اتمي و اقلام نظامي بسياري وجود دارد.
از جمله مهمترين پرونده هاي باقي مانده، پرونده 15- الف است كه مربوط به سازمان هاي دولتي ايران است كه اموال و دستگاه هايي در آمريكا داشتند و آمريكا مانع خروج اين اموال شده است.
تشكيلات ديوان
ديوان داوري ايران- آمريكا از 9 داور تشكيل شده كه سه داور آن ايراني، سه داور آمريكايي و سه داور با تابعيت بي طرف هستند كه البته سه شعبه سه نفره را تشكيل مي دهند. محل ديوان در لاهه هلند است كه البته پيش بيني شده كه اين محل با توافق طرفين قابل انتقال است.
صلاحيت ديوان در ماده 2 و 6 بيانيه حل و فصل دعاوي و مواد 16 و 17 بيانيه كلي و در سند تعهدات طرفين پيش بيني شده است. در صلاحيت ديوان دعاوي دولت ها عليه اتباع يكديگر به صورت دعواي اصلي پيش بيني نشده بود و اين در حالي بود كه بسياري از دعاوي ايران عليه اتباع آمريكايي بود كه طبق آنچه گفته شد اساساً قابليت طرح در ديوان را نداشت و ايران از اين بابت ضرر زيادي را متحمل شد چرا كه دولت ايران پرونده هاي بسياري عليه شركت هاي آمريكايي مطرح كرد كه در صلاحيت ديوان نبوده و به نتيجه نرسيد ولي آمريكا عليه اتباع ايراني اساساً دعوايي را نداشت تا مطرح كند و اين امر يكي از ايرادات اساسي هيأت ايراني منعقد كننده قرارداد الجزاير به سرپرستي بهزاد نبوي بود.
ويژگي هاي دعاوي قابل طرح
دعوا براي طرح در ديوان بايد ناشي از دين يا قرارداد يا ضبط اموال يا هر اقدام مؤثر در امور مالكيت باشد. همچنين منشأ دعوا بايد قبل از انعقاد بيانيه الجزاير بوده باشد و همچنين تا تاريخ بيانيه ها به طريق ديگري حل و فصل نشده باشد، تشخيص صلاحيت ديوان به عهده خود داوران ديوان است. آراء آن نيز به صورت مستقيم قابل اجراست و هيچ كس نمي تواند جلوي آن را بگيرد.
يكي از اصولي كه حاكم بر دعاوي ايران و آمريكاست اصل rebus است كه مطابق آن هرگاه اوضاع و احوال زمان انعقاد قراردادي كه فعلاً  مستند دعواست تاكنون تغيير يافته باشد، ميزان تغيير اوضاع و احوال تغيير يافته را نيز دادگاه مدنظر قرار مي دهد.
اين اصل تاكنون در برخي پرونده ها اعمال شده مثلاً  ايران قبل از انقلاب تعدادي هواپيماي جنگنده f14 از آمريكا خريداري كرده بود و آمريكا هم قصد تسليم اين هواپيماها را نداشت. ولي عليه ايران دعوايي طرح كرد كه ايران پول قرارداد را نپرداخته است. ايران نيز در مقابل چنين دفاع كرد كه آن زمان رژيم ايران قصد داشته ژاندارم منطقه باشد ولي در حال حاضر و با تغيير شرايط ديگر نيازي به اين تسهيلات ندارد و لذا اساساً تعهدي هم ندارد. داوران ديوان هم با استناد به اصل rebus استدلال ايران را پذيرفتند.
نحوه اجراي آراء
اجراي آراي ديوان لاهه در بندهاي 1 و 3 ماده 4 بيانيه حل و فصل دعاوي و بندهاي 16 و 17 بيانيه كلي پيش بيني شده است.
مطابق اين مواد براي پرداخت مبلغ محكوم به آرايي كه به نفع آمريكا عليه ايران صادر مي شود، حسابي تحت عنوان حساب تضميني نزد بانك تسويه هلند افتتاح شد كه مبلغ يك ميليارد دلار در آن سپرده شد و به دستور رئيس ديوان مبلغ محكوم به پرداخت مي گردد. ترتيب آن هم بدين صورت است كه رئيس ديوان دستور پرداخت را به بانك مركزي الجزاير مي دهد. الجزاير هم كه نماينده اماني طرفين است دستور پرداخت را به بانك تسويه هلند مي دهد و مبلغ محكوم به، به بانك فدرال رزرو آمريكا پرداخت مي شود تا به محكوم له ها پرداخت نمايد.
اما براي اجراي آرايي كه به نفع ايران صادر مي شود مقررات ويژه اي پيش بيني نشده است و در هر مورد مي بايست محكوم له رأي را به محل اقامت محكوم عليه ببرد و رأي را اجرا كند، اما در موارد نادري كه حكم به نفع ايران صادر شده است، آمريكايي ها آن را اجرا كرده و تا به حال مشكل خاصي نبوده است. اما اين امر از ايراد اساسي كه در پيش گرفتن روند اجراي تبعيض آميز و سياست يك بام و دو هوا در اجراي آرا مي باشد، نمي كاهد و اين ايراد به نوبه خود باقي است.
فرجام سخن
در نحوه انعقاد قرارداد الجزاير و اجراي آن در طول اين ساليان و بويژه نحوه انتخاب داوران ايراني حاضر در لاهه شبهات و سؤالات زيادي وجود دارد كه شايد تحقيق و تفحص مجلس هفتم در اين خصوص بتواند پاسخگوي اين سؤالات باشد. پس از اين ساليان بايد كسي پاسخگوي عملكرد ضعيف داوران ايراني در اين دادگاه باشد؟ شايد اين تفحص در مجلس پاسخگوي شبهاتي باشد كه وجود برخي توطئه ها در صدور آراء به سود آمريكا را اثبات مي كند.
</TEXT>
</DOC>
<DOC>
<DOCID>HAM2-851126-113</DOCID>
<DOCNO>HAM2-851126-113</DOCNO>
<ORIGINALFILE>/1385/851126/world/_siasatw.htm</ORIGINALFILE>
<ISSUE>پنجشنبه 26 بهمن 1385</ISSUE>
<DATE calender="Western">2007-02-15</DATE>
<DATE calender="Persian">1385/11/26</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
نگاه
تحقيق و تفحص
</TITLE>
<TEXT>
گروه سياسي - نمايندگان مجلس شوراي اسلامي در آذر ماه گذشته با 122 رأي موافق، 18 رأي مخالف و 10 رأي ممتنع از مجموع 216 نماينده حاضر به تقاضاي تعدادي از نمايندگان در خصوص تحقيق و تفحص از روند دادگاه لاهه در دعاوي ايران و آمريكا رأي موافق دادند.
نمايندگان ارائه كننده طرح علت ارائه اين درخواست را ناكامي حقوق دانان ايران در اين دعاوي اعلام كرده و عنوان نمودند: از سال 60 پس از امضاء قرارداد الجزاير، دادگاه لاهه به عنوان داور ميان دعاوي ايران و آمريكا با انتخاب سه داور از ايران، سه داور از آمريكا و سه داور ديگر كار خود را آغاز كرد.
اكنون با گذشت 20 سال از آن تاريخ موارد زيادي ذكر شده كه متأسفانه در روند بررسي پرونده ها نارسايي هاي زيادي توسط اين دادگاه وجود دارد و لازم است افكار عمومي از روند اين نارسايي ها مطلع شوند؛ از اين رو نمايندگان مجلس تصميم گرفتند تا بر اساس مصوبه كميسيون امنيت ملي و سياست خارجي، تحقيقاتي را در اين خصوص انجام دهند.
كاظم جلالي مخبر كميسيون امنيت ملي و سياست خارجي در جلسه علني بررسي اين درخواست با اشاره به دعاوي در دادگاه لاهه چنين اظهار مي دارد: 600 دعواي بزرگ و 3 هزار دعواي كوچك عليه ايران شده كه اين 3 هزار دعاوي كوچك زير 2 هزار و 500 دلار بودند كه آنها يك جا رفتند و صلح كردند در حالي كه اين دعاوي بايد در لابه لاي دعاوي بزرگ مي ماند. بيش از 90 درصد دعاوي آمريكا حل شده ولي ايران نتوانسته دعوايش را حل كند، اين در حالي است كه 50 درصد هزينه دادگاه را ايران مي پردازد.
مخبر كميسيون امنيت ملي و سياست خارجي مجلس در ادامه يكي از مشكلات اين دادگاه را برمي شمارد و مي گويد: تعداد زيادي از كارشناسان حقوقي ما كه جذب دفاتر حقوقي ما در خارج از كشور شدند؛ با تجربه اي كه با هزينه و پول جمهوري اسلامي به دست آورده اند هيچ كدام و يا تعدادي از آنها به داخل كشور برنگشتند و در لاهه ماندند و يا جذب كشورهاي ديگر شدند. بايد مشخص شود كه 10 ميليارد دلاري كه از دولت آمريكا طلبكار هستيم به كجا واريز شده و چرا دعاوي به نتيجه نرسيده است. اينها موضوعاتي است كه بايد بررسي و به اطلاع افكار عمومي برسد.
با دفاعي كه مخبر كميسيون امنيت ملي و سياست خارجي از اين درخواست كرد، نمايندگان هم به آن رأي مثبت دادند.پس از تصويب اين طرح در صحن علني، اعضاي كميته تحقيق و تفحص از روند بررسي دعاوي ايران و آمريكا(پرونده دادگاه لاهه)انتخاب شدند. علي احمدي نماينده ممسني به عنوان رئيس، فضل الله موسوي و الهام امين زاده نمايندگان تهران در مجلس به عنوان نواب رئيس اين كميته هستند.
</TEXT>
</DOC>
</HAMSHAHRI2>