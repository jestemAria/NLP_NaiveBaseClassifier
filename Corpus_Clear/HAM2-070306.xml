<?xml version="1.0" encoding="utf-8"?>
<!DOCTYPE HAMSHAHRI2 SYSTEM "hamshahri.dtd">
<HAMSHAHRI2>
<COPYRIGHT>
Hamshahri2 Corpus, Beta Release!
Copyright 2004-2008, Database Research Group (DBRG), Faculty of Engineering, University of Tehran
All the news content in the corpus is copyrighted by Hamshahri Newspaper (www.hamshahri.net)

Homepage:
http://ece.ut.ac.ir/dbrg/hamshahri/ham2

Contact:
darrudi@insf.org 

Please view the enclosed `Help.txt` file in the package for more information (tag description, etc).

IT IS A BETA RELEASE, PLEASE DON NOT REDISTRIBUTE IT!
</COPYRIGHT>
<DOC>
<DOCID>HAM2-851215-001</DOCID>
<DOCNO>HAM2-851215-001</DOCNO>
<ORIGINALFILE>/1385/851215/news/_adabh.htm</ORIGINALFILE>
<ISSUE>سه شنبه 15 اسفند 1385 - سال چهاردهم - شماره4223 - Mar 6, 2007</ISSUE>
<DATE calender="Western">2007-03-06</DATE>
<DATE calender="Persian">1385/12/15</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
بازگشت هاشم پور به گدوك
</TITLE>
<TEXT>


گروه ادب و هنر جمشيد هاشم پور به همراه عليرضا اميني و گروه فيلمبرداري فيلم سينمايي استشهادي براي خدا پس از 3 روز دوباره به ايستگاه گدوك برگشتند تا ادامه اين فيلم را بسازند.
بارش شديد برف و سرما باعث اين توقف شده بود اما با رفتن ابرهاي تيره از فيروزكوه و ورسك عوامل توليد فيلم به اين منطقه بازگشتند هرچند همين بارش برف  در منطقه كمك زيادي به ايجاد فضاي مورد نظر كارگردان كرد و گروه توليد از اين بابت خوشحال هستند. تاكنون حدود 60 درصد از فيلمبرداري استشهادي براي خدا به پايان رسيده است. اين فيلم مضموني ديني عرفاني دارد و توسط سعيد حاجي ميري تهيه مي شود. استشهادي براي خدا داستان يك راه بان قديمي قطار به نام فتحي است كه در روزهاي پاياني زندگي اش، براي جبران اتفاقات گذشته به روستاي زادگاه خود باز مي گردد. او درصدد تهيه استشهادي براي خداست تا آسوده بميرد. جمشيد هاشم پور، احمد مهرانفر، محسن طنابنده، علي سرابي، سروناز مستوفي، هاله گرجي، محمود محكمي، بهروز جليلي، ميثم كزازي، حميدرضا هدايتي، رسول ادهمي، فريدون عبدالهيان و فرزانه ارسطو بازيگران اين فيلم هستند. اين فيلم از محصولات مشترك سازمان سينمايي سبحان و راديو تلويزيون عرب(art)است. عليرضا اميني و محسن طنابنده براساس طرحي از محمود آيدن فيلمنامه اين كار را نوشته اند و سعيد حاجي ميري به آنها در اين زمينه مشورت داده است.
</TEXT>
</DOC>
<DOC>
<DOCID>HAM2-851215-002</DOCID>
<DOCNO>HAM2-851215-002</DOCNO>
<ORIGINALFILE>/1385/851215/news/_adabh.htm</ORIGINALFILE>
<ISSUE>سه شنبه 15 اسفند 1385 - سال چهاردهم - شماره4223 - Mar 6, 2007</ISSUE>
<DATE calender="Western">2007-03-06</DATE>
<DATE calender="Persian">1385/12/15</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
2 فيلم جنگي در اكران نوروز ي
</TITLE>
<TEXT>
گروه ادب و هنر- در روزهاي پاياني سال 86 با نزديك شدن به اكران فيلمهاي نوروزي، 10 فيلم ايراني در سينماها در حال نمايش هستند.
به گزارش بنياد سينمايي فارابي تا شنبه 12اسفند ماه مهمان به كارگرداني سعيد اسدي كه اكران خود را از چهارشنبه گذشته آغاز كرده است به عنوان اولين فيلم نوروزي، طي 4 روز نمايش در 21 سينما 33 ميليون و 760 هزار تومان فروخت. روياي خيس پوران درخشنده نيز در 6 سينما طي 56 روز نمايش فروشش از مرز 113 ميليون تومان گذشت.
زمستان است به كارگرداني رفيع پيتز نيز كه بيش از يك ماه از نمايش آن مي گذرد، در دو سينما به فروش بيش از 12 ميليون تومان رسيد. كودك و سرباز رضا ميركريمي در 39 روز نمايش در يك سينما بيش از دو ميليون تومان فروخت. تله كه نمايش آن به پايان رسيده است در 77 روز نمايش در 8 سينما بيش از 482 ميليون تومان فروش داشت. اينجا چراغي روشن است رضا ميركريمي نيز در 44 روز نمايش در 2 سينما به فروش بيش از 16 ميليون تومان دست يافت.
من نگين دات كام طي اكران 18 روزه اش در سه سينما به فروش بيش از پنج ميليون تومان دست يافت.
پرفروش ترين سينماها نيز سينما قدس، گلريز، المپيا بودند. از اين هفته چهارشنبه اخراجي ها مسعود ده نمكي و شب بخير فرمانده انسيه  شاه حسيني اكران خود را آغاز مي كنند.
</TEXT>
</DOC>
<DOC>
<DOCID>HAM2-851215-003</DOCID>
<DOCNO>HAM2-851215-003</DOCNO>
<ORIGINALFILE>/1385/851215/news/_adabh.htm</ORIGINALFILE>
<ISSUE>سه شنبه 15 اسفند 1385 - سال چهاردهم - شماره4223 - Mar 6, 2007</ISSUE>
<DATE calender="Western">2007-03-06</DATE>
<DATE calender="Persian">1385/12/15</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
در غفلت مسئولان و دستگاه هاي فرهنگي
لوور بيخ گوش ايران موزه برپا كرد
</TITLE>
<TEXT>
گروه ادب و هنر- خبر راه اندازي بخشي از موزه لوور پاريس در ابوظبي، يك بار ديگر زنگ خطر فعاليت هاي فرهنگي امارات متحده عربي را درست بيخ گوش تمدن 2500 ساله ايران به صدا درآورده است.
اما اين، نه ابتداي ماجراست، نه انتهاي آن. امارات توانسته است با چرب كردن سبيل مسئولان فرهنگي- هنري فرانسه، آنها را راضي كند تا چيزي شبيه شعبه اي از موزه لوور را در ابوظبي احداث كنند. به اين ترتيب مي توان گفت نوار اقدامات شگفت انگيز امارات در حوزه هنر، كامل تر مي شود. شايد براي رسيدن به ابتداي اين نوار محكم و پيوسته، بايد سري به پنج سال پيش زد؛ وقتي كه امارات نخستين دوره از بي ينال نقاشي شارجه را برگزار كرد و حالا پس از پنج دوره، نشان داده است پس از مصر،  قدرتمندترين كشور خاورميانه در زمينه هنرهاي تجسمي است. حسين خسروجردي نقاش مي گويد: امارات متحده عربي همان طور كه مي دانيد كشوري است با سابقه فرهنگي بسيار كم تر از ايران و حتي عراق. اما كار خودش را به درستي انجام مي دهد؛ دست كم به اين علت كه اول به فرهنگ اهميت مي دهد، بعد به سياست و اقتصاد.
خسروجردي معتقد است در ايران عكس اين فرايند انجام مي شود و علت رشد بسيار سريع آنها را در مقايسه با حركت بسيار كند ما همين نكته مي داند:
ما برعكس عمل مي كنيم. در واقع نمي دانيم چه مي خواهيم، اما به شدت به دنبال تجهيز اقتصادي خودمان هستيم. ما هيچ برنامه اي نداريم و نمي دانيم پولمان را چه طور براي فرهنگ و تفريح و... مردم خرج كنيم.
رشد امارات متحده عربي بدون آن كه دليلي براي پنهان  كردن وجود داشته باشد، براي هر ايراني حسرت آور است. آنها با شتاب فراواني در تمام حوزه هاي فرهنگي و هنري، جهان را متوجه خود مي كنند و ما هنوز منتظريم تا مسئولان و فعالان كشور 2500 ساله مان دست كم مانع از تخريب غرور كهنسالمان شوند. خسروجردي مي گويد: ما نمي توانيم مثل آنها عمل كنيم و اصولاً اگر هم بخواهيم اقداماتي مثل همكاري با موزه هاي بزرگ را انجام دهيم، آنها نمي پذيرند. زيرا براي رسيدن به اين مرحله، سابقه اي لازم است كه بي ينال هاي شارجه و اقداماتي نظير آن، اعتماد جهان را جلب كرده است. خسروجردي ادامه مي دهد: ما بايد ببينيم در كدام يك از مراحل كار هستيم. امارات چند سال است كه در اين زمينه متمركز شده. با ايجاد فروشگاه هاي عظيم، با معماري مخصوص، با جذب سرمايه عظيم آسياي ميانه، تركيه و ايران، با برپايي حراج هايي چون حراج كريستي و... اما ما چه كرده ايم؟
ما نيم درصد امكان سرمايه گذاري سازمان هاي دولتي بر مقولات هنري را نيز از بودجه مان حذف كرده ايم و موزه هاي مان خاك مي خورند.
خسروجردي مي گويد: ما كمتر از آثار موجود در لوور و آرميتاژ و بريتيش ميوزيوم و... اشياي موزه اي و باارزش فرهنگي نداريم. آنها از تمام دنيا جمع كرده اند و ما خودمان يك جا داريم. اما چه كسي به استفاده درست از آنها مي انديشد؟ چه كسي تا به حال به اين فكر كرده است كه ما بزرگ ترين موزه آسيا را در ايران راه اندازي كنيم؟ كاري كه به سادگي با متمركز كردن چند موزه ايران باستان، رضا عباسي و... ممكن است. آيا تا به حال كسي به اين موارد فكر كرده است؟
سومين جشنواره فيلم دوبي از 19 آذر ماه گذشته، به مدت يك هفته با حضور مطرح ترين آثار روز سينماي جهان برگزار شد. هر روز بزرگ ترين گروه هاي موسيقي جهان در دوبي اجراي برنامه دارند. يكي از مهم ترين بي ينال هاي هنرهاي تجسمي جهان در شارجه برگزار مي شود. يكي از مهم ترين حراج هاي هنرهاي تجسمي جهان در دوبي برگزار مي شود و حسين خسروجردي زنگ خطر را به صدا درمي آورد: من از نزديك خبر دارم كه آرام آرام بحث كوچ هنرمندان كشور به كشورهاي حوزه خليج فارس، به ويژه دوبي در حال جدي تر شدن است. دوستان نزديك ما كم كم به اين نتيجه مي رسند كه بروند آن جا فيلم بسازند، نقاشي بكشند، حتي آموزش موسيقي بدهند. آيا تا به حال كسي به اينها فكر كرده است؟
</TEXT>
</DOC>
<DOC>
<DOCID>HAM2-851215-004</DOCID>
<DOCNO>HAM2-851215-004</DOCNO>
<ORIGINALFILE>/1385/851215/news/_adabh.htm</ORIGINALFILE>
<ISSUE>سه شنبه 15 اسفند 1385 - سال چهاردهم - شماره4223 - Mar 6, 2007</ISSUE>
<DATE calender="Western">2007-03-06</DATE>
<DATE calender="Persian">1385/12/15</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
ائتلاف هنرمندان براي ارائه طرح خريديك درصدي آثار هنري
</TITLE>
<TEXT>
گروه ادب و هنر اين طور كه از شواهد برمي آيد بخش هنرهاي تجسمي وزارت ارشاد پس از يك دوره سكوت و بي تحركي اكنون به دنبال تحقق خواسته هاي هنرمندان است.
از رئيس هنرهاي تجسمي اين وزارتخانه شنيده شد كه طي روزهاي آينده ائتلافي از چهره هاي شاخص اين هنر در موزه هنرهاي معاصر تهران يا خانه هنرمندان گردهم مي آيند تا طرحي را براي تصويب به دولت ارائه كنند. اين طرح در واكنش به حذف بودجه نيم درصدي سازمان هاي دولتي براي خريد آثار هنري ارائه مي شود و اين بار هنرمندان خواستار بودجه يك درصدي شده اند. حبيب صادقي گفت: اين طرح علاوه بر ارائه به دولت به صورت نامه اي سرگشاده به دفتر مقام معظم رهبري، شخص رئيس جمهور و رئيس مجلس شوراي اسلامي تقديم مي شود.
در همين حال در بازتاب خبر همشهري مبني بر مزايده غيرقانوني 260 تابلوي معاصر كه توسط يك شركت ساختماني وابسته به وزارت صنايع كه از هفته پيش سر و صداي زيادي در مجامع هنري و حتي رسانه اي به پا كرد، شنيده مي شود كه اين مزايده ملغي اعلام شده است. از چند روز پيش بازديد عمومي از تابلوها در ساختمان شهرك غرب ممنوع شده بود و حالا با اتمام مهلت يادشده در آگهي مزايده خبرهايي از منابع موثق شنيده مي شود كه از اجراي اين مزايده جلوگيري شده است. گرچه اين اقدام اوليه رضايتبخش است اما همان گونه كه غلامحسين نامي در جلسه روز گذشته موزه هنرهاي معاصر اعلام كرده بود در زمان نخست وزيري ميرحسين موسوي نيز براي كارشناسي از اين تابلوها اقدام شده بود، اما شركت مذكور و وزارت صنايع اين تابلوها را جزو اموال شركت و از حقوق مسلم پرسنل آن خوانده بودند، لذا بعيد نيست كه اين بار پس از افتادن آبها از آسياب، بدون سر و صدا تابلوها يكجا بفروش برسد. حركت اين بار بايد با جديت كامل و بازپس گيري تابلوها همراه باشد.
معرفي برندگان جايزه پروين اعتصامي
گروه ادب و هنر- كنگره بزرگداشت يكصدمين سال تولد پروين اعتصامي كه يكشنبه گذشته در تبريز گشايش يافته بود، امروز در تالار وحدت همراه با اهداي جوايز دومين دوره جايزه ادبي پروين اعتصامي به پايان مي رسد.
هيأت داوران اين جايزه ادبي كه به اندازه هاي جهاني آن فكر مي كنند، اميدوارند اين گام، تلاش هاي ارزشمند زنان كشورهاي اسلامي را براي معرفي الگوي شخصيتي زنان هنرمندي كه جامه پاكي پوشيده اند و در راه آرمان هاي بزرگ انساني كوشيده اند به ايرانيان و جهانيان بشناساند.
بر اساس اعلام دبيرخانه جايزه پروين اعتصامي در حوزه شعر از پروين دولت آبادي به خاطر حضور مستمر در عرصه ادبي كشور و خلق سروده هاي ارزشمند در زمينه هاي مختلف تقدير مي شود. در حوزه داستان هم از تلاش هاي 30 ساله راضيه تجار در ادبيات داستاني قدرداني به عمل مي آيد.
بر اساس رأي هيأت داوران نتايج بخش هاي مختلف اين جايزه به اين صورت اعلام شده است:
ترجمه: بهت  ولرزه(اميلي نوتومب)، ترجمه موگه رازاني.
تحقيق و پژوهش: داغ گل سرخ، دكتر كتايون فرداپور و امام حسين در شعر معاصر عربي، دكتر انسيه خزعي.
پايان نامه: بررسي و ويرايش و نگارش و نقد فارسي، آتوما فروهي.
داستان كودك: قدم يازدهم، سوسن طاقديس، دوفسقلي، زهره پريرخ و يك نقاش، اكرم قاسم پور.
داستان نوجوان: كسي كه موهايم را شانه زد، مژگان كلهر، خانواده آقاي چرخشي، طاهره ايبد و عكس چندم بابام، عذرا جوزداني.
</TEXT>
</DOC>
<DOC>
<DOCID>HAM2-851215-005</DOCID>
<DOCNO>HAM2-851215-005</DOCNO>
<ORIGINALFILE>/1385/851215/news/_adabh.htm</ORIGINALFILE>
<ISSUE>سه شنبه 15 اسفند 1385 - سال چهاردهم - شماره4223 - Mar 6, 2007</ISSUE>
<DATE calender="Western">2007-03-06</DATE>
<DATE calender="Persian">1385/12/15</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
اخبار كوتاه
</TITLE>
<TEXT>
جشنواره انيميشن در شبكه 2: شبكه 2 در ايام نوروز علاوه بر مجموعه طنز بايرام، برنامه هايي چون جشنواره فيلم هاي سينمايي، هشت سين، جهان 86، طعم ورزش، ماجراهاي حنا، صندلي داغ و انيميشن هاي سينمايي پخش مي كند.
پايان عشق و تمدن: اميرشهاب رضويان ساخت فيلم كوتاه عشق و تمدن را با شخصيت هميشگي فيلم هاي كوتاه خود به پايان رساند. فيلم عشق و تمدن به روزي مي پردازد كه آقاي ماهيچي از پيرزني كه در يك رستوران مشغول به كار است، خواستگاري مي كند.
سوگواره تعزيه جوانان: نخستين سوگواره تعزيه جوانان سراسر كشور با حضور هشت گروه نمايشي از امروز با برگزاري مراسم افتتاحيه در اروميه آغاز به كار كرد. اين سوگواره با همكاري سازمان ملي جوانان استان آذربايجان غربي و انجمن نمايش اروميه برگزار مي شود.
فروش گرازهاي وحشي: فيلم سينمايي گرازهاي وحشي با بازي جان تراولتا، مارتين لارنس، ويليام ميسي و تيم آلن در نخستين هفته اكران در منطقه آمريكاي شمالي با 38 ميليون دلار مقام نخست جدول فروش را از آن خود كرد.
تغيير صداي پاداش سكوت: صداي فيلم سينمايي پاداش سكوت به كارگرداني مازيار ميري تبديل به سيستم دالبي سراوند اس آر مي شود.
استقبال از شاعر زباله ها: فيلم سينمايي شاعر زباله ها پس از دريافت جايزه كليساي جهاني از جشنواره جهاني اوكراين، نمايش عمومي موفقيت آميزي را در شهر كيف پشت سر مي گذارد.
جايزه 10 ميليوني جشنواره تئاتر: دوازدهمين جشنواره تئاتر دفاع مقدس به بهترين نمايشنامه دفاع مقدس جايزه 10 ميليون توماني اهداء مي كند.
دو فيلم ايراني درucla: فيلم هاي سينمايي ستاره مي شود(فريدون جيراني)و ماهي ها عاشق مي شوند(علي رفيعي)در دانشگاه ucla آمريكا به نمايش درمي آيند.
هم انديشي نقد: چهارمين هم انديشي نقد و هنر به وسيله فرهنگستان هنر در موزه هنرهاي معاصر روز چهارشنبه ساعت 10 صبح برگزار خواهد شد.
</TEXT>
</DOC>
<DOC>
<DOCID>HAM2-851215-006</DOCID>
<DOCNO>HAM2-851215-006</DOCNO>
<ORIGINALFILE>/1385/851215/news/_akhar.htm</ORIGINALFILE>
<ISSUE>سه شنبه 15 اسفند 1385 - سال چهاردهم - شماره4223 - Mar 6, 2007</ISSUE>
<DATE calender="Western">2007-03-06</DATE>
<DATE calender="Persian">1385/12/15</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
عكس روز
</TITLE>
<TEXT>


عكس: خبرگزاري فرانسه‎/ اولف پالم
مسابقه اسكي استقامت واسا لوپت، قديمي ترين رقابت اسكي استقامت جهان است كه همه ساله در كشور سوئد برگزار مي شود. اين مسابقه ديروز به مسافت 90 كيلومتر برگزار شد.
</TEXT>
</DOC>
<DOC>
<DOCID>HAM2-851215-007</DOCID>
<DOCNO>HAM2-851215-007</DOCNO>
<ORIGINALFILE>/1385/851215/news/_akhar.htm</ORIGINALFILE>
<ISSUE>سه شنبه 15 اسفند 1385 - سال چهاردهم - شماره4223 - Mar 6, 2007</ISSUE>
<DATE calender="Western">2007-03-06</DATE>
<DATE calender="Persian">1385/12/15</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
در شهر چه خبر
</TITLE>
<TEXT>
وضعيت راه ها
مركز اطلاعات راه ها اعلام كرد: تونل منجيل - رودبار در مسير لوشان -رشت امروز و فردا بين ساعت هاي? تا?? مسدود است. اين تونل به منظور تعمير و مرمت سيستم روشنايي در زمان تعيين شده مسدود خواهد شد. در ساعت هاي انسداد اين مسير رانندگان وسايط نقليه مي توانند ضمن رعايت تمام نكات ايمني با احتياط كامل از طريق جاده كنارگذر تونل تردد كنند.
اجاره به ميهمانان 
مردم ميهمان نواز شهر تاريخي و ديدني پاوه براي نخستين بار منازل خود را به مسافران و گردشگران نوروزي اجاره مي دهند. با تمهيداتي كه در ستاد نوروزي شهرستان پاوه به عمل آمده علاوه بر مكان هاي اقامتي، واحدهاي آموزشي و خوابگاه هاي اداري اين شهرستان نيز تجهيز شده كه در اختيار گردشگران و مسافران نوروزي قرار مي گيرد. گروه هاي راهنمايي و هدايت مسافران در ايام نوروز در ورودي شهر پاوه مستقر مي شوند و تمامي اطلاعات مربوط به اقامتگاه ها، سوئيت ها، منازل اجاره اي، غذاخوري ها و آثار طبيعي، زيارتي و تاريخي را همراه با بروشور در اختيار ميهمانان نوروزي قرار مي دهند.
كاغذ ارزان شد
واردات كاغذ در اختيار بخش خصوصي قرار گرفته و علاوه بر كاهش قيمت،كيفيت كاغذ نيز در بازار بالاتر رفته است. زماني كه واردات كاغذ در اختيار بخش دولتي بود، اين كالا با دلار 300 توماني وارد كشور مي شد،  اما به علت وجود واسطه ها، كاغذ با قيمت بالاتري در اختيار مصرف كنندگان قرار مي گرفت. اما هم اكنون انواع كاغذ با قيمت پائين تري به دست مصرف كنندگان مي رسد. به گفته محسن دوستي، نايب رئيس اتحاديه كاغذ و مقوا، سال آينده نيز اگر قيمت سوخت بالا رود، با لطبع در بازار كاغذ تأثير منفي خواهد گذاشت و قيمت آن نيز افزايش مي يابد، در اين صورت چنانچه دولت همكاري كند و تعرفه 4 درصدي كاغذ را براي مدتي مشخص حذف كند، قيمت ها كاهش مي يابد.
پلاكارد ماهي قرمز
توزيع  كنندگان ماهي قرمز در استان لرستان بايد پلاكارد دامپزشكي منطقه را دريافت كرده باشند. همچنين اداره  كل دامپزشكي استان لرستان در اطلاعيه اي نسبت به خريد ماهي قرمز و تزئيني توسط مردم از عرضه كنندگان غيرمجاز هشدار داد. در اين اطلاعيه از شهروندان خواسته شده با توجه به نزديك شدن عيد نوروز، براي تهيه اين ماهيان به اماكن داراي پلاكارد و مهر دامپزشكي مراجعه كنند. در اين اطلاعيه از پرورش دهندگان و فروشندگان ماهي قرمز اين استان نيز خواسته شده براي دريافت مجوز قانوني، به امور بهداشتي دامپزشكي لرستان مراجعه كنند.
نوسان نرخ چرم
قيمت انواع چرم از 3 ماه گذشته تاكنون 300 تومان در هر فوت گران شده است. به گفته رحمت الله برنج كار، خزانه دار اتحاديه چرم فروشان تهران، با افزايش صادرات چرم خام و سالامبور به خارج از كشور با كاهش عرضه در بازارهاي داخلي مواجه شديم و همين موضوع منجر به افزايش قيمت اين محصول در داخل كشور شده است.
طرح تغذيه
طرح تغذيه كودكان زير 6 سال در خراسان شمالي آغاز شد. اين طرح با همكاري كميته امداد امام خميني ره و دانشكده علوم پزشكي خراسان شمالي و با هدف رفع سوء تغذيه كودكان اجرا مي شود. در اين طرح كودكان زير 6 سال كه از نظر غذايي دچار فقر هستند توسط خانه هاي بهداشت شناسايي و معرفي مي شوند.
</TEXT>
</DOC>
<DOC>
<DOCID>HAM2-851215-008</DOCID>
<DOCNO>HAM2-851215-008</DOCNO>
<ORIGINALFILE>/1385/851215/news/_akhar.htm</ORIGINALFILE>
<ISSUE>سه شنبه 15 اسفند 1385 - سال چهاردهم - شماره4223 - Mar 6, 2007</ISSUE>
<DATE calender="Western">2007-03-06</DATE>
<DATE calender="Persian">1385/12/15</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
بازار
ترافيك قالي ها
</TITLE>
<TEXT>


چند سالي است كه خبري از پارو كشيدن فرش ها و كف هايي كه روز هاي آخر اسفندماه از زير در منازل بيرون مي زد نيست.
اگرچه با حجم زياد مشغله هاي زندگي به اصطلاح مدرن امروز و تخصصي بودن شستشوي قاليچه هاي دست باف، روانه كردن آن ها به قاليشويي معقول به نظر مي رسد اما همواره توصيه مي شود كه شستشوي قالي ها به روزهاي پاياني سال موكول نشود.
حسين ناظري، مدير اجرايي اتحاديه قاليشويان مي گويد: فرش هاي مورد استفاده در خانه را فقط بايد با پودر و شامپو شست و قاليشويان مجاز، حق استفاده از مواد شيميايي را ندارند. بنابراين شهروندان پيش از هر چيز در مورد وضعيت قاليشويان تحقيق كنند و پس از حصول اطمينان از داشتن پروانه كسب و تخصص قاليشويي، به آنها سفارش كار بدهند زيرا فقط در مورد اين دسته از شاغلين امكان پرداخت ضرر و زيان به صاحبان قالي هاي معيوب شده وجود دارد.
</TEXT>
</DOC>
<DOC>
<DOCID>HAM2-851215-009</DOCID>
<DOCNO>HAM2-851215-009</DOCNO>
<ORIGINALFILE>/1385/851215/news/_akhar.htm</ORIGINALFILE>
<ISSUE>سه شنبه 15 اسفند 1385 - سال چهاردهم - شماره4223 - Mar 6, 2007</ISSUE>
<DATE calender="Western">2007-03-06</DATE>
<DATE calender="Persian">1385/12/15</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
فرهنگسرا
</TITLE>
<TEXT>
ميهماني گل ها و ماهي هاي قرمز
فرهنگسراي طبيعت با توجه به فرارسيدن سال نو و براي رفاه حال شهروندان به ويژه مسافران نوروزي اقدام به نگهداري گل ها و ماهي هاي قرمز شهروندان تهراني در ايام تعطيلات نوروزي مي كند. شهروندان تهراني مي توانند از تاريخ 20 اسفند ماه لغايت 14 فروردين ماه با تحويل گلدا ن ها و ماهي هاي قرمز خود به فرهنگسرا با فراغي آسوده به مسافرت و بازديدهاي نوروزي خود بپردازند. علاقه مندان براي كسب اطلاعات بيشتر مي توانند به نشاني: فلكه دوم تهرانپارس- انتهاي خيابان جشنواره فرهنگسراي طبيعت مراجعه كنند و يا با تلفن 77354735 تماس بگيرند.
مسابقه كتبي فضيلت صله رحم
كانون قرآن فرهنگسراي كار به مناسبت فرارسيدن ايام سال نو مسابقه كتبي 14 حديث از معصومين را با موضوع فضيلت صله رحم و مضرات قطع صله رحم برگزار مي كند. اين مسابقه به منظور اهميت موضوع فضيلت صله رحم از ديدگاه ائمه اطهار و ترغيب خانواده ها براي به جا  آوردن سنت حسنه ديد و بازديد در ايام عيد اجرا مي شود. علاقه مندان به شركت در مسابقه مي توانند 14 حديث مستند و مرتبط با اين مسابقه را تا تاريخ 18 اسفند به نشاني خيابان قزوين- نرسيده به سه راه آذري- خيابان شهيد سبحاني- پلاك 264 كانون قرآن فرهنگسرا ارسال كنند.
</TEXT>
</DOC>
<DOC>
<DOCID>HAM2-851215-010</DOCID>
<DOCNO>HAM2-851215-010</DOCNO>
<ORIGINALFILE>/1385/851215/news/_akhar.htm</ORIGINALFILE>
<ISSUE>سه شنبه 15 اسفند 1385 - سال چهاردهم - شماره4223 - Mar 6, 2007</ISSUE>
<DATE calender="Western">2007-03-06</DATE>
<DATE calender="Persian">1385/12/15</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
مسابقه با جايزه‎/41
</TITLE>
<TEXT>
كدام فوتباليست ها؟
2 بازيكني كه اخيراً از سوي كميته انضباطي فدراسيون فوتبال تا اطلاع ثانوي از حضور در بازي محروم شدند، چه كساني هستند؟
a)رامين محرم نژاد-رحمان رضايي b)محرم نويدكيا- منصوريان
c)شيث رضايي- علي دايي d)محمود فكري- انصاريان
نحوه شركت در مسابقه: شركت كنندگان بايد يكي از گزينه هاي a ,b ,c ,d را حداكثر تا ساعت 19 امروز به شماره 3000251 و دارندگان تلفن هاي تاليا و ايرانسل به شماره 09122029165 اس ام اس كنند. به حساب 10 نفر از افرادي كه پاسخ صحيح داده باشند(5 نفر از تهران و 5 نفر از شهرستان ها)جايزه نقدي واريز مي شود. شماره تلفن همراه برندگان با حذف 3 رقم آن(و جايگزين علامت * به جاي رقم هاي حذف شده)فردا در روزنامه چاپ مي شود و همكاران ما به منظور دريافت شماره حساب بانكي با آنها تماس مي گيرند.
شماره تلفن برندگان مسابقه 40



پاسخ صحيح مسابقه 40 گزينهd بود.
2 جايزه ويژه براي مشتركان sms خبري: هر روز 2 نفر از برندگان از ميان مشتركان sms خبري همشهري انتخاب مي شوند. اين مشتركان بايد در صورت شركت در مسابقه پس از تايپ گزينه صحيح(a, b, c, d)حروف sms را پس از آن درج و سپس ارسال كنند. گفتني است شانس مشتركان sms خبري، 10 برابر بيشتر از ساير شركت كنندگان است.
</TEXT>
</DOC>
<DOC>
<DOCID>HAM2-851215-011</DOCID>
<DOCNO>HAM2-851215-011</DOCNO>
<ORIGINALFILE>/1385/851215/news/_bourse.htm</ORIGINALFILE>
<ISSUE>سه شنبه 15 اسفند 1385 - سال چهاردهم - شماره4223 - Mar 6, 2007</ISSUE>
<DATE calender="Western">2007-03-06</DATE>
<DATE calender="Persian">1385/12/15</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
مجوز واگذاري سهام 4 بانك و 3 بيمه دولتي
</TITLE>
<TEXT>


گروه بورس- رئيس هيأت عامل سازمان خصوصي از در اولويت قرار گرفتن 4 بانك دولتي براي واگذاري به بخش خصوصي خبر داد.
غلامرضا حيدري كرد زنگنه افزود: سهام چهار بانك صادرات، ملت، تجارت و رفاه كارگزاران در اولويت واگذاري قرار گرفته و به زودي مراحل آماده سازي اين شركت ها براي عرضه سهام در بورس تهران انجام مي شود. وي درباره واگذاري سهام بيمه ها گفت: سهام بيمه هاي آسيا، البرز و دانا مشمول بند ج اصل 44 هستند و بايد از طريق بورس واگذار شوند.
زنگنه درباره انتقادهاي وزارتخانه هاي ديگر به وزارت اقتصاد براي در اولويت قرار دادن واگذاري سهام بانك ها گفت: خود من نيز معتقدم كه سهام بانك ها بايد در اولويت واگذاري قرار گيرد و اين موضوع را در جلسه شوراي معاونان وزارت اقتصاد نيز مطرح كرده ام. وزير اقتصاد نيز دستور واگذاري سريع تر سهام بانك ها و بيمه ها را صادر كرده است.رئيس هيأت عامل سازمان خصوصي سازي در پاسخ به اين پرسش كه آيا مي توان شاهد واگذاري سهام بانك ها در سال آينده بود گفت: از روز شنبه هفته جاري كميته اي براي واگذاري سهام بانك ها طي سه ماه تشكيل شده و طبق برنامه ريزي اين كميته سهام بانك ها سال 86 در بورس عرضه مي شود. وي هم چنين از تشكيل جلسه اي ديگر براي واگذاري سهام سه شركت بيمه در روز چهارشنبه هفته جاري خبرداد. غلامرضا حيدري كردزنگنه در مورد آخرين وضعيت لايحه اجراي اصل 44 گفت: از 74 ماده اين لايحه 52 ماده بررسي شده، كه اميدواريم اين لايحه تا پايان سال جاري نهايي شود. وي ادامه داد: از سه شنبه(امروز صبح)نماد مپنا در بورس باز مي شود، عرضه 5 درصد سهام فولاد مباركه هم در بورس از يكشنبه هفته آينده، آغاز مي شود. ضمن اين كه با اخذ مصوبه واگذاري سهام 33 شركت مخابراتي و 107 شركت نفتي در سال آينده، ميزان واگذاري ها افزايش خواهد يافت.
به گفته او ارزش سهام مپنا بيش از هزار ميليارد تومان و سهام فولاد مباركه سه هزار ميليارد تومان برآورد مي شود.
</TEXT>
</DOC>
<DOC>
<DOCID>HAM2-851215-012</DOCID>
<DOCNO>HAM2-851215-012</DOCNO>
<ORIGINALFILE>/1385/851215/news/_bourse.htm</ORIGINALFILE>
<ISSUE>سه شنبه 15 اسفند 1385 - سال چهاردهم - شماره4223 - Mar 6, 2007</ISSUE>
<DATE calender="Western">2007-03-06</DATE>
<DATE calender="Persian">1385/12/15</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
در نيمه نخست اسفندماه
يك  سوم دستور خريد   ها براي سهام خود رو صادر شد
</TITLE>
<TEXT>
گروه بورس- تازه ترين آمارهاي دريافتي نشان مي دهد، در نيمه نخست اسفند ماه يك سوم دستور خريدها، به سوي سهام چهار شركت خودروسازي روانه شده است.
در 15 روز گذشته ايران خودرو پرطرفدارترين سهام حاضر در بورس تهران بوده، در اين مدت 3 هزار و 300 نفر 21 ميليون سهم ايران خودرو را با پرداخت 60 ميليارد ريال به سبد دارايي هايشان افزوده اند. تعداد خريداران سهام سايپا نيز به يك هزار و 700 نفر رسيد. نماد مبادلاتي سهام سايپا براي انجام افزايش سرمايه متوقف شده است. ايران خودرو ديزل ديگر شركت فعال در صنعت خودرو است كه ظرف 15 روز سپري شده از اسفند 85 مورد اقبال فعال بازار سهام قرارگرفته است. در اين مدت يك هزار و 400 نفر 3/11 ميليون سهم ايران خودرو ديزل را به قيمت 5/33 ميليارد ريال خريده اند. طبق آمار دريافتي تعداد خريداران سهام پارس خودرو هم به يك هزار و 200 نفر رسيده. در 15 روز گذشته 5/13 ميليون سهم پارس خودرو در تالارهاي بورس مبادله شده است. در نيمه نخست اسفند ماه، بيشترين رشد قيمت را سهامداران شركت تكنوكار شاهد بوده اند. ارزش هر سهم اين شركت در مدت يادشده 3/33 درصد بالا رفته است. صنعتي سپاهان و چادرملو ديگر شركت هاي پرسود بورس در نيمه نخست اسفند به حساب مي آيند. ارزش سهام اين دو شركت در مدت ياد شده 23 درصد بالا رفته است. طبق آمار دريافتي در 15 روز سپري شده از اسفند 85، تعداد خريداران سهام در بورس تهران به 23 هزار نفر رسيده.
</TEXT>
</DOC>
<DOC>
<DOCID>HAM2-851215-013</DOCID>
<DOCNO>HAM2-851215-013</DOCNO>
<ORIGINALFILE>/1385/851215/news/_bourse.htm</ORIGINALFILE>
<ISSUE>سه شنبه 15 اسفند 1385 - سال چهاردهم - شماره4223 - Mar 6, 2007</ISSUE>
<DATE calender="Western">2007-03-06</DATE>
<DATE calender="Persian">1385/12/15</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
پس لرزه هاي بحران در بورس هاي جهان
</TITLE>
<TEXT>
مهر: سقوط بورس هاي آسيايي در يك هفته اخير موجب شده ارزش اين بورس ها5‎/1تريليون دلار كاهش يابد.
به گزارش بلومبرگ، افت فاحش شاخص اطمينان مصرف كننده در آمريكا كه نگراني نسبت به ركود توليد را در اين كشور به دنبال داشت، موجب شد بورس هاي آمريكا در يك هفته اخير با بيشترين ميزان كاهش هفتگي از ژانويه 2003 مواجه شوند. كاهش شاخص بورس هاي آمريكا و خصوصاً سقوط سهام شركت هاي بزرگ توليدي موجب شد سهامداران طي يك هفته اخير به منظور جلوگيري از زيان بيشتر، اقدام به فروش سهام شركت ها و تبديل آن به دارايي هاي مالي باثبات تري همچون اوراق خزانه  كنند كه اين اقدام نيز بر سقوط شاخص ها تأثير گذاشت. سقوط بورس هاي آمريكا بر بورس هاي شريكان تجاري عمده آمريكا خصوصاً كشورهاي آسيايي كه آمريكا بزرگترين واردكننده كالا از آنها است نيز تأثير گذارد و سقوط اين بورس ها و شركت هاي بزرگ آنها را به دنبال داشت. سهام شركت خودروسازي تويوتا، دومين توليدكننده بزرگ خودرو در جهان، به دنبال بروز بحران در بزرگترين بازار صادراتي خود يعني آمريكا به شدت كاهش يافت و ديگر شركت هاي بزرگ ژاپني و چيني نيز با چنين پديده اي روبه رو بودند.
</TEXT>
</DOC>
<DOC>
<DOCID>HAM2-851215-014</DOCID>
<DOCNO>HAM2-851215-014</DOCNO>
<ORIGINALFILE>/1385/851215/news/_bourse.htm</ORIGINALFILE>
<ISSUE>سه شنبه 15 اسفند 1385 - سال چهاردهم - شماره4223 - Mar 6, 2007</ISSUE>
<DATE calender="Western">2007-03-06</DATE>
<DATE calender="Persian">1385/12/15</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
تشكيل صف خريد براي سهام سرمايه گذاري ملي
</TITLE>
<TEXT>


گروه بورس - مبادلات روز گذشته بورس تهران در حالي رقم خورد كه سرمايه گذاران براي خريد سهام شركت سرمايه گذاري ملي ايران صف بستند.
براساس اين گزارش، در دادوستدهاي روز گذشته بازار سهام، شركت سرمايه گذاري ملي ايران به جدول تقاضاي بازار پيوست و 223 تقاضا براي خريد 2 ميليون سهم اين شركت در كارگزاري ها به ثبت رسيد. ديروز سهامداران بورس تهران بار ديگر در صدد خريد سهام خودرو بودند به طوري كه شركت ايران خودرو با 273 خريدار بار ديگر در صدر جدول معاملات بورس به لحاظ بيشترين تعداد خريدار قرار گرفت. اين تعداد سهامدار 2 ميليون و100 هزار سهم ايران خودرو را خريداري كردند. شركت هاي ايران خودرو ديزل، سايپا ديزل و مهركام پارس نيز هر كدام به ترتيب با 87، 87 و 54 خريدار از جمله سهام پرطرفدار روز گذشته بودند. اما در داد و ستدهاي ديروز تعداد 123 سهامدار 2 ميليون و 500 هزار سهم تكنو تار را در سبد سهام خود جاي دادند تا اين شركت هم به لحاظ حجم معاملات و هم به لحاظ تعداد خريداران در رتبه دوم بورس جاي بگيرد.
ايران خودرو شاخص را حفظ كرد
در مبادلات ديروز افزايش ارزش سهام ايران خودرو و سرمايه گذاري رنا مانع از ريزش شاخص شد و اين شاخص در نهايت با كمتر از يك واحد نزول به كار خود پايان داد. اين دو شركت در معاملات ديروز 5/4 واحد شاخص را افزايش دادند اين در حالي بود كه دو شركت سرمايه گذاري غدير و چادرملو اين شاخص را 5 واحد پايين كشيدند.
</TEXT>
</DOC>
<DOC>
<DOCID>HAM2-851215-015</DOCID>
<DOCNO>HAM2-851215-015</DOCNO>
<ORIGINALFILE>/1385/851215/news/_bourse.htm</ORIGINALFILE>
<ISSUE>سه شنبه 15 اسفند 1385 - سال چهاردهم - شماره4223 - Mar 6, 2007</ISSUE>
<DATE calender="Western">2007-03-06</DATE>
<DATE calender="Persian">1385/12/15</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
5 شركت صنعتيواگذار مي شود
</TITLE>
<TEXT>
گروه بورس برنامه واگذاري سهام 5 شركت زيرمجموعه وزارت صنايع و معادن در بورس تهران اعلام شد.
به گزارش روابط عمومي وزارت صنايع و معادن، ايرج اكبريه با اشاره به عرضه سهام فولاد مباركه اصفهان طي هفته آينده در بورس، افزود: با توجه به سرمايه 15 هزار و 800 ميليارد ريالي اين شركت كه 3برابر شركت مس است، پيش بيني مي شود فولاد مباركه بزرگ ترين شركت تاريخ بورس ايران شود.مشاور وزير صنايع و معادن درباره روند اجراي اصل 44 قانون اساسي در وزارت صنايع و معادن گفت: 5 شركت مس، فولاد مباركه، فولاد خوزستان، آلومينيوم ايران(ايرالكو)و ذوب آهن اصفهان، تابعه اين وزارتخانه و مشمول اصل 44 قانون اساسي هستند كه تاكنون كار واگذاري سهام شركت هاي مس و فولاد مباركه، به صورت عرضه 5 درصد از سهام آنها براي كشف قيمت و 20 درصد از سهام مس و 25 درصد از سهام فولاد مباركه در قالب سهام عدالت انجام شده است.
اكبريه افزود: واگذاري سهام 3 شركت ديگر نيز بر اساس برنامه به صورت 5 درصد براي كشف قيمت و 30 درصد براي سهام عدالت طي ماه هاي آينده انجام مي شود.
</TEXT>
</DOC>
<DOC>
<DOCID>HAM2-851215-016</DOCID>
<DOCNO>HAM2-851215-016</DOCNO>
<ORIGINALFILE>/1385/851215/news/_bourse.htm</ORIGINALFILE>
<ISSUE>سه شنبه 15 اسفند 1385 - سال چهاردهم - شماره4223 - Mar 6, 2007</ISSUE>
<DATE calender="Western">2007-03-06</DATE>
<DATE calender="Persian">1385/12/15</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
بهشهر با 154 ريال سود
</TITLE>
<TEXT>
گروه بورس- شركت توسعه صنايع بهشهر پيش بيني سود هر سهم خود را براي سال جاري اعلام كرد.
بر اساس اين گزارش، بهشهر در تازه ترين اطلاعيه خود درآمد هر سهم خود را براي سال جاري 154 ريال اعلام كرد. درآمد هر سهم اين شركت در سال،84 192 ريال بود. به موجب مصوبه مجمع عمومي اين شركت در تيرماه امسال سرمايه توسعه صنايع بهشهر معادل 36 درصد از محل مطالبات حاصل شده، آورده نقدي سهامداران و سود انباشته افزايش يافت. شركت همچنين اعلام كرده است كه مبلغ پيش بيني درآمد هر سهم امسال بدون تحقق سود حاصل از فروش سرمايه گذاري ها و مشاركت با سرمايه گذاران خارجي است و در صورت تحقق اين سرمايه گذاري ها مبلغ 178ريال به ازاي هر سهم شناسايي خواهد شد.
</TEXT>
</DOC>
<DOC>
<DOCID>HAM2-851215-017</DOCID>
<DOCNO>HAM2-851215-017</DOCNO>
<ORIGINALFILE>/1385/851215/news/_ejtem.htm</ORIGINALFILE>
<ISSUE>سه شنبه 15 اسفند 1385 - سال چهاردهم - شماره4223 - Mar 6, 2007</ISSUE>
<DATE calender="Western">2007-03-06</DATE>
<DATE calender="Persian">1385/12/15</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
و
ايمني كبدهاي 50 ميليوني
متولدين 68 از امروز بايد به مراكز بهداشتي سراسر كشور مراجعه كنندمريم غفاري
</TITLE>
<TEXT>


گروه سلامت- اجراي طرح سراسري 10 روزه واكسيناسيون عليه هپاتيت b از صبح امروز آغاز شد. طرحي كه در آن پيش بيني مي شود حدود 8/1 تا دو ميليون نوجوان با مراجعه به مراكز بهداشتي ـ درماني دانشگاهي، تحت پوشش واكسيناسيون رايگان هپاتيت b قرار گيرند. بعد از وارد شدن واكسن هپاتيت در برنامه واكسيناسيون كشوري در سال 72 هم اكنون همه ايرانيان زير 13 سال نسبت به هپاتيت b ايمن هستند و قرار است در يك برنامه زمان بندي شده جوانان 14 تا 18 سال هم واكسينه  شوند. نوجوانان متولد سال 68 از صبح امروز تا 10 روز ديگر فرصت دارند با يك كارت شناسايي به مراكز بهداشت در شهرها و روستاها مراجعه كنند و واكسن هپاتيتي را كه هزينه تزريق آن در بخش خصوصي حدود
150هزار ريال است، بطور رايگان تزريق كنند.
از صبح امروز، دو ميليون نوجوان 17 ساله، با اجراي طرح سراسري 10 روزه واكسيناسيون عليه هپاتيت b به طور رايگان واكسينه مي شوند. هزينه اي حدود 5/3 تا 4 ميليارد تومان براي اجراي اين طرح ملي پيش بيني شده تا توصيه سازمان جهاني بهداشت(واكسينه شدن جوانان تا سنين 18 سال)جامه عمل بپوشد. كبد، عضوي كمياب براي پيوند و بسيار گران است؛ هزينه 5/3 ميليارد توماني اين طرح در برابر هزينه ساليانه 200 تا 300 ميليون توماني پيوند كبد در خارج از كشور و50 ميليون توماني داخل، براي حداقل 5 هزار فرد نيازمند به پيوند ناچيز است.
از امروز،  15 اسفند ماه متولدين اول فروردين 68 تا 29 اسفند 68 مي توانند با مراجعه به مراكز بهداشتي درماني و با دردست داشتن كارت شناسايي معتبر به طور رايگان عليه هپاتيت b واكسينه شوند. به خاطر وارد شدن واكسن هپاتيت در برنامه واكسيناسيون كشوري، هم اكنون همه ايرانيان زير 13 سال نسبت به هپاتيت b ايمن هستند و قرار است در يك برنامه زمان بندي شده هم جوانان 14 تا 18 سال واكسينه  شوند. از آنجا كه محيط سربازخانه ها و نظاميان از گروه هاي پرخطر محسوب مي شوند تا پايان سال 85 كليه نيروهاي مسلح زميني  ارتش و سپاه هم عليه اين بيماري ويروسي واكسينه مي شوند.
واكسن بي ضرر است
دكتر سيد مويد علويان، معاون سلامت وزارت بهداشت مي گويد: افراد با سابقه سه بار تلقيح واكسن هپاتيت b، نيازي به شركت در اين طرح را ندارند. به گفته وي، تاكنون كوچكترين عارضه اي از واكسن هپاتيت b در دنيا گزارش نشده و مصرف توامان هر نوع دارو با تزريق واكسن بلامانع است. وي تاكيد مي كند تزريق واكسن حتي براي افراد hbsag مثبت بي ضرر است.معاون وزارت بهداشت تصريح مي كند 20 ميليون ايراني سابقه تماس با ويروس را دارند و 5/1 تا 8/1 ميليون نفر نيز ناقلان آن هستند و تزريق واكسن با هدف پيشگيري از انتقال ويروس از افراد ناقل به سالم است.
دكتر زهرايي، مدير دفتر بيماري هاي واگير وزارت بهداشت هم در اين باره مي گويد: نوجواناني كه قبلاً واكسن هپاتيت b دريافت كرده اند و واكسيناسيون آنها كامل نشده است هم مي توانند در اين طرح سراسري شركت كنند.به گفته زهرايي هرچند با اجراي اين طرح جوانان عليه هپاتيت b واكسينه مي شوند اما همواره خطر ابتلا به انواع عفونت هاي ويروسي نظير hcv و hiv از طريق رفتارهاي پر خطر وجود دارد. در حال حاضر بين?? تا??هزار بيمار مبتلا به هپاتيت bدر سال احتياج به درمان دارند.
واكسيناسيون در مدارس ممنوع است
ورود هر گونه اكيپ جهت واكسيناسيون دانش آموزان عليه هپاتيت b به مدارس ممنوع است. اين هم نكته ديگري است كه مسئولان وزارت بهداشت بر آن تاكيد كرده اند. دانش آموزان متولد سال 68 مي توانند از تاريخ 15/12/85 لغايت 25/12/85 با در دست داشتن شناسنامه شخصاً به نزديكترين مركز بهداشتي درماني محل سكونت خود مراجعه كنند.البته برا ايجاد مصونيت دائمي بايد سه تزريق در سه نوبت طبق برنامه انجام شود. بنابراين به افراد يك كارت واكسن ارائه مي شود تا در نوبت هاي بعدي، يك ماه و شش ماه بعد، مجدداً مراجعه كنند.
ويروس هپاتيت، مسري تر از ايدز
هپاتيت b مسر تر از ويروس ايدز است. اين ويروس م تواند تا حدود 10 روز بيرون از بدن زنده بماند، در حال كه ويروس ايدز حداكثر چند ساعت بعد از خروج از بدن از بين م رود. بعض از افراد بعد از گذراندن دوره حاد بيمار يا بدون سابقه قبل ابتلا به اين بيمار، با ورود ويروس به بدن به ناقلين سالم تبديل م شوند. اين گونه بيماران بالقوه آلوده هستند و م توانند بيمار را به افراد سالم منتقل كنند. اين افراد هيچ گونه علائم بالين ندارند و حت آزمايش خون اين افراد وجود بيمار را ثابت نم كند و به همين دليل اين گروه خطرناك ترين گروه در انتقال و شيوع بيمار در جامعه هستند. به همين دليل است كه واكسيناسيون عليه هپاتيت اهميت دوچندان پيدا مي كند.
كارت را فراموش نكنيد
وزارت بهداشت، اعلام كرده است مراكز بهداشتي پس از تجويز واكسن هپاتيت b به افراد واجد شرايط، كارت واكسيناسيون ارائه مي دهند كه حفظ و نگهداري اين كارت براي تكميل نوبت هاي بعدي واكسن ضروري است. از امروز، مراكز بهداشتي درماني سراسر كشور به منظور اجراي واكسيناسيون هپاتيتb در دو نوبت صبح و عصر آماده ارائه خدمات هستند. اگر 17 ساله هستيد يا دوروبرتان، جوان 17 ساله اي مي شناسيد، دست به كار شويد.
</TEXT>
</DOC>
<DOC>
<DOCID>HAM2-851215-018</DOCID>
<DOCNO>HAM2-851215-018</DOCNO>
<ORIGINALFILE>/1385/851215/news/_ejtem.htm</ORIGINALFILE>
<ISSUE>سه شنبه 15 اسفند 1385 - سال چهاردهم - شماره4223 - Mar 6, 2007</ISSUE>
<DATE calender="Western">2007-03-06</DATE>
<DATE calender="Persian">1385/12/15</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
پيشنهاد كميسيون تلفيق مجلس؛
نوادگان،خواهر و برادر شاغلين بيمه شوند
</TITLE>
<TEXT>
گروه اجتماعي- كميسيون تلفيق مجلس شوراي اسلامي با الحاق 3 بند به تبصره 14 لايحه بودجه سال آينده وظايف جديدي براي سازمان تأمين اجتماعي تعيين كرد.
مهدي مفتح، مخبر كميسيون تلفيق مجلس شوراي اسلامي، با اعلام اين خبر گفت: در الحاق اين بندها كوشش شده تا با تاكيد بر ارائه خدمات مناسب به افراد تحت پوشش سازمان تأمين اجتماعي، برخي مشكلات اين افراد برطرف شود.
وي با اشاره به اينكه در بند اول، شرايط افراد تحت پوشش بالاي 60 سال سازمان تأمين در نظر گرفته شده افزود: بر اساس اين بند سازمان تأمين اجتماعي موظف است به كساني كه بيش از 10 سال حق بيمه پرداخت كرده اند و به سن 60 سال رسيده اند متناسب با سنوات، حقوق بازنشستگي پرداخت نمايد.
مخبر كميسيون تلفيق گفت: در بند ديگري سازمان تأمين اجتماعي مكلف شده است كه به افرادي كه كمتر از 10 سال حق بيمه پرداخت نموده اند و امكان برقراري مستمري بازنشستگي برايشان وجود ندارد كل حق بيمه شان را يكجا بازگرداند.به گفته اين نماينده مجلس شوراي اسلامي بازپرداخت حق بيمه افراد ياد شده بايد با در نظر گرفتن نرخ تورم رسمي و پس از محاسبه ارزش افزوده پرداخت شود.در بند ديگري آمده است: كارفرمايان واحدهاي صنعتي با پرداخت حق بيمه مي توانند در واحد هاي خود بيمه شوند.مفتح با تاكيد بر برخي مشكلات بوجود آمده براي افراد تحت پوشش سازمان تأمين اجتماعي به ويژه در زمينه برقراري و ادامه مستمري از تصويب شرايط جديدي براي ادامه برقراري مستمري و نيز بستگان بيمه شدگان خبر داد.
براساس آخرين بند الحاق شده به تبصره 14 لايحه بودجه، والدين، فرزندان و نوادگان شاغلين و بازنشستگان و خواهر و برادر مي توانند تحت پوشش بيمه خدمات درماني شاغل يا بازنشسته سازمان تأمين اجتماعي باشند.اين عضو كميسيون تلفيق تاكيد بر اينكه شرط استفاده خواهر بيمه شدگان از مزاياي بيمه شده سازمان تأمين اجتماعي نداشتن شوهر و برادر نيز به شرط داشتن سن كمتر از 20 سال و در صورت ادامه تحصيل تنها تا 25 سالگي در صورت تقاضاي دستگاه مربوطه تحت پوشش بيمه خدمات درماني شاغل يا بازنشسته ذيربط قرار خواهد گرفت.گفتني است كه تمامي شرايط براي بستگان در صورتي برقرار خواهد شد كه وابسته تقاضا كننده از هيچ  حقوق و مستمري برخوردار نبوده و هيچ نوع مستمري دريافت نكند.مصوبات كميسيون تلفيق مجلس شوراي اسلامي هم اكنون در انتظار مطرح شدن در صحن علني مجلس و راي نمايندگان براي تصويب يا عدم تصويب است. در صورتي كه اين مصوبات به تصويب اكثريت نمايندگان مجلس شوراي اسلامي برسد سازمان تأمين اجتماعي مكلف به اجراي اين مصوبات خواهد بود.اين در حالي است كه سازمان تأمين اجتماعي در رد درخواست مجلس شوراي اسلامي براي ترميم حقوق بازنشستگان دليل خود را عدم تحمل وظايف اضافه عنوان كرد.داوود مددي، مديرعامل سازمان تأمين اجتماعي، بارها با تاكيد بر اين نكته كه سازمان متبوعش با مشكلات مالي روبه روست عنوان كرد سازمان تأمين اجتماعي هيچيك از تعهداتي را كه در اساسنامه اش نباشد و به ويژه اگر بار مالي اضافه نيز باشد نمي تواند بپذيرد.
</TEXT>
</DOC>
<DOC>
<DOCID>HAM2-851215-019</DOCID>
<DOCNO>HAM2-851215-019</DOCNO>
<ORIGINALFILE>/1385/851215/news/_ejtem.htm</ORIGINALFILE>
<ISSUE>سه شنبه 15 اسفند 1385 - سال چهاردهم - شماره4223 - Mar 6, 2007</ISSUE>
<DATE calender="Western">2007-03-06</DATE>
<DATE calender="Persian">1385/12/15</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
رئيس كميسيون آموزش و تحقيقات مجلس:
سوابق تحصيلي و علمي جايگزين كنكور مي شود
</TITLE>
<TEXT>
ايسنا: سوابق تحصيلي و علمي تا 4 سال آينده جايگزين كنكور مي شود.
رئيس كميسيون آموزش و تحقيقات مجلس با اعلام اين مطلب گفت: با بررسي هاي انجام شده اين طرح طي چهار سال آينده خود به خود منجر به حذف كنكور خواهد شد.
علي عباسپور تهراني فرد با انتقاد از پذيرش بي برنامه دانشجو در برخي دانشگاه ها اظهار داشت: اين پذيرش موجب ايجاد اختلال در نظام آموزشي كشور شده است و بايد دقت شود به بدنه دانشگاه لطمه نخورد.
وي افزود: سياست گسترش بدون كيفيت آموزشي مؤثر نيست و بايد كيفيت آموزشي مورد توجه قرار گيرد.
عباسپور ادامه داد: قانون مصوب سال 77 مجلس، دولت را مكلف مي كند كه دانشگاهها از طريق آزمون يك مرحله اي دانشجو بپذيرند و اگر اين طرح در دستور كار مجلس قرار گيرد و تصويب شود، مراكز آموزشي مجاز مي شوند در مقاطع كارداني ناپيوسته و كارشناسي آزمون نداشته باشند و در مابقي مقاطع هم سوابق تحصيلي در پذيرش دانشجو اعمال شود.
</TEXT>
</DOC>
<DOC>
<DOCID>HAM2-851215-020</DOCID>
<DOCNO>HAM2-851215-020</DOCNO>
<ORIGINALFILE>/1385/851215/news/_ejtem.htm</ORIGINALFILE>
<ISSUE>سه شنبه 15 اسفند 1385 - سال چهاردهم - شماره4223 - Mar 6, 2007</ISSUE>
<DATE calender="Western">2007-03-06</DATE>
<DATE calender="Persian">1385/12/15</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
افزايش خدمات دندانپزشكي به تعهدات بيمه
</TITLE>
<TEXT>


با ترويج بهداشت دهان و دندان به ويژه در كودكان زير 12 سال، از بروز بيماري  هاي ثانوي جلوگيري مي  شود
گروه اجتماعي- خدمات سطح يك دندانپزشكي به تعهدات بيمه پايه اضافه مي شود.
محمدرضا طريقت منفرد، معاون سياستگذاري و برنامه ريزي وزارت رفاه و تأمين اجتماعي، با بيان اين خبر گفت: يكي از وظايف وزارت رفاه و تأمين اجتماعي تعريف خدمات بيمه  پايه است و ما درصدد هستيم كه قرار گرفتن خدمات دندانپزشكي در بسته بيمه پايه در شوراي عالي بيمه را مطرح و پيگيري كنيم.
طريقت با اشاره به اين كه وزارت رفاه تا امروز وظايف بهداشتي نداشته، افزود: با توجه به اينكه براي وزارت رفاه، وظايف بهداشتي در نظر گرفته نشده، اين وزارتخانه منبعي براي هزينه كردن در اين بخش در اختيار ندارد.وي در پاسخ به اين كه مداخله دولت و افزودن به بسته بيمه پايه سبب ايجاد هزينه براي دولت مي شود توضيح داد: بيمه ها در حال حاضر نيز وابسته به دولتند. در واقع به جز بيمه تأمين اجتماعي ساير خدمات بيمه درماني از سوي دولت حمايت مي شود اين امر دخالت دولت را اجتناب ناپذير مي كند.
به اعتقاد معاون سياستگذاري و برنامه ريزي وزارت رفاه هم اكنون 30 ميليون نفر از جمعيت كشور تحت پوشش خدمات بيمه اي دولتي هستند كه در صورت كاهش مداخله دولت در بيمه درمان تمامي اين 30 ميليون نفر دچار مشكلات جدي در بخش درمان خواهند شد.وي افزود: بايد كوشش شود تا با ترويج بهداشت دهان و دندان و پيشگيري از بروز اين بيماري ها به ويژه در كودكان زير 12 سال از بروز بيماري  هاي ثانوي در كشور جلوگيري شود، چرا كه هزينه درمان در ساير بيماري  ها چندين برابر هزينه اي است كه بهداشت دهان و دندان بر دوش دولت مي گذارد.
</TEXT>
</DOC>
<DOC>
<DOCID>HAM2-851215-021</DOCID>
<DOCNO>HAM2-851215-021</DOCNO>
<ORIGINALFILE>/1385/851215/news/_ejtem.htm</ORIGINALFILE>
<ISSUE>سه شنبه 15 اسفند 1385 - سال چهاردهم - شماره4223 - Mar 6, 2007</ISSUE>
<DATE calender="Western">2007-03-06</DATE>
<DATE calender="Persian">1385/12/15</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
استعفاي نيري در سالگرد تأسيس كميته امداد
</TITLE>
<TEXT>
گروه اجتماعي- سيدرضا نيري همزمان با سالگرد تاسيس كميته امداد امام خميني(ره)از مقام خود استعفا كرد.
صبح ديروز همزمان با سالگرد تاسيس اين نهاد رضا نيري پس از 28 سال سمت خود را ترك و حسين انواري به عنوان جانشين وي معرفي شد.
خبر استعفاي نيري در حالي منتشر شده كه وي به مناسبت بيست و هشتمين سالگرد تاسيس كميته امداد به ارائه كارنامه اين نهاد طي اين 28سال پرداخته بود.
صبح ديروز در حالي كه متن كارنامه ارائه شده از سوي رضا نيري سرپرست وقت كميته امداد به خبرگزاري ها و روزنامه ارسال شد، خبر استعفاي وي نيز منتشر شد. به اين ترتيب در صورتي كه نيري قصد استعفا، آنهم در سالروز تاسيس كميته امداد، را داشته است، ارسال همزمان متن كارنامه كميته امداد از سوي روابط عمومي كميته امداد قدري عجيب به نظر مي رسد.
در صورتي كه اگر نيري از قبل قصد استعفا  داشته روابط عمومي كميته امداد پيش از سايرين مطلع مي شد در حالي كه به گفته يكي از اعضاي روابط عمومي اين نهاد خبر استعفاي نيري از سوي حبيب الله عسكراولادي اعلام شده  است. به گفته وي صبح ديروز در جلسه اي در حضور آيت الله هاشمي رفسنجاني، عسكراولادي خبر از استعفاي سرپرست كميته امداد داده بود.
تعيين سرپرست كميته امداد بايد از سوي شوراي مركزي اين كميته كه رياست آن با عسكر اولادي است انجام  شود.
پس از اعلام خبر استعفاي نيري بلافاصله انواري، معاون بين الملل كميته امداد، به عنوان جانشين وي از سوي شوراي مركزي معرفي شد.
</TEXT>
</DOC>
<DOC>
<DOCID>HAM2-851215-022</DOCID>
<DOCNO>HAM2-851215-022</DOCNO>
<ORIGINALFILE>/1385/851215/news/_ejtem.htm</ORIGINALFILE>
<ISSUE>سه شنبه 15 اسفند 1385 - سال چهاردهم - شماره4223 - Mar 6, 2007</ISSUE>
<DATE calender="Western">2007-03-06</DATE>
<DATE calender="Persian">1385/12/15</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
تجمع  گروهي از زنان در مقابل دادگاه انقلاب
</TITLE>
<TEXT>
ايسنا: گروهي از زنان كه يكشنبه در مقابل دادگاه انقلاب تجمع كرده بودند، با حكم معاون دادستاني تهران بازداشت شدند.
بر اساس اين گزارش به دنبال برگزاري جلسات رسيدگي به اتهامات برخي از شركت كنندگان در تجمع 22خرداد، گروهي در حمايت از آنان مقابل دادگاه انقلاب تهران تجمع كردند كه پس از بي نتيجه ماندن اخطار نيروي انتظامي به آنها براي متفرق شدن، اين افراد به دليل غيرقانوني عنوان شدن تجمعشان با حكم قضايي بازداشت شدند.
بازداشت شدگان به زندان اوين منتقل شدند و در پي آن ديروز گروهي از خانواده  بازداشت شدگان روبه روي اين زندان تجمع كردند.
مديركل زندان هاي استان  تهران اظهار داشت: خانواده  بازداشت شدگان تجمع مقابل دادگاه انقلاب بايد براي روشن شدن وضعيت فرزندان خود به قاضي پرونده مراجعه كنند.
سهراب سليماني با بيان اينكه اين افراد حدود 15 تا 16 نفر بودند، افزود: پس از صحبت با خانواده هاي اين زندانيان به آنان اعلام شد كه براي روشن شدن وضعيت فرزندان خود بايد به قاضي پرونده مراجعه كنند و اين افراد تا پيش از ظهر محل را ترك كردند.
</TEXT>
</DOC>
<DOC>
<DOCID>HAM2-851215-023</DOCID>
<DOCNO>HAM2-851215-023</DOCNO>
<ORIGINALFILE>/1385/851215/news/_ejtem.htm</ORIGINALFILE>
<ISSUE>سه شنبه 15 اسفند 1385 - سال چهاردهم - شماره4223 - Mar 6, 2007</ISSUE>
<DATE calender="Western">2007-03-06</DATE>
<DATE calender="Persian">1385/12/15</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
برگزاري نخستين كنگره مليعلوم انساني
</TITLE>
<TEXT>
گروه اجتماعي - نخستين كنگره ملي علوم انساني با هدف تبيين نقش و جايگاه رشته هاي مختلف اين عرصه طي روزهاي 22 تا 24 اسفند در مركز همايش هاي بين المللي صدا و سيما برگزار مي شود.
رئيس پژوهشگاه علوم انساني و مطالعات فرهنگي و رئيس اين كنگره با اعلام اين مطلب گفت: با اين كه نيمي از دانشجويان كشور در علوم انساني تحصيل مي كنند؛ بسياري از آنها علاقه اي به رشته تحصيلي خود ندارند.
مهدي گلشني افزود: اين معضل تاريخي از زماني گريبان گير ما شد كه با مشاهده علوم غربي دچار خودباختگي شديم و با واردات علم و كپي كردن آن به فرهنگ سازي در خصوص پيش زمينه هاي علم نپرداختيم و جلوه هاي تكنولوژي از شناخت  شأن علوم انساني و اجتماعي كاست. وي شأن پايين علوم انساني در كشور را ناشي از بي برنامگي در فرهنگ سازي پيش زمينه هاي علم عنوان كرد و اظهار داشت: شناسايي شأن علوم انساني در كشور، شأن ساير علوم را هم نمايان تر مي كند.
گلشني با انتقاد از تصميم گيرندگان حوزه علوم انساني اظهار داشت: بسياري از اين افراد نمي دانند علوم انساني چيست.وي افزود: در حال حاضر تفكر تكنولوژي بر كشور حاكم است، تا حدي كه علوم پايه هم شأن چنداني ندارند.
عضو شوراي عالي انقلاب فرهنگي گفت: بايد بدانيم علوم انساني چه نقش مهمي در احياي هويت و علم دارد و روشن شدن نقش علوم انساني و جامعه شناسي مستلزم تبيين و همت دانشمندان و مسئولان در شناساندن جايگاه واقعي اين شاخه از علم است.
بر اساس اين گزارش،بيش از350 مقاله علمي به دبيرخانه اين كنگره ارسال شده كه 30 مقاله منتخب ارايه خواهد شد. همچنين در حاشيه اين كنگره چند نشست تخصصي و كارگاه آموزشي مرتبط با رشته هاي مختلف علوم انساني برگزار مي شود.
</TEXT>
</DOC>
<DOC>
<DOCID>HAM2-851215-024</DOCID>
<DOCNO>HAM2-851215-024</DOCNO>
<ORIGINALFILE>/1385/851215/news/_ejtem.htm</ORIGINALFILE>
<ISSUE>سه شنبه 15 اسفند 1385 - سال چهاردهم - شماره4223 - Mar 6, 2007</ISSUE>
<DATE calender="Western">2007-03-06</DATE>
<DATE calender="Persian">1385/12/15</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
با مردم
230233379 تا 12 به استثناءروزهاي تعطيل
</TITLE>
<TEXT>
تشكر از هموطن فداكار
از هموطني كه به خاطر سالروز ولادت حضرت امام حسين(ع)يكي از كليه هايش را براي حفظ زندگي يك هموطن بيمار اهدا كرد، سپاسگزاري مي كنم و اميدوارم اين روحيه ايثارگري، در ميان مردم فداكار ما، هر روز بيشتر رواج پيدا كند.
بهزاد كرمي تهران
از نظرات خوب مردم استفاده كنيد
@ با افزايش قيمت روزنامه همشهري موافق نبودم، اما امسال كه گذشت در سال هاي آينده اگر قرار شد اضافه قيمتي صورت گيرد، از خوانندگان هم نظرخواهي كنيد، مردم هميشه پيشنهادات مفيد و غيرمنتظره اي دارند كه به اتخاذ تصميم هاي بهتر كمك مي كند.
روزي طلب شيراز
كم فروشي نكنيد
همراه با افزايش قيمت در شكل و شمايل جديد همشهري احساس مي كنم كه تعداد مطالب در مقايسه با قبل از اجراي فرم فعلي صفحات، كاهش يافته است. اميدوارم شما كم فروشي نكنيد.
بلقيس- هـ - كرج
با مردم: حجم مطالب در بعضي از صفحات حداكثر 5 درصد كاهش يافته است. دليل اين كاهش ناچيز، فضاسازي هاي بصري براي راحت خواني مطالب است و البته در دوره جديد قرار است كيفيت بهتر، جاي كميت بيشتر مطالب را بگيرد.
كمبود خودپرداز
بانك ملي دولت آباد شهر ري دستگاه خودپرداز ندارد و مردم اين محل از اين لحاظ در مضيقه اند.
علي احمدي
سؤال در مورد ديه
@ وقتي رسيدگي به يك پرونده با موضوع ديه چند سال طول مي كشد، آيا بايد مبلغ ديه به قيمت روز محاسبه شود؟
ب.ق.كرج
عدم دسترسي به اينترنت
@ مشتركين مركز مخابراتي قدس واقع در اميرآباد شمالي با پيش شماره هاي 8802 يا 8863 به دليل عدم نصب تجهيزات هنوز قادر به استفاده از اينترنت خطوط adsl نيستند.
سيد محمد- ن- تهران
دفاع از تثبيت  قيمت ها
اين كه گفته مي شود، تثبيت قيمت ها به زيان بخش  خصوصي است، حرف درستي نيست، زيرا بخش خصوصي واقعي در شرايط ثبات اقتصادي بايد توانايي و لياقت خود را نشان بدهد. آشفتگي بازار و نرخ ها به زيان منافع ملي است و بيشترين آسيب را به بخش توليد وارد مي سازد.
رنجبر- شازند اراك
كمبود امكانات واكسيناسيون
با عنايت به اهميت واكسيناسيون كودكان چنين امكاناتي بايد در سراسر تهران برقرار شود تا خانواده ها براي چنين كاري با مشكل روبه رو نشوند.
حسن مرادي- تهران
تنگي صندلي عقب تاكسي ها
تنگي صندلي هاي رديف عقب تاكسي ها، به علت تغييراتي كه در داخل اين خودروها به عمل آمده يا توسط رانندگان صورت مي گيرد، ظرفيت 3 نفر مسافر را ندارد و اگر به همين منوال باشد، سازمان تاكسيراني بايد، صندلي رديف عقب تاكسي ها را، براي دو سرنشين مجاز اعلام كند.
حسين شاهرخي- تهران
تنبيه بدني
عليرغم ممنوع شدن تنبيه بدني در مدارس در مواردي از جمله در شهر آمل، تنبيه بدني ديده مي شود كه بايد با اين مسئله برخورد قانوني شود.
م. غلامي- آمل
جايگاه سوخت
با توجه به كمبود ايستگاه سوختگيري گاز مايع براي خودروها در شميران، پيشنهاد مي كنم با تمهيدات لازم يك جايگاه سوختگيري گاز cg در منطقه يك- شميرانات احداث گردد.
رضا صادقي
سرگرمي هاي خطرناك نسازيد
از برنامه سازان صدا و سيما تقاضا دارم، در طراحي سرگرمي هاي مربوط به مسابقات، در حد امكان دقت كنند كه خطرساز نباشد، چون كودكان با تقليد از اين نوع سرگرمي ها، گاهي دچار مشكل مي شوند.
مسايلي- بروجرد
در انتظار قبض عوارض
در سال هاي گذشته شهرداري تهران قبض هاي عوارض را براي شهروندان ارسال مي كرد و به اين ترتيب، همگان با آگاهي از ميزان بدهي خود، براي پرداخت به بانك مراجعه مي كردند، اما هنوز قبض ها را دريافت نكرده ايم.
محمدرضا جاويدي- تهران
</TEXT>
</DOC>
<DOC>
<DOCID>HAM2-851215-025</DOCID>
<DOCNO>HAM2-851215-025</DOCNO>
<ORIGINALFILE>/1385/851215/news/_eqtes.htm</ORIGINALFILE>
<ISSUE>سه شنبه 15 اسفند 1385 - سال چهاردهم - شماره4223 - Mar 6, 2007</ISSUE>
<DATE calender="Western">2007-03-06</DATE>
<DATE calender="Persian">1385/12/15</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
تكاليف درآمدي دولت در سال 86 تصويب شد
15‎/1ميليارد دلار درآمد دولت ازفروش نفت
</TITLE>
<TEXT>


گروه اقتصادي- بررسي جزئيات لايحه بودجه سال 86 كل كشور از ديروز در صحن علني مجلس شوراي اسلامي آغاز شد و بخش هاي درآمدي تبصره هاي يك و 2 و 3 مورد بررسي قرار گرفت و ادامه بررسي تبصره 4 به امروز موكول شد.لايحه بودجه 86 كل كشور داراي يك ماده واحده و 20 تبصره است كه نمايندگان مجلس در بررسي جزئيات لايحه بودجه ابتدا بخش هاي درآمدي و سپس بخش هاي هزينه اي را مورد بررسي قرار خواهند داد. در آغاز جلسه علني ديروز مجلس 115 نماينده در نامه اي خواستار بازگشت مجلس به لايحه بودجه دولت شدند كه رئيس  مجلس با اين پيشنهاد مخالفت كرد و به اين ترتيب اين پيشنهاد مطرح نشد. با مخالفت رئيس مجلس شوراي اسلامي با اين پيشنهاد، تعدادي از نمايندگان پيشنهاددهنده قصد ترك صحن علني مجلس را داشتند كه با وساطت تعداد ديگري از نمايندگان از اين كار منصرف شدند.
 20 هزار ميليارد ريال اوراق مشاركت
نمايندگان مجلس شوراي اسلامي ديروز در بررسي جزئيات بودجه به بررسي تبصره يك بودجه پرداختند و در اولين مصوبه  خود به دولت اجازه دادند تا در سال آينده براي تكميل عمليات اجرايي طرح هاي عمراني شركت هاي دولتي با رعايت مفاد قانون نحوه انتشار اوراق مشاركت تا مبلغ 20 هزار ميليارد ريال اوراق مشاركت به فروش برساند. همچنين بر اساس جزء 4 بند الف تبصره يك خريد دست اول اوراق مشاركت موضوع اين بند توسط بانك هاي دولتي ممنوع است.
افزايش 2 درصدي تعرفه سود بازرگاني
مجلس شوراي اسلامي در ديگر مصوبه خود، دولت را موظف كرد تعرفه سود بازرگاني كالاهاي وارداتي را به گونه اي تعيين كند كه نرخ تعرفه موثر اين كالاها معادل 2 واحد درصد بيشتر از عملكرد سال 85 باشد.
مخالفت با افزايش قيمت دلار به 950 تومان
نمايندگان مجلس شوراي اسلامي در بررسي سقف درآمدهاي دولت از فروش نفت، با افزايش قيمت دلار از 890 تومان به 950 تومان مخالفت كردند.
15‎/1 ميليارد دلار سقف درآمدهاي نفتي دولت
نمايندگان مجلس همچنين با تصويب بخش درآمدي تبصره 2 لايحه بودجه سال 86 سقف درآمدهاي دولت از فروش نفت در سال آينده را تعيين كردند. بر اين اساس، به هيات وزيران اجازه داده مي شود معادل ارزي 134 هزار 630 ميليارد و 300 ميليون ريال را به عنوان سقف درآمدي دولت از فروش نفت تعيين و برداشت كند كه رقمي حدود 1/15 ميليارد دلار مي شود. اين مبلغ از طريق فروش نفت به وسيله نظام بانكي به نرخ روز ارز به حساب خزانه داري كل واريز مي شود.
8‎/7 ميليارد دلار براي طرح هاي نيمه تمام
در ادامه  بررسي بخش درآمدهاي لايحه بودجه 86 و با تصويب بند د تبصره 2 اين لايحه، به هيات وزيران اجازه داده شد تا به منظور تسريع در اجراي عمليات طرح هاي تملك دارايي هاي سرمايه اي و خاتمه يافتن طرح هايي كه در سال هاي 1386 و 1387 به پايان مي رسد، با اولويت طرح هاي حصول كشاورزي منابع طبيعي، منابع آبي و حمل و نقل و نيز مجتمع آبرساني روستايي در سال 1386 نسبت به تامين اعتبار مبلغ 77 هزار و 680 ميليارد و 969 ميليون ريال(معادل ارزي 7/8 ميليارد دلار)از طريق حساب ذخيره ارزي يا فروش اوراق مشاركت اقدام كند.
9‎/5 ميليارد دلار براي بخش خصوصي
هم چنين با تصويب بند هـ تبصره 2 به دولت اجازه داده شد كه حداكثر تا معادل ارزي 84 هزار و 550 ميليارد ريال(5/9 ميليارد دلار)موجودي حساب ذخيره ارزي پس از وضع تعهدات قانوني مربوط را مشروط به آن كه از 50 درصد موجودي تجاوز نكند براي سرمايه گذاري صادرات و تامين بخشي از اعتبار مورد نياز بخش غيردولتي كه توجيه فني و اقتصادي آنها به تاييد وزارتخانه هاي تخصصي مربوط رسيده است از طريق شبكه بانكي داخلي و بانك هاي ايراني خارج از كشور به صورت تسهيلات ارزي و بابت تامين هزينه هاي ارزي با تضمين كافي اختصاص دهد. بر اين اساس بانك ها موظفند كه محل ساختمان، ماشين آلات و تجهيزات پروژه را به عنوان وثيقه قبول كنند.
</TEXT>
</DOC>
<DOC>
<DOCID>HAM2-851215-026</DOCID>
<DOCNO>HAM2-851215-026</DOCNO>
<ORIGINALFILE>/1385/851215/news/_eqtes.htm</ORIGINALFILE>
<ISSUE>سه شنبه 15 اسفند 1385 - سال چهاردهم - شماره4223 - Mar 6, 2007</ISSUE>
<DATE calender="Western">2007-03-06</DATE>
<DATE calender="Persian">1385/12/15</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
امكان پيگيري كارت هوشمند سوخت از طريق ادارات پست
</TITLE>
<TEXT>
گروه اقتصادي- روابط عمومي شركت ملي پالايش و پخش فرآورده هاي نفتي ايران اعلام كرد، آن دسته از مالكان خودرو مدل هاي 8385،84، كه تاكنون موفق به دريافت كارت هوشمند سوخت نشده  اند مي توانند در تهران به يكي از مناطق پستي و در شهرستانها به دفاتر اصلي پست مراجعه كرده و با ارائه شماره پلاك خودرو، از روند دريافت كارت هوشمند سوخت خود مطلع شوند. در اين اطلاعيه تاكيد شده است، براي تسهيل دريافت كارت هوشمند سوخت حضور مالك خودرو ضروري نيست و در صورت ارائه مدارك خودرو و كارت شناسايي، هر يك از نزديكان وي مي توانند كارت را دريافت كنند.همچنين براساس برنامه ريزي هاي شركت پست، شماره تلفن سه رقمي 140 واحد بازرسي پست، آماده پاسخگويي به مشكلات احتمالي علاقه مندان براي كسب اطلاعات است.
علاوه بر دفاتر پستي پايگاه اينترنتي شركت پست به نشاني www.post.ir نيز امكان پيگيري براي شهروندان را ممكن مي كند.
</TEXT>
</DOC>
<DOC>
<DOCID>HAM2-851215-027</DOCID>
<DOCNO>HAM2-851215-027</DOCNO>
<ORIGINALFILE>/1385/851215/news/_eqtes.htm</ORIGINALFILE>
<ISSUE>سه شنبه 15 اسفند 1385 - سال چهاردهم - شماره4223 - Mar 6, 2007</ISSUE>
<DATE calender="Western">2007-03-06</DATE>
<DATE calender="Persian">1385/12/15</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
ركود كارخانجات روغن كشي
</TITLE>
<TEXT>
گروه اقتصادي- دبير انجمن صنفي صنايع روغن نباتي ايران گفت: به دنبال كمبود مواد اوليه مورد نياز عملا فعاليت 3 كارخانه روغن كشي تعطيل شده است و مابقي كارخانجات اعم از 17 كارخانه روغن كشي و 25 كارخانه روغن نباتي نيز با نصف ظرفيت خود در حال فعاليتند.
ابوالحسن خليلي، با اشاره به اينكه ظرفيت كارخانه ها كه در سال 1373 معادل 3 هزار تن در روز بوده است هم اكنون به 10 هزار تن در روز افزايش يافته است،گفت: اما نبود مواد اوليه باعث شده است كه امكان ادامه فعاليت با ظرفيت كامل وجود نداشته باشد.
</TEXT>
</DOC>
<DOC>
<DOCID>HAM2-851215-028</DOCID>
<DOCNO>HAM2-851215-028</DOCNO>
<ORIGINALFILE>/1385/851215/news/_eqtes.htm</ORIGINALFILE>
<ISSUE>سه شنبه 15 اسفند 1385 - سال چهاردهم - شماره4223 - Mar 6, 2007</ISSUE>
<DATE calender="Western">2007-03-06</DATE>
<DATE calender="Persian">1385/12/15</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
سيمكارت هاي دولتيمي آيند
</TITLE>
<TEXT>
گروه اقتصادي- رييس هيات مديره شركت مخابرات اعلام كرد واگذاري سيمكارتهاي دائمي تلفن همراه كه اخيرا ثبت نام شده، از هفته جاري آغاز مي شود.
وفا غفاريان تاكيد كرد: واگذاري سيم كارت ها در اغلب استان  ها تا پايان سال به پايان خواهد رسيد و دربرخي ديگر از استان ها مثل تهران كه امكانات فني كافي وجود ندارد تا اواخر ارديبهشت ماه سال آينده به طول مي انجامد.
</TEXT>
</DOC>
<DOC>
<DOCID>HAM2-851215-029</DOCID>
<DOCNO>HAM2-851215-029</DOCNO>
<ORIGINALFILE>/1385/851215/news/_eqtes.htm</ORIGINALFILE>
<ISSUE>سه شنبه 15 اسفند 1385 - سال چهاردهم - شماره4223 - Mar 6, 2007</ISSUE>
<DATE calender="Western">2007-03-06</DATE>
<DATE calender="Persian">1385/12/15</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
آغازمرحله دوم واگذاري سهام عدالت
</TITLE>
<TEXT>
گروه اقتصادي- عمليات اجرايي مرحله دوم واگذاري سهام عدالت از ديروز آغاز شد و انتظار مي رود تا پايان ارديبهشت ماه سال آينده حدود 6 ميليون روستايي مشمول مرحله دوم سهام عدالت شناسايي شوند.
رئيس هيات عامل سازمان خصوصي سازي و دبير ستاد مركزي سهام عدالت با بيان خبر فوق افزود: در اين مرحله از توزيع سهام عدالت، حدود 6 ميليون روستايي زير پوشش قرار خواهند گرفت. غلامرضا حيدري كرد زنگنه در جلسه هماهنگي توزيع مرحله دوم سهام عدالت به روستاييان و عشاير كه ديروز با حضور وزير امور اقتصادي و دارايي و مديران استان ها برگزار شد، گفت: اميدواريم بتوانيم تا پايان برنامه توزيع سهام عدالت به 21 ميليون نفر و هر نفر 2 ميليون تومان و جمعا 42 هزار ميليارد تومان از سهام شركت هاي دولتي را واگذار كنيم. كردزنگنه افزود: در مرحله اول از 4 ميليون و 600 هزار نفر، حدود 3 ميليون نفر روستايي بودند، اما در مرحله دوم 6 ميليون نفر روستايي هستند كه تا پايان هفته نيز 5 ميليون فرم  الكترونيكي بين كليه دبيرخانه هاي استاني توزيع خواهد شد و تا پايان فروردين ماه سال 86 نيز طبق برنامه زمان بندي بايد اين فرم هاي الكترونيكي به دبيرخانه مركزي ستاد سهام عدالت تحويل داده شود.
كردزنگنه گفت: مرحله سوم توزيع سهام عدالت نيز آغاز و نرم افزارهاي آن تهيه و به تمام وزارتخانه ها و سازمان هاي دولتي ارسال شده است. وي تصريح كرد: با جمع آوري اطلاعات مورد نياز، واگذاري سهام عدالت در مرحله سوم نيز آغاز مي شود. وي اظهار داشت: در مرحله سوم سهام عدالت به كارمندان دولت و نيروهاي مسلح واگذار خواهد شد.
</TEXT>
</DOC>
<DOC>
<DOCID>HAM2-851215-030</DOCID>
<DOCNO>HAM2-851215-030</DOCNO>
<ORIGINALFILE>/1385/851215/news/_eqtes.htm</ORIGINALFILE>
<ISSUE>سه شنبه 15 اسفند 1385 - سال چهاردهم - شماره4223 - Mar 6, 2007</ISSUE>
<DATE calender="Western">2007-03-06</DATE>
<DATE calender="Persian">1385/12/15</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
تاكيد وزير نيرو بر تاثير اندك تغيير ساعت در صرفه جويي انرژي
</TITLE>
<TEXT>
گروه اقتصادي- وزير نيرو بار ديگر بر مواضع قبلي دولت تاكيد كرده و يادآور شد: گزارش وزارت نيرو از تاثير اندك تغيير ساعت بر كاهش مصرف حكايت دارد و هيچ تغييري در تصميم گيري در اين زمينه رخ نداده است.پرويز  فتاح افزود: گزارش كارشناسي وزارت نيرو مورد استناد نمايندگان مجلس نبوده و گزارش كارشناسي مركز پژوهش هاست كه بر سودمند بودن تغيير ساعت تاكيد دارد.
</TEXT>
</DOC>
<DOC>
<DOCID>HAM2-851215-031</DOCID>
<DOCNO>HAM2-851215-031</DOCNO>
<ORIGINALFILE>/1385/851215/news/_eqtes.htm</ORIGINALFILE>
<ISSUE>سه شنبه 15 اسفند 1385 - سال چهاردهم - شماره4223 - Mar 6, 2007</ISSUE>
<DATE calender="Western">2007-03-06</DATE>
<DATE calender="Persian">1385/12/15</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
مشكلات تبديل خودروهاي گازسوز
</TITLE>
<TEXT>
ايرنا: شركت هاي خصوصي فعال در بخش تبديل خودروهاي بنزين سوز به گازسوز و سازندگان مخزن سيلندر گاز طبيعي فشرده cg با مشكلات عديده اي از جمله تأمين مالي، تأمين ماشين آلات و بالا بودن هزينه واردات لوله مواجه هستند.
مدير گروه گاز طبيعي شركت بوتان، در خصوص مشكلات مواجه با صنعت كاربرد گاز طبيعي در خودروها و توليد مخزن سي ان جي اظهار مي كند: اين صنعت با مشكل تأمين ماشين آلات از خارج مواجه است، زيرا اين ماشين آلات كاربردهايي در صنايع نظامي دارند و واردات و خريد آنها از كشورهاي دارنده آن با محدوديت هايي مواجه است. شهريار خاشع با اشاره به اين كه به همين دليل زمان اجراي طرحها طولاني تر از زمان مورد انتظار شده است، تأمين منابع مالي را از ديگر مشكلات اين بخش عنوان كرده و تأكيد مي كند: شركت هايي كه در تبديل خودروهاي بنزين سوز به گازسوز فعال هستند با مشكلات مالي بسيار مواجه هستند و به دليل نبود قيمت مناسب، نمي توانند دخل و خرج كنند.
وي تأمين لوله براي ساخت مخزن را از مشكلات جدي اين بخش مي داند و مي افزايد: مشكل ديگر موجود در صنعت تبديل خودروهاي بنزين سوز به گازسوز و ساخت مخزن سي ان جي اين است كه عمده اين مخازن در طرح هاي دولتي استفاده مي شود و قيمتي كه در طرح هاي دولتي گذاشته شده، بسيار كمتر از قيمت تأمين و خريد آنها است.
</TEXT>
</DOC>
<DOC>
<DOCID>HAM2-851215-032</DOCID>
<DOCNO>HAM2-851215-032</DOCNO>
<ORIGINALFILE>/1385/851215/news/_eqtes.htm</ORIGINALFILE>
<ISSUE>سه شنبه 15 اسفند 1385 - سال چهاردهم - شماره4223 - Mar 6, 2007</ISSUE>
<DATE calender="Western">2007-03-06</DATE>
<DATE calender="Persian">1385/12/15</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
سند چشم انداز ايران در افق 1404
... و جا هاي خالي
حسين لطفيايجاد مكانيزم اجرايي فراقوا و يك سند اجرايي 20 ساله به عنوان يك برنامه راهبردي ضروري است
</TITLE>
<TEXT>


از زمان آغاز رسمي اجراي سند چشم انداز 20 ساله كشور از سال 1382 تاكنون، بي توجهي به اين برنامه فرابخشي و راهبردي در سياست ها، برنامه ها و تصميمات كلان كوتاه مدت و ميان مدت كشور، محسوس بوده است. سند چشم انداز كه ويژگي هاي آرماني اما قابل تحقق ايران در سال 1404 را تصوير نموده است، پيش زمينه ها و مستلزماتي دارد كه به نظر مي رسد در 2 سال اخير گامي در آن جهت برداشته نشده و در حقيقت، هنوز عزمي جدي و بسيج ملي در راستاي تحقق اهداف سند چشم انداز ايجاد نشده است.
چشم انداز عبارت است از آرمان قابل دستيابي جامعه در يك زمان بلندمدت معين كه متناسب با ارزش ها و آرمان هاي نظام و مردم تعيين مي گردد.
با شروع كار در دبيرخانه تشخيص مصلحت نظام(1376)متوجه شديم كه سياست هاي كلي نظام در يك جهت خاص و معيني تدوين نمي شود. لذا در سال 1378 بحثي تحت عنوان افق آينده در دبيرخانه مجمع تشخيص آغاز گرديد و در اين مسير روشن شد كه مفهومي در برنامه ريزي و مديريت هاي كلان در جهان تحت عنوان چشم انداز راه پيدا كرده كه مطابق با خواسته هاي ما نيز هست.
پس از آنكه اين موضوع خدمت مقام معظم رهبري مطرح گرديد ايشان اين مسئله را يك حلقه مفقود راهبردي تعبير، و به مجمع تشخيص مصلحت نظام ابلاغ كردند كه چشم انداز 20 ساله آينده كشور را ترسيم كند. مجمع تشخيص كميسيون خاصي را از اعضاي خود مامور تدوين اين چشم انداز نمود و طي يك سال چشم انداز پيشنهادي را با كمك اين گروه ها تدوين كرد:
1 - گروه كارشناسي چشم انداز در دبيرخانه مجمع تشخيص مصلحت نظام.
2 - سازمان مديريت و برنامه ريزي دولت جمهوري اسلامي ايران.
3 - گروه تدوين استراتژي توسعه صنعتي كشور وابسته به وزارت صنايع و معادن.
چشم انداز پيشنهادي در مجمع تشخيص مصلحت نظام با اصلاحاتي تصويب شد و به محضر رهبر انقلاب ارائه گرديد و ايشان در سال 1382 آن را اصلاح و تصويب و به سه قوه ابلاغ نمودند.(دكتر محسن رضايي)
تصويب نهايي رهبر معظم انقلاب دولت و قواي ديگر را موظف كرده است كه سال 1384 شروع به اجرا و عملياتي كردن چشم انداز 20 ساله جمهوري اسلامي كنند. رهنمودهاي رهبر معظم انقلاب اسلامي گواهي بر لزوم توجه آحاد ملت به ويژه جوانان بر اهميت تحقق چشم انداز20 ساله جمهوري اسلامي ايران مي باشد. در مسير تحقق چشم انداز مسايل و نكاتي حائز اهميت است كه در سايه كار و تلاش و كوشش به ايراني آرماني و اسلامي در اين افق 20ساله خواهيم رسيد.
جاي خالي همايش
مجمع تشخيص مصلحت نظام به عنوان نهاد تدوين كننده سند چشم انداز 20 ساله كشور پس از گذشت نزديك به 2 سال از زمان اجراي اين سند، در نخستين گام جدي براي ارزيابي عملكردها در اجراي سند چشم انداز و بررسي چالش هاي پيش روي آن اقدام به برگزاري همايش ملي نمود كه جاي خالي آن طي دو سال گذشته قوياً احساس مي شد. در همين راستا، همايش ملي سند چشم انداز جمهوري اسلامي ايران در افق 1404 ظرفيت ها و بايستگي هافرصت ها و چالش ها طي روزهاي شنبه و يكشنبه اين هفته در سالن همايش هاي صداوسيما برگزار شد. حضور رئيس مجلس شوراي اسلامي و رئيس مجمع تشخيص مصلحت نظام در اين همايش و ارائه ده ها مقاله علمي از سوي صاحبنظران برجسته اقتصادي كشور پيرامون راه هاي تحقق اهداف سند چشم انداز بر اهميت اين همايش در محافل علمي و سياسي كشور افزود. تمامي شخصيت هاي سياسي و اقتصادي و صاحبنظران حاضر در اين همايش چه از دولت و ديگر قوا و چه از مجمع و نهادهاي علمي بر عدم حركت جدي در سمت سند چشم انداز اذعان داشتند اما همانطور كه انتظار مي رفت، كسي در اين ميان خود را مقصر نمي دانست. با اين وجود، آنچه كه از مباحث اين همايش برمي آيد اين است كه براي اينكه سند چشم انداز، تشريفاتي باقي نماند، مكانيزم اجرايي فراقوا و همچنين يك سند اجرايي 20 ساله در كنار سند چشم انداز كه يك برنامه راهبردي است، ضروري مي نمايد.
جاي خالي رئيس جمهوري
هر چند كه رئيس جمهوري در اين همايش نيز همچون همايش سياست هاي اصل 44 حضور نيافت، اما حضور نمايندگان دولت در اين همايش با حضور وزير امور اقتصادي و دارايي در يكي از ميزگردهاي آن، پررنگ تر بود. ميزگرد تأملات اجرايي سند چشم انداز كه عصر روز شنبه با حضور داوود دانش جعفري، مرتضي نبوي، علي آقامحمدي و كاظم نجفي علمي برگزار شد، از مهمترين و پرچالش ترين ميزگردهاي اين همايش بود. وزير اقتصاد در سخنان ابتدايي خود در اين ميزگرد به بحث هاي كلي درباره اهميت سند چشم انداز و ضرورت اجراي آن پرداخت كه سخنان وي موجب اعتراض برخي حاضران شد و آنها از دانش جعفري خواستند در شرايطي كه دولت، متهم رديف اول در كندي اجراي سند چشم انداز است، شفاف تر سخن بگويد. پس از اين بود كه وزير اقتصاد در پاسخ به سؤالات حاضران و همچنين مرتضي نبوي بر اين بحث تاكيد كرد كه از ديدگاه دولت قانون برنامه چهارم توسعه داراي ايرادات جدي است و جداول آن، كه عدم هم خواني عملكرد دولت با آنها هويدا است، نيازمند تغييراتي متناسب با متن اين قانون است.
جاي خالي برنامه پژوهشي
هم چنين دكتر فرشاد مومني در ميزگرد جايگاه اول اقتصادي اين همايش، با اذعان بر ضعف پشتوانه كارشناسي روند تدوين سند چشم انداز، جاي خالي يك برنامه  پژوهشي پشتيبان براي اجراي سند را مطرح نمود و چنين برنامه پژوهشي را براي برطرف كردن نواقص سند چشم انداز ضروري دانست. وي گفت: سند چشم انداز، قانون اساسي دوم ملت است و بايد از پشتوانه  عظيمي براي اجرا برخوردار باشد كه تحقق اين امر مستلزم بسيج تمام ظرفيت ها و توان كشور است.
جاي خالي عزم ملي
مسئله ديگري كه همگان بر آن تاكيد كردند اما راهكاري ارائه نكردند، ضرورت ايجاد عزم ملي براي اجراي سند چشم انداز است.
دبير مجمع تشخيص مصلحت نظام در اين باره گفت: به نظر بنده رفع بيكاري و تورم كمتر از سرنگوني شاه نيست و براي اينكه بتوانيم به قدرت اول منطقه تبديل شويم بايد دلاورمردي هايي همچون رزمندگان اسلام در آزاد سازي خرمشهر انجام دهيم. وي افزود: ما به يك انقلاب براي رسيدن به اهداف سند چشم انداز 20 ساله كشور نياز داريم چون آرمان هاي اين سند بدون تحول انقلابي صورت نخواهد گرفت.
جاي خالي فرهنگ سازي
گسترش فرهنگ ايران 1404 مورد اتفاق نظر تمامي صاحبنظران شركت كننده در همايش سند چشم انداز بود. مثالي كه در اين زمينه زده مي شود كشور مالزي است كه برنامه بلندمدت مالزي 2020 را سال ها است آغاز كرده اما بر خلاف ايران، در مالزي تمامي اقشار مردم نسبت به اين برنامه آگاهي لازم را كسب نموده  و حتي رانندگان تاكسي نيز در گوشه خودروي خود آرم مالزي 2020 را حك كرده اند و به هر مسافر خارجي آن را با افتخار نشان مي دهند و از توسعه مالزي سخن مي گويند.
رئيس مجمع تشخيص مصلحت نظام، در اين باره با تاكيد بر ضرورت فرهنگ سازي در سند چشم انداز، گفت: فرهنگ سازي كه از اهداف اين همايش بوده، بسيار مهم است. رسانه ها و تريبون ها به خصوص صدا و سيما بايد در مورد اين سند و مقتضيات آن، جلسات بحث و بررسي بگذارند. تفكر مسئولان و جامعه و نيروهاي فعال و بالنده بايد به گونه اي اصلاح شود تا تنگناهاي موجود كنار برود. رئيس مجلس شوراي اسلامي، نيز سند چشم انداز 20 ساله كشور را ملي و فراجناحي دانست و گفت اين سند بايد مانند قانون اساسي مورد اتفاق و اجماع همه گروه ها و سلايق باشد. دكتر غلامعلي حداد عادل در مراسم افتتاحيه همايش ملي سند چشم انداز جمهوري اسلامي ايران در افق 1404 اظهار داشت: خوشبختانه جامعه به سمتي سوق پيدا كرده كه دانشمندان و مديران ارشد نظام درك كرده اند كه سند چشم انداز در دل خود يك
آينده نگري دارد كه مسئولان نظام تلاش مي كنند تا در راستاي آينده نگري گام بردارند.
</TEXT>
</DOC>
<DOC>
<DOCID>HAM2-851215-033</DOCID>
<DOCNO>HAM2-851215-033</DOCNO>
<ORIGINALFILE>/1385/851215/news/_eqtes.htm</ORIGINALFILE>
<ISSUE>سه شنبه 15 اسفند 1385 - سال چهاردهم - شماره4223 - Mar 6, 2007</ISSUE>
<DATE calender="Western">2007-03-06</DATE>
<DATE calender="Persian">1385/12/15</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
گفت وگوي روز
افزايش فرصت هاي شغلي منوط به اجراي صحيح سياست هاي اصل 44
</TITLE>
<TEXT>
پس از سخنان اخير مقام معظم رهبري در مورد سياست هاي اصل 44 قانون اساسي و انتقاد ايشان از كندي اجراي اين سياست ها، تحركي در ميان دستگاه هاي اجرايي و قانون گذاري براي عملياتي شدن اين سياست ها آغاز شده است. با مرتضي تمدن، عضو كميسيون تلفيق مجلس گفت وگو كرده ايم.
در جهت اجرايي كردن سياستهاي اصل 44 در سال آينده آيا تصميمات جديدي گرفته شده است؟
بر اساس مصوبه جديد كميسيون تلفيق، دولت مكلف شده است براي اجرايي شدن سياست هاي اصل 44 در سال آينده حداقل 60 درصد سهام شركت هاي دولتي غير صدر اصل 44 را به تمامي دستگاه هاي اجرايي موضوع ماده 160 برنامه چهارم توسعه و كليه سهام دولت و شركت هاي غير دولتي با احتساب واگذاري هاي سال هاي اول و دوم برنامه چهارم به بخش هاي خصوصي، تعاوني و عمومي غير دولتي از طريق بورس و مزايده واگذاركند. بر اين اساس، دولت از انجام هرگونه فعاليت اقتصادي جديد خارج از موارد صدر اصل 44 منع مي شود. طبق مصوبه اخير كميسيون تلفيق مجلس دولت براي سال آينده مكلف شده است 10 درصد از سهام شركت ها، بانك ها و حتي موسسات انتفاعي وابسته به خود را كه مشمول بند ج سياست هاي كلي اصل 44 هستند در سال آينده به بخش هاي خصوصي، تعاوني و عمومي غيردولتي واگذار كند.
فهرست شركت هاي مورد نظر چه زماني ارائه خواهد شد؟
فهرست شركت هاي مشمول تا پايان تير ماه 1386 با پيشنهاد مشترك مسئولان سازمان مديريت و برنامه ريزي، وزارت امور اقتصادي و دارايي و تاييد هيات عالي واگذاري موضوع ماده 12 قانون برنامه سوم توسعه تنفيذي در ماده 9 قانون برنامه چهارم توسعه، اعلام خواهد شد تا به تصويب هيات وزيران برسد.
تكليف موسسات و وزارتخانه هايي كه سهام متعلق به دولت را در شركت هاي غير دولتي دارند، چه خواهد شد؟
اين وزارتخانه ها و موسسات دولتي كه سهام متعلق به دولت را در شركت هاي غير دولتي به هر ميزان در اختيار دارند، مكلفند تا پايان خرداد ماه سال آينده نسبت به اعلام فهرست سهام فوق به هيات عالي واگذاري به منظور طي مراحل واگذاري اقدام كنند.
برخي بر اين باورند كه اجراي اين سياست  ها به نوعي موجب افزايش بيكاري خواهد شد. آيا اين ديدگاه صحيح است؟
اجراي صحيح سياست هاي اصل 44 موجب اشتغال جديد در كشور خواهد شد. اعمال اين سياست ها آن هم به شكل جامع مسلما زمينه هاي خوبي براي ايجاد فرصت هاي شغلي جديد فراهم خواهد كرد. بايد به اين مقوله توجه شود كه اجراي اين سياست به معني آن نيست كه بعضي از شركت هاي دولتي به سرعت و بدون زمينه سازي واگذار شوند، چرا كه واگذاري هاي بدون برنامه موجب بيكاري و كاهش اشتغال خواهد شد.
</TEXT>
</DOC>
<DOC>
<DOCID>HAM2-851215-034</DOCID>
<DOCNO>HAM2-851215-034</DOCNO>
<ORIGINALFILE>/1385/851215/news/_havad.htm</ORIGINALFILE>
<ISSUE>سه شنبه 15 اسفند 1385 - سال چهاردهم - شماره4223 - Mar 6, 2007</ISSUE>
<DATE calender="Western">2007-03-06</DATE>
<DATE calender="Persian">1385/12/15</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
سرقت اسيدي دختر ولخرج از صاحبخانه
سارق جوان وقتي پيرمرد حاضر به بازكردن گاوصندوق نشد او را با گلوله مجروح كرد و به صورت همسرش اسيد پاشيد
</TITLE>
<TEXT>
گروه حوادث- دختر طعمكار براي آنكه چك هاي طلبكارانش را پاس كند نقشه شومي طراحي كرد. او پس از تهيه تفنگ بادي و مقداري اسيد به سراغ زوج پيري رفت كه قبلاً مستاجر آنها بود و نقشه سياهش را عملي كرد.
مدتي قبل ساكنان محله اي در ورامين با شنيدن فرياد هاي زوج پيري كه در همسايگي آنها زندگي مي كردند وارد خانه آنها شده و با پيرزن 61 ساله كه با اسيد سوخته بود و از شدت درد به خود مي پيچيد روبرو شدند. در حالي كه همسر اين زن نيز بر اثر اصابت گلوله هاي تفنگ بادي به سرش مجروح شده بود، همسايه ها ماجرا را به پليس گزارش كرده و پيرزن را به بيمارستان انتقال دادند. با حضور ماموران در محل حادثه، تحقيقات از پيرمرد مجروح آغاز شد و در اين تحقيقات بود كه وي از نقشه شوم دختر جواني كه براي سرقت وارد خانه  آنها شده بود پرده برداشت. او به ماموران گفت: دقايقي پيش دختر جواني به نام سارا كه 8 سال قبل همراه خانواده اش مستاجر ما بودند، وارد خانه ما شد، او ادعا مي كرد مي خواهد خانه ما را بخرد.
او مدعي بود كه مدير عامل يك شركت بزرگ است و قصد دارد پس از خريد خانه يك كارگاه در آنجا بسازد، اما وقتي متوجه شدم كه وي يك پلاستيك مشكوك و يك تفنگ بادي همراهش دارد به وي ظنين شدم.
پيرمرد ادامه داد: سارا وقتي متوجه ظن من شد خود را مامور معرفي كرد و گفت گزارشي در دست دارد كه نشان مي دهد ما ضد انقلاب هستيم. سپس از من خواست در گاوصندوق را باز كنم تا مداركم را بررسي كند اما من كه احساس مي َكردم او دروغ مي گويد زير بار نرفتم و خواستم حكم مأموريتش را نشان دهد. او هم براي آنكه مرا بترساند با تفنگ بادي چند گلوله به سرم شليك كرد كه گلوله ها تا زير پوستم نفوذ كردند و در حالي كه من و همسرم همچنان در مقابل خواسته او مقاومت مي كرديم او ناگهان اسيدي را كه داخل پلاستيك بود به صورت همسرم پاشيد. پس از آن بود كه من براي نجات همسرم و خودم در گاوصندوق را باز كردم و دختر جوان تمامي دسته چك ها و پول هاي نقد را به سرقت برد.
پس از اظهارات پيرمرد، در حالي كه پزشكان بيمارستان ميزان سوختگي همسر او را 60 درصد اعلام كرده بودند، جست و جو براي دستگيري دختر جوان آغاز شد و محل زندگي وي به محاصره پليس درآمد. درحالي كه اعضاي خانواده سارا ادعا مي كردند دخترشان به خانه پدرش در تهران رفته است، كارآگاهان به بازرسي خانه پرداختند وموفق شدند او را كه پشت بشكه هاي نفت در پاركينگ خانه مخفي شده بود دستگير و به اداره پليس انتقال دهند. سرهنگ احمد قاسم خاني، فرمانده انتظامي ورامين روز گذشته با بيان اين خبر گفت: متهم در بازجويي هاي انجام شده ادعا كرد كه زوج پير دروغ مي گويند و اسيد پاشي، تيراندازي و سرقت كار او نبوده است اما وقتي فردي كه تفنگ بادي را به سارا فروخته و همچنين زن راننده اي كه او را به خانه زوج پير رسانده بود، وي را شناسايي كردند. سرانجام پس از 24 روز سكوت را شكست و به سرقت از خانه زوج پير اعتراف كرد.
دختر جوان در توضيح انگيزه خود از اين سرقت گفت: از مدتي قبل با معرفي خود به عنوان مدير عامل يك شركت بزرگ، وسايل زيادي از بازار خريده و به جاي پول به فروشندگان چك دادم، اما وقتي كه زمان وصول چك ها فرا رسيد متوجه شدم كه پولي در حسابم نيست و به همين خاطر نقشه سياه سرقت از خانه زوج پير را طراحي كردم. با كشف اموال مسروقه، براي دختر جوان قرار بازداشت صادر و راهي زندان شد.
</TEXT>
</DOC>
<DOC>
<DOCID>HAM2-851215-035</DOCID>
<DOCNO>HAM2-851215-035</DOCNO>
<ORIGINALFILE>/1385/851215/news/_havad.htm</ORIGINALFILE>
<ISSUE>سه شنبه 15 اسفند 1385 - سال چهاردهم - شماره4223 - Mar 6, 2007</ISSUE>
<DATE calender="Western">2007-03-06</DATE>
<DATE calender="Persian">1385/12/15</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
پرونده انتقام خونين روي ميز دادگاه
</TITLE>
<TEXT>


گروه حوادث- پرونده جوان20 ساله اي كه به انگيزه انتقامي كور، زن  عمويش را به قتل رسانده بود، به دادگاه كيفري استان تهران ارسال شد.
عصر 27 بهمن 84 وقتي جنايتي مرگبار كه در جريان آ ن يك زن ميانسال در شهرك جمهوري از پاي درآمده و دخترش به شدت مجروح شده بود به بازپرس جنايي گزارش شد، تحقيقات درباره اين جنايت آغاز شد. در جريان بازجويي ها دختر جوان مدعي شد، پسرعمويش مرتكب اين جنايت وحشتناك شده است. وي در توضيح ماجرا به كارآگاهان جنايي گفت: روز حادثه در حالي كه من و مادرم در خانه تنها بوديم ناگهان صداي شكستن پنجره اطاق ما را به وحشت انداخت، زماني كه به همراه مادرم به اطاق رفتيم، پسرعمويم را ديديم. او به طرف من حمله ور شد، اما مادرم با فداكاري خودش را سپر من كرد كه چاقو به وي اصابت كرد. بعد از اين اتفاق، پسرعمويم چندين ضربه هم به من زد و از خانه فرار كرد.
يك روز بعد از اين جنايت پسرعمو دستگير شده و انگيزه خود از اين جنايت را مخالفت  خانواده عمويش با ازدواج وي و دخترشان اعلام كرد. با تكميل تحقيقات در خصوص اين حادثه، پرونده براي برگزاري محاكمه به شعبه 71 دادگاه كيفري استان ارسال شد و قرار است به زودي اين جوان محاكمه شود.
</TEXT>
</DOC>
<DOC>
<DOCID>HAM2-851215-036</DOCID>
<DOCNO>HAM2-851215-036</DOCNO>
<ORIGINALFILE>/1385/851215/news/_havad.htm</ORIGINALFILE>
<ISSUE>سه شنبه 15 اسفند 1385 - سال چهاردهم - شماره4223 - Mar 6, 2007</ISSUE>
<DATE calender="Western">2007-03-06</DATE>
<DATE calender="Persian">1385/12/15</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
50 بار سرقت طـلا ازكوچولو ها
</TITLE>
<TEXT>
گروه حوادث- مرد جواني كه با فريب دختران خردسال به بهانه خريد خوراكي ، طلا هاي آنها را به سرقت مي برد، بعد از دستگيري به 50 فقره سرقت از دختربچه ها اعتراف كرد.
صبح پنجم اسفند زماني كه يكي از ساكنان خيابان امام حسن(ع)منطقه فرديس در حال خروج از خانه اش بود، در آيينه خودرويش جوان بلندقدي را ديد كه دختربچه همسايه را به زور در آغوش گرفته و در حالي كه دختربچه گريه مي كرد، با سيم چين قصد بريدن النگوهايش را داشت. مرد همسايه بدون آن كه جوان سارق متوجه شود، با خانه اش تماس گرفت و با توضيح ماجرا، از همسرش خواست موضوع را به پليس 110 اطلاع دهد و سپس با كمك همسايه ها مرد سارق را دستگير كرد. لحظاتي بعد، مأموران پليس با حضور در محل به بازرسي از مرد جوان دست زده و در حالي كه علاوه بر النگوهاي دختر خردسال چند حلقه النگو و يك رشته گردنبند از وي كشف شده بود، با انتقال متهم به آگاهي فرديس بازجويي اوليه از وي آغاز شد.
اين مرد 27 ساله كه حسين نام دارد، در بازجويي ها با اعتراف به سرقت طلاي دختربچه ها در توضيح نحوه سرقت گفت: زماني كه هوا رو به تاريكي مي رفت دختربچه هايي كه جلوي خانه هايشان و يا در كوچه هاي خلوت مشغول بازي بودند را شناسايي مي كردم و با دادن شكلات و شيريني آنها را فريب داده و به جاي خلوتي مي كشاندم و در فرصتي مناسب اقدام به دزديدن طلاهاي آنها مي كردم. سرگرد اسفندياري- رئيس آگاهي فرديس- با اعلام اين خبر گفت: اين مرد در ادامه اظهاراتش مدعي شده است كه سرقت ها را با همدستي 2 متهم ديگر انجام داده است كه با دستگيري آنها، متهمان تاكنون به 50 فقره سرقت اعتراف كرد ه اند. اين در حالي است كه تاكنون 12 شاكي اين مرد را شناسايي كرده اند. بر پايه اين گزارش، متهمان با قرار وثيقه روانه زندان شده اند.
</TEXT>
</DOC>
<DOC>
<DOCID>HAM2-851215-037</DOCID>
<DOCNO>HAM2-851215-037</DOCNO>
<ORIGINALFILE>/1385/851215/news/_havad.htm</ORIGINALFILE>
<ISSUE>سه شنبه 15 اسفند 1385 - سال چهاردهم - شماره4223 - Mar 6, 2007</ISSUE>
<DATE calender="Western">2007-03-06</DATE>
<DATE calender="Persian">1385/12/15</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
درخواست متهم جنايت در شهرك محلاتيمرا قصاص كنيد
</TITLE>
<TEXT>


گروه حوادث- عامل جنايت شهرك محلاتي زماني كه در جلسه دادگاه متوجه مرگ پدرش در زمان زنداني بودن خود شد، به قضات دادگاه گفت ديگر نمي خواهد زنده بماند و از آنها درخواست كرد به او قصاص دهند.
رسيدگي به ماجراي اين جنايت تلخ هنگامي آغاز شد كه شامگاه 27 ارديبهشت ماه، مرد جواني به نام حميدرضا با ضربات چاقو پسر جواني به نام روح الله را از پاي درآورده و فرار كرد، اما لحظاتي بعد در پاساژي در همان نزديكي دستگير شد.
با دستگيري اين جوان وي در بازجويي هاي اوليه اتهام قتل را پذيرفت و مدعي شد بعد از درگيري لفظي به خانه شان رفته و با برداشتن يك چاقو از كوله پشتي اش با مقتول درگير شده و به وي 2 ضربه چاقو وارد كرده است.
با اين اعترافات، پرونده جنايت خونين به دادگاه كيفري استان تهران ارسال شد، صبح ديروز پس از بيان كيفرخواست از سوي نماينده دادستان، هنگامي كه پدر مقتول در جايگاه قرار گرفت، با توضيح ماجرا از قضات دادگاه خواست حكم قصاص مرد جوان را در ملاءعام اجرا كنند.
در ادامه جلسه دادگاه پسر جوان به دفاع از خود پرداخت و در حالي كه در اين جلسه دريافته بود پدرش در دوران زندان وي فوت شده است، با گريه گفت: حالا كه متوجه شده ام پدرم فوت شده است،، چيزي براي دفاع ندارم، اما من نمي خواستم مرتكب اين جنايت بشوم.
</TEXT>
</DOC>
<DOC>
<DOCID>HAM2-851215-038</DOCID>
<DOCNO>HAM2-851215-038</DOCNO>
<ORIGINALFILE>/1385/851215/news/_havad.htm</ORIGINALFILE>
<ISSUE>سه شنبه 15 اسفند 1385 - سال چهاردهم - شماره4223 - Mar 6, 2007</ISSUE>
<DATE calender="Western">2007-03-06</DATE>
<DATE calender="Persian">1385/12/15</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
حكم مرگ براي افسر پليس
</TITLE>
<TEXT>
گروه حوادث- افسر پليس كه در يك دوئل عشقي رقيب خود را با شليك گلوله به قتل رسانده بود، در آستانه اعدام قرارگرفت.
صداي شليك گلوله ساعت 16 و1 دقيقه23 آبان ماه سال 81 فضاي خيابان مهدوي پور در حوالي خيابان ايران را شكست. با شنيده شدن صداي تيراندازي اهالي محل به كوچه دويدند و آن زمان بود كه با جسد نيمه جان مرد
38 ساله اي روبرو شدند كه با شليك گلوله به شكمش و ضربه چاقويي به گردنش به شدت مجروح شده بود.
با كمك اهالي، مرد مجروح كه در همان نزديكي مشغول آپارتمان سازي بود به بيمارستان انتقال يافت، اما با تمام تلاش پزشكي براي نجات وي مرد مجروح جان باخت. در حالي كه شاهدان در بازجويي ها مدعي بودند، پيكان سفيد رنگي را در حال فرار از محل ديده اند، به دستور قاضي محمد سلطان همتيار رئيس شعبه 1601 دادگاه جنايي تهران كه در آن روز كشيك قتل برعهده وي بود، كارآگاهان اداره 10 آگاهي پايتخت(ويژه بررسي پرونده هاي جنايي)، دست به بررسي گسترده اي براي يافتن راننده پيكان سفيد رنگ كه كليدي ترين مظنون جنايت به حساب مي آمد زدند. كارآگاهان با استعلام شماره پلاك خودرو كه شاهدان در اختيار پليس قرار داده بودند، متهم فراري را شناسايي كردند.
اين مظنون كليدي كه از افسران پليس بود با دستور قضايي بازداشت شده و در جريان بازجويي ها به قتل اعتراف كرد.
وي در خصوص انگيزه خود مدعي شد: چندي پيش زني را به عقد موقت خود درآوردم، ولي بعد از مدتي متوجه شدم مقتول براي همسرم ايجاد مزاحمت مي كند، روز حادثه در حالي كه به شدت عصباني بودم، با وي درگير شدم كه در هنگام درگيري وي را از پاي درآوردم. روز گذشته عصمت الله جابري، قاضي اجراي احكام دادسراي جنايي گفت: با تاييد حكم اين متهم كه از سوي قاضي محمدسلطان همتيار به قصاص محكوم شده بود، حكم وي در مرحله استيذان قرار دارد.
</TEXT>
</DOC>
<DOC>
<DOCID>HAM2-851215-039</DOCID>
<DOCNO>HAM2-851215-039</DOCNO>
<ORIGINALFILE>/1385/851215/news/_informatic.htm</ORIGINALFILE>
<ISSUE>سه شنبه 15 اسفند 1385 - سال چهاردهم - شماره4223 - Mar 6, 2007</ISSUE>
<DATE calender="Western">2007-03-06</DATE>
<DATE calender="Persian">1385/12/15</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
مروري بر كاركرد راكت ها و نحوه عمل آنها به بهانه پرتاب راكت كاوشي ايران
افق هاي تازه در صنعت هوافضا
نحوه عمل راكت هاي كاوشي - تصوير سازي: داوود كاظميحميدرضا نمازي خواه
</TITLE>
<TEXT>


خبر پرتاب و آزمايش موفقيت آميز راكت فضايي ايران- كه از نوع راكت هاي كاوشي بود- افق هاي تازه و درخشاني را در پيشرفت صنعت هوافضا نشان مي دهد. اگر ايران به مرزهاي فضايي دست يابد، ديگر براي پرتاب ماهواره هايش احتياجي به كشورهاي ديگر ندارد. البته اين راكت با راكت هاي حمل ماهواره تفاوت هاي بسياري دارد، ولي اساس ساخت و طراحي آنها به هم نزديك است.
از زمان جنگ سرد تاكنون، همواره براي دستيابي به مرزهاي فضايي ميان كشورها به ويژه كشورهاي آمريكا و روسيه(شوروي سابق)رقابت سختي بوده و هر دو مي دانستند كه دستيابي و تسخير فضا، بهترين شيوه براي تهديد ديگر كشورهاست. به همين دليل تمامي پروژه هاي فضايي و يا اكثر آنها محرمانه انجام مي شد. حاصل آن، رقابت صدها ماهواره است كه امروزه در حال جاسوسي از كشورهاي ديگر هستند و حتي احتمالاً تسليحات نظامي كه در مدارهاي گوناگون آماده شليك به زمين و يا ماهواره هاي ديگر است.در هر حال دستيابي محققان داخلي به شيوه ساخت راكت هاي فضايي را(هر چند هنوز فاصله زيادي بين تكنولوژي ما و غرب وجود دارد)به فال نيك گرفته و منتظر ديدن اولين هوافضا پيماي ايراني خواهيم ماند.
راكت چيست؟
يك راكت، وسيله، موشك و يا هواپيمايي است كه با بيرون دادن گاز از ته خود به جلو حركت مي كند. راكت ها بيشتر براي مقاصد نظامي، حمل ماهواره ها به مدارها، سفرهاي فضايي و براي پژوهش ديگر سيارات استفاده مي شوند.كاربردهاي بسيار راكت ها در تسليحات نظامي باعث شده تا بيشتر افراد راكت ها را صرفاً يك وسيله نظامي بدانند. در اصطلاحات نظامي موشك به وسيله اي گفته مي شود كه از يك راكت و كلاهك تشكيل شده و قابليت هدف يابي يا تصحيح مسير را دارد. راكت تنها وظيفه حمل آن محموله و يا كلاهك تا هدف را به عهده دارد. كلاهك هاي نظامي توسط راكت ها اغلب در يك مسير منحني الشكل يا بالستيكي حركت مي كنند و وسايل ديگر مانند ماهواره هاي جاسوسي بيشتر در يك مسيرمداري حركت مي كنند.
تفاوت اصلي كه راكت را از ديگر وسايل هوايي متمايز مي سازد در نحوه ايجاد نيروي پيشران است. راكت ها بر خلاف موتورهاي ديگر، از هواي تزريقي استفاده مي كنند به اين صورت كه هر راكت يك يا چند مخزن اكسيژن(بسته به زمان پرواز و يا فاصله هدف )را براي ايجاد انفجار در موتورش با خود حمل مي كند و ديگر از هواي خارج استفاده نمي كند. به چنين موتوري كه هوادم نباشد، راكت گفته مي شود. به دليل مهيا بودن اكسيژن كافي در كل مسير از پيش تعيين شده، راكت ها، سرعت بسيار بالايي نسبت به وسايل ديگر دارند و اين عامل موثر در استفاده از آنها براي ماموريت هايي كه عكس العمل سريع مي خواهند، است.در حال حاضر راكت تنها وسيله  خروج از جو زمين و فرار از نيروي جاذبه موثر زمين است و بهترين وسيله براي انتقال محموله به مدارها، تغيير مدار يك ماهواره(كه احتياج به نيروي پيشران بسيار قوي دارد)، شتاب دادن به يك وسيله هوايي و در برخي اوقات براي كم كردن سرعت(با استفاده از نيروي مخالف براي فرود در مناطقي كه اتمسفر ندارند يا چگالي اتمسفرشان كم است مانند ماه، ستاره هاي دنباله دار و يا سيارات ديگر)در صنايع غيرنظامي استفاده مي شوند.در ماموريت هايي كه به سرعت هاي بسيار بالا احتياج دارند نيز از راكت ها استفاده مي شود. براي مثال در سرعت هاي ابرصوتي(5 برابر سرعت صوت)و يا سرعت هاي مداري كه به 25 ماخ هم مي رسند تنها راه حل استفاده از راكت است.
انواع گوناگون
راكت ها انواع مختلفي دارند، از راكت هاي دور بزرگ مانند راكت ساترن  v در پروژه آپولو گرفته تا راكت هاي آبي كه در بعضي از اسباب بازي ها استفاده مي شود. اغلب راكت هاي كنوني از موتورهاي شيميايي احتراق داخلي استفاده مي كنند و پس از تزريق سوخت و اكسيژن در موتور، احتراق صورت مي گيرد كه از گسيل سريع گازهاي حاصله از اين انفجار به بيرون نيروي پيشران راكت مهيا مي شود. در موتور راكت شيميايي مي توان از سوخت جامد، سوخت مايع(مانند شاتل هاي فضايي)و يا سيستم دوگانه سوز(كه از هر دو نوع سوخت استفاده مي كنند)نام برد. برخي ديگر از راكت ها از موتورهاي بخار استفاده مي كنند بدين گونه كه بخار بسيار داغ از راكت خارج شده و باعث ايجاد نيرو مي شود. اين روش با وجود امنيت بيشتر و منابع فراوان سوخت نسبت به موتورهاي شيميايي، قدرت كمتري دارد.
راكت هاي كاوشي
راكت هاي كاوشي وسايلي هستند كه براي تحقيقات جوي و فشاري در ارتفاعات بالاي داخل جو استفاده مي شوند. اين راكت ها براي بررسي وضعيت هاي گوناگون لايه هاي جوي در ارتفاعات 50 تا 1500 كيلومتري و در ارتفاعي بالاتر از سقف ارتفاع بالن هاي هواشناسي و پايين تر از فاصله مداري ماهواره ها قرار مي گيرند. بيشترين ارتفاعي كه يك بالن دارد 40 كيلومتر و كمترين ارتفاع يك ماهواره 120 كيلومتر است. يك شكاف چند كيلومتري بين اين دو نوع وسيله تحقيقاتي وجود دارد كه توسط راكت هاي كاوشي پوشش داده مي شود.راكت هاي معمولي كاوشي متشكل از يك موتور احتراق داخلي سوخت جامد و محموله يا دستگاه هاي تحقيقاتي است كه پس از اتمام سوخت و رسيدن به هدف يا ارتفاع مناسب ديگر محموله يا دستگاه هاي تحقيقاتي بخش سقوط آزاد را در يك مسير بيضي شكل به سمت زمين طي مي كنند. زمان پروازي راكت هاي كاوشي كمتر از 40 دقيقه است.دليل استفاده فراوان از چنين راكت هايي براي تحقيقات، قيمت بسيار پايين آنها نسبت به راكت هاي هدايت شونده است. البته دلايل ديگري مانند زمان ساخت پايين(كمتر از 6ماه)و يا عدم قابليت بالن  ها و ماهواره ها در چنين ارتفاعاتي نيز دال بر استفاده فراوان آنهاست
</TEXT>
</DOC>
<DOC>
<DOCID>HAM2-851215-040</DOCID>
<DOCNO>HAM2-851215-040</DOCNO>
<ORIGINALFILE>/1385/851215/news/_informatic.htm</ORIGINALFILE>
<ISSUE>سه شنبه 15 اسفند 1385 - سال چهاردهم - شماره4223 - Mar 6, 2007</ISSUE>
<DATE calender="Western">2007-03-06</DATE>
<DATE calender="Persian">1385/12/15</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
اخبار كوتاه
</TITLE>
<TEXT>
وسيله اي براي پيشگيري از خوابيدن راننده
پژوهشگران ژاپني دانشگاه توكيو فناوري اي ابداع كردند كه در آن از صندلي ويژه اي استفاده مي شود كه در زمان خواب رفتن راننده در حين رانندگي، با كشيدن آژير، اعلان خطر مي كند. پشت اين صندلي دو نوع حسگر هست كه وظيفه آن گرفتن امواج ارسالي از سوي نبض راننده است. اگر امواج فرستاده شده از نبض راننده دچار نوسان شديد شود، دستگاه اعلان خطر به طور خودكار شروع به  كار كرده و آژير مي كشد.
كشف فسيل نيم ميليارد ساله
دانشمندان از كشف سنگواره هاي جانور آبزي و عجيب الخلقه با بدني پوشيده از برآمدگي هاي بلند و خار مانند خبر مي دهند كه??? ميليون سال قبل و در زمان آغاز ظهور جانداران پرسلولي در جهان، در اقيانوس هاي زمين زندگي مي كرده  است. اين هيولاي يك سانتيمتري چشم و دست و پا ندارد و احتمالاً توسط يك عضو ماهيچه اي و همانند حلزون در بستر اقيانوس حركت مي كرده و از باكتري ها تغذيه مي كرده  است.
شناسايي مكانيسم مقاومت در برابر شيمي درماني
محققان به تازگي موفق به شناسايي مكانيسمي  شده اند كه سلول هاي سرطاني با استفاده از آن در برابر شيمي درماني از خود مقاومت نشان مي دهند. با اين كشف امكان دستيابي به راهكارهاي جديدي براي آسيب پذير كردن تومورهاي سرطاني نسبت به شيمي درماني فراهم خواهد شد.
پارادوكس اطلاعات در سياهچاله
يكي از رازهايي كه ذهن فيزيكدانان را به خود مشغول كرده اين است كه آيا اطلاعات زماني كه به يك سياهچاله وارد مي شود، نابود مي شود و يا به شكل ديگري باقي مي ماند؟ فيزيكدانان دانشگاه يورك و مؤسسه علمي ساينيك در هند دريافتند كه اگر اطلاعات در سطح كوانتومي  نابود شوند، اين اطلاعات در واقع مخفي هستند و قادرند در جايي ديگر ظاهر شوند. به جاي اين كه اطلاعات به طور كامل نابود شوند، برخي ارتباط و پيوند بين ذرات نابود شده و وضعيت دروني سياه چاله باقي مي ماند.
</TEXT>
</DOC>
<DOC>
<DOCID>HAM2-851215-041</DOCID>
<DOCNO>HAM2-851215-041</DOCNO>
<ORIGINALFILE>/1385/851215/news/_informatic.htm</ORIGINALFILE>
<ISSUE>سه شنبه 15 اسفند 1385 - سال چهاردهم - شماره4223 - Mar 6, 2007</ISSUE>
<DATE calender="Western">2007-03-06</DATE>
<DATE calender="Persian">1385/12/15</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
سوژه روز
دايناسورشناس 11 ساله مكزيكيالميرا صديقي
</TITLE>
<TEXT>


هوراسيو گارسيا لورانو، پسر 11 ساله اي است كه اين روزها نامش را همه مكزيكي ها و خيلي از مردم دنيا تكرار مي كنند. پسري كه از چهار سالگي،  خواندن و نوشتن و مطالعه و تحقيق را آغاز كرده، فكر مي كنيد درباره چه موضوعي؟ دايناسورها.
او اكنون كم سن ترين دانشجوي مكزيك است و احتمالا كم سن ترين دايناسورشناس دنيا.هوراسيو به توصيه روانشناسان، علاوه بر حضور دو بار در هفته اش در دانشگاه هيگالگو، هفته اي چند نوبت به مدرسه هم مي رود تا خللي در شكل گيري شخصيت اجتماعي  و روابط درست با همسن و سالانش پيش نيايد. بسياري از استادان دانشگاه هاي مكزيك، هوراسيو گارسيا لورانو را يكي از بزرگ ترين زمين شناسان تاريخ كشور مكزيك در آينده اي نزديك قلمداد مي كنند.
اين نابغه مكزيكي در طول تاريخ اين كشور جوانترين دانش آموزي است كه توانسته به دانشگاه هاي اين كشور راه پيدا كند. او از 3-4 سالگي، به دليل علاقه بسياري كه به دايناسورها داشته، هر كتاب علمي كه در مورد اين حيوانات به دستش مي رسيد را مطالعه مي كرد و هوش بسيارش سبب مي شد كه بتواند تمام آنها را به خاطر بسپارد و از آنها استفاده كند.انگيزه والدين هوراسيو از فرستادن او به دبستان اين است كه او مسير طبيعي رشدش را پيدا كند و بتواند به عنوان يك كودك از اين سن خود لذت كافي را ببرد و با همسن و سالانش در ارتباط باشد، تا وقتي بزرگتر شد احساس نكند كه اين دوره از زندگي اش را از دست داده است. البته او در دانشگاه هم با دوستان و همكلاسي هايي كه نه تنها بيش از 10 سال از او بزرگترند، بلكه قد و قامتي بسيار بزرگتر از او دارند، به خوبي ارتباط برقرار كرده است.
پروفسور آلبرتو براكنو كه در اين دانشگاه به عنوان محقق مشغول به كار است، در مورد هوراسيو مي گويد: اين پسر با نشانه هايي كه او از خود بروز داده و معلوماتي كه در اين سن كم در ذهن دارد و اسم هاي بسيار سختي كه از اين رشته و دايناسورها به خاطر سپرده است، به عنوان يكي از دانشمندان مهم آينده دنيا مطرح است.
خانواده هوراسيو كه از طبقه فقير جامعه مكزيك هستند و در دهكده اي دور از شهر زندگي مي كنند، زماني كه متوجه شدند فرزندشان در مدرسه دولتي باعث به هم ريختگي نظم مدرسه شده و با صحبت هايش در مورد دايناسورها مسئولان مدرسه را كلافه كرده است، به ناچار مجبور شدند تا او را در مدرسه خصوصي بسيار دورتر از خانه ثبت نام كنند؛ همان مدرسه اي كه او اكنون مجبور است چند روز در هفته را با پاي پياده از آنجا تا خانه طي كند و دو روز در هفته را نيز به دانشگاه برود.
در حال حاضر، تنها مشكل براي هوراسيو و خانواده اش مشكلات مالي است كه توانايي چنداني براي فرستادن او به دانشگاه و يا هزينه هاي جانبي او ندارند. دولت مكزيك گرچه قول هايي براي كمك به خانواده اين كودك داده است كه بتوانند خرج تحصيل او را متقبل شوند، اما عملا هنوز از سوي دولت كمكي به آنان نشده و اين خانواده همچنان براي ادامه تحصيل فرزندشان با مشكل رو به رو هستند و اگر دولت اين كشور كمكي به آنها نكند، در نهايت آنها به ناچار او را با بورسيه به كشورهاي خارجي كه خواهان او باشند خواهند فرستاد.البته هوراسيو اولين و آخرين نابغه كوچك دنيا نيست. مثلا سال گذشته هم يك پسر سه ساله در يك خانواده مسلمان انگليسي به نام ميخائيل علي توانست نامش را در ليست باهوش ترين افراد دنيا ثبت كند. شايد در كشور ما هم از اين نابغه هاي كوچك، كم نباشد، اما اين يك واقعيت است كه همه نابغه ها شانس كشف شدن ندارند.
</TEXT>
</DOC>
<DOC>
<DOCID>HAM2-851215-042</DOCID>
<DOCNO>HAM2-851215-042</DOCNO>
<ORIGINALFILE>/1385/851215/news/_kharj.htm</ORIGINALFILE>
<ISSUE>سه شنبه 15 اسفند 1385 - سال چهاردهم - شماره4223 - Mar 6, 2007</ISSUE>
<DATE calender="Western">2007-03-06</DATE>
<DATE calender="Persian">1385/12/15</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
انتقاد تند وزير خارجه افغانستان از اسلام آباد
تنش در غرب شبه قاره
تا پيش از اين هيچيك از مقامات عاليرتبه افغانستان با اين صراحت از اسلام آباد انتقاد نكرده بود
</TITLE>
<TEXT>


گروه بين الملل تهاجم مشترك روز گذشته يك واحد از ارتش افغانستان و نيروهاي آمريكايي مستقر در اين كشور به يك پايگاه مشترك ارتش پاكستان و مرزبان هاي پاكستاني در وزيرستان شمالي به علاوه موضع گيري تند رنگين دادفر سپنتا، وزير خارجه افغانستان عليه اسلام آباد كانال هاي ارتباطي دو كشور را بيش از هر زماني در گذشته پرتنش كرده است.
به گزارش خبرگزاري آسوشيتدپرس، سپنتا كه روز يكشنبه در جمع قانونگذاران افغان حاضر شده بود پاكستان را به استفاده از ترور به عنوان ابزاري در سياست خارجي متهم كرد و در اظهاراتي كه به كنايه از حمايت پاكستان از طالبان حكايت داشت از اشغال 90 درصد خاك افغانستان توسط پاكستان در گذشته اي نه چندان دور سخن به ميان آورد.
سپنتا گفت: پاكستان نبايد  استفاده از ترور را جايگزين سياست خارجي خود كند. وي افزود: اميدوارم جامعه بين المللي به اعطاي پاداش به كشوري كه از طالبان پشتيباني مي كند، پايان دهد.
اگر چه مقامات ارشد كابل پيش از اين بارها اسلام آباد را به حمايت از طالبان و پناه دادن به رهبران و فرماندهان ارشد اين گروه متهم كرده  بودند اما تا پيش از اين هيچيك از مقامات عاليرتبه اين كشور با اين صراحت از اسلام آباد انتقاد نكرده بود.
سپنتا كه تاجيك است با توجه به اين كه اظهاراتش از عرف ديپلماتيك خارج شده بود از حاضران خواست گفته هايش را خصوصي تلقي كنند اما گفته هاي او به رسانه ها درز كرد. موضع گيري او به علاوه تهاجم مشترك نيروهاي نظامي ارتش افغانستان و آمريكايي ها به پست مرزي كونار در وزيرستان شمالي و نقض حريم هوايي پاكستان توسط هليكوپترهاي تهاجمي ارتش آمريكا طي روزهاي اخير ناخرسندي مقامات پاكستاني را به همراه داشته كه تاكيد دارند اسلام آباد همه توان خود را براي مقابله با تروريسم به كار گرفته است.
خبر نقض حريم هوايي پاكستان و تهاجم به ايستگاه مرزي كونار روز گذشته از سوي روزنامه پاكستاني نيوز  افشا شد كه ادعا دارد آمريكايي ها براي دومين بار متوالي طي يك هفته حريم هوايي اين كشور را نقض كرده اند.
حمله به پست مرزي كونار هيچ تلفاتي نداشته است. ارتش ايالات متحده در قبال اين ادعا واكنشي نشان نداده اما به ظاهر اين حمله با هدف جلوگيري از نقل و انتقال هاي فرامرزي بين پاكستان و افغانستان انجام شده است.
</TEXT>
</DOC>
<DOC>
<DOCID>HAM2-851215-043</DOCID>
<DOCNO>HAM2-851215-043</DOCNO>
<ORIGINALFILE>/1385/851215/news/_kharj.htm</ORIGINALFILE>
<ISSUE>سه شنبه 15 اسفند 1385 - سال چهاردهم - شماره4223 - Mar 6, 2007</ISSUE>
<DATE calender="Western">2007-03-06</DATE>
<DATE calender="Persian">1385/12/15</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
19 غير نظامي افغان طي2 روز كشته شدند
</TITLE>
<TEXT>
گروه بين الملل يك روز بعد از آنكه تيراندازي نظاميان آمريكا به روي غير نظاميان افغان 10 كشته و 34 مجروح به جا گذاشت، ناتو در جريان درگيري با شبه نظاميان طالبان در يك حمله هوايي خانه اي را در استان كاپيسا هدف قرار دادند. در اين حمله هوايي 9 افغان از جمله پنج زن، 3 پسر و يك مرد كشته شدند. اين در حاليست كه كشتار روز يكشنبه غير نظاميان افغان با واكنش حامد كرزاي رئيس جمهور افغانستان رو به رو شد.
در پي تيراندازي روز يكشنبه نظاميان آمريكايي در واكنش به حمله شبه نظاميان در ننگرهار 10غيرنظامي افغان كشته شدند. دفتر رياست جمهوري افغانستان ديروز در بيانيه اي اعلام كرد: حامد كرزاي كشتار غيرنظاميان در اين واقعه را محكوم كرد.
به گزارش خبرگزاري فرانسه، حامد كرزاي، رئيس جمهور افغانستان همچنين دستور تحقيق درباره اين حمله را صادر كرده است. در اين حمله شبه نظاميان با استفاده از سلاح هاي سبك و يك خودروي بمب گذاري شده به كاروان ائتلاف تحت امر آمريكا در استان ننگرها ر حمله كردند. در پي اين حمله صدها تن از مردم افغان با تجمع در محل، شعار مرگ بر كرزاي و مرگ بر آمريكا سر دادند. سازمان ديده بان حقوق بشر اعلام كرده است كه در حملات اشتباهي ناتو و ائتلاف تحت رهبري آمريكا در افغانستان در سال 2006 بيش از 100 غير نظامي افغان كشته شده اند.
</TEXT>
</DOC>
<DOC>
<DOCID>HAM2-851215-044</DOCID>
<DOCNO>HAM2-851215-044</DOCNO>
<ORIGINALFILE>/1385/851215/news/_kharj.htm</ORIGINALFILE>
<ISSUE>سه شنبه 15 اسفند 1385 - سال چهاردهم - شماره4223 - Mar 6, 2007</ISSUE>
<DATE calender="Western">2007-03-06</DATE>
<DATE calender="Persian">1385/12/15</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
مذاكرات عادي سازيروابط آمريكا و كره شمالي
</TITLE>
<TEXT>
گروه بين الملل- مذاكرات عادي سازي روابط آمريكا و كره شمالي از ديروز در حالي در نيويورك آغاز شد كه مقامات آمريكايي  هشدار دادند اين گفت وگوها تنها گام نخست و كوچكي به سوي استقرار روابط ديپلماتيك ميان دو كشور است. مقامات آمريكايي نزديك به اين مذاكرات ديروز به خبرنگاران گفتند، كره شمالي ابتدا بايد مجموعه اي از شرايط را براي غيرهسته اي شدن محقق كند تا به نيم قرن خصومت ميان دو كشور پايان داده شود.
كريستوفر هيل مذاكره كننده ارشد آمريكا به همراه نماينده ويژه كره شمالي اين مذاكرات را با يك مهماني شام در نيويورك شروع مي كنند. همزمان با اين مذاكرات جان نگروپونته معاون وزير خارجه آمريكا در كره جنوبي خواهد بود تا درباره نحوه اجراي توافقنامه هسته اي كره شمالي با مقامات سئول گفت وگو كند.
نگروپونته بعد از كره جنوبي به ژاپن و چين هم سفر خواهد كرد تا درباره اجراي اين توافقنامه با اين كشورها هم گفت وگو كند.
در همين حال محمد البرادعي رئيس سازمان انرژي هسته اي هم تا دو هفته آينده براي گفت وگو درباره چگونگي توقف برنامه هاي هسته اي كره شمالي به پيونگ يانگ سفر خواهد كرد.
مليسا فلمينگ، سخنگوي آژانس گفت: البرادعي 12 مارس به پكن مي رود و سپس 13 مارس براي يك سفر دو روزه عازم كره  شمالي مي شود.
</TEXT>
</DOC>
<DOC>
<DOCID>HAM2-851215-045</DOCID>
<DOCNO>HAM2-851215-045</DOCNO>
<ORIGINALFILE>/1385/851215/news/_kharj.htm</ORIGINALFILE>
<ISSUE>سه شنبه 15 اسفند 1385 - سال چهاردهم - شماره4223 - Mar 6, 2007</ISSUE>
<DATE calender="Western">2007-03-06</DATE>
<DATE calender="Persian">1385/12/15</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
گزارش
خارطوم كوتاه نمي آيدرضا سادات
</TITLE>
<TEXT>
دادگاه جنايي بين المللي(icc)پنجشنبه هفته گذشته پس از بيست ماه بررسي، مصاحبه با يكصد شاهد و سفر قضات اين ديوان به هفده كشور، پرونده دارفور را با متهم كردن احمد هارون، معاون پيشين وزير كشور سودان و علي محمد علي عبدالرحمان، رهبر شبه نظاميان موسوم به جانجاويد به دست داشتن در 51 مورد جنايات جنگي و جنايات عليه بشريت در مناقشه جاري در منطقه بحران زده دارفور مختومه اعلام كرد.
مجرم شناختن احمد هارون و عبدالرحمان از سوي دادگاه جنايي بين المللي كه مدت زيادي از آغاز به كار آن و فعاليت لوئي مورنو اوكاپو، دادستان ارشد اين دادگاه نمي گذرد از سوي رسانه هاي غربي دستاوردي بزرگ توصيف شد بي آنكه به درد و رنج هزاران سوداني در چهار سالي كه از آغاز مخاصمات در دارفور مي گذرد اشاره اي شده باشد.
به اعتقاد كارشناسان قضايي حكم صادره در پرونده دارفور به واقع اقدام نماديني است كه در چارچوب آن سعي شده نشان داده شود مشاركت و همكاري در ارتكاب خشونت هايي به سان آنچه در دارفور عينيت يافت بي كيفر نخواهد ماند.
در كشمكش هاي چهارساله دارفور حداقل دويست هزار تن جان باختند و دو ميليون نفر با ترك اقامتگاه خود آواره شدند.
در حكم نهايي دادگاه دولت سودان و شبه نظاميان جانجاويد مرتبط دانسته شده اند. در اين حكم تصريح شده پس از آن كه هارون در آوريل سال 2003 ميلادي مسئوليت تأمين امنيت دارفور را برعهده گرفت ناظر بر تأمين نيرو، بودجه وتسليحات جانجاويدها بود كه به مرور زمان تعدادشان به ده هزار تن بالغ شد و نقش مستقيمي در خشونت هاي دارفور ايفا كردند.
مقامات ارشد خارطوم، پايتخت سودان با انتشار حكم صادره از سوي دادگاه جنايي بين المللي اعلام كردند از آن تمكين نخواهند كرد و اتهامات مطرح شده عليه هارون را بي پايه و اساس دانستند.
در حكم صادره چنين عنوان شده كه نيروهاي مسلح سودان به شكلي سيستماتيك در عمل از جانجاويدها حمايت مي كردند و بر ديدارهاي متعدد هارون و عبدالرحمان تأكيد شده است.
دادگاه جنايي بين المللي كه در سال 1998 تشكيل شده رسيدگي به پرونده ها را برمبناي الگوي بررسي پرونده هاي مشابهي چون نسل كشي در رواندا و جنايات مقامات ارشد يوگسلاوي سابق در بوسني و هرزگوين و كوزوو، انجام مي دهد. محل استقرار اين دادگاه نيز در لاهه است و اگرچه اين دادگاه تاكنون عليه هيچ كس حكم محكوميت صادر نكرده ليكن خود را براي محاكمه توماس لوبانگو دايلو، از فرماندهان ارشد گروه هاي شورشي كنگو به اتهام به خدمت گرفتن كودكان كم سن و سال به عنوان سرباز در جنگ دوساله 2002 و 2003 اين كشور آماده مي كند.
در حال حاضر نهادهاي مختلفي دست اندركار رسيدگي به پرونده هاي حقوقي بين المللي هستند ولي حكم صادره از سوي دادگاه جنايي بين المللي در پرونده دارفور از نظر محافل حقوقي اهميت خاصي دارد چرا كه اولين پرونده اي است كه پس از صدور كيفرخواست به شوراي امنيت سازمان ملل متحد ارجاع داده مي شود و به رغم رابطه نزديكي كه چين و روسيه با خارطوم دارند اين دو كشور تاكنون تلاشي براي
بلوكه كردن اين حكم انجام نداده اند.
ايالات متحده كه پس از تشكيل اين دادگاه در سال 1998 براي بي اعتبار كردن آن تلاش زيادي به عمل آورد و هيچ گاه حاضر به امضاي توافقنامه تشكيل آن نشد نيز با سكوت خود در قبال حكم صادره در ارتباط با دارفور بر آن مهر تأييد زده است.
</TEXT>
</DOC>
<DOC>
<DOCID>HAM2-851215-046</DOCID>
<DOCNO>HAM2-851215-046</DOCNO>
<ORIGINALFILE>/1385/851215/news/_kharj.htm</ORIGINALFILE>
<ISSUE>سه شنبه 15 اسفند 1385 - سال چهاردهم - شماره4223 - Mar 6, 2007</ISSUE>
<DATE calender="Western">2007-03-06</DATE>
<DATE calender="Persian">1385/12/15</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
كوتاه
</TITLE>
<TEXT>
مشاركت اعراب دركميته 4جانبه
خبرگزاري كويت: بنيتا فررو والدنر، كميسيونر اتحاديه اروپا روز گذشته از مشاركت كشورهاي عربي در نشست آتي كميته  4 جانبه صلح خبر داد.
والدنر با اشاره به برگزاري نشست كميته چهار جانبه صلح در ماه آوريل در قاهره، پايتخت مصر اعلام كرد در راستاي كمك به دستيابي به راه كارهاي صلح برخي از كشورهاي عربي نيز در اين نشست شركت خواهند كرد. وي ابراز اميدواري كرد با تشكيل دولت متحد ملي فلسطين برنامه هاي سياسي اين دولت به شكلي اجرا شود كه بتواند جامعه بين المللي را در خصوص تصميم گيري براي لغو تحريم  اقتصادي و سياسي عليه فلسطينيان قانع سازد.
تهاجم به شهرك صدر
خبرگزاري فرانسه: نيروهاي آمريكايي و عراقي روز گذشته در راستاي اجراي طرح امنيتي بغداد وارد شهرك صدر شدند و جستجوي خانه به خانه را در اين منطقه آغاز كردند.
اين عمليات در حالي صورت گرفت كه مناقشات بسياري بر سر حمله به بازداشتگاه وزارت اطلاعات عراق در بصره توسط نيروهاي ائتلاف و واحدهاي ارتش عراقي وجود دارد.
عمليات در شهرك صدر در حالي از روز يكشنبه آغاز شده كه دو تن از فرماندهان عالي رتبه  آمريكا در عراق هشدار دادند عمليات امنيتي در بغداد با كندي در جريان است و ممكن است انتقال كنترل امنيتي پايتخت به عراقي ها 6 تا 9 ماه طول بكشد.
محكوميت عملكرد اسرائيل
روزنامه  الحيات: وزراي امور خارجه  اتحاديه عرب روز گذشته در بيانيه پاياني صد و بيست و هفتمين نشست خود ضمن استقبال از توافقنامه  مكه، توافق لبناني ها در زمينه تشكيل دادگاه ترور رفيق حريري، تسريع در تدوين استراتژي دستيابي به فن آوري صلح آميز هسته اي، لغو تحريم فلسطينيان و عقب نشيني نيروهاي خارجي از عراق را خواستار شدند.
در اين نشست همچنين بر ضرورت حل عادلانه  مشكل آوارگان فلسطيني براساس قطعنامه  هاي شوراي امنيت و تشكيل كشور مستقل فلسطين به پايتختي قدس شريف براساس طرح صلح كشورهاي عربي، طرح نقشه  راه و قطعنامه هاي بين المللي تاكيد شد.
</TEXT>
</DOC>
<DOC>
<DOCID>HAM2-851215-047</DOCID>
<DOCNO>HAM2-851215-047</DOCNO>
<ORIGINALFILE>/1385/851215/news/_shari.htm</ORIGINALFILE>
<ISSUE>سه شنبه 15 اسفند 1385 - سال چهاردهم - شماره4223 - Mar 6, 2007</ISSUE>
<DATE calender="Western">2007-03-06</DATE>
<DATE calender="Persian">1385/12/15</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
اظهارات ضدو نقيض درباره بيماري مشكوك پرندگان در پرديسان
از سرنوشت درناي سيبري، يكي از گونه هاي پارك پرديسان اطلاعي در دست نيست
</TITLE>
<TEXT>


گروه شهري- طي 2 روز گذشته انتشار شايعه ابتلاي پرندگان پارك پرديسان به آنفلوانزاي فوق حاد نگراني هاي بسياري برانگيخت. ديروز صبح دو تشكل زيست محيطي با اعلام تصميم قطعي سازمان محيط زيست براي معدوم نمودن تمامي پرندگان اين پارك از هواداران خود خواستند در اين باره واكنش نشان دهند.
پيگيري هاي خبرنگار ما حكايت از آن دارد كه ديشب پرندگان پرديسان معدوم شدند اگر چه هيچ كدام از مقامات مسئول حاضر نشدند در اين خصوص اطلاعاتي در اختيار ما قرار دهند.اظهارات مقامات مسئول در اين باره بسيار ضد و نقيض است.
دلاور نجفي معاون محيط طبيعي و تنوع زيستي سازمان حفاظت محيط زيست در اين باره مدعي شد تاكنون هيچ مورد مشكوكي از ابتلاي پرندگان پرديسان به ويروس آنفلوانزاي مرغي به اثبات نرسيده است.
وي گفت سازمان دامپزشكي كشور تنها مرجع اعلام هر گونه خبري در زمينه آنفلوانزاي مرغي در كشور است و ابتلاي پرندگان پرديسان به آنفلوانزاي مرغي از سوي اين نهاد در دست بررسي است اما تا اين ساعت(18 ديروز)نتيجه اين بررسي ها اعلام نشده است.
دكتر كامران ملك پور، دامپزشك و مدرس دانشگاه در اين باره به همشهري گفت: تشخيص آنفلوانزاي فوق حاد پرندگان تنها از طريق آزمايشگاه مركز تشخيص دامپزشكي ايران امكان پذير است چرا كه علايم آنفلوانزاي مرغي با بسياري از علايم بيماري هاي ديگر مشترك است. از اين رو، در خصوص مرغداريها كه تعداد طيور آنها زياد است و امكان آزمايش همه آنها وجود ندارد به محض احتمال ابتلا به اين بيماري كليه طيور موجود در مرغداري نابودمي  شود اما در مورد پرندگان زينتي كه ارزش فراوان دارند، دستگاههاي ذي ربط موظفند نخست نمونه گيري و سپس آزمايش كنند. چرا كه اين پرندگان سرمايه ملي محسوب مي شوند.بر اين اساس يا سازمان دامپزشكي، پرندگان پرديسان را آزمايش كرده و به اين نتيجه رسيده كه مبتلا به ويروس آنفلوانزاي فوق حادند كه حتي در اين صورت هم معدوم سازي فرآيند خاصي دارد و محيط زيست نمي تواند رأسا در اين زمينه اقدام كند، يا اينكه چنين خبري صحت ندارد كه بايد اين سازمان آن را تكذيب كند.
اما چنانچه اين خبر صحت داشته باشد، اين پرسش مطرح است كه چگونه و بر چه اساسي به مردم اجازه مي دهند از اين پارك بازديد كنند و چرا تاكنون اين پارك را قرنطينه نكرده اند؟ چرا طبق روال سازمان بهداشت جهاني دام فرآيند قرنطينه اعلام نمي شود و اگر اين خبر صحت ندارد بر چه اساسي مي خواهند پرندگان اين پارك را معدوم سازند.
از سوي ديگر مدير روابط عمومي سازمان دامپزشكي كشور در گفتگو با همشهري اعلام كرد: با توجه به ورود يك قطعه پرنده وحشي يا غير بومي مشكوك به بيماري به پارك پرديسان، به منظور پيشگيري از بروز بيماري و كاهش ريسك انتقال آن به ساير پرندگان اين پارك، تصميم به معدوم سازي پرندگان در معرض خطر گرفته شده است.
</TEXT>
</DOC>
<DOC>
<DOCID>HAM2-851215-048</DOCID>
<DOCNO>HAM2-851215-048</DOCNO>
<ORIGINALFILE>/1385/851215/news/_shari.htm</ORIGINALFILE>
<ISSUE>سه شنبه 15 اسفند 1385 - سال چهاردهم - شماره4223 - Mar 6, 2007</ISSUE>
<DATE calender="Western">2007-03-06</DATE>
<DATE calender="Persian">1385/12/15</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
براي كمك به نيازمندانتهراني ها لوازم خود را هديه مي دهند
</TITLE>
<TEXT>
سما:  رئيس سامانه 137 شهرداري تهران از آغاز طرح جمع آوري لوازم مازاد شهروندان تهراني و اهداء آنها به نيازمندان از ديروز در سطح شهر تهران خبرداد و گفت: لازم است شهروندان تهراني براي جلوگيري از سوءاستفاده افراد سودجو در هنگام تحويل هداياي خود از مأموران 137 كد ويژه بخواهند.
عليرضا ربيعي رئيس سامانه 137 شهرداري تهران گفت: مأموران اجرايي شهرداري تهران از امروز با لباس مخصوص، كارت شناسايي مشخص و كد پيگيري كه توسط 137 اعلام شده براي جمع آوري هدايا به درب منازل مراجعه مي كنند. وي درباره نحوه عملكرد سامانه 137 در طرح جمع آوري لوازم مازاد شهروندان تهراني از درب منازل، گفت: پس از اين كه شهروندان تهراني طي تماس با 137 اعلام مي كنند كه كالاي مازاد دارند، اپراتور اين سامانه پس از ثبت پيام يك كد ويژه به شهروند ارائه مي دهد تا در هنگام مراجعه مأموران به درب منازل براي تحويل گرفتن اثاثيه علاوه بر تقاضاي ارائه كارت شناسايي مأمور حتماً از او بخواهند كه كد ويژه را نيز ارائه دهد چرا كه فقط در صورت منطبق بودن كد ارائه شده توسط مأمور با كدي كه قبلاً توسط اپراتور 137 به شهروند ارائه شده، شهروندان مي توانند لوازم خود را تحويل مأمور دهند
</TEXT>
</DOC>
<DOC>
<DOCID>HAM2-851215-049</DOCID>
<DOCNO>HAM2-851215-049</DOCNO>
<ORIGINALFILE>/1385/851215/news/_shari.htm</ORIGINALFILE>
<ISSUE>سه شنبه 15 اسفند 1385 - سال چهاردهم - شماره4223 - Mar 6, 2007</ISSUE>
<DATE calender="Western">2007-03-06</DATE>
<DATE calender="Persian">1385/12/15</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
اعضاي شوراي شهر در مناطق 2 و 9
</TITLE>
<TEXT>
اعضاي شوراي اسلامي شهر تهران در پي ديدارهاي دوره اي از مناطق مختلف شهرداري، چهارشنبه شانزدهم اسفندماه با شهروندان مناطق 2 و 9 ديدار خواهند داشت.
بر اين اساس، منظر خير حبيب اللهي با حضور در منطقه 2 و حبيب كاشاني در منطقه 9 به بررسي مشكلات شهروندان خواهند پرداخت.
شهروندان مي توانند براي ثبت نام ديدار با اعضاي شوراي شهر به روابط عمومي شهرداري هاي اين مناطق مراجعه كنند.
</TEXT>
</DOC>
<DOC>
<DOCID>HAM2-851215-050</DOCID>
<DOCNO>HAM2-851215-050</DOCNO>
<ORIGINALFILE>/1385/851215/news/_shari.htm</ORIGINALFILE>
<ISSUE>سه شنبه 15 اسفند 1385 - سال چهاردهم - شماره4223 - Mar 6, 2007</ISSUE>
<DATE calender="Western">2007-03-06</DATE>
<DATE calender="Persian">1385/12/15</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
با دريافت بخشي از بودجه، عمليات احداث آغاز مي شود
3 خط جديد مترو در راه
</TITLE>
<TEXT>
گروه شهري-  در اين هفته بعد از جلسه اي مشترك بين سازمان برنامه و بودجه وشركت راه آهن شهري تهران وحومه(مترو)موافقت نامه پرداخت بودجه 50 ميلياردتوماني مصوب هيات ويژه رئيس جمهوري به منظور كمك به ساخت مترو به امضاء خواهد رسيد.به گفته محسن هاشمي مديرعامل شركت متروبخشي از اين بودجه درخط،4 بخشي درتوسعه شرقي خط 2 وبخشي براي مطالعات وشروع كار در خطوط 6و7 ومبلغ 10 ميلياردتومان ازاين اعتبار نيز سوبسيد بهره برداري براي خريد قطعات يدكي واگنهاي مترو وتجهيزات ثابت خطوط فعلي استفاده خواهد شد.
وي افزود: علاوه براين يكشنبه هفته آينده قرار است هيات ويژه رئيس جمهوري طي جلسه اي تكليف 850 ميليون دلاراعتبار مورد نياز به منظور خريد واگنهاي مورد نياز خطوط 12،و5 مترو را روشن نمايند.هاشمي در عين حال تاكيدكرد، بهتراست مانندگذشته مسئوليت خريد واگنها با شركت راه آهن شهري تهران وحومه(مترو)باشد.
وي درباره اين كه واگنهاي جديد از چه زماني وارد سيستم حمل ونقل متروخواهدشد گفت: اززمان ابلاغ پرداخت اين اعتبار بين 12 تا 14 ماه زمان نيازاست تا واگنهاي جديدبه چرخه ناوگان حمل ونقل ريلي درون شهري تزريق شود ضمن اينكه هم اكنون نيزبسيار ديرشده است.
</TEXT>
</DOC>
<DOC>
<DOCID>HAM2-851215-051</DOCID>
<DOCNO>HAM2-851215-051</DOCNO>
<ORIGINALFILE>/1385/851215/news/_shari.htm</ORIGINALFILE>
<ISSUE>سه شنبه 15 اسفند 1385 - سال چهاردهم - شماره4223 - Mar 6, 2007</ISSUE>
<DATE calender="Western">2007-03-06</DATE>
<DATE calender="Persian">1385/12/15</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
شهر به استقبال بهار مي رود
</TITLE>
<TEXT>
گروه شهري- احمد نوريان، رئيس ستاد طرح استقبال از بهار اعلام كرد با توجه به تقارن هفته هاي پاياني سال با ايام سوگواري 28 و30 صفر برنامه هاي طرح استقبال از بهار با حفظ حرمت اين ايام برگزار خواهد شد.
نوريان گفت: به دليل تقارن چهارشنبه آخر سال با ايام سوگواري ماه صفر و آگاهي مردم از اين موضوع، برنامه ها نيز متناسب و با در نظر گرفتن شأن و رعايت آداب تكريم اين ايام برگزار خواهد شد. اين درحالي است كه پس از پايان اين ايام شهرداري تهران در نظر دارد به مناسبت 12 فروردين روز جمهوري اسلامي جشن بزرگي در يكي از ميادين اصلي شهر تهران برپا كند.
وي با بيان اين كه نيروي انتظامي و دادستاني تهران، به شدت با توزيع كنندگان مواد محترقه و خطرناك برخورد خواهند كرد، اظهار داشت: كميته هايي با هدف كاهش آسيب هاي ناشي از مواد محترقه تشكيل شده است به طوري كه اعضاي اين كميته چهارگانه عبارتند از نيروي انتظامي، صدا و سيما، آتش نشاني و معاونت اجتماعي شهرداري كه هركدام به منظور تأمين نظم و امنيت، امداد و نجات، اطلاع رساني و فرهنگ سازي و ايمني بيشتر در آماده باش كامل بسر مي برند.
لذا پيش بيني مي شودامسال شاهد كاهش آسيبهاي چهارشنبه آخر سال باشيم. نوريان تاكيدكرد: امسال با توجه به تقارن چهارشنبه آخر سال با ايام سوگواري شهرداري نقاطي براي برپايي مراسم اين روز تعيين نكرده است.
رئيس ستاد طرح استقبال از بهار، سازمانهاي فعال در اجراي طرح استقبال از بهار را سازمان زيباسازي، سازمان آتش نشاني، سازمان اورژانس، سازمان پاركها و فضاي سبز شهر تهران، سازمان فرهنگي هنري، معاونت اجتماعي، معاونت خدمات شهري و معاونت عمراني دانست كه به مدت يك ماه از 15 اسفند تا 15 فروردين ماه 86 در مناطق 22 گانه تهران به كار آراستگي، نظافت، رفع موانع در شهر، سرعت بخشيدن به عمليات پروژه هاي عمراني، اجراي برنامه هاي فرهنگي، كاهش خسارات رفتارهاي پرخطر، تكريم سالمندان، كمك به خانواده هاي نيازمند و...مشغول خواهد بود.
به گفته اين مقام مسئول اقدامات شهرداري تهران در حوزه رسيدگي به خانواده هاي در معرض عسر و حرج، زنان سرپرست خانوار، خانواده هاي بي سرپناه و ساير آسيب مندان موجب شده امسال نسبت به سال گذشته تعداد كودكان فراري28 درصد كاهش داشته باشد. وي افزود:با هماهنگي كميته امداد امام خميني(ره)و در قالب طرحي به نام احسان در بهار در نظر داريم ميان 70 هزار دانش آموز نيازمند اقدام به توزيع 40 هزار تومان بن نماييم.نوريان در ادامه ازديگربرنامه هاي طرح استقبال از بهار را طرح هبه دانست كه بر اساس اين طرح وسايل اهدايي مازاد خانگي شهروندان درميان خانواده هاي نيازمند توزيع خواهدشد. وي ياد ياران را از ديگر برنامه هاي طرح استقبال از بهار عنوان كرد و گفت: اين طرح همزمان با پنجشنبه آخر سال با هماهنگي بنياد شهيد، سازمان بهشت زهرا(س)واداره كل امور ايثارگران شهرداري اقدام به غبار روبي و تعويض پرچم مزار شهداء مي شود به همين منظور وسايل حمل و نقل عمومي به ويژه مترو و اتوبوس طبق هماهنگي به عمل آمده خدمات لازم را به زائرين ارائه خواهند كرد.
به گفته رئيس ستاد طرح استقبال از بهار، با هماهنگي شهرداري تهران و معاونت فرهنگي سپاه پاسداران دسته هاي عزاداري، روز 28 صفر در ميدان امام حسين(ع)تجمع كرده و به عزاداري مي پردازند. وي افزود: در روز شهادت امام رضا(ع)به كليه مسافران مشهد مقدس سفرنامه رضوي و به مساجد مزين به نام اين امام، پرچم اهدا مي شود.
معاون شهردار تهران گفت: كتابچه هاي عيدانه و بسته هاي فرهنگي هشت سين ويژه كودكان توسط سازمان فرهنگي هنري توزيع و طرح قرآن بخوانيد، جايزه بگيريد در سطح شهر به وسيله30 ميني بوس سيار اجرا مي شود.
نوريان تجليل از نخبگان و خادمان شهر از 6 تا 22 اسفند را از ديگر برنامه هاي ستاد طرح استقبال از بهار برشمرد و با اشاره به برنامه هاي روز 13 فروردين گفت: در اين روز كه به نامهاي روز طبيعت و 13 به در موسوم است برنامه هاي شادي پيش بيني شده از جمله اجراي مراسمهاي آييني، پرده خواني،  سورناخواني، برگزاري مسابقات فرهنگي وجشنواره.
</TEXT>
</DOC>
<DOC>
<DOCID>HAM2-851215-052</DOCID>
<DOCNO>HAM2-851215-052</DOCNO>
<ORIGINALFILE>/1385/851215/news/_siasi.htm</ORIGINALFILE>
<ISSUE>سه شنبه 15 اسفند 1385 - سال چهاردهم - شماره4223 - Mar 6, 2007</ISSUE>
<DATE calender="Western">2007-03-06</DATE>
<DATE calender="Persian">1385/12/15</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
البرادعي اذعان كرد
تأييد برنامه هسته اي ايران از سوي آژانس
</TITLE>
<TEXT>


گروه سياسي- دبيركل آژانس بين  المللي انرژي اتمي گفت: آژانس فعاليت هاي هسته اي ايران را در4 سال گذشته  كه با هدف اعتماد سازي درباره برنامه  هسته اي اعلام شده اين كشور انجام شده است، تاييد مي كند.
محمد البرادعي در جريان سخنراني روز گذشته خود در اولين روز نشست فصلي شوراي حكام آژانس كه ايرنا خبر آن را منتشركرد با بيان اين مطلب، افزود: البته ما هنوز نتوانسته ايم به طور كامل تاريخچه برنامه هاي هسته اي ايران و برخي اجزاي آن را بازسازي كنيم. وي مدعي شد: دليل آن نيز عدم وجود برخي شفافيتها و همكاريهاي مورد نياز از جانب ايران بود. البرادعي همچنين با اشاره به اينكه وضعيت تحقيق درباره ايران بر خلاف ساير موارد تحقيق آژانس، منحصر به فرد است، تصريح كرد: آژانس دليل محكمي براي انحراف مواد هسته اي ايران در ظرفيتهاي صنعتي كه مي تواند براي توليد سلاح هسته اي كاربرد داشته باشد، مشاهده نكرده است.
به گزارش ايسنا، البرادعي در ادامه اظهارات خود گفت: آژانس درقبال برنامه هسته اي ايران تقريبا با بن بست مواجه گرديده و هنوز مطمئن نشده كه فعاليت هاي هسته اي ايران پوششي براي مخفي كردن يك برنامه تسليحاتي نمي باشد و تا زماني كه تهران تصميم به همكاري با كارشناسان آژانس نگيرد، اين ترديدها همچنان ادامه خواهد يافت.
موضع ايران
علي اصغر سلطانيه، سفير جمهوري اسلامي ايران در آژانس بين المللي انرژي اتمي نيزروزگذشته در حاشيه نشست شوراي حكام در جمع خبرنگاران گفت: به دخالت شوراي امنيت درباره پرونده هسته اي ايران بايد خاتمه داده شود.
يك ادعا
در همين حال مهر گزارش داد ديپلماتهاي غربي حاضر در وين ادعا كردند كه ايران همچنان از درخواستهاي آژانس براي نصب دوربينها با ديد كامل در سايت نطنز خودداري مي كند. به ادعاي اين ديپلماتها، حتي منتقدان كليدي آمريكا همچون كوبا و ونزوئلا در شوراي حكام كه به طور طبيعي از تهران حمايت مي كنند، احتمالا با تعليق برنامه هسته اي ايران موافقت خواهند كرد، زيرا شوراي امنيت از اين اقدام حمايت مي كند.
نشست اتحاديه اروپا
در كنار آغاز نشست فصلي شوراي حكام، وزيران خارجه اتحاديه اروپا نيز روز گذشته در بروكسل درباره برنامه هسته اي ايران گفت وگوكردند.
</TEXT>
</DOC>
<DOC>
<DOCID>HAM2-851215-053</DOCID>
<DOCNO>HAM2-851215-053</DOCNO>
<ORIGINALFILE>/1385/851215/news/_siasi.htm</ORIGINALFILE>
<ISSUE>سه شنبه 15 اسفند 1385 - سال چهاردهم - شماره4223 - Mar 6, 2007</ISSUE>
<DATE calender="Western">2007-03-06</DATE>
<DATE calender="Persian">1385/12/15</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
هاشمي رفسنجاني:
بيشتربه نفت متكي شده ايم
</TITLE>
<TEXT>
گروه سياسي آيت الله اكبر هاشمي رفسنجاني گفت: در سند چشم انداز تصويب شده كه سالي ده درصد از اتكا به نفت كم شود تا در عرض ده سال كشور ديگر متكي به نفت نباشد، اما در اين دو سال برعكس شده است و اتكاي ما به نفت بيشتر شده است.
هاشمي رفسنجاني طي سخناني در نشستي كه با حضور خبرنگاران برگزار شد و ايسنا خبر آن را منتشر كرد با اشاره به تاريخچه شكل گيري مجمع تشخيص مصلحت نظام و عملكرد آن به ويژه در دوره سوم و تصويب مواردي نظير سند چشم انداز و سياست هاي اصل 44 گفت: بعد از روي كار آمدن دولت جديد، طي ملاقاتي كه با مقام معظم رهبري داشتيم، متمم هاي بودجه به مجلس مي رفت، به نظر مي رسيد با برخي سياست هاي كلان سازگار نباشد. در نتيجه قرار شد مهلتي به دولت جديد داده شود تا فرصتي بيابد كه شعارهاي جديد خود را عملي كند.
وي تاكيد كرد: به نظر من مهلت لازم داده شده و مجمع بايد كم كم براي نظارت به صورت جدي تر وارد ميدان شود.
رييس مجمع تشخيص مصلحت نظام درباره ابراز نگراني از تشريفاتي شدن سند چشم انداز گفت: به نظر من از هر چهار طرف در اين زمينه انتقاد وجود دارد. ما در مجمع به صورت جدي بر اجراي سياست ها نظارت نكرديم. مجلس و دولت هم كار زيادي نكردند. قوه قضاييه هم بايد شرايط اجراي سياست هاي سند چشم انداز را مهيا كند، اما در دو سال بعد از ابلاغ سياست ها هنوز كار جدي نشده است.
وي تصريح كرد: فلسفه اين سياست ها براي اين است كه كشور متكي به سياست هاي ثابت شود و با عوض شدن دولت ها اين سياست ها هم چنان ادامه پيدا كند و با تغيير دولت ها فترت در امور ايجاد نشود.
هاشمي رفسنجاني ادامه داد: تدوين سياست هاي كلان در هر موردي بايد به اذن مقام معظم رهبري باشد. ما 130 مورد را براي تدوين سياست هاي كلان به ايشان پيشنهاد داده ايم كه يك به يك در نوبت قرار مي گيرند.
رئيس مجمع تشخيص مصلحت نظام،مجمع را داراي سليقه هاي مختلف دانست و گفت: در مجمع برخورد آرا، دوستانه و كارشناسانه است. البته گاهي در برخي موارد - كه خيلي كم است - نظرات جناحي و سياسي مي شود. وي درباره  مذاكره با آمريكا و اين كه آيا حاضر است با مقامات كاخ سفيد مذاكره كند؟ گفت: من قبلا هم با خبرنگاران بزرگ آمريكايي مصاحبه هاي طولاني كرده ام. براي مذاكره با آمريكا هم هم اكنون افراد نيرومندي در كشور وجود دارند كه مي توان از آن ها استفاده كرد. ما هم كمك مي كنيم. رئيس مجمع تشخيص مصلحت نظام درباره  اين كه آيا برنامه هايي كه در دوره  رياست جمهوري خود اجرا كرد را داراي نقص عمده مي بيند يا نه؟ گفت: عملا ثابت شد كه آن راه درست بود. شما چند روز پيش از زبان مقام معظم رهبري شنيديد كه توليد ثروت مشروع ارزش است اما آن زمان نسبت به ميدان دادن به غيردولتي ها براي فعاليت هاي اقتصادي انتقاد مي شد. در روزهاي اول جناح چپ كه اصلاح طلب است و بعدها جناح راست اين مباحث را مطرح مي كردند اما اين حرف ها ديگر حل شده است و سند چشم انداز و سياست هاي كلي اصل 44 بحث ها را به جلو برده است. درباره  اين كه آيا اشتباهي در آن دوره بوده است يا نه؟ به نظر من در آن زمان برخي مسايل را دير مطرح كردم كه به نتيجه نرسيد.
</TEXT>
</DOC>
<DOC>
<DOCID>HAM2-851215-054</DOCID>
<DOCNO>HAM2-851215-054</DOCNO>
<ORIGINALFILE>/1385/851215/news/_siasi.htm</ORIGINALFILE>
<ISSUE>سه شنبه 15 اسفند 1385 - سال چهاردهم - شماره4223 - Mar 6, 2007</ISSUE>
<DATE calender="Western">2007-03-06</DATE>
<DATE calender="Persian">1385/12/15</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
پيشنهاد ايران؛ تشكيل شوراي قضايي كشورهاي اسلامي
</TITLE>
<TEXT>
گروه سياسي- رئيس قوه قضائيه روز گذشته در ديدار با همتاي مالزيايي خود خواستار تشكيل شوراي قضائي كشورهاي اسلامي  شد.
آيت الله سيدمحمود  هاشمي  شاهرودي كه هم اكنون در مالزي به سر مي برد تشكيل اين شورا را براي ايجاد يك دادگاه بين المللي با اختيارات قضائي و حقوقي ضروري خواند. به گزارش روابط عمومي  قوه قضائيه، وي گفت: اين مجلس و دادگاه مي تواند بسياري از مشكلات امروز جهان اسلام ميان كشورهاي اسلامي  و همين طور كشورهاي عربي را حل و حقوق بشر اسلامي  و چالش هاي جهان غرب را مطرح كند.
رئيس قوه قضائيه همچنين ظهر ديروز در ديدار با عبدالله احمد البداوي، نخست وزير مالزي گفت: در مواقع ضروري، شيعه در كنار ساير مذاهب بوده و از حاكميت اسلام و حكومت اسلامي  سني دفاع كرده است.
هاشمي  شاهرودي، با تأكيد بر اين كه منشأ بسياري از اختلافات از بيرون كشورهاي اسلامي  است، متذكر شد: چنانچه به مسائل بيرون جامعه اسلامي  توجه نشود، مشكلات حل خواهد شد. نخست وزير مالزي نيز در اين ديدار با اشاره به تشكيل اجلاس فوق العاده سران كشورهاي اسلامي  براي رفع مشكلات لبنان، آن را نتيجه بخش دانست و تصريح كرد: اين اجلاس منجر به تغيير رويه هاي سازمان ملل و اتحاديه اروپا در خصوص لبنان شده است. رئيس قوه قضائيه براي انجام يك ديدار رسمي سه روزه شامگاه يكشنبه به وقت محلي وارد كوالالامپور پايتخت مالزي شد و صبح چهارشنبه مالزي را به مقصد اندونزي ترك خواهد كرد.
</TEXT>
</DOC>
<DOC>
<DOCID>HAM2-851215-055</DOCID>
<DOCNO>HAM2-851215-055</DOCNO>
<ORIGINALFILE>/1385/851215/news/_siasi.htm</ORIGINALFILE>
<ISSUE>سه شنبه 15 اسفند 1385 - سال چهاردهم - شماره4223 - Mar 6, 2007</ISSUE>
<DATE calender="Western">2007-03-06</DATE>
<DATE calender="Persian">1385/12/15</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
همكاري علماي اسلام براي مقابلهبا تفرقه افكني ميان مسلمانان
</TITLE>
<TEXT>
مهر: غلامعلي حدادعادل از تفرقه بين مذاهب مختلف اسلامي به عنوان خطري جدي كه فراروي مسلمانان قرار دارد ياد و تأكيد كرد كه آنچه امروز از سوي دشمنان اسلام در جهت اختلاف افكني بين شيعه و سني انجام مي گيرد بايد با مساعي تمام علماي اسلام خنثي و بي اثر گردد.
رئيس مجلس شوراي اسلامي بعدازظهر ديروز در ديدار هاشم موزادي رئيس نهضت العلماي اندونزي با اشاره به ديدار اخير خود از اندونزي، بر اهميت گسترش هرچه بيشتر مناسبات و همكاري هاي فيمابين تأكيد كرد.
هاشم موزادي رئيس نهضت العلماي اندونزي نيز در اين ديدار، جمهوري اسلامي ايران را كشوري بزرگ و پر اهميت در منطقه و جهان اسلام خواند و گفت: مسلمانان در حال حاضر در سراسر جهان با يك تهديد مشترك روبه رو هستند و آن تفرقه افكني دشمنان اسلام و استعمارگران بين آنهاست كه بايد نهايت مراقبت در حفظ وحدت بين مسلمانان اعمال گردد.
</TEXT>
</DOC>
<DOC>
<DOCID>HAM2-851215-056</DOCID>
<DOCNO>HAM2-851215-056</DOCNO>
<ORIGINALFILE>/1385/851215/news/_siasi.htm</ORIGINALFILE>
<ISSUE>سه شنبه 15 اسفند 1385 - سال چهاردهم - شماره4223 - Mar 6, 2007</ISSUE>
<DATE calender="Western">2007-03-06</DATE>
<DATE calender="Persian">1385/12/15</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
وزير كشور:
قدرت چانه زني هسته اي به تدبير داخلي وابسته است
</TITLE>
<TEXT>
گروه سياسي- وزير كشور گفت: بايد بدانيم برآيند نگاه و حركت مديران كشور سازنده ساختار ديپلماسي بين المللي جمهوري اسلامي  است؛ بنابر اين مي توان گفت قدرت چانه زني هسته اي به نوع تدبير داخلي وابسته است.
مصطفي پورمحمدي كه در همايش معاونان برنامه ريزي و اداري مالي استانداري ها در محل اين وزارتخانه سخن مي گفت و روابط عمومي وزارت كشور آن را پخش كرد، اظهار داشت: آن چه در عرصه سياست خارجي ايران تعيين كننده است، مدار مديريت و شيوه  چرخش امور در داخل كشور است كه به ما ظرفيت و قدرت مانور لازم و كافي مي بخشد و مبحثي كه در بيرون اتفاق مي افتد تا حدود زيادي متأثر از تحولات داخلي است.
پورمحمدي از مهم ترين شروط لازم براي ارتقاي سطح مديريت داخلي در همه عرصه ها را اجراي اصل 44 و پيشبرد فرآيند خصوصي سازي دانست. وزير كشور هم چنين درباره قيمت بنزين در سال آينده، افزود: اگر مجلس موافقت كند، روزانه حدود 57 ميليون ليتر بنزين با سوبسيد و بقيه با قيمت آزاد توزيع خواهد شد.
</TEXT>
</DOC>
<DOC>
<DOCID>HAM2-851215-057</DOCID>
<DOCNO>HAM2-851215-057</DOCNO>
<ORIGINALFILE>/1385/851215/news/_siasi.htm</ORIGINALFILE>
<ISSUE>سه شنبه 15 اسفند 1385 - سال چهاردهم - شماره4223 - Mar 6, 2007</ISSUE>
<DATE calender="Western">2007-03-06</DATE>
<DATE calender="Persian">1385/12/15</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
از خانه ملت
</TITLE>
<TEXT>
در آغاز جلسه علني ديروز مجلس براي بررسي جزييات لايحه بودجه سال 86 كل كشور 115 نماينده در نامه اي خواستار بازگشت مجلس به لايحه دولت شدند كه رئيس  مجلس با اين پيشنهاد مخالفت كرد و به اين ترتيب اين پيشنهاد مطرح نشد. حداد عادل رئيس مجلس شوراي اسلامي در پاسخ به اين پيشنهاد نمايندگان و در مخالفت با آن گفت: به نظر بنده پيشنهاد بازگشت به لايحه بودجه دولت وجاهت آيين نامه اي ندارد و قابل طرح نيست. وي افزود: اين كه كل تبصره ها را ناديده بگيريم و كل را جايگزين كنيم، قانون چنين چيزي را اجازه نداده است. با مخالفت رئيس مجلس شوراي اسلامي با اين پيشنهاد تعدادي از نمايندگان پيشنهاد دهنده قصد ترك صحن علني مجلس را داشتند كه با وساطت تعداد ديگري از نمايندگان از اين كار منصرف شدند.
نمايندگان در خصوص واردات بالاي شكر و در نتيجه مشكلات كارخانجات داخلي به رئيس جمهور نامه نوشتند. پيش از پايان جلسه  مجلس شوراي اسلامي، نامه  157 نماينده به رئيس جمهور از سوي منشي جلسه اعلام وصول شد. نجابت گفت: موضوع نامه، واردات بالاي شكر و اشباع بازار و مشكلات كارخانجات قند و شكر در فروش فرآورده هايشان است كه نامه براي رئيس جمهور ارسال خواهد شد.
محمدرضا ميرتاج الديني و حسين شيخ الاسلام نمايندگان تبريز و تهران در تذكري به وزير امور خارجه لزوم اعتراض به دولت پاكستان نسبت به اجلاس يك روزه اسلام آباد در خصوص توطئه پنهان براي به رسميت شناختن اسرائيل را يادآور شدند. عليرضا محجوب نماينده  تهران از وزير نيرو علت عدم پرداخت حقوق كارگران و فعالان پروژه  سد و نيروگاه ملاصدرا را خواستار شد.
سيدمحمد ميرمحمدي با اشاره به تذكري كه در زمان بررسي تبصره  اول لايحه  بودجه در صحن علني مجلس مطرح كرده بود، گفت: معتقدم در بخش درآمدها بايد استدلال شود كه درآمد حاصل كاري شدني است تا نمايندگان به آن رأي دهند. رئيس فراكسيون وفاق و كارآمدي افزود: اگر قسمتي از حقوق كاركنان دولت را غيرنقدي كنيم وقتي بازنشسته مي شوند بخش غيرنقدي در حقوق آنها محاسبه نمي شود و فقط بخش نقدي حقوق آنها در حكم بازنشستگي شان ذكر مي شود كه اين در عين  حالي كه به صورت كمك عنوان مي شود هم به ضرر شاغلين و هم به ضرر بازنشستگان خواهد بود.
</TEXT>
</DOC>
<DOC>
<DOCID>HAM2-851215-058</DOCID>
<DOCNO>HAM2-851215-058</DOCNO>
<ORIGINALFILE>/1385/851215/news/_siasi.htm</ORIGINALFILE>
<ISSUE>سه شنبه 15 اسفند 1385 - سال چهاردهم - شماره4223 - Mar 6, 2007</ISSUE>
<DATE calender="Western">2007-03-06</DATE>
<DATE calender="Persian">1385/12/15</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
گزيده ها
</TITLE>
<TEXT>
رياست جمهوري: محمود احمدي نژاد، رئيس جمهوري قانون حمايت از حقوق و مسئوليت هاي زنان را ابلاغ كرد. از تاريخ تصويب اين قانون كليه قوانين و مقررات و معاهدات مغاير با منشور فوق ملغي و فاقد اعتبار است. اين قانون مشتمل بر دو ماده و يك تبصره در جلسه علني روز يكشنبه مورخ پانزدهم بهمن ماه يكهزار و سيصد و هشتاد و پنج مجلس شوراي اسلامي تصويب و در تاريخ 18 /11/ 85 به تاييد شوراي نگهبان رسيد.
شوراي نگهبان: شوراي نگهبان شرح تفصيلي روند بررسي طرح اصلاح بند(4)مادة(28)قانون انتخابات مجلس شوراي اسلامي به همراه ديدگاه هاي موافق و مخالف آن را منتشر كرد.
سياست خارجي: دبيركل شوراي همكاري خليج فارس، ايران را ركني اساسي در برقراري امنيت سياسي و اقتصادي منطقه توصيف كرد و خواستار حل مسالمت آميز مسئله هسته اي تهران شد. به گزارش مهر، عبدالرحمن العطيه در سخنراني خود در اجلاس نظام امنيتي در منطقه خليج فارس در شهر ابوظبي بر مخالفت كشورهاي عضو شوراي همكاري با افزايش بحران بر سرمسئله هسته اي و رسيدن آن به مرحله رويارويي نظامي تاكيد كرد و گفت كه وقوع رويارويي نظامي پيامدهاي منفي براي همه منطقه به دنبال خواهد داشت.
</TEXT>
</DOC>
<DOC>
<DOCID>HAM2-851215-059</DOCID>
<DOCNO>HAM2-851215-059</DOCNO>
<ORIGINALFILE>/1385/851215/news/_siasi.htm</ORIGINALFILE>
<ISSUE>سه شنبه 15 اسفند 1385 - سال چهاردهم - شماره4223 - Mar 6, 2007</ISSUE>
<DATE calender="Western">2007-03-06</DATE>
<DATE calender="Persian">1385/12/15</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
بازجويي از 4 مقام قضايي بركنارشده
</TITLE>
<TEXT>
گروه حوادث - با گذشت 2روز از اعلام نتيجه تحقيقات گروه ويژه براي بررسي قصور و تقصيرهاي احتمالي در پرونده شهرام جزايري و به دنبال آن بركناري3 مقام قضايي در مجتمع امور اقتصادي و رئيس زندان اوين، تحقيق از اين افراد در دادسراي انتظامي قضات آغاز شد.
روز گذشته در حالي كه همچنان واكنشها و اظهارنظرها نسبت به ماجراي فرار شهرام جزايري ادامه داشت و نمايندگان مجلس و برخي از صاحبنظران خواستار برخورد جدي تري با مقصران احتمالي در پرونده مشهورترين متهم مفاسد اقتصادي ايران بودند، مقامات قضايي از ارجاع پرونده اين 4 مقام قضايي به دادسراي انتظامي قضات خبر دادند.
بازجويي از
4 مقام قضايي بركنارشده
اين 4 مقام قضايي در روزهاي گذشته پس از اعلام نتيجه تحقيقات گروه سه نفره براي بررسي قصور و تقصيرهاي احتمالي در پرونده شهرام جزايري، با دستور آيت الله هاشمي شاهرودي بركنار شده بودند.
رئيس قوه قضائيه در نامه اي به رئيس دادگستري استان تهران دستور بركناري الياس محمودي رئيس مجتمع امور اقتصادي، وحيد كربلايي آقا ملكي و حسين زاده 2 قاضي پرونده و رئيس زندان اوين را صادر كرده و خواستار آن شده بود تا دادسراي انتظامي قضات، عملكرد قضات موصوف را از حيث انتظامي بررسي كند. به گزارش خبرگزاري مهر پس ازدستور آيت الله شاهرودي درباره بركناري اين مقامات دادسراي انتظامي قضات تحقيق گسترده اي را درباره عملكرد اين مقامات عزل شده آغاز كرد.
يك مقام قضايي روز گذشته به اين خبرگزاري اعلام كرد در پي نامه آيت الله سيد محمود هاشمي شاهرودي مبني بر بركناري اين مقامات قضايي به علت تقصير در فرار مفسد بزرگ اقتصادي، تحقيق درباره عملكرد اين 4 مقام قضايي عزل شده در دادسراي انتظامي قضات آغاز شده است. پس از انجام تحقيقات لازم در اين زمينه و در صورت صدور كيفرخواست، پرونده جهت محاكمه به دادگاه عالي انتظامي قضات ارسال مي شود.
</TEXT>
</DOC>
<DOC>
<DOCID>HAM2-851215-060</DOCID>
<DOCNO>HAM2-851215-060</DOCNO>
<ORIGINALFILE>/1385/851215/news/_siasi.htm</ORIGINALFILE>
<ISSUE>سه شنبه 15 اسفند 1385 - سال چهاردهم - شماره4223 - Mar 6, 2007</ISSUE>
<DATE calender="Western">2007-03-06</DATE>
<DATE calender="Persian">1385/12/15</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
حلقه ارتباط اسرائيلبا همسايگان
</TITLE>
<TEXT>


چهره اصلي ديپلماسي خاورميانه اين روزها شاهزاده بندر بن سلطان مشاور امنيت ملي عربستان سعودي است. بندر از چهره هاي اصلي توافقنامه مكه ميان فتح و حماس براي ايجاد دولت وحدت ملي فلسطين بود. او همچنين در آرام كردن احزاب رقيب در لبنان فعال بود. او بعد از دور اول  تلاش هايش جرج بوش را از اين روند مطلع كرد و چندي پيش هم در سفر اخير كاندوليزا رايس به خاورميانه در نشست رؤساي سرويس هاي اطلاعاتي كشورهاي عربي با رايس در امان حضور داشت. اين نشست يك روز بعد از ديدار سه جانبه رايس با محمود عباس و ايهود المرت در بيت المقدس برگزار شد.
مترجم: نيلوفر قديري
هاآرتص- 2 مارس
شواهد زيادي وجود دارد كه نشان مي دهد اين شاهزاده سعودي كه 22 سال سفير عربستان در واشنگتن بود، بعد از جنگ دوم لبنان هدايت روند گرايش و نزديكي كشورش را به سوي اسرائيل به دست گرفته است. در ماه سپتامبر بندر با المرت در اردن ديدار كرد. اين ديدار محرمانه بعدها در اسرائيل به اطلاع عموم رسيد و اعلام شد. از بعد از اين نشست، المرت در چندين موقعيت به ابتكار صلح سعودي ها در سال 2002 اشاره كرد كه بندر به طور فعال در آن حضور داشت. اسرائيل با توافقنامه مكه مخالف است اما المرت تصميم گرفت لحن اين انتقاد را ملايم كند و آن را توافقنامه اي داخلي مربوط به فلسطيني ها بخواند. نخست وزير اسرائيل موضع ملايم خود را اين طور توجيه كرد كه انتقاد شديد ممكن است توهين به عربستان سعودي تلقي شود و باعث شود كه موضع رياض درباره ايران تغيير كند.
ديدار بندر با المرت اولين ملاقات شاهزاده سعودي با يك مقام اسرائيلي نبود. به گفته افسران ارشد نظامي و مقامات سابق اطلاعاتي، بندر از سال 1990 تاكنون چند بار ديگر با اسرائيل تماس هايي داشته است. او به عنوان سفير عربستان در آمريكا احتياط مي كرد تا فاصله خود را با سفراي اسرائيل در واشنگتن حفظ كند. كانالهاي ارتباطي او با اسرائيل كانالهاي غير ديپلماتيك بود. شاهزاده سعودي كه پنجاه و هشتمين سالروز تولد خود را امسال جشن مي گيرد، به دنبال ايجاد ثباتي در خاور ميانه است تا به سود عربستان باشد.
سخنان بندر با اسرائيلي ها بر دو موضوع متمركز است: مسدود كردن تهديدات استراتژيك از سوي عراق در دهه 1990 و از سوي ايران در حال حاضر؛ و پيش بردن روند صلح ميان اسرائيل و سوريه و فلسطيني ها. عربستان سعودي به طور خاص نسبت به موضوع فلسطين حساس است. نشست هاي هفتگي كابينه در عربستان كه هر دوشنبه به رهبري امير عبدالله برگزار مي شود، همواره با گزارش طولاني درباره اوضاع فلسطين شروع مي شود و بعد از شنيدن اين گزارش، كابينه به سراغ مسائل داخلي و دولتي مي رود. در زندگينامه بندر كه تحت عنوان شاهزاده چهار ماه پيش در آمريكا منتشر شد، هيچ اشاره اي به نشست هاي او با اسرائيلي ها نشده است. اما شاهزاده در اين زندگينامه توضيح داده كه چطور منافع او در اسرائيل از سالها پيش آغاز شده است. به گفته بندر اين منافع وقتي شروع شد كه او در سال 1969 مشغول آموزش خلباني در انگلستان بود و در آنجا با خلبان ديگري آشنا شد كه خود را اسرائيلي معرفي مي كرد. بندر مي گويد او بلافاصله نسبت به آن مرد احساس نفرت كرد و اين در حالي بود كه تا قبل از اينكه بداند او اسرائيلي  است چنين احساسي نسبت به او نداشت. اين احساس او را به اين فكر واداشت كه اگر فرصتي براي آشنايي بيشتر با يكديگر پيش آيد، شايد بتوان كليشه ها را شكست. بندر تلاش زيادي كرد تا با بسياري ديگر از اسرائيلي ها هم ديدار كند. او كار ديپلماتيك خود را با مبارزه عليه لابي طرفدار اسرائيل در آمريكا موسوم به aipac شروع كرد. اين لابي تلاش مي كرد تا بر سر راه فروش هواپيماهاي آواكس به نيروي هوايي عربستان مانع ايجاد كند. سعودي ها در اين راه برنده شدند و از آن زمان به بعد بندر خود را لابي يك نفره عليه سازمان قدرتمند aipac مي خواند. بندر در دولت بوش پدر به اوج نفوذ رسيد.
در كتاب زندگي نامه بندر همچنين به چگونگي تحكيم ارتباط او با اسرائيلي ها اشاره شده است. در بهار سال 1990 صدام حسين تهديد كرد كه نيمي از اسرائيل را مي سوزاند. ملك فهد نگران احتمال درگيري منطقه اي بود و به همين دليل شاهزاده بندر را به بغداد فرستاد. صدام به او گفت كه قصد حمله به اسرائيل را ندارد و بندر همين پيام را خيلي زود به بوش پدر داد و در مقابل اين قول را از اسرائيل گرفت كه اين رژيم هم دست به حمله پيش دستانه نخواهد زد. در همان زمان گزارش شد كه عربستان موشك هاي زمين به زمين ساخت چين را خريداري كرده است. در كتاب زندگي نامه شاهزاده بندر آمده است، او موفق شد تا از طريق آمريكا به اسرائيل اطمينان دهد موشك ها اسرائيل را هدف نگرفته و در مقابل از اسرائيل قول گرفت كه به فرودگاه تابوك در جنوب شرق ايلات حمله نخواهد كرد. در نشست سال 1991 كه عربستان هم در آن در كنار آمريكا شركت داشت، آمريكايي ها روند صلح را شروع كردند كه با نشست مادريد آغاز شد. سعودي ها در اين نشست شركت كردند اما اين حضور در سطح پاييني بود. سعودي ها روابط خود را با اسرائيل حفظ كردند بدون اينكه اين روابط را علني و آشكار كنند. بعضي همسايگان عربستان در خليج فارس هم همين سياست را در پيش گرفتند. در زمان انعقاد پيمان اسلو، بندر رابطه مستقيمي با سفارت اسرائيل در واشنگتن داشت و مذاكرات غير رسمي با سفير وقت اسرائيل برقرار كرد. در جريان مذاكرات صلح در دوران ايهود باراك نقش شاهزاده بندر بسيار مهم و آشكار بود و او در چندين موقعيت بحراني وارد عمل شد. وقتي مذاكرات با سوريه در نشست پفردزتاون به بن بست رسيد، باراك وزيري را كه عضو هيات مذاكره كننده اسرائيل بود براي ديدار با بندر فرستاد. اين ديدار نتيجه نداد. بندر بعدها به خاطر آورد كه بيل كلينتون رئيس جمهور آمريكا از او خواست ديدار محرمانه اي با حافظ اسد رئيس جمهور سوريه داشته باشد تا رهبر سوريه را متقاعد كند در نشست آخرين فرصت در ژنوا شركت كند. اسد پذيرفت كه در اين نشست شركت كند اما اين نشست به نتيجه نرسيد و مذاكرات ميان اسرائيل و سوريه از آن زمان متوقف شد.
</TEXT>
</DOC>
<DOC>
<DOCID>HAM2-851215-061</DOCID>
<DOCNO>HAM2-851215-061</DOCNO>
<ORIGINALFILE>/1385/851215/news/_siasi.htm</ORIGINALFILE>
<ISSUE>سه شنبه 15 اسفند 1385 - سال چهاردهم - شماره4223 - Mar 6, 2007</ISSUE>
<DATE calender="Western">2007-03-06</DATE>
<DATE calender="Persian">1385/12/15</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
گزارش
جلب حمايت قطب هاي سياسي
</TITLE>
<TEXT>
گروه سياسياحزاب و گروه هاي سياسي كشور خود را براي شركت در انتخابات مجلس هشتم آماده مي كنند. از آنجا كه ائتلاف يا تكيه بر اشخاص معروف سياسي از راهكارهاي شناخته شده در انتخابات گذشته بوده است، اينك نيز بحث چگونگي ائتلاف و جلب حمايت قطب هاي سياسي به يكي از دغدغه هاي احزاب تبديل شده است.
از جمله حسن بيادي، سخنگوي جمعيت آبادگران جوان معتقد است اصولگرايان بايد حول جمعي از بزرگان اين جريان وحدت كنند، به نحوي كه محوريت اين جمع با چمران باشد؛ چرا كه وي فرديست كه به هيچ حزب و گروهي وابستگي ندارد و مردم او را به عنوان يك اصولگراي واقعي قبول دارند.
آذر منصوري، معاون سياسي دبيركل جبهه مشاركت ايران اسلامي هم گفت شرايط فعلي جامعه ما اقتضاء مي كند اشخاصي كه مي توانند محور اجماع و ائتلاف باشند، حضور جدي داشته باشند و با توجه به اين كه افرادي چون آقايان خاتمي و هاشمي همواره حركت هايي در جهت تداوم اصلاحات و شكل گيري مردم سالاري داشته اند، لذا اين افراد مي توانند همچنان محوريت خود را داشته باشند.
مريم بهروزي، دبير كل جامعه زينب با اشاره به تجربه اصولگرايان در انتخابات شوراهاي سوم گفت: مردم در اين انتخابات به چهره هاي شناخته شده و احزاب آشنا راي دادند و به احزابي كه شناخته شده نبودند و در زمان انتخابات رشد و نمو پيدا كرده بودند، اعتمادي نكرده و راي چنداني به آنها ندادند. ممكن است اصولگرايان حول محور يك شخص جمع شوند يا اين كه حول محور يك حزب يا به طرق ديگري وحدت كنند. آيت الله مهدوي كني مي تواند يكي از گزينه هايي باشد كه جريان اصولگرا حول آن وحدت كند.
در كنار تلاش گروه هاي سياسي در جهت كسب موافقت شخصيت هاي سياسي براي حمايت از آنان، مذاكراتي نيز در هر 2 جبهه اصلاح طلبان و اصولگرايان براي تنظيم منشور وحدت گروه هاي سياسي ادامه دارد.در جلسه اخير شوراي هماهنگي جبهه اصلاحات شيوه نامه اي در دستور كار قرار گرفت مبني بر اين كه اگر كسي تقاضاي عضويت در جبهه را كرد، چگونه در شوراي هماهنگي مورد بحث قرار بگيرد و براي پذيرش آن، حزب چه شرايطي بايد داشته باشد. در اين جلسه بحثي پيرامون تدوين مباني تفكر اصلاح طلبي صورت نگرفت. گفته مي شود كميته اي در شوراي هماهنگي جبهه اصلاحات تشكيل شده تا در اين زمينه فعاليت كند. هرچند كه هنوز بحث تدوين منشور اصلاح طلبي بين احزاب و گروه هاي اين جبهه جدي گرفته  نشده است.
در ميان اصولگرايان نيز نياز به تدوين منشور اصولگرايي مطرح شده است . اعضاي اين جبهه معتقدند : بايد اصولگرايان مباني اصولگرايي را با انگيزه اصلاح امور تدوين كرده و اصولگرايانه اصلاح طلبانه  عمل كنند. آنها تعريف رهبري از مباني اصولگرايي را مهمترين سند منشور اصولگرايان دانسته و بر اين باورند كه اصولگرايان بايد در آينده با مشي اعتدال؛ دوري از افراط و تفريط و تندروي و حاشيه نشيني حركت و با وحدت و انسجام اهداف خود را محقق كنند تا بتوانند در آينده زمينه اي براي خدمت به جامعه فراهم كنند. البته اين بحث ها نيز در ميان اصولگرايان در حد ابراز نظر باقي مانده است و حركتي جدي در ميان گروه هاي آنها ايجاد نشده و به يك راهكار مشخصي نرسيده اند. اصولگرايان مي خواهند بر اساس برآيند عقل جمعي حركت كنند و قاعدتاً در اين راستا بايد از نظر پيشكسوتان و بزرگان نيز استفاده كنند. به نظر مي رسد 2 جناح اصلاح طلب و اصولگرا تا پيش از انتخابات مجلس هشتم، قادر به تدوين منشورهاي وحدت خود نخواهند شد و كماكان بر محوريت شخصيت هاي سياسي و ائتلاف هاي تشكيلاتي مبنايي جز قدرت گرفتن در برابر رقيب ندارد عمل كرده و وارد صحنه هاي رقابت سياسي مي شوند.
</TEXT>
</DOC>
<DOC>
<DOCID>HAM2-851215-062</DOCID>
<DOCNO>HAM2-851215-062</DOCNO>
<ORIGINALFILE>/1385/851215/news/_siasi.htm</ORIGINALFILE>
<ISSUE>سه شنبه 15 اسفند 1385 - سال چهاردهم - شماره4223 - Mar 6, 2007</ISSUE>
<DATE calender="Western">2007-03-06</DATE>
<DATE calender="Persian">1385/12/15</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
مذاكرات فشرده در اروپا بر سر برنامه هسته اي ايران
ميزهايي براي مذاكره
روز گذشته نشست وزيران خارجه اتحاديه اروپا در مورد برنامه هسته اي ايران برگزار شدزهرا ابراهيمي
</TITLE>
<TEXT>


شوراي حكام آژانس بين المللي انرژي اتمي از ديروز نشست خود را درمورد موضوع هسته اي ايران و كره شمالي در وين آغاز كرد. در نشست امروز، البرادعي گزارش خود را درباره اطاعت ايران از قطعنامه 1737 و كاهش 50 درصدي كمكهاي فني آژانس به ايران ارائه مي دهد. همزمان با اين نشست روز گذشته وزيران خارجه اتحاديه اروپا نيز درباره پرونده هسته اي ايران به بحث و تبادل نظر پرداختند.اگر ديپلماتهاي عاليرتبه پنج كشور دائم شوراي امنيت سازمان ملل و آلمان در مورد مفاد قطعنامه بعدي راجع به پرونده هسته اي ايران به توافق برسند شوراي امنيت هفته آينده جلسه خود را براي بررسي دوباره موضوع تشكيل خواهد داد.
ديپلمات هاي عالي رتبه پنج كشور عضو دائم شوراي امنيت سازمان ملل به همراه آلمان براي رسيدن به توافق در مورد تحريم هاي جديد عليه ايران به دليل عدم توقف غني سازي اورانيوم شنبه گذشته از طريق ويديو كنفرانس با يكديگر گفت و گو كردند.
پيش از اين جلسه وزيران خارجه اين شش كشور روز پنج شنبه گذشته در يك گفت وگوي دو ساعته تلفني در مورد جزيياتي همچون اينكه چه موادي مي تواند در قطعنامه تحريم قرار بگيرد به تبادل نظر پرداختند. آنان ديروز هم به اين گفت وگوي تلفني ادامه دادند. شش كشور ياد شده گفته اند كه به سرعت براي قوي تر كردن تحريم ها تلاش خواهند كرد. اين تصميم پس از گزارش هفته گذشته البرادعي دبيركل آژانس بين المللي انرژي اتمي صورت گرفت كه در آن اشاره شده كه ايران به جاي تعليق غني سازي گسترش داده است.تلاش هاي ديپلمات هاي غربي براي رسيدن به توافق براي تحريم ايران درحالي صورت مي گيرد كه محمود احمدي نژاد به عربستان رفت تا در خصوص مسائل منطقه اي با اميرعبدالله گفت وگو كند.
بحث بر سر تحريم ايران درحالي ادامه دارد كه روزجمعه وزير امورخارجه فرانسه گفت كه كشورهاي 1+5 با چارچوب قطعنامه جديد شوراي امنيت عليه ايران موافقت كرده اند. فيليپ دوست بلازي وزير امور خارجه فرانسه اعلام كرد كه قطعنامه جديد براساس بند 41 فصل 7منشور سازمان ملل شكل مي گيرد، كه شامل به كارگيري تمام اقدامات لازم به غير از گزينه ي نظامي، براي اجراي قطعنامه و بازتاب دهنده روح قطعنامه  1737است. پيش بيني مي شود قطعنامه  جديد، تحريم ها عليه ايران را گسترده تر كرده و بربخش هايي از قطعنامه 1737، تاكيد نموده و اشخاص وشركت هاي بيشتري را به فهرست قبلي تحريم بيافزايد.
دستيار خاوير سولانا رييس سياست خارجي اتحاديه اروپا، هم روز پنج شنبه گفته است در مورد اينكه كشورهاي اروپايي تا چه حد در مورد تحريم كردن ايران به پيش خواهند رفت محدوديت هايي وجود دارد. اناليسا گيانلا، نماينده خاويرسولانا درزمينه سلاح هاي كشتار جمعي وعدم تكثيرسلاح هاي اتمي گفته است كه تحريم هاي كميته پارلماني اتحاديه اروپا ازآنچه درشوراي امنيت سازمان ملل توافق شده سخت تر است. او همچنين گفته است، نمي تواند انتظار داشته باشد كه كشورهاي اروپايي قراردادهاي خود را درزمينه هايي كه هيچ ربطي به سلاح اتمي ويا موشك ندارد باطل كنند.
در همين رابطه جواد وعيدي، معاون امنيت بين الملل شوراي عالي امنيت ملي، گفت: آمريكا در مسير محروم كردن ايران از انرژي هسته اي كاملا جدي است و براي مقابله با ايران از همه ابزارهاي خود استفاده مي كند. آمريكا با برنامه هسته اي ايران مخالف بوده و هست، اما آنچه مربوط به ايران مي شود اين است كه ما همچنان بر حق خود در دستيابي به دانش هسته اي اصرار داريم. ايران تا هنگامي كه برنامه اي براي توليد بمب اتمي ندارد كاملا قانوني و به حق مي تواند براساس پيمان منع گسترش سلاح هاي اتمي به فعاليت هاي هسته اي خود ادامه دهد.
بر سر ميز مذاكره؟
در كنار مذاكراتي كه درباره برنامه هسته اي ايران در جريان است، قرار است ايران در مذاكره كشورهاي همسايه عراق كه در آن آمريكا و انگليس نيز حضور خواهند داشت، شركت كند.
امريكا و عراق در نظر دارند تا كنفرانسي منطقه اي در جهت تحكيم امنيت عراق با حضور همسايگان عراق و از جمله ايران و سوريه برگزار كنند. دولت بوش به دليل انتقادهاي شديد دمكراتها پذيرفته است با تغيير سياست خود، آن هم در زمان رياست جمهوري بوش، اين كنفرانس را در عراق برپا كند.
ديپلماسي امريكا با تصميم فعلي خود مبني بر اينكه با مقامات ايراني به دور يك ميز بنشيند، بسيار غيرمنتظره عمل كرد، به ويژه اينكه در هفته هاي اخير لحن شديدي نسبت به ايران اتخاذ كرده بود.
كاندوليزا رايس، وزير امور خارجه ايالات متحده، سه شنبه گذشته در كنگره امريكا مشاركت اين كشور را در دو كنفرانس بين المللي سازماندهي شده توسط دولت عراق مطرح كرد. در اولين كنفرانس كه در روز 10 مارس در بغداد برگزار خواهد شد، سفراي تمامي كشورهاي هم مرز با عراق( مانند ايران)، به اضافه مصر و پنج عضو دائمي شوراي امنيت سازمان ملل حضور خواهند داشت. در نشست بعدي كه در ماه آوريل و در يكي از كشورهاي منطقه پيش بيني شده، رؤساي ديپلماسي همين كشورها به اضافه گروه هشت( جي 8 )حضور خواهند داشت. در كنفرانس دوم، كاندوليزا رايس براي اولين بار در كنار همتاهاي ايراني و سوري خود(منوچهر متكي و وليد معلم)خواهد نشست.البته برخي خبرهاي غيررسمي كه از منابع موثق شنيده شده حاكي از آن است كه احتمالا كنفرانس دوم در سطح معاونان وزير برگزار مي شود و نه وزراي امور خارجه.
آخرين ديداري كه در اين سطح ميان ايران و امريكا برگزار شد و كاملا غيررسمي بود، در سال 2004 و در شرم الشيخ(مصر)بود، در آن زمان، كالين پاول، وزير امور خارجه وقت امريكا، و كمال خرازي همتاي ايراني او، در كنار يكديگر حضور داشتند. اين بار، وزارت امور خارجه امريكا تمايل بسيار بيشتري نسبت به مذاكره با تهران نشان مي دهد. البته نبايد فراموش كرد كه گفتگوي بدون پيش شرط اهميت بسيار زيادي دارد. كاندوليزا رايس از مدت ها پيش به مقامات ايراني وعده داده كه در صورت تعليق فعاليت هاي غني سازي مطابق با قطعنامه هاي سازمان ملل، با ايران به مذاكره خواهد پرداخت. شان مك كورماك در اين رابطه مي گويد: "اين شرايط همچنان بر قوت خود باقي است." واشنگتن ديروز مذاكراتي را با شركاي خود و به هدف تشديد تحريم ها عليه ايران آغاز كرده است. سخنگوي وزارت امور خارجه امريكا در ادامه مي افزايد: در سياست ما تغييري حاصل نشده است.
</TEXT>
</DOC>
<DOC>
<DOCID>HAM2-851215-063</DOCID>
<DOCNO>HAM2-851215-063</DOCNO>
<ORIGINALFILE>/1385/851215/news/_siasi.htm</ORIGINALFILE>
<ISSUE>سه شنبه 15 اسفند 1385 - سال چهاردهم - شماره4223 - Mar 6, 2007</ISSUE>
<DATE calender="Western">2007-03-06</DATE>
<DATE calender="Persian">1385/12/15</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
يادداشت
ضرورت تغيير ساعت رسمي اميررضا خادم
</TITLE>
<TEXT>
به صورت كاملاً ملموس، بيشترين بار مصرف انرژي در ساعات اوليه شب يعني تقريباً از غروب آفتاب تا حداكثر 11 شب است. غروب آفتاب در 6 ماهه اول سال به طور متوسط حدود ساعت 5/7بعدازظهر است. بنابراين مدت زمان بيشترين بار مصرف در اين 6 ماه، حدود 5/3 ساعت مي شود. حال اگر ساعت رسمي كشور در اين 6ماه به ميزان يك ساعت جلو برود، به اين معنا كه غروب آفتاب از ساعت 5/7 به 5/8 بعدازظهر تغيير يابد، توانسته ايم از اين طريق زمان 5/3 ساعته پرمصرف را به 5/2 ساعت كاهش دهيم.
با توجه به اينكه يكي از اصلي ترين مشكلات مبحث صرفه جويي در مصرف انرژي، كاستن از حجم فشار وارده بر نيروگاه ها در زمان پرمصرفي است، لذا تغيير ساعت در شش ماه اول هر سال، در كاهش اين حجم بار مؤثر خواهد بود.
ميزان كل صرفه جويي در مصرف انرژي در طول مدت 6 ماه مسئله قابل توجهي است. هرچند با توجه به بلندي طول روز و روشن شدن زودتر هوا، اين تغيير ساعت تفاوتي در ميزان مصرف انرژي صبحگاهي ندارد، اما همان طور كه در فوق گذشت، تغيير ساعت باعث كاهش مصرف انرژي شبانگاهي مي شود. براساس نظرات كارشناسي شده و متفاوتي كه در اين مورد اعلام شده، رقم ريالي اين صرفه جويي در 6 ماه، بين هزار تا 3 هزارو 500 ميليارد ريال است. چنان كه در بدبينانه ترين حالت، در قبال هريك درصد صرفه جويي انرژي متأثر از تغيير ساعت، 600 ميليارد ريال صرفه جويي ريالي حاصل مي شود. با توجه به گزارش هاي نشر يافته از تأثيرات اين تغيير بر صرفه جويي انرژي و مالي، هيچ برآوردي كمتر از 5/1درصد كاهش مصرف وجود ندارد. يعني در نازلترين حالت، همان طور كه گفته شد، هزار ميليارد ريال صرفه جويي، قطعي است.
نكته قابل اشاره ديگر فرهنگ مصرف در جامعه ايراني است. مردم ما عادت كرده اند حداكثر استفاده و گاه استفاده غير ضرور از اقلام متنوع انرژي بنمايند. البته يكي از علل اين عادت، ارزان بودن انرژي در كشور و پرداخت يارانه قابل توجه بابت آن توسط دولت ها بوده است. متأسفانه اين نوع از اسراف در كشور ما نهادينه شده است. لذا، يكي از راهكارهاي كاستن غيرمحسوس از مصرف بالا، طرح تغيير ساعت بوده است كه البته نتيجه آن نيز مثبت ارزيابي مي شود.
لبته ديدگاه ديگري هم در ارتباط با اين موضوع وجود دارد. عده اي معتقدند: به فرض تأثير مثبت تغيير ساعت بر صرفه جويي انرژي، نبايد با اين كار باعث اختلال در زندگي مردم شويم! بهتر است به جاي تغيير ساعت رسمي كشور، ساعت شروع به كار مردم را تغيير دهيم.
اگر بخواهيم اين ديدگاه را مورد نقد قرار دهيم، طرح چند نكته ضروري به نظر مي رسد. اين نكات عبارتند از:
اولاً؛ تجربه كوتاه مدت تغيير ساعت كاري در ابتداي سال،85 كه اصلي ترين تبلور آن در تغيير ساعت شروع به كار مدارس بود، تجربه موفقي به نظر نمي رسد. اين اتفاق باعث كاهش ساعت استراحت گروه سني كودكان، نونهالان و نوجواناني شد كه در اين سنين،  بيش از سايرين به مراقبت هاي خاص دوران رشد چون خواب خوب و كافي نياز دارند. در صورتي كه تغيير ساعت كار مدارس باعث زودتر بيدار شدن آنان در صبح و تغيير نيافتن ساعت به بالين رفتنشان در شب مي شود. اين حالت براي بزرگسالان نيز با درصد تأثيرگذاري كمترتر صادق است.
ثانياً؛ همان طور كه در بالا اشاره شد، مسئله اصلي در بحث انرژي، كاستن از بار مصرف در شامگاهان است و از اين رو تغيير زمان شروع به كار روزانه، تغييري در ميزان مصرف انرژي ندارد.
ثالثاً؛ ايجاد اختلال در برنامه ريزي زندگي مردم به عكس نظر فوق زماني اتفاق مي افتد كه مردم ساعت شروع و اتمام كارشان در هر 6 ماه متفاوت با 6 ماه قبل باشد. در حالي كه با توجه به تغيير ساعت رسمي در ابتداي سال و عيد نوروز، تقريباً كسي متوجه اين تغيير در روند زندگي نمي شود و خيلي سريع به آن عادت مي كنيم.(هر چند اگر مسئله صرفه جويي در مصرف نبود، طبيعتاً همان روال عادي زندگي، بهترين روش مي توانست باشد اما...)در بحث تغيير نكردن ساعت در اروپا اين نكته قابل توجه است كه فرهنگ مصرف بي رويه در كشور ما و ارزان بودن انرژي در ايران، مسئله اي است كه به هيچ وجه در ديگر كشورها وجود ندارد و به همين خاطر بايد گفت، به فرض نبود چنين طرحي در ديگر كشورها نيز در ايران اين كار با توجه به وضع موجود بايد اتفاق بيفتد.
نماينده تهران در مجلس شوراي اسلامي
</TEXT>
</DOC>
<DOC>
<DOCID>HAM2-851215-064</DOCID>
<DOCNO>HAM2-851215-064</DOCNO>
<ORIGINALFILE>/1385/851215/news/_siasi.htm</ORIGINALFILE>
<ISSUE>سه شنبه 15 اسفند 1385 - سال چهاردهم - شماره4223 - Mar 6, 2007</ISSUE>
<DATE calender="Western">2007-03-06</DATE>
<DATE calender="Persian">1385/12/15</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
اقتصاد
افتتاح خط توليد سمند در سوريه؛ فردا
</TITLE>
<TEXT>
گروه اقتصادي- خط توليد سمند در سوريه فردا افتتاح مي شود. مدير كل روابط امور بين الملل وزارت صنايع و معادن با اشاره به افتتاح خط توليد سمند سوريه با حضور وزير صنايع و معادن، گفت: ظرفيت توليد خودرو سمند در فاز يك سايت سوريه سالانه 10هزار دستگاه است كه اين ميزان تا 30هزار دستگاه در سال قابل افزايش است. قادر سليماني، افزود: با توليد ده هزار دستگاه خودرو سمند در سوريه سالانه حدود 70ميليون دلار در آمد ارزي، از محل صادرات قطعات و مجموعه هاي خودرو خواهيم داشت.
</TEXT>
</DOC>
<DOC>
<DOCID>HAM2-851215-065</DOCID>
<DOCNO>HAM2-851215-065</DOCNO>
<ORIGINALFILE>/1385/851215/news/_vrzsh.htm</ORIGINALFILE>
<ISSUE>سه شنبه 15 اسفند 1385 - سال چهاردهم - شماره4223 - Mar 6, 2007</ISSUE>
<DATE calender="Western">2007-03-06</DATE>
<DATE calender="Persian">1385/12/15</DATE>
<CAT xml:lang="fa">ورزش</CAT>
<CAT xml:lang="en">Sport</CAT>
<TITLE>
محروميت 4 جلسه اي علي دايي
عكس:مهدي زارع
</TITLE>
<TEXT>


همشهري ورزشي- كميته انضباطي فدراسيون فوتبال علي دايي را به دليل ايجاد ضرب و حركت غيرورزشي به 4 جلسه محروميت از ديدارهاي رسمي و پرداخت بيست ميليون ريال جريمه نقدي محكوم كرد. شيث رضايي هم به دليل خطاهاي پنهان و حركات تحريك آميز يك جلسه محروم و به پرداخت پنج ميليون ريال جريمه نقدي محكوم شد. حميدرضا فرزانه ديگر بازيكن تيم فوتبال سايپا نيز به دليل اعتراض به داوري يك جلسه محروم شد.
در پي صدور اين رأي دايي گفت: تنها مي توانم بگويم براي كميته انضباطي متأسفم. اين رأي به هيچ وجه عادلانه نبود و من براي احقاق حقم به فيفا شكايت خواهم كرد. علي دايي كه پس از اعلام رأي كميته انضباطي به شدت ناراحت و برافروخته بود به مهر گفت: من نمي دانم كميته انضباطي در عرض چند دقيقه چطور و براساس چه مستنداتي اين رأي ناعادلانه را صادر كرد.
دايي در پايان گفت: به نظر من به جاي محروم كردن بازيكنان بهتر است داوران را محروم كنند چرا كه آنها عامل اصلي درگيري هاي داخل زمين هستند.
مشروح جلسه كميته انضباطي را مي توانيد در صفحه 13 روزنامه امروز همشهري بخوانيد.
</TEXT>
</DOC>
<DOC>
<DOCID>HAM2-851215-066</DOCID>
<DOCNO>HAM2-851215-066</DOCNO>
<ORIGINALFILE>/1385/851215/world/_artw.htm</ORIGINALFILE>
<ISSUE>سه شنبه 15 اسفند 1385</ISSUE>
<DATE calender="Western">2007-03-06</DATE>
<DATE calender="Persian">1385/12/15</DATE>
<CAT xml:lang="fa">ادب و هنر.هنر</CAT>
<CAT xml:lang="en">Literature and Art.Art</CAT>
<TITLE>
مزايده جديد يك شركت ساختماني؛ نقاشي  هاي سهراب سپهري
راز آن 260 تابلوي گمشده
</TITLE>
<TEXT>


خبر يك حادثه هنري در تهران آخر هفته گذشته در همشهري منتشر شد؛ كشف بيش از 260 تابلوي نقاشي معاصر ايران كه بسياري از نقاشان و كارشناسان هنري از يافتن آنها نااميد شده بودند. اين كشف بزرگ، در بخش آگهي روزنامه ايران به چاپ رسيد؛ آن هم در يك آگهي مزايده مربوط به وزارت صنايع!
جاي تعجب نيست، حادثه ساده تر از آنچه كه فكرش را مي كنيد رخ داده است.
سهيلا نياكان
آگهي روز شنبه پنجم اسفند روزنامه ايران آغاز جست وجوي همشهري براي يافتن اين گنجينه بزرگ هنر معاصر ايران بود.
آگهي به اين صورت چاپ شده بود:
آگهي مزايده و فروش تابلو- شركت ساختماني و خدمات نوساز در نظر دارد تعدادي از تابلوهاي نفيس نگارگري خود را كه اثر هنرمندان معاصر(سهراب سپهري، آيدين آغداشلو، وزيري و...)مي باشد، از طريق مزايده عمومي به فروش برساند. علاقه مندان مي توانند پس از درج آگهي تا 15/12/85 نسبت به بازديد و كسب اطلاعات بيشتر و همچنين دريافت برگ شرايط مزايده به نشاني تهران، شهرك غرب[..... ] مراجعه يا با شماره تلفن [....]تماس حاصل نمايند.
عجيب بود ولي مزايده كنندگان بدون هيچ پنهان كاري، آدرس و شماره خود را هم ذكر كرده بودند. در حراج كريستي دوبي يك كارشناس هنري مي گفت حالا كه حراج آثار هنري به ايران نزديك شده، رونقي در خريد و فروش اين آثار به وجود مي آيد. اما كسي فكر نمي كند تابلوهاي گمشده سهراب سپهري و وزيريان جزء اموال يك سازمان صنعتي بوده و حالا براي آنها جنبه تجارتي پيدا كرده و با برپايي يك مزايده عمومي مي خواهند به نوعي حراج كريستي ايراني براي دلالان آثار هنري مهيا كنند.
براي چند و چون ماجرا راهي به جز حضور در محل درج آگهي نبود. اما برخلاف تصور كه حضور در مكاني هنري يا فضايي شبيه گالري را تداعي مي كرد، با بازديدكنندگان كاملاً اداري برخورد مي شد.
تابلوها در طبقه هشتم قرار داشتند و محل فروش، با يك برگ كاغذ a5 مشخص مي شد: به نمايشگاه فروش آثار نگارگري خوش آمديد براي كاركنان شركت، خرابي آسانسور مهيج تر از حضور آن همه اثر هنري بود و كارمندان آنجا از رفت و آمد غريبه ها به راحتي، ناراحتي خود را بروز مي دادند.
در چند قدمي آنها تابلوهايي بود كه نقاشان زيادي پيش از اين با حسرت از گم  شدن آنها ياد مي كردند.
محمد ميرزايي مديرعامل شركت ساختمان و خدمات نوساز از سير تا پياز ماجراي تابلوها و مزايده را بدون هيچ پرده پوشي براي خبرنگار همشهري بازگو كرد تا تريبوني عمومي تر براي فروش آثار هنري خود، دست و پا كند. او گفت: هدف ما اين بود كه آثاري را كه از قبل از انقلاب توسط شركت خريداري و گردآوري شده است از طريق فروش آنها در معرض ديد عموم و علاقه مندان هنر قرار دهيم.
ميرزايي مدام بر اين نكته تأكيد مي كرد كه آنها به دنبال پول نيستند. او ادامه داد: اين آثار تا پيش از اين در ساختماني كه متعلق به شركت نوساز بوده، نگهداري مي شد. محل ساختمان در ميدان فردوسي است كه به وزارت آموزش و پرورش فروخته شده است. براي مزايده آثار از اين ساختمان جمع آوري شده و به ساختمان جديد شركت نوساز منتقل گرديد.
اما اين آثار بسيار با ارزش چگونه در اين مدت نگهداري مي شدند. ميرزايي در اين باره پاسخ داد:
بيش از 260 تابلو حدود 28 سال تحت نظر كارشناسان و مرمت گران آثار هنري
حفظ و نگهداري شده اند.
اما در انبار يا در معرض ديد عمومي و اصلاً چرا مرمت؟ اما ميرزايي در مقابل پاسخ به اين پرسش جوري ديگر به ماجرا نگاه مي كند و مي گويد: تاكنون چنين مزايده عمومي آثار هنري در هيچ يك از سيستم هاي اداري و دولتي ديده نشده است. هرچند اين آثار خوب نگهداري شده اند، اما به نظر ما متعلق به مقطعي از فرهنگ و هنر سرزمين ما هستند كه ما مي خواهيم از طريق مزايده عمومي وارد جامعه شوند تا مورد مشاهده همگان قرار گيرند.
اما مسلم ترين وجه يك مزايده حضور دلالان براي تملك آن است. ميرزايي هم مي گويد: تاكنون برخي افراد به ما مراجعه كرده اند و حاضرند قيمت هاي بالايي بابت خريد تابلوها بپردازند. ولي ما گفتيم شرايط بايد به گونه اي باشد كه همه بتوانند بيايند و از نزديك اين آثار را ببينند.اما ظاهراً مزايده روش مناسبي براي نمايش اين آثار هنري نيست. اما ميرزايي راه حل ديگري نمي داند و اضافه مي كند: به هر حال شركت تمايل داشت اين آثار در موزه هنرهاي معاصر به نمايش درآيند. اما ما مجبور شديم تا فرصت برابري براي بازديد همگان قايل باشيم و باز تأكيد مي كند كه هدف آنها پول نيست.
ميرزايي بر نكته اي ديگر نيز اصرار دارد و آن قانوني بودن مزايده است. بله، كاملاً  درست حدس زديد قرار است در اين جا يك مزايده جريان داشته باشد نه يك نمايشگاه هنري. يعني يك سازمان دولتي طي آگهي رسمي مي خواهد مازاد اموال خود را به فروش برساند. اما آيا اين تابلوها جزء اموال دولت و يا حتي اين شركت محسوب مي شوند؟
ميرزايي ادعا مي كند حدود 40 سال پيش، شركت ساختمان و خدمات نوساز مستقيماً از هنرمندان و در زمان هاي مختلف اقدام به خريد آثارشان كرده است و اين آثار در همان ساختمان قبلي شركت نوساز(ميدان فردوسي)به منظور تزيين ديوارها و فضاهاي داخل ساختمان و مديران استفاده مي شد. ميرزايي توضيح مي دهد شركت ساختمان و خدمات نوساز،  زيرمجموعه سازمان گسترش و نوسازي صنايع وابسته به وزارت صنايع كشور است. يعني تابلوها با دو واسطه به وزارت صنايع و دولت تعلق دارد و عليرغم ادعاي مكرر آقاي ميرزايي، طبق قانون تجارت، مزايده اموال به منظور معامله از طريق آگهي رسمي و عمومي براي فروش قانوني اموال دولتي صورت مي گيرد و جابجايي پول در آن نقش مهمي دارد. آيا برگزاركنندگان مزايده هدفي غير از معامله و دادوستد مالي دارند؟



آيدين آغداشلو كه تعدادي از آثارش در اين مزايده به فروش گذاشته شده مي گويد: خاطرم هست قبل از انقلاب، جواني علاقه مند به آثار هنري كه تحصيلاتش را خارج از كشور گذرانده بود، چنين مجموعه اي را فراهم كرد. فكر مي كنم اين قضيه حداكثر بين سال هاي 1350 تا 1357 رخ داد. كاملاً روشن است كه اين سرمايه دار آثار هنرمندان نقاش معاصر ايران را با علاقه و طي چند سال پشت سر هم خريد و براي همه جالب بود كه يك جوان با چنين علاقه اي به جمع آوري آثار هنرمندان مي پردازد. پس از انقلاب، قاعدتاً اين اموال مصادره شده اند. تا جايي كه من به ياد دارم او اين مجموعه را براي گروه صنعتي بهشهر خريداري كرد؛ ولي با هزينه شخصي خود. آثار را هم در ساختمان همين شركت بهشهر كه در خيابان فردوسي بود، نگهداري مي كرد و به نمايش مي گذاشت. آن زمان، اولين باري بود كه يك شركت خصوصي، يك مجموعه از اين نوع تابلوها را خريداري مي كرد. بعدها همه ما نقاشاني كه آثارمان توسط اين سرمايه دار خريداري شده بود، رد تابلوهايمان را گم كرديم و نمي دانستيم به دست چه كسي افتاده است.واضح است كه اين مجموعه خصوصي مصادره شده است. از دو حالت هم خارج نيست؛ يا مثل بعضي آثار مصادره شده اي كه صاحبان شان اثبات مي كنند با پول شخصي خريداري شده اند، به آنها بازگردانده مي شود؛ از جمله اين كه بنياد مستضعفان براساس حكم دادگاه انقلاب اسلامي بعد از اثبات بي گناهي صاحبان اموال، مايملك عده اي را به آنها برگردانده است. يا اين اتفاق نمي افتد. يعني يا صاحب اثر حضور ندارد و يا ادعايي ندارد كه آن وقت آثار، جزء اموال دولتي محسوب مي شود و فروش آنها بايد شامل ضوابطي باشد كه در قانون پيش بيني شده است. اين، شكل رايج قضيه است. حال اگر آن اداره يا نهادي كه به جاي خريد و حمايت، آثار را به حراج گذاشته و به پولش نظري ندارد و مي خواهد آثار در جاي درست شان قرار گيرند، مطابق همين قانون مي تواند اين مجموعه را به موزه هنرهاي معاصر واگذار كند؛ البته اگر قرار نباشد به صاحب اصلي اش بازگردانده شود.
اما مهمتر از مالكيت اين آثار بحث فروش آنهاست. طبق قوانين جديد، اين تابلوها به مردم تعلق دارند و هيچ نهاد دولتي حق معامله يا مزايده آنها را ندارد، چرا كه طبق آيين نامه اموال تاريخي، فرهنگي و هنري در اختيار دستگاه هاي اجرايي مصوبه هيأت دولت به تاريخ 1382 كه در محل اسناد رسمي سازمان ميراث فرهنگي موجود است و براي كليه نهادهاي دولتي و وابسته لازم الاجرا است؛ در اين آيين نامه رسمي به طور مشخص تأكيد شده كه صاحبان اصلي اين تابلوها نه وزارت صنايع، نه آن سرمايه دار و نه هيچ شخصيت حقيقي و حقوقي است، بلكه مردم ايران هستند كه بايد امكاني براي آنها فراهم شود تا در مكاني فرهنگي و در شأن آثار به نمايش درآمده و در فضايي عاري از هرگونه شبهه اقتصادي و تجاري از اين آثار منحصر به فرد بهره مند شوند. شايسته بود مديران وزارت صنايع قبل از هر اقدامي از خود نقاشان و كارشناسان هنري و فرهنگي مشاوره اي مي گرفتند كه به چه طريقي هم فعاليتي فرهنگي و ماندگار انجام دهند و هم هزينه نگهداري اين آثار به حداقل رسيده و مردم به يك انتقال معنوي دست يابند. اما در اين ميان سكوت مسئولان فرهنگي كه در روزهاي پيش در همشهري به آن پرداختيم همچنان آزاردهنده است. امروز آخرين فرصت مزايده است و اكنون همه نهادهاي فرهنگي و هنري از وقوع چنين پيشامدي با خبر شده اند، اما نتيجه چيست؟ گرچه در اين ميان نهادهاي دولتي و نيمه دولتي و حتي اشخاص حقيقي از جمله خواهر مرحوم سپهري درگير حقوقي اين ماجرا شده اند اما آينده همه چيز را مشخص مي كند.
</TEXT>
</DOC>
<DOC>
<DOCID>HAM2-851215-067</DOCID>
<DOCNO>HAM2-851215-067</DOCNO>
<ORIGINALFILE>/1385/851215/world/_artw.htm</ORIGINALFILE>
<ISSUE>سه شنبه 15 اسفند 1385</ISSUE>
<DATE calender="Western">2007-03-06</DATE>
<DATE calender="Persian">1385/12/15</DATE>
<CAT xml:lang="fa">ادب و هنر.هنر</CAT>
<CAT xml:lang="en">Literature and Art.Art</CAT>
<TITLE>
برخورد شايسته با آثار هنري
اين حق هنر است
</TITLE>
<TEXT>


گروه ادب و هنر- پس از انتشار خبر كشف اتفاقي 260 اثر هنري و فروش آنها از طريق مزايده عمومي يك شركت ساختماني كه روز پنج شنبه گذشته صورت گرفت، گروه ادب و هنر همشهري همچنان با واكنش ها و اظهار نظرات مختلفي از سوي هنرمندان و كارشناسان روبه روست. يعقوب امداديان هنرمند نقاش و از كارشناسان موزه هنرهاي معاصر تهران يكي از افرادي است كه از تابلوهاي به نمايش درآمده مذكور ديدن كرده است.
به اعتقاد او اين مجموعه ارزشمند كه نخستين بار توسط يك شخص حقيقي از هنرمندان خريداري و گردآوري شده است، بهتر است به جاي مزايده و فروش مستقيماً به محلي همچون يك موزه انتقال يابد؛ ضمن اين كه اگر هم تصميم به مزايده گرفته شده، اين مزايده بايد كاملاً مشخص و به شكلي شفاف انجام پذيرد؛ چرا كه مشخصاً قانوني به نظر نمي رسد. وي تأكيد مي كند در شرايطي كه سيستم دولتي و نهادهاي وابسته به وزارتخانه ها شايسته است به منظور حمايت از هنر، به خريداري آثار هنري بپردازند، نمي دانيم چرا عكس آن اتفاق افتاده و يك نهاد وابسته به دولت تصميم به فروش آثاري كه در اختيار دارد، گرفته است. به هر حال شركتي كه چنين تصميمي گرفته، بهتر بود به جاي فروش، آثار را به يك موزه اهدا كند و يا حداقل از آنها دوباره براي تزئين يا نمايش عمومي در داخل ساختمان خود و ساختمان هاي ادارات وابسته بهره ببرد.
امداديان اضافه مي كند كه اين وظيفه نهادهاي ذي ربط، موزه ها، هنرمندان و مديران هنري است كه واكنش و عكس العمل شان را نشان دهند.
اما پروانه سپهري كه تابلويي از برادرش زنده ياد سهراب سپهري در مجموعه تابلوهاي به نمايش درآمده در شركت ساختماني نوساز وجود دارد، چنين اظهار مي دارد كه پس از مراجعه به اين شركت براي بازديد از نمايشگاه، اطلاعات روشني راجع به مالكيت آثار، زمان مزايده و تعداد آثاري كه در مجموع در اختيار اين شركت هستند به وي داده نشده و حتي مسئولان مزايده به او گفته اند كه تعداد تابلوهايي كه در مجموع در اختيار دارند، همين 60 اثر است كه اكنون در ساختمان شركت به نمايش درآمده اند؛ نه بيش از 260 اثر! اين در حالي است كه پيش از اين مديرعامل شركت مذكور تعداد آثار را بيش از 260 تابلو ذكر كرده بود.
پروانه سپهري اضافه مي كند كه از مسئولان اين مزايده خواسته است تا با اين مجموعه هنري، همچون مبل و اثاثيه و... برخورد نكنند. ولي انگار اين حرف او خوشايند برگزاركنندگان مزايده نبوده است.
سپهري در نهايت اظهار مي دارد كه پاسخ هاي روشني دريافت نكرده و تأكيد مي كند اين گونه برخوردها به صلاح هنر و جامعه هنري نيست.
او همچنين يادآور مي شود كه پس از ديدن اين نمايشگاه به حبيب الله صادقي مدير موزه هنرهاي معاصر تهران پيشنهاد داده است تا به جمع آوري آثار مذكور براي نگهداري در موزه اقدام كند.
فروش؛ براي چه؟
صادق تبريزي از نقاشان معاصري كه برخي آثارش در مجموعه تابلوهاي مزايده اي شركت نوساز وجود دارد، معتقد است: خبرهايي كه اخيرا در رابطه با فروش 260 تابلو شايع شده و عنقريب چوب حراج را بر سر اين تابلوها وارد خواهد ساخت، اين پرسش را مطرح مي كند كه چرا و چگونه مسئولان به فكر فروش اين آثار افتاده اند و اصولا انگيزه فروش اين آثار چيست؟ چه چاله اقتصادي سبز شده كه با فروش اين تابلوها برطرف خواهد شد؟
دولت كه خود بايد خريدار آثار هنرمندان باشد و به نحوي براي توليد هنر بازار ايجاد كند جاي تعجب است كه در اين بازار كم رونق هنري و در جامعه اي كه هنرمندان براي درصد كمي از محصولات خود هم مشتري ندارند، به تورم اثر هنري و كسادي بازار بيافزايد. چندي پيش در مصاحبه اي به موضوع خريد آثار هنرمندان هندي از سوي دولت هند اشاره نمودم كه در حراج هاي هنر اسلامي در لندن صورت مي گرفت. از بيست سال پيش كه من شاهد بوده ام همواره دو سه اثر از هنرمندان هندي در حراج عماي(آرت اسلامي)در ساتوبي و كريستي لندن حضور داشته كه توسط دولت هند خريداري شده و سبب شده كه به اعتبار اين هنرمندان افزوده شود. به طوري كه در حراج اخير كريستي در دوبي، آثار نقاشان هندي با قيمت هاي سرسام آوري فروخته شد.
چون اين آثار متعلق به يك دوره از تاريخ هنر ايران است، بهتر است يكجا به نمايش گذارده شود. نظر به اين كه جمع آوري تعدادي اثر همزمان ديگر مقدور نيست و درحالي كه اغلب شهرهاي ايران فاقد موزه هستند، مي تواند توجيهي براي تأسيس موزه باشد. با توجه به عملكرد موزه هاي بزرگ جهان كه همواره در حال پربار كردن گنجينه خود هستند و آثار ارزشمند را جايگزين ديگر آثار مي كنند، براي غنا بخشيدن به موزه هنرهاي معاصر نيز مي تواند اين آثار در اختيار اين موزه قرار بگيرد. شك نيست با فروش اين آثار توسط دولت، تابلوها پراكنده شده و امتيازهاي ياد شده بالا، منجمله يكپارچه بودن آثار همزمان، به سرعت از هم گسيخته و در مجموعه اي شخصي وارد و يا از كشور خارج خواهند شد.از كارهاي ثمربخش ديگر اين كه اين مجموعه قبل از آن كه در يك موزه اختصاصي جايگزين شود، توسط اولياي هنر در شهرهاي مختلف به نمايش درآيد تا مردم سرزمين ما موفق به شناخت هنر نقاشي ايران در دهه چهل باشند.
يكي از اموري كه به  آن رسيدگي نشده ايجاد مراكز فرهنگي و هنري بخصوص ايجاد موزه در شهرهاي مختلف است تا بازاري هم براي اين هنر به وجود آورد. كاري كه قرار بود آرت اكسپو تهران متولي آن باشد كه به اضمحلال آن منتهي شد. البته در چند شهر ايران موزه اي براي هنر نو تأسيس شده و حتي قرار بود ساليان پيش ساختمان شهرداري رشت به موزه هنر مدرن تبديل شود.اميد است وزارت ارشاد اين برنامه را(احداث موزه در تمامي شهرها)در دستور كار خود قرار دهد و شروع آن را با مجموعه ياد شده آغاز نمايد.
</TEXT>
</DOC>
<DOC>
<DOCID>HAM2-851215-068</DOCID>
<DOCNO>HAM2-851215-068</DOCNO>
<ORIGINALFILE>/1385/851215/world/_artw.htm</ORIGINALFILE>
<ISSUE>سه شنبه 15 اسفند 1385</ISSUE>
<DATE calender="Western">2007-03-06</DATE>
<DATE calender="Persian">1385/12/15</DATE>
<CAT xml:lang="fa">ادب و هنر.هنر</CAT>
<CAT xml:lang="en">Literature and Art.Art</CAT>
<TITLE>
نگارخانه ها
</TITLE>
<TEXT>
نگارخانه سوره: نمايشگاه نقاشي كيومرث قورچيان با موضوع(مثنوي)تا 23 اسفند / تلفن: 66418823.
نگارخانه مس نگار: نمايشگاه فلز در خدمت هنرهاي تزييني‎/ تا 18 اسفند‎/ ونك، ملاصدرا، مجتمع پارك پرنس، بخش تجاري، شماره 5/ تلفن: 88067566.
گالري مژده: نمايشگاه نقاشي الهه رحماني خاكي‎/ تا 16 اسفند‎/ سعادت آباد، علامه طباطبايي، خيابان 18 شرقي، پلاك 71/ تلفن: 22067442.
گالري هفت ثمر: نمايشگاه هنر كاربردي / تا 16 اسفند؛ همچنين نمايشگاه نقاشي اليزابت هولت هاوس مشايخي‎/ 18 تا 24 اسفند‎/ تلفن: 88731403. / خيابان مطهري، كوه نور، كوي پنجم،  پلاك 25/ تلفن: 88731403.
نگارخانه دريابيگي: نمايشگاه نقاشي مهداد پور ممتاز‎/ تا 16 اسفند‎/ شهرك غرب، فاز 3، خيابان دوم، پلاك 1165 / تلفن: 88083327.
نگارخانه ماه: نمايشگاه نقاشي مهدي طباطبايي و شهريار احمدي‎/ تا 24 اسفند‎/ آفريقا، بلوار گلستان، پلاك 89 / تلفن: 22045879.
گالري گلستان: نمايشگاه نقاشان معاصر درختان از نگاه نقاشان برجسته تا 17 اسفند همچنين نمايشگاه سراميك فخري گلستان‎/ 18 تا 23 اسفند / / خيابان دروس، كماسايي، شماره 42/ تلفن: 22541589.
گالري سيحون: نمايشگاه نقاشي مريم وزيري‎/ تا 17 اسفند‎/ خيابان خالد اسلامبولي، كوچه چهارم، پلاك 30/ تلفن: 88711305.
نگارخانه شمس: نمايشگاه آثار هنري‎/ تا 26 اسفند‎/ بلوار آفريقا- نرسيده به جهان كودك- كوچه كمان، پلاك 4/ تلفن: 88774571.
گالري طراحان آزاد: نمايشگاه نقاشي پويا جمالي‎/ تا 16 اسفند‎/ ميدان فاطمي، ميدان گلها، ميدان سلماس، پلاك41‎/ تلفن: 88008676.
نگارخانه بهزاد: نمايشگاه نقاشي عباس برزگر گنجي‎/ تا 17 اسفند‎/ بلوار كشاورز، نبش 16 آذر، پلاك 312 / تلفن: 88960453.
</TEXT>
</DOC>
<DOC>
<DOCID>HAM2-851215-069</DOCID>
<DOCNO>HAM2-851215-069</DOCNO>
<ORIGINALFILE>/1385/851215/world/_asib.htm</ORIGINALFILE>
<ISSUE>سه شنبه 15 اسفند 1385</ISSUE>
<DATE calender="Western">2007-03-06</DATE>
<DATE calender="Persian">1385/12/15</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
به مناسبت روز احسان و نيكوكاري
نبض بيمار در دست عيادت
محبت كردن به بيماران ابزاري است كه استفاده از آن به بهبود وضعيت بيمار كمك مي كند
</TITLE>
<TEXT>


شايد عيادت كردن از دوست يا خويشاوندي كه در بيمارستان بستري است و اين عيادت واقعاً مي تواند موجب تغيير(بهبود)وضع وي بشود، برايتان كاري خسته كننده و يا نه چندان ضروري به نظر آيد.
تحقيقي كه اخيراً در اين باره انجام شده نشان مي دهد كه عيادت از بيمار بستري شده در بيمارستان، تأثيري را بر مغز بيمار مي گذارد كه به بهبودي او كمك مي كند.
ترجمه: ملك دخت قاسمي نيك منش
عواطف تأثير نيرومندي بر سلامت بيمار دارند. داشتن رابطه نزديك با يك دوست، خويشاوند يا همسر مي تواند نيمي از خطر ايست قلبي را در بيماراني كاهش دهد كه بيماري قلبي دارند؛ حال آن كه نداشتن يك همدم و همراز صميمي، بيمار را در وضعيت خطرناكتري؛ يعني حمله هاي قلبي قرار مي دهد.
همين طور هم، داشتن عواطف مثبت مقاومت بيمار را در برابر بيماري ها افزايش مي دهد.
امروزه دانشمندان دليل چنين امري را كشف كرده اند.
به نظر مي آيد كه دليل اين امر، در گروهي از سلول هاي مغز نهفته باشد كه به نرون هاي انعكاسي(سلول هاي عصبي انعكاسي)شناخته شده اند.
اين سلول ها وقتي فعال مي شوند كه احساس يا عاطفه اي در ما برانگيخته شود،اما فعاليت آنها وقتي بيشتر مي شود كه ما شاهد و ناظر احساساتي شدن كساني باشيم كه با آنان همدلي و همنوايي داشته باشيم و همين خود منجر به برانگيختن احساسات و عواطف ما خواهد شد و ما را تحت تأثير همان حال و هوا و روحيه آنان قرار خواهد داد.
از همين روست كه عيادت ما از دوست يا خويشاوند بيماري كه دوستش داريم موجب مي شود كه هم ضمن ملاقات و هم پس از آن، اين سلول هاي انعكاسي احساسات مشابهي را در مغز بيمارمان برانگيزند، روحيه آنان را بالا برد و موجب شود كه بيمار احساس بهبودي كند.
سلول هاي انعكاسي، ما را قادر مي سازند تا از يكديگر تأثير بگيريم، به همه حتي نوزادان امكان مي دهند تا علائم و نشانه هاي عاطفي را از همديگر دريافت كنيم.
دكتر ميتو رات كليف، مربي ارشد فلسفه در دانشگاه دورهام، مي گويد كه سلول هاي انعكاسي تا حد زيادي توضيح مي دهند كه چرا ما اين قدر تحت تأثير حركات، كارها و حالات روحي عمومي ديگران قرار داريم.
بودن با كسي كه چهره اي بشاش و لبي خندان دارد، نظير عيادت كننده اي در بيمارستان باعث مي شود كه سلول هاي انعكاسي مغز ما واكنش مشابهي را در مغز ما به وجود آورند و ما را به انجام حركات و حالاتي مشابه آنچه عيادت كننده از خود نشان مي دهد، هدايت  كنند و حتي ما را به نشان دادن واكنش عاطفي مشابهي راهنما شوند.
همين طور هم، اگر با آدمي باشيم كه بدقلق است يا از لحاظ اجتماعي دست و پا چلفتي يا خشن، آن گاه همين سلول هاي انعكاسي ما را وادار مي كنند كه به مانند همان شخص رفتار كنيم.
بنا به گفته دانيل گولمن، نويسنده كتابي موسوم به هوشياري اجتماعي كه در آن سخن از دانش هاي نويني درباره حسن روابط و مناسبات اجتماعي انسان به ميان مي آورد، اظهار مي دارد كه سلول هاي انعكاسي عواطف ما را قادر مي سازند تا مثل يك بيماري مسري پراكنده شوند و به شخص امكان مي دهند تا به لحاظ روحي بر ديگران تأثير بگذارد، به ويژه اگر اين عواطف قوياً بيان يا ابراز شوند.
قوي ترين اين تأثيرگذاري ها يا تبادل عواطف و احساسات را كساني دريافت مي كنند كه بيشترين اوقات را با آنان به سر مي بريم. مثلاً هر روزه با آنها هستيم؛ به ويژه آنان كه بيشتر دوستشان داريم يا نگرانشان هستيم.
خصومت يا نفرت من فشار خون تو را بالا مي برد، شدت يابي  مهر و محبت من عشق و محبت را در تو كاهش مي دهد.
بنا به تحقيقي كه دانشگاه كاليفرنيا انجام داده، ما انسان ها از لحاظ ژنتيكي به گونه اي خلق شده ايم كه با ديگران معاشرت و سازگاري داشته باشيم و همين خصيصه اجتماعي بودن ماست كه عامل اساسي در حفظ و بقاي انسان در دوران هاي پيش از تاريخ بوده.
در صورت نبودن سلول هاي انعكاسي، ايجاد ارتباط عاطفي با ديگران مشكل خواهد بود. در سال 2005، پژوهشگران دانشگاه كاليفرنيا دريافتند كه سلول هاي انعكاسي در كودكاني كه دچار اوتيسم يا در خودماندگي هستند(اختلال نادر و شديد رواني دوره كودكي كه قبل از سن 5/2 سالگي آغاز مي شود، تمايل مرضي به تمركز افكار روي شخص خود و داشتن آرزوهاي خيال بافانه و افسانه اي بر خلاف واقعيت  همراه با كناره گيري شديد و دوري از آميزش با مردم)فعاليت كمتري دارند.
هرچه ميزان اوتيسم يا درخود ماندگي حادتر باشد، خاموشي(يا عدم فعاليت)سلول  هاي انعكاسي بيشتر خواهد بود و همين نشان مي دهد كه چرا كودكان مبتلا به اوتيسم يا درخودماندگي در برقراري ارتباط با ديگران اين همه مشكل دارند.
اگر اين سلول هاي انعكاسي بتوانند موجب شاد شدن بيماران بستري در بيمارستان بشوند، پس مي توانند در بهبودبخشي به آنان نقش مثبتي داشته باشند.
راني ناتان، از انجمن واريته، اين ايده را كه عشق و محبت مي تواند در بهبود بيماري بيماران ما مؤثر باشد، تأييد مي كند. بنا به گفته دكتر ناتان، مؤسسه خيريه كودكان عضو انجمن واريته، سال گذشته بيمارستان واك بات را بنياد گذاشت، وي همچنين مي گويد، تأثير مثبت عيادت از بيماران بر كودكان، والدين و حتي كاركنان بيمارستان انكار ناپذير است.
محبت كردن به بيماران و مراقبت از آنان ابزارهايي هستند كه استفاده از آنها به بهبود وضعيت آنان كمك مي كند. اگر مي توانستيم اين ابزارها را به صورت دارو درآوريم، بي شك آنها را به صورت نسخه تجويز مي كرديم.
در عين حال، سرنزدن به بيماران مي تواند در بهبود آنان تأثير نامطلوبي داشته باشد.
دانيال گلمن مي گويد: اين كار، يعني عيادت نكردن از بيماران، نه تنها آنها را از فوايد اين ارتباطات محبت آميز محروم مي كند، بلكه احساسات آنان به علت همين محروميت از ملاقات هاي دوستانه و محبت آميز باعث فعال شدن همان بخش هايي از مغز مي شود كه تحريك آنها دردهاي جسماني(فيزيك)را پديد مي آورد.
بنابراين حتي اگر در عيادت خود از بيمار چيزي هم براي گفتن نداشته باشيد، همين حضور شما در كنار وي به قدر كافي موجب خشنودي و بهبودي اش خواهد شد.
</TEXT>
</DOC>
<DOC>
<DOCID>HAM2-851215-070</DOCID>
<DOCNO>HAM2-851215-070</DOCNO>
<ORIGINALFILE>/1385/851215/world/_asib.htm</ORIGINALFILE>
<ISSUE>سه شنبه 15 اسفند 1385</ISSUE>
<DATE calender="Western">2007-03-06</DATE>
<DATE calender="Persian">1385/12/15</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
نگاه
هفته نيكوكاري و پاسخگويي به افكار عمومي
</TITLE>
<TEXT>
عباس اسدي
هفته احسان و نيكوكاري اگرچه مجال نيكويي براي انسان هاي نوعدوست، فداكار و دگرخواه جامعه است، اما از سوي ديگر به جهت آنكه مسئولان و متوليان كميته امداد هميشه در معرض پرسش هاي متفاوتي قرار مي گيرند؛ به اين معني كه بودجه و اعتبار اين نهاد از كجا تامين مي شود، آيا نظارتي بر نحوه هزينه آن صورت مي گيرد، آيا تاكنون كميته امداد درباره نحوه فعاليت خود به نهادهاي نظارتي پاسخ گفته است؟ پرسش هايي است كه مي تواند به مسئولان كميته امداد فرصت دهد تا فارغ از خط و ربط سياسي به آنها پاسخ دهند.
برخي منتقدان فعاليت كميته امداد بر اين باورند كه اين كميته در عمل نتوانسته است به اهداف غايي خود نزديك شود و بخشي از فقر و فاصله طبقاتي زيادي كه در جامعه به چشم مي خورد، ناشي از عدم موفقيت اين نهاد است.
عده اي ديگر از همين منتقدان حتي پا را فراتر گذاشته و از مجلس هفتم خواسته اند تحقيق و تفحص از اين نهاد را در دستور كار قرار دهد.
شماري ديگر، فعاليت كميته امداد را وابسته و پيوندخورده با نظام سياسي نمي دانند و فعاليت اين نهاد را برگرفته از احساسات انسان دوستانه، دين باورانه و كمك به انسانيت مي دانند. لذا بر اين باورند كه نمي شود نهادي را كه برگرفته از انقلاب مردمي است و با توصيه و سفارش براي كمك به نيازمندان و مستمندان شكل گرفته است، در دايره قوانين مالياتي، نظام بوروكراسي و قواعد دست و پاگير نظام اداري و متعارف جامعه محدود و زمين گير كرد.
ديدگاه معتدل سومي نيز وجود دارد كه از منظر برنامه ريزي كلان امور اجتماعي و رفاهي ضمن تاكيد بر استقلال سازمان اجرايي نهادهاي مختلف از جمله كميته امداد معتقد است وظايف مجموعه اين نهادها بايد در چارچوب استراتژي نظام رفاه اجتماعي كشور مشخص شده و همه آنها در حيطه كاري خود بدون تداخل و دوباره كاري و اتلاف نيرو و بودجه در جهت تحقق اهداف و برنامه هاي نظام رفاه اجتماعي گام بردارند.تاسيس وزارتخانه جديد رفاه و تامين اجتماعي با چنين نگرش و ديدگاهي شكل گرفته است.
با وجود تشكيل و تاسيس وزارت رفاه و تامين اجتماعي كه وظيفه و كاركردي جز تامين رفاه نسبي براي همه آحاد شهروندان ندارد، نهادهاي حمايتي دولتي و خدمات رساني كه ممكن است در مواردي كارهاي موازي بكنند در جامعه چه مي كنند؟ وزارت رفاه در حالي شكل گرفته است كه هنوز 4ميليون و 56 هزار نفر از جمعيت كشور تحت پوشش خدمات حمايتي كميته امداد قرار دارند، 294هزار نفر از خدمات سازمان بهزيستي بهره مندند، 477 هزار نفر از طريق بنياد شهيد خدمات دريافت مي كنند و بنياد مستضعفان و جانبازان كه توأمان اكنون باعنوان اداره امور ايثارگران انجام وظيفه مي كند، وظيفه خدمات رساني به 116 هزار نفر را برعهده دارند. علاوه بر همه اينها 2/5 ميليون نفر به صورت موردي و مقطعي هر سال از خدمات و حمايت هاي اجتماعي بهره مي برند.
با اين وجود، بسياري از كارشناسان اجتماعي اين پرسش را مطرح مي كنند چگونه است كه اين همه نهادهاي خدمات رسان در جامعه به كار مشغولند و در هر كوي و برزني و در هر نقطه اي از كشور با پديده هايي برخورد مي كنيم كه جلوه و رگه هايي از فقر و محروميت در آن آشكار است و اين رگه ها هر چقدر از مركز به حاشيه مي رود، بيشتر و بيشتر خود را نمايان مي سازد.با وجود وزارت رفاه مسئوليت ها و كاركردهاي نهادهاي خدمات رسان بر چه اموري متمركز و سامان يافته است؟
اينها پرسش هايي است كه بي مناسبت نيست مسئولان و مديران حوزه خدمات رساني كشور در هفته احسان و نيكوكاري به آنها پاسخ دهند.
</TEXT>
</DOC>
<DOC>
<DOCID>HAM2-851215-071</DOCID>
<DOCNO>HAM2-851215-071</DOCNO>
<ORIGINALFILE>/1385/851215/world/_cinew.htm</ORIGINALFILE>
<ISSUE>سه شنبه 15 اسفند 1385</ISSUE>
<DATE calender="Western">2007-03-06</DATE>
<DATE calender="Persian">1385/12/15</DATE>
<CAT xml:lang="fa">ادب و هنر.هنر.سینما</CAT>
<CAT xml:lang="en">Literature and Art.Art.Cinema</CAT>
<TITLE>
گفت وگو با فلوريان دونرسمارك، كارگردان زندگي ديگران،برنده اسكار بهترين فيلم خارجي
روايتي از بلوك شرق
</TITLE>
<TEXT>


همه از مدت ها قبل اسكار بهترين فيلم  خارجي را براي بازگشت آلمادوآر،كنار گذاشته بودند اما اين زندگي ديگران بود كه توجه اعضاي آكادمي را به خود جلب كرد
زندگي ديگران تازه ترين ساخته فلوريان هنكل فون دونر سمارك كارگردان آلماني است كه موفق شد جايزه اسكار بهترين فيلم خارجي را در اسكار 2007 بدست آورد. اين فيلم پيش از اين نيز جوايز معتبر بين المللي را در جشنواره هاي مختلف دريافت كرده بود و به عنوان بهترين فيلم اروپايي در مراسم اسكار اروپايي نيز انتخاب شده بود.داستان اين تريلر سياسي در سال 1984- پنج سال قبل از سقوط ديوار برلين و اتحاد دو آلمان- در برلين شرقي مي گذرد و قهرمان آن شخصيتي به نام گرد وايزلر(با بازي اولريخ موهه)است كه وظيفه جاسوسي در مورد زندگي يك زوج هنرمند گئورگ دريمان(با بازي سباستين كخ)و كريستا ماريا سيلند(با بازي مارتينا لاك)را دارد.
ترجمه اميررضا نوري زاده
پره مير‎/ ايندي واير فوريه 2007
اين پروژه چگونه شكل گرفت و آيا براساس تجربيات شخصي ساخته شد؟
-در طول سالهاي گذشته دو نكته بود كه مرا به ساخت اين فيلم ترغيب مي كرد. يكي از آنها مربوط به خاطرات فراوان من از سفرهايم به برلين شرقي و آلمان شرقي بود. هشت، نه ساله بودم كه همراه با والدينم به آنجا سفر كرديم و با وجود سن اندكم به خوبي مي توانستم وحشت را در چهره بزرگسالان احساس كنم.
والدينم متولد آلمان شرقي بودند و به همين خاطر به شدت توسط پليس كنترل مي شدند. دوستان ما در آلمان شرقي هم سعي مي كردند حتي الامكان از صحبت با ما در مكان هاي عمومي خودداري كنند و اين تجارب باعث شد تا تصوير روشني از شرايط آن دوره داشته باشم.
از سوي ديگر تصويري را در مدرسه فيلم سازي ديده بودم كه هرگز نمي توانستم آن را فراموش كنم و آن مديوم شات از مردي بود كه در يك اتاق خالي نشسته بود و مشغول شنيدن موسيقي با هدفون بود. من اين تصوير را مبدل به شخصيت اصلي فيلم خودم گرد وايزلر كردم.
به نظر مي رسد شما تحقيقات زيادي براي اين فيلم انجام داديد؟
- تحقيقاتم حدود چهار سال طول كشيد و من به مكانهايي رفتم كه هنوز مي شد روح گذشته را در آنها احساس كرد. يكي از اين مكانها وزارتخانه سابق امنيت در آلمان شرقي در خيابان نورمانن برلين بود. مقر اصلي پليس مخفي آلمان در اينجا واقع شده بود. به عقيده من مكانهاي مختلف مي توانند احساسات را در خود براي مدتهاي طولاني نگاه دارند و اين ديدارها به مراتب سودمندتر از مطالعه چندين كتاب بود. از سوي ديگر من گفت وگو هاي زيادي با شاهدان عيني داشتم، از ولفگانگ اشميت رئيس گروهي موسوم به haxx كه وظيفه مديريت جاسوسان مخفي اين وزارتخانه را بر عهده داشت تا افرادي كه در طول چندين دهه بازداشت شده بودند، همچنين براي اين فيلم از مشاوره چند مرد مطلع از جمله پروفسور مانفرد ويلكه(مدير كميته تحقيق پيرامون حزب اتحاد سوسياليستي آلمان شرقي)و جان درايزلمن مدير تحقيقات پيرامون وزارت امنيت آلمان شرقي استفاده كردم.
البته من در خلال اين تحقيقات داستانهاي ضد و نقيض بسياري را شنيدم، اما در نهايت با جمع بندي آنها به نتايج جديدي رسيدم. گذشته از اين اكثر هنرپيشه هاي فيلم هم تجاربي از شرايط زندگي در آلمان شرقي داشتند و اين تجارب را به فيلم منتقل كردند. براي مثال اورين موهه كه نقش گرد وايزلر را ايفا مي كند پس از سقوط ديوار برلين متوجه شد كه از قربانيان سازمان امنيت آلمان شرقي بود و از اوايل دهه 1980 توسط همسرش مراقبت مي شده است. همسر او كه يكي از مشهورترين هنرپيشه هاي آلمان شرقي بوده، علاوه بر وايزلر، فعاليت هاي چند هنرمند ديگر را هم گزارش مي داده است. البته او پس از افشاي اين موضوع منكر قضيه شد، در حالي كه اسناد 254صفحه اي نشان مي داد كه او حدود 10سال مخبر سازمان امنيت بوده است!
همچنين توماس تيم كه نقش وزير امنيت آلمان شرقي را ايفا مي كند، در دهه 1980 آلمان شرقي را ترك كرد ولي اين اقدام با دشواري فراوان انجام شد.
اما اين فيلم باعث دشواري هاي فراواني براي پدر چارلي  هانبر، يكي از بازيگران ما شد.
او همراه پدرش در مراسم افتتاحيه فيلم حاضر شد و زماني كه عكس هاي اين مراسم در مطبوعات چاپ شد، تعدادي او را به عنوان مامور سابق امنيتي شناسايي كردند و در واقع راز پدرش پس از 20 سال فاش شد و او ناچار شد تا شخصاً از تمام قربانيان فعاليت هاي مخفي اش در ظرف 20 سال عذرخواهي كند.
آيا براي خلق شخصيت ها از الگوهاي واقعي استفاده كرديد؟
- بله اكثر آنها از زندگي واقعي افراد در آلمان شرقي الگوبرداري شدند، تا جايي كه برخي از آنها از سوي ساكنان آلمان شرقي سابق به عنوان شخصيت هاي حقيقي تلقي شدند! 
فيلمبرداري در لوكيشن هاي آلمان شرقي سابق چگونه بود؟
- من تا جايي كه امكان داشت از لوكيشن هاي اوريژينال استفاده كردم كه از جمله آنها مقرهاي پليس مخفي آلمان شرقي بود و ما حتي موفق شديم از مبلمان و اثاثيه اين مقرها استفاده كنيم. اين امتياز باعث شد تا فضاي اين محلي كه سكانس مربوط به بازجويي اولريخ تاكه(در نقش آنتون گروتبينر)در آن فيلمبرداري شد، تقريباً  مشابه شرايط آن در 20 سال قبل باشد. ما اولين گروهي بوديم كه اجازه استفاده از اين مركز را داشتيم. علاوه بر اين در آنجا يك آرشيو بزرگ مكانيكي بود كه هنوز به همان شكل حفظ شده بود و ما از آن استفاده كرديم.
در مورد طراحي صدا و صحنه چه ابداعاتي داشتيد؟
- براي حفظ فضاي برلين شرقي، تصميم گرفتيم تا صدا را به صورت آنالوگ ضبط كنيم.
همچنين ما مي دانستيم كه در آلمان شرقي سابق به مراتب رنگ سبز به چشم مي خورد تا رنگ آبي، به همين دليل تصميم گرفتيم تا اين نكته را در طراحي صحنه رعايت كنيم. خيابانهاي آلمان شرقي در اغلب ساعات روز خالي بودند و در فيلم ما هم به همين شكل هستند.
چگونه موفق شديد گابريل يارد را براي تنظيم موسيقي فيلم به كار بگيريد؟
- اين كار مستلزم گذشت زمان بود. من آخرين پروژه ام در مدرسه فيلم سازي را راجع به فيلم آقاي ريپلي با استعداد نوشتم و هميشه اين احساس را داشتم كه از طريق موسيقي توانستم اين فيلم را درك كنم. من چند نامه براي يارد فرستادم تا اين كه در نهايت او را راضي به ملاقات كردم. او فرانسوي زبان است و ما به ناچار ترجمه اي از فيلمنامه  را در اختيارش گذاشتيم و چند جلسه هم درباره آن در لندن و پاريس صحبت كرديم. يارد بخش عمده موسيقي اش را براساس فيلمنامه مي نويسد و براي مثال قطعه سونات براي مرد خوب را قبل از شروع فيلمبرداري ساخته بود. موسيقي فيلم در پراگ و با همكاري اركستر سمفوني پراگ ضبط شد.
به نظر مي رسد شما براي توزيع اين فيلم دچار مشكلاتي شده بوديد!
- تقريباً  تمام توزيع كنندگان آلماني فيلمنامه را با وجود حضور هنرپيشگان مشهور رد كردند. به عقيده آنها فيلمنامه بيش از حد تيره و روشنفكرانه بود و در كشوري كه فيلمهاي كمدي با اقبال خوبي در گيشه مواجه مي شوند، توزيع فيلمي كه از لنين، برشت و بتهوون مي گويد، ريسك بزرگي بود. آنها حتي از اعطاي تضمين 30هزار دلاري براي فيلم خودداري كردند و من به ناچار فيلمبرداري را بدون توزيع   كننده به پايان بردم. اما هنوز شرايط بدتري در انتظار ما بود. يكي از حاميان مالي ما در آخرين لحظات از تصميمش منصرف شد و تا پايان فيلمبرداري حدود 250 هزار يورو از بودجه عقب بوديم. من سعي كرده بودم در خلال فيلمبرداري اين مشكل را برطرف كنم، ولي تلاش من بي ثمر بود و چون فيلم ما توزيع كننده اي نداشت كه اين اختلاف حساب را از بين ببرد، تهيه كننده به من گفت كه بايد مدت زمان فيلم را به 90 دقيقه كاهش دهم، چون براي تدوين و كار صدابرداري فيلم نمي توانستيم هزينه كنيم. من به ظاهر با پيشنهاد آنها موافقت كردم و كار تدوين را در دفتر كارم در برلين شروع كردم و شش ماه مشغول تدوين بودم تا در نهايت نسخه اي 137 دقيقه اي را آماده كردم و اميدوار بودم كه لااقل اين نسخه بتواند توزيع كنندگان را راضي به پرداخت اين مبلغ و حمايت مالي از فيلم كند. اما در اكران آزمايشي فيلم هم اميدهايم بر باد رفت و همه آنها فيلم را جدي و نامناسب براي سينماروهاي آلماني ارزيابي كردند. من به ناچار از دوستان و آشنايانم خواستم تا در صورت امكان 180 هزار يورو به من قرض دهند كه البته درخواست غيرمنطقي بود، از طرفي تهيه كنندگان تنها دو قسط از هزينه ضبط موسيقي در پراگ را پرداخت كرده بودند و براي عدم بوجود آمدن شرايط وخيم تر گابريل يارد شخصاً  قسط سوم را پرداخت كرد و قسط چهارم را هم من پرداخت كردم. اما در نهايت شركت بونئاريستا  آلمان توزيع فيلم را برعهده گرفت و فيلم تبديل به چهارمين فيلم پرفروش آلماني زبان سال با حضور 7/1 ميليون تماشاچي در سينماها شد!
فيلم ها و ژانرهاي مورد علاقه شما چيست؟
- من ژانر خاصي را به عنوان ژانر مورد علاقه ام معرفي نمي كنم و در بين فيلمها آنچه در زير نهفته است(رابرت زمه كيس) جن گير(ويليام فريدكين)جري مگواير(كمرون كرو)تغيير چهره(جان وو)و midnight run(مارتين برست)را دوست دارم.
پروژه بعدي شما چيست؟
- طبيعي است كه پس از موفقيت هاي اخير پروژه هاي زيادي به من پيشنهاد مي شود ولي نبايد فراموش كنيم فيلمسازي پروسه زمان بري است. نگارش فيلمنامه حدود 15 ماه زمان مي خواهد و مراحل توليد و پس توليد فيلم نيز حدود يك سال و نيم به طول مي انجامد و تقريباً  يك سال هم صرف بازاريابي فيلم در سطح جهان مي شود، از اين رو بايد موضوعي را انتخاب كنم كه ارزش اين همه زمان را داشته باشد!
</TEXT>
</DOC>
<DOC>
<DOCID>HAM2-851215-072</DOCID>
<DOCNO>HAM2-851215-072</DOCNO>
<ORIGINALFILE>/1385/851215/world/_cinew.htm</ORIGINALFILE>
<ISSUE>سه شنبه 15 اسفند 1385</ISSUE>
<DATE calender="Western">2007-03-06</DATE>
<DATE calender="Persian">1385/12/15</DATE>
<CAT xml:lang="fa">ادب و هنر.هنر.سینما</CAT>
<CAT xml:lang="en">Literature and Art.Art.Cinema</CAT>
<TITLE>
چشم انداز
خانه شيشه اي
</TITLE>
<TEXT>
گروه ادب و هنر - موضوع تفتيش عقايد و حريم خصوصي آدم ها، گاهي اوقات به موقعيت هايي مي انجامد كه با وجود هولناكي، طنزآميز هم هستند. اتفاقي كه در زندگي ديگران هم رخ داده است.
در جايي كه به قول درك كلي، همه وظيفه دارند از همه چيز زندگي ديگران سر در بياورند. با اين وضعيت طبيعي است كه گرد وايزلر كه افسري امنيتي است به تكاپو در زندگي گئورگ دريمان بپردازد. هر چند در ادامه ماجراها شكل پيچيده اي را به خود مي گيرند و خود وايزلر هم گرفتار مي شود.
در فيلمي كه ديالوگ در آن بسيار پررنگ است، اين روابط پيچيده ميان كاراكترهاست كه ماجراها را پيش مي برد نه حوادث.
كارگردان زندگي ديگران كه فيلمنامه فيلم را هم خود نوشته است، همه آدم ها را قرباني سيستم مي بيند. سيستمي كه در آن فرديت و حريم خصوصي آدم ها معنايي ندارد و در نهايت حتي به وفاداران خود هم رحم نمي كند.
تريلرهاي سياسي الگوهاي آشنايي دارند كه زندگي ديگران  از آنها تبعيت نمي كند. به همين خاطر است كه حادثه در فيلم نقش چنداني ندارد.
در حالي كه خيلي ها تصور مي كردند بازگشت ساخته آلمادوآر برنده اسكار بهترين فيلم خارجي مي شود، اعضاي آكادمي زندگي ديگران را ترجيح دادند. شايد اگر اين اتفاق در ابتداي دهه 90 رخ مي داد، مي شد آن را به حساب سياسي كاري اسكار گذاشت ولي در شرايط فعلي به نظر مي رسد كه اعضاي آكادمي بيش از هر چيز به لحاظ حسي با اين فيلم آلماني درگير شده اند و اين كاري است كه زندگي ديگران از همان دقايق اول با تماشاگر مي كند.
با توجه به اين كه اين فيلم اولين ساخته سازنده اش است بايد نام فلوريان هنكل فون دونرسمارك را به خاطر سپرد و چشم انتظار آثار بعدي اش ماند.
</TEXT>
</DOC>
<DOC>
<DOCID>HAM2-851215-073</DOCID>
<DOCNO>HAM2-851215-073</DOCNO>
<ORIGINALFILE>/1385/851215/world/_idea.htm</ORIGINALFILE>
<ISSUE>سه شنبه 15 اسفند 1385</ISSUE>
<DATE calender="Western">2007-03-06</DATE>
<DATE calender="Persian">1385/12/15</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
روش اجتماعي در تفسير قرآن
قرآن و انسان نو
طرح: مريم هاشمي جنت آبادي
</TITLE>
<TEXT>


فرا رفتن از مرز مفاهيم كاملا مجرد و علمي و در نظر گرفتن انگيزه ها و جهت دادن مفاهيم قرآني به سوي آن ويژگي بارز تفسير اجتماعي است
نتيجه ارتباط با غرب در دو بعد فكري و عملي، پيدايش تطوري همه جانبه در حيات جامعه اسلامي است؛ از بعد اقتصادي گرفته تا تغيير در ابزارهاي زندگي روزمره. اين پديده، پرسش هاي بسياري را در باب موضع دين در قبال اين تاثيرها و تأثرها پديد آورده است. مفسراني كه با اين نگرش به توضيح و تفسير قرآن پرداخته اند، كوشش خود را مصروف دو جهت كرده اند: اصلاح سياسي و اصلاح اجتماعي و حدود و ثغور هريك از اين دو را از قرآن برگرفته اند. اين رويكرد اجتماعي به قرآن كه مسائل و مناسبات امروزين را دستمايه تلاش تفسيري خود مي كند را مي توان روش اجتماعي در تفسير قرآن ناميد. اين مقاله، كه پيش از اين در دوازدهمين شماره ماهنامه خردنامه همشهري به چاپ رسيده است، به برخي از وجوه اين روش مي پردازد.
سيد علي  هاشمي
به نظر مي رسد كه تلاش براي ايجاد سازگاري ميان آموزه هاي قرآني با وقايع اجتماعي، بيش از آن كه تلاشي علمي باشد، برخاسته از بحران هاي روزگار جديد است. به هر حال، بسياري از مفسران قرن 14، رويكردي اجتماعي در تفسير قرآن داشته اند و شايد به همين دليل است كه آراي تفسيري چنين قرآن پژوهاني از اين رو كه از سنخ آثار تفسيري گذشتگان نيست، در مواردي به معركه آرا بدل شده است(1). واقع نگري و توجه به نيازهاي موجود و به عبارت ديگر فرا رفتن از مرز مفاهيم كاملاً مجرد و علمي و در نظر گرفتن انگيزه ها و شرايط عيني و جهت دادن مفاهيم قرآني به سوي آن، ويژگي بارز تفسير اجتماعي است. اگر مي بينيم كه در اين روش تفسيري، برخي مسائل مطرح در تفاسير پيشين، مانند اسرائيليات، نكته گيري هاي ادبي، روايي و... كمتر مورد توجه قرار گرفته است و اگر مي بينيم كه گرايش هاي جديد مانند گرايش علمي و اصلاحي پديد آمده است و سرانجام اگر سبك هاي جديدي پا به عرصه تفسيرنگاري گذاشته است، همه و همه از اين روست كه واقعيت ها و اقتضائات اجتماعي موجود، مورد نظر بوده است.
مفسراني كه به روش اجتماعي در تفسير قرآن معتقدند، گويي بر اين باورند كه جامعه اسلامي از شكل پذيري از مفاهيم قرآن دور افتاده است و براي احياي روح جمعي مسلمانان بايد قرآن را براساس توجه به عينيت ها و به انگيزه پاسخ گويي به ضرورت هاي نو شونده زندگي امروزين تفسير كرد. در زمان خود ما، نگارندگان تفسير نمونه چنين اعتقادي دارند:
...عطش نسل حاضر براي درك مفاهيم اسلام و مسائل مذهبي... بخش مهمي از روح و جان آنها را اشغال كرده است. اما طبيعي است كه همه به صورت استفهام است و براي پاسخ گويي به اين خواسته ها نخستين گام، برگرداندن ميراث علمي و فرهنگي اسلام به زبان روز و پياده كردن همه آن مفاهيم عالي از طريق زبان عصري، در روح و جان و عقل نسل كنوني است و گام ديگر، استنباط نيازها و تقاضاي ويژه اين زمان از اصول كلي اسلام است...(2).به وجود آمدن روش عقلي- اجتماعي همچنين شاخص ترين رهاورد تفسيري تفكر اصلاحي است. عقلي از اين جهت كه ارزش گذاري مصلحان اجتماعي به عقل، سبب شد تا در فهم قرآن نقش مهمي را به عقل واگذار كنند و اجتماعي از اين رو كه برداشت آنان از قرآن در جستجوي پاسخ گويي به نيازها و اصلاح امور و جامعه اسلامي بود و رنگ اجتماعي داشت، به گونه اي كه حتي از آيات به ظاهر اخلاقي، تاريخي، عبادي و... مسائل اجتماعي را استنباط مي كردند.
روش اجتماعي چيست؟
عنوان تفسير اجتماعي را مي توان داراي دو مفهوم دانست:
? - تفسيري كه مفسر در آن قصد دارد در احوال بشر، ادوار، خاستگاه هاي اختلاف احوال، قوت و ضعف، پيشرفت و انحطاط، ايمان و كفر و... پژوهش كند و آن گاه از اين راه به هدايت و اصلاح مردمان بپردازد. مفسر در اين روش تفسيري به جامعه شناسي و تاريخ نظر دارد.
? - تفسير اجتماعي به معناي تاثير پذيرفتن تام و تمام از پديده هاي اجتماعي و نيازهاي زمانه است. مفسر در اين روش تفسيري، بر آميختگي آرمان ديني با اهداف اجتماعي تأكيد دارد. مفسر در اين مسير از اقتضائات سياسي، اجتماعي، اقتصادي و سياسي بركنار نيست. اما رسالت مهم مفسر، ايجاد سازگاري ميان دين و آرمان هاي انسان نسل نو است. او اين سازگاري را با هماهنگ كردن پديده هاي اجتماعي با مقاصد قرآني پديد مي آورد.
چنين مفسري بر اين باور است كه جامعه اي كه به ارزش هاي قرآني پايبند است، بايد نيازهاي خود را با توجه به همان ارزش ها پاسخ گويد.
در منظر يكي از قرآن پژوهان، منظور از روش اجتماعي - يا به قول برخي لون اجتماعي - عبارت است از انطباق نص قرآني با آن چه از سنت هاي اجتماعي و نظم عمران در جامعه موجود است(3).
اين مدرسه تفسيري بدون تاثيرپذيري از مذهبي خاص، به قرآن نظر دارد و لذا قرآن را چنان تفسير نمي كند كه فقط موافق با مذهب مفسر باشد؛ يعني مفاهيم قرآني را تنها به گونه اي كه مطابق با ايده مذهبي باشد - اگرچه با تأويلي بعيد و متكلفانه- تأويل نمي كند. اين روش تفسيري در مقابل روايات اسرائيلي موضعي نقادانه دارد. همچنين توجهي به احاديث ضعيف يا موضوع ندارد. شايد به همين دليل است كه پيروان اين روش، در تعيين برخي از مبهمات قرآن، اصراري نمي كنند و نيز از پرداختن تفصيلي به امور غيبي پرهيز مي كنند؛ امور غيبي اي كه تنها در پرتو نصوص صحيح شرعي، بازشناخته و تفسير مي شوند. در اين روش تفسيري از ورود به قلمرو جزئيات پرهيز و به اجماع بسنده مي شود.
اصحاب اين روش تفسيري، عقل را داراي مجالي گسترده مي دانند و از همين رو تأويل برخي حقايق شرعي كه در قرآن آمده است را روا مي دانند و به قول ذهبي، حقيقت را فرو مي گذارند و به مجاز و تمثيل روي مي آورند و از اين رهگذر، آرائي بعيد و غريب بيان مي كنند. ذهبي همچنين مي گويد: به دليل همين آزادي گسترده عقل در اين روش تفسيري است كه معتزله در برخي از آموزه هاي خود، بعضي الفاظ قرآن را بر معاني اي حمل كرده اند كه در نزد اعراب زمان نزول قرآن، معهود نبوده است(4). آنچه از عنوان تفسير اجتماعي به ذهن متبادر مي شود، عبارت است از فهم قرآن از اين حيث كه مردمان را به هدايت و سعادت دنيوي و اخروي فرا مي خواند. محمد عبده، اين مفهوم را مقصود اصلي قرآن مي دانست و مباحث ديگر را تابع آن و يا ابزارهاي تحصيل اين هدايت و سعادت مي شمرد. او به مفسران طعن مي زند كه اين غرض اصلي و اولي قرآن را فرو گذاشته اند و به موارد ديگر پرداخته اند(5).
محورهاي مهم و مورد توجه در اين روش را مي توان چنين بيان كرد: هويت جامعه اسلامي، ارزش ها در قلمرو حيات اجتماعي انسان، كشف سنت ها و قوانين ثابت درباره جوامع از ديدگاه قرآن، وحدت و همبستگي امت، وظايف و مسئوليت هاي اجتماعي، نظام هاي سياسي و اقتصادي و اخلاقي، شيوه ها و مباني تربيتي، تبيين كارايي اسلام به عنوان مكتبي فكري و اجتماعي، عدالت اجتماعي، نظام خانوادگي، شيوه هاي رويارويي صحيح با استعمار و استبداد از ديدگاه اعتقادي به همراه مقايسه اي تطبيقي با آراي جامعه شناسانه و.... در اين روش، ديدگاه هاي قرآن در زمينه هاي فوق تبيين مي شود و پس از تطبيق با مشكلات روزگار، مفسر در جوامع اسلامي و غيراسلامي تلاش مي كند تا با استفاده از پيام هاي قرآن، راهي به سمت حل اين مشكلات بازگشوده شود.
سيد قطب مي گويد: اسلام به انسان و نظم زندگي اجتماعي او نگرش همه جانبه دارد؛ به همين دليل است كه اسلام ميان برانگيختن انسان به جهاد بيروني و دروني و تسلط برخواسته ها و گسترش دوستي در ميان جوامع، پيوند برقرار كرده است. اين موارد همه به هم مربوطند و با بررسي يكايك اين موارد، معلوم مي شود كه ميان تمام آنها و زندگي و پديده هاي اجتماعي، ارتباطي نزديك وجود دارد(6). يكي از ويژگي هاي اين روش تفسيري -كه در عمده تفاسير قرن 14 وجود دارد- ساده نويسي و دوري از پيچيدگي است. مفسران پيشين علاقه بسياري به استفاده از اصطلاحات علمي و فني از خود نشان مي دادند و حتي - به قول مراغي- به اين شيوه مباهات نيز مي كردند(7). از همين روي، تفاسير غيرمأثور، بيشتر به آثار فلسفي و عرفاني شبيه بود تا به تفسير قرآن.
اما در قرن 14 اين پيچيده گويي از رونق افتاده و تفاسير اين قرن به ساده نويسي و تفهيم مقاصد قرآني روي آورد؛ زيرا در تفاسير مربوط به اين قرن، تنها فهميدن آيات هدف نيست، بلكه فهماندن و ارضاي مخاطبان نيز مورد توجه بوده است.
</TEXT>
</DOC>
<DOC>
<DOCID>HAM2-851215-074</DOCID>
<DOCNO>HAM2-851215-074</DOCNO>
<ORIGINALFILE>/1385/851215/world/_idea.htm</ORIGINALFILE>
<ISSUE>سه شنبه 15 اسفند 1385</ISSUE>
<DATE calender="Western">2007-03-06</DATE>
<DATE calender="Persian">1385/12/15</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
نگاه
تفسير، نه تحميل
</TITLE>
<TEXT>
علي صفايي حايري
متن حاضر، پاره اي از اثر در دست انتشار مرحوم علي صفايي حايري با نام نقدي بر فلسفه دين، خدا در فلسفه، هرمنوتيك كتاب و سنت است. كتاب هرمنوتيك كتاب و سنت كه در اين متن در باره آن سخن گفته مي شود، نگاشته استاد محمد مجتهد شبستري است.
اگر چه...جريان سيال معرفت مي تواند شخصيت و زمينه هاي نهفته را مشخص كند، ولي نمي تواند در حوزه آگاهي و قصد و اراده، نقشي داشته باشد و آن چه استاد از افق تاريخي و يا انتظارها گفتگو مي كند، آن هم نمي تواند در حوزه قصد و آگاهي نقش داشته باشد؛ كه آدمي با انتظار ديگران و يا شرايط و افق هاي ديگران تفسير و تبيين نمي شود، مگر آن جا كه شرايط و احوال همچون قرائن و شواهد بتواند در دلالت نقشي داشته باشد و اراده استعمالي و اراده جدي را محدود كند. در صورت شك در وجود شاهد و قرينه، اصل عقلايي، بر نبود قرينه است. اگر چه ناخودآگاه آدمي و شرايط تاريخي و اجتماعي او بتواند در ناخودآگاه تاثيري بگذارد، ولي هرگونه تفسيري از اين دست، تحميل بر صاحب كلام و آدم آگاه و خودآگاه است. هيچ گاه از تاثير عوامل خارجي بر فهم و فكر فقيه غفلت نشده تا جايي كه فلان فقيه با تاثير از قياس و ذهن عامي و فلان فقيه با تاثير از فلسفه، ملامت مي شود. بحث در اين تاثير ها نيست، بلكه تمام مسئله اين است كه فقيه، در احكام دين نمي تواند متاثر از فلسفه و كلام و فرهنگ هاي پنهان و آشكار باشد؛ كه اگر فقيه متاثر از بينش و نگاهي است، اين نگاه را از مباني و مقاصد خود به دست مي آورد و نمي تواند با اين مباني، بار ديگران را بر دوش بردارد. مشكل اين بزرگان در اين است كه تاثير مباني حتي در سطح حداقل و تا حد توحيد و معاد را بر مسائل و احكام نمي فهمند، در حالي كه دين با هدايت، به معارف و عقايد مي رسد و با نظام سازي و مباني و مقاصد به نظام تربيتي و معرفتي و اخلاقي و اجتماعي و سياسي و اقتصادي و حقوقي مي رسد و در اين نظام هاست كه احكام، مفهوم و مشخص و طرح مي گردد. آن جا كه به دلالت و قصد روي مي آوريم، نمي توانيم تحميل كنيم و
آن جا كه رمز و اشاره اي در ميان است، نمي توانيم آسمان ريسمان كنيم و آن جا كه قرائن و مقاصد راهنماست و تفسير به استناد ممكن است، نمي توانيم گرفتار تفسير به راي باشيم.
</TEXT>
</DOC>
<DOC>
<DOCID>HAM2-851215-075</DOCID>
<DOCNO>HAM2-851215-075</DOCNO>
<ORIGINALFILE>/1385/851215/world/_ketabw.htm</ORIGINALFILE>
<ISSUE>سه شنبه 15 اسفند 1385</ISSUE>
<DATE calender="Western">2007-03-06</DATE>
<DATE calender="Persian">1385/12/15</DATE>
<CAT xml:lang="fa">علمی فرهنگی.علمی.کتاب</CAT>
<CAT xml:lang="en">Science and Culture.Science.Book</CAT>
<TITLE>
افتتاح بزرگترين كتابفروشي خاورميانه در تهران
يك ويترين بزرگ براي ناشران
</TITLE>
<TEXT>


علي اكبر اشعري، معاون فرهنگي رييس جمهور به همراه دكتر علي عسگري
رييس سازمان فرهنگي هنري شهرداري در افتتاح نمادين بزرگترين كتابفروشي خاورميانه
ماهور نبوي نژاد
يكي از لذت هاي خريد، پرسه زدن در فروشگاهي بزرگ و روبه رو شدن با حجم گسترده اي از محصولات رنگارنگ و در قالب مارك هاي تجاري مختلف است. براي فرهنگ دوستان، اگر يك كالا رنگ و بوي فرهنگي هم به خود بگيرد، از لذت خريد كه كاسته نمي شود، هيچ، بر خوشي معنوي ناشي از آن نيز افزوده مي شود؛ وقتي بتوان به جاي محصولات تجاري در طبقات فروشگاه، كتاب هاي شعر، داستان، علوم سياسي، اجتماعي، زبان شناسي، فلسفه و حتي كتابهاي مرجع را براي خريد انتخاب كرد.
تأسيس شهر كتاب هاي  شهر تهران نزديك به 10 سال پيش، شايد گامي براي تحقق اين آرمان فرهنگي بود ولي اين حركت به مقصد نرسيد و كمبود فروشگاه كتاب با ظرفيت بالا در ميان ساير نيازهاي فرهنگي كشور فراموش شد تا چندي پيش متولي تازه از راه رسيده اي خبر از ساخت بزرگترين فروشگاه كتاب كشور داد و در آخر بهمن ماه گذشته كلنگ ساخت اين فروشگاه را به زمين زد.بزرگترين فروشگاه كتاب كشور كه مراسم كلنگ زني آن 29 بهمن ماه با حضور رئيس سازمان اسناد و كتابخانه ملي برگزار شد، به مساحت 3هزارمتر و در مركز شهر يعني خيابان كريم خان زند ساخته خواهد شد.
اين زمين از متعلقات شهرداري است كه اين نهاد پس از طرح پروژه هاي مختلف براي استفاده بهينه از آن مصمم شد با بودجه خودش، آن را تبديل به بزرگترين كتابفروشي كشور و همچنين بزرگترين كتابفروشي خاورميانه بكند.
متولي اين پروژه عظيم فرهنگي، مؤسسه نشر شهر وابسته به سازمان فرهنگي- هنري شهرداري است كه چندي پيش با هدف ساماندهي بازار كتاب كشور و انجام اقدام ماندگار در اين عرصه با پشتوانه شهرداري تهران شكل گرفت.
امير مسعود شهرام نيا، مدير مؤسسه نشر شهر انگيزه اين مؤسسه را از احداث بزرگترين فروشگاه كتاب كشور، در درجه اول، ايجاد دسترسي آسان مردم به كتاب برشمرد و گفت: وقتي دلايل كتاب نخواندن مردم را بررسي مي كنيم به اين نتيجه مي رسيم كه كتاب در دسترس مردم نيست و براي تسهيل امكان دسترسي به كتاب نياز به كتابخانه و كتابفروشي داريم. از ديدگاه شهرام نيا كتابفروشي هاي كوچك پاسخگوي نياز مردم براي حفظ ارتباط مستمر آنها با كتاب و كتاب ديدن مداوم مردم نيستند. از سوي ديگر پراكندگي نامناسب جغرافيايي كتابفروشي هاي كشور اين مشكل را تشديد مي كند: ما در ايران نيز مانند كشورهاي اروپايي و آسيايي نيازمند فروشگاهي بزرگ براي عرصه تمام محصولات فرهنگي كشور هستيم.
وي در صحبت هايش بر كمبود ويترين كتاب در كشور تأكيد مي كند و مي گويد: هدف ما اين است كه با ايجاد ويترين هاي جديد به ناشران كمك كنيم كه فضاي بيشتري براي نمايش محصولاتشان داشته باشند، مثل فروشگاه هاي شهروند كه اين امكان را به توليد كنندگان محصولات مختلف داده است.
به گفته شهرام نيا، نبود شبكه توزيع و نداشتن ويترين از مشكلات عرصه كتاب و نشر است كه اميد مي رود با احداث كتابفروشي جديد رفع شود.
طراح و مجري ساخت بزرگترين فروشگاه كتاب كشور، مؤسسه هاديان شهر وابسته به سازمان فرهنگي- هنري شهرداري است. مرتضي زيوري، مدير عامل اين مؤسسه درباره ويژگي هاي ساختماني اين فروشگاه مي گويد: كل مساحت اين زمين بالغ بر 3هزارمتر است ولي از اين ميزان 1750 متر زير ساخت خواهد رفت. اين مجموعه كلاً  4500 متر به ما فضا مي دهد كه 1750 متر در بخش انبار و زيرزمين، 1750 متر در طبقه اول و حدود 1400 متر در طبقه دوم و يك سالن اجتماعات در طبقه فوقاني است. زيوري هزينه تقريبي طرح را حدود يك ميليارد پيش بيني كرد كه به گفته مدير مؤسسه نشر شهر، اعتبار لازم براي ساخت بزرگترين كتابفروشي كشور از سوي شهرداري تهران تأمين شده است.
بديهي و واضح است كه هيچ نهاد فرهنگي خصوصي در كشور قادر به تأمين چنين بودجه اي نيست و شهرام نيا با تأكيد بر اين اصل مي گويد: نمي شود از بخش خصوصي توقع داشت در حوزه اي كه سود و فايده اقتصادي به دنبال ندارد و در نتيجه انگيزه فعاليت بخش خصوصي كم است، سرمايه گذاري كند ولي براي اداره مجموعه مي توان فرصت هايي براي ناشران ايجاد كرد.
مسئولان شهرداري تهران در كنار ايجاد فضاي فيزيكي، فكر سيستم نرم افزاري لازم براي اداره اين مجموعه گسترده تر نيز بوده اند و هم اكنون شبكه جامع كتاب در شهرداري تهران در حال طراحي و ساخت است. در اين نرم افزار امكان فروش آنلاين و ايجاد بانك اطلاعات كتاب پيش بيني شده است. از سوي ديگر در طراحي ساختمان سعي شده علاوه بر استفاده از الگوهاي سنتي اسلامي از تكنولوژي هاي مدرن هم استفاده شود و ساختمان بزرگترين فروشگاه كتاب كشور در عين نمايش هويت ايراني، كاربري هاي فروشگاهي مدرن را داشته باشد.
شهرام نيا در تعريف چارچوب هاي اين كتابفروشي بر عمومي بودن آن تأكيد مي كند و مي گويد:   اين كتابفروشي را نيمه تخصصي مي دانيم و هدفمان ايجاد يك كتابخانه تخصصي نيست تا عموم مردم بتوانند بهره ببرند و در همين راستا كتاب ها را به صورت موضوعي تفكيك مي كنيم.
مدت زمان ساخت بزرگترين كتابفروشي كشور 9 ماه پيش بيني شده و مسئولان اميدوارند كه در روزهاي دهه فجر سال آينده شاهد برپايي جشن گشايش اين مركز فرهنگ ساز باشند
</TEXT>
</DOC>
<DOC>
<DOCID>HAM2-851215-076</DOCID>
<DOCNO>HAM2-851215-076</DOCNO>
<ORIGINALFILE>/1385/851215/world/_ketabw.htm</ORIGINALFILE>
<ISSUE>سه شنبه 15 اسفند 1385</ISSUE>
<DATE calender="Western">2007-03-06</DATE>
<DATE calender="Persian">1385/12/15</DATE>
<CAT xml:lang="fa">علمی فرهنگی.علمی.کتاب</CAT>
<CAT xml:lang="en">Science and Culture.Science.Book</CAT>
<TITLE>
سرانجام آخرين داوري ادبي سال
</TITLE>
<TEXT>


گروه ادب و هنركتاب سال شهيد غني پور به دليل برپايي ديرهنگام آن در روزهاي آخر سال، حال و هواي متفاوتي نسبت به ساير جشنواره هاي ادبي چه دولتي و چه خصوصي دارد. از سويي وقتي تمامي جوايز ادبي برگزيدگان خود را معرفي كرده اند، داوران كتاب سال شهيد غني پور دست تأييد يا ردي بر نظر ساير كارشناسان مي زنند. از سوي ديگر، در كتاب سال شهيد غني پور مسجد، نقش محوري دارد. مسجد جوادالائمه، متولي برگزاري و محل برپايي مراسم مختلف اين جايزه ادبي از نشست هاي مطبوعاتي تا جشن اختتاميه است. در ششمين دوره كتاب سال شهيد غني پور كه 10 اسفند ماه در مسجد جوادالائمه برپا شد، وزير فرهنگ و ارشاد اسلامي درباره اهميت محور بودن مسجد سخن گفت. او با تأكيد بر نقشي كه مسجد در جامعه پيچيده امروز مي تواند ايفاء كند، گفت: كساني كه در پي يافتن استرات‍ژي فرهنگي كشور هستند، بدون توجه به مساجد به عنوان محيط فرهنگي راه به جايي نخواهند برد؛ از جمله در ادبيات داستاني و سينما كه از دغدغه هاي رهبر انقلاب است و در حال حاضر نيز، مشكل سينما فقر فيلم نامه است.
سخنران بعدي اين مراسم، اميرحسين فردي، دبير كتاب سال شهيد غني پور از عدم توجه كافي به مقوله ادبيات گله كرد و گفت: ما در ادبيات داستاني واقعاً عقب هستيم، كه اين عقب ماندگي به دليل بي توجهي به ادبيات داستاني در گذشته است. در هر رشته اي مسابقات باعث آمادگي خواهد شد و در ادبيات هم همين طور است. وقتي نويسنده كتابي مي نويسد، انتظار دارد كه جامعه نسبت به آن واكنش نشان دهد. او چشم به راه اين است كه حاصل كار خود را ببيند. پايان سخنان فردي، خطاب به وزارت فرهنگ و ارشاد اسلامي بود كه با افزايش فعاليت هاي خود در اين حوزه، ادبيات ايران را به جهان بشناساند.
ششمين دوره كتاب سال شهيد غني پور در 4 بخش ادبيات داستاني بزرگ سال با موضوع آزاد، دفاع مقدس، زندگي نامه داستاني و نوجوان به بررسي آثار منتشر شده در سال 1384 پرداخت و از برگزيدگان خود به شرح زير تقدير كرد:
در بخش ادبيات داستاني بزرگسال با موضوع آزاد، اندكي سايه نوشته احمد بيگدلي- برگزيده جايزه كتاب سال جمهوري اسلامي ايران - انتخاب  شد و گل انارها را باد مي برد نوشته هادي حكيميان و بار باران نوشته سعيد تشكري تقدير شدند. در زمينه ادبيات داستاني بزرگسال با موضوع دفاع مقدس، شطرنج با ماشين قيامت نوشته حبيب احمدزاده، برگزيده و از كتاب سه دختر گل فروش مجيد قيصري تقدير شد. اما در ادبيات داستاني بخش بزرگسال با موضوع زندگينامه داستاني، شراره هاي آفتاب نوشته  جليل امجدي اثر برگزيده معرفي شد.
داوري ادبيات داستاني بزرگسال با موضوع دفاع مقدس، آزاد و زندگينامه داستاني را مصطفي فعله گري، زهره يزدان پناه قره تپه و محمدكاظم مزيناني بر عهده داشتند. همچنين در ادبيات داستاني بخش نوجوان با داوري: سيدعلي كاشفي، مهدي كاموس و خسرو باباخاني، پاييز در قطار نوشته محمدكاظم مزيناني، اول و مرادو نوشته محمدعلي آزادي خواه دوم شد. كاش يكي قصه اش را مي گفت نوشته شكوه قاسم نيا و خانم كوچيك نوشته سهيلا علوي زاده تقدير شدند و از محمدرضا يوسفي نيز به خاطر تلاش و انتشار چندين اثر در سال 84 تجليل شد.بخشي از اين مراسم نيز به تقدير از مرحوم حجت الاسلام محمد محمدي اشتهاري به پاس يك عمر مجاهدت علمي و فرهنگي و تأليف ده ها عنوان كتاب پژوهشي و داستاني اختصاص داشت.
</TEXT>
</DOC>
<DOC>
<DOCID>HAM2-851215-077</DOCID>
<DOCNO>HAM2-851215-077</DOCNO>
<ORIGINALFILE>/1385/851215/world/_ketabw.htm</ORIGINALFILE>
<ISSUE>سه شنبه 15 اسفند 1385</ISSUE>
<DATE calender="Western">2007-03-06</DATE>
<DATE calender="Persian">1385/12/15</DATE>
<CAT xml:lang="fa">علمی فرهنگی.علمی.کتاب</CAT>
<CAT xml:lang="en">Science and Culture.Science.Book</CAT>
<TITLE>
كتاب تاريخ
</TITLE>
<TEXT>


در معرفت همامي آن امام
- اصحاب امام علي(2 جلد)
- سيداصغر ناظم زاد قمي
- بوستان كتاب قم
- 1385، 1000 نسخه
باورش سخت است، اين كه بداني
شمرابن ذي الجوشن همو كه در زيارت عاشورا  لعن شده است و سابقه آن جنايات را دارد در اوج جواني و شمشيرزني در صفين در ركاب و سپاه حضرت امير(ع)بوده باشد. اما اگر خوشمان هم نيايد، تاريخ را نمي شود انكار كرد؛ تاريخي كه در همان جنگ مالك اشتر را هم دارد و چه بازيها دارد اين تاريخ...
اهل تحقيق با كتاب گرانسنگ اسدالغابه ابن كثير كه شرح احوال صحابي پيامبر است آشنا هستند و شايد اكنون با شنيدن اين كه كتابي با عنوان اصحاب امام علي(ع)و عنوان فرعي، شرح زندگي 1110 صحابي اميرالمؤمنين(ع)لبخندي بر لبانشان بنشيند كه كتابي درخور فراهم شده است.كتاب حاضر از آنجا كه رويكردي تحقيقي دارد همه نوع از ياران امام علي را كه در سه دسته احصاء مي شوند معرفي كرده است. ياران وفادار و اصيل ايشان، كساني كه در نيمه راه بريده و عزلت پيشه كردند و گروه سوم كه در نيمه راه بريده به صف مقابل حضرت پيوستند.كتاب اصحاب امام علي(ع)در 1300 صفحه در دو مجلد به  گونه اي شكيل و آراسته به چاپ رسيده است. منابع رجالي و تاريخي كه مؤلف از آن بهره فراوان برده همچنين ذكر اسامي اي كه گوشه سمت چپ صفحات جهت سهولت در دسترس درج شده از نكات قوت كتاب است.



بيست و هشت سال اقتدار انگليسي
-حكومت شيخ خزعل بن جابر و سركوب شيخ نشين خوزستان
- دكتر ويليام تئودور سترانك
- ترجمه: صفاءالدين تبرائيان
- مؤسسه مطالعات تاريخ معاصر ايران
- 1385/ 1250 نسخه
عنوان فرعي كتاب بررسي عملكرد امپرياليسم بريتانيا در جنوب غربي ايران است و خب، با معرفي كه مترجم از شيخ خزعل به عنوان مرد پررمز و راز و پيچيده تاريخ سياسي معاصر ايران دارد، رويكرد محققانه كتاب مشخص مي شود. مترجم همچنين در درآمد خود اضافه مي كند؛ واكاوي پيوندهاي شيخ خزعل با حكومت بريتانيا و دولت ايران از اهميت ويژه اي برخوردار است، چرا كه شيخ در مجموعه سياست استعماري انگليس در جنوب ايران و منطقه خليج فارس بسيار مورد توجه مقامات انگليسي بوده است به طوري كه توانست بيست و هشت سال مقتدرانه بر خوزستان حكومت كند.
كتاب حاضر در 443 صفحه و در هفت فصل با عناوين زير در اختيار علاقه مندان قرار گرفته است: آغاز رابطه ويژه- دوست بريتانيايي ها- نفت، آب و راه آهن- خزعل، خان هاي بختياري و دولت انگليس- جنگ جهاني اول- كشمكش با رضاخان- سقوط شيخ خزعل.
</TEXT>
</DOC>
<DOC>
<DOCID>HAM2-851215-078</DOCID>
<DOCNO>HAM2-851215-078</DOCNO>
<ORIGINALFILE>/1385/851215/world/_ketabw.htm</ORIGINALFILE>
<ISSUE>سه شنبه 15 اسفند 1385</ISSUE>
<DATE calender="Western">2007-03-06</DATE>
<DATE calender="Persian">1385/12/15</DATE>
<CAT xml:lang="fa">علمی فرهنگی.علمی.کتاب</CAT>
<CAT xml:lang="en">Science and Culture.Science.Book</CAT>
<TITLE>
تصحيح و پوزش
</TITLE>
<TEXT>
در صفحه كتاب روز شنبه، 12 اسفند شماره تلفن اطلاع رساني كتاب به اشتباه درج شده بود كه صحيح آن 66461140 است.
</TEXT>
</DOC>
<DOC>
<DOCID>HAM2-851215-079</DOCID>
<DOCNO>HAM2-851215-079</DOCNO>
<ORIGINALFILE>/1385/851215/world/_mycity.htm</ORIGINALFILE>
<ISSUE>سه شنبه 15 اسفند 1385</ISSUE>
<DATE calender="Western">2007-03-06</DATE>
<DATE calender="Persian">1385/12/15</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
فعاليت هاي شهرداري براي فرهنگ سازي
صدا،صداي شهر
يكي از عمده ترين دغدغه هاي مديران شهري پاسخ دادن به خواسته هاي در حال تغيير شهروندان است كه علاوه بر ايجاد حس مشاركت، نوعيمسئوليت پذيري ايجاد مي كند
</TITLE>
<TEXT>


عكس: مسعود خامسي پور
برنامه هاي فرهنگي شهرداري و تعامل آن با ساير كشورها در حقيقت نوعي تبادل اطلاعات براي دستيابي به تجربه هاست
فاطمه نوري
فرهنگ سازي و تبادل فرهنگ با ساير كشورها يكي از چند راهي است كه مديريت شهري براي ارتباط مستمر با پايتخت نشينان و مديران شهري ساير كشورها دنبال كرده است. در اين ميان راديو صداي شهر و برگزاري دوره هاي آموزشي يكي از هزاران اتفاقات نيكي است كه در اين زمينه افتاده است.
صداي شهر مولود همفكري اداره كل روابط عمومي و امور بين الملل شهرداري به نمايندگي از مديران شهري و راديو تهران به نمايندگي از رسانه ملي است، صدايي كه ارائه اطلاعات به روز شهري، تحقق حقوق شهروندي و رشد شهروند مداري از اهداف آن است و قرار شده پايگاهي باشد براي ارتقاي مباني شهرنشيني و ارتباط بي وقفه مردم و مسئولان شهر.
عليرضا جدايي، پس از گذشت بيش از صد روز از فعاليت استوديو صداي شهر به منظور تبيين لزوم تأسيس اين استوديو و نقش آن در تحقق اهداف مديريت شهري مي گويد: در يك فرآيند كسب خبر تا انتشار خبر ضمن ايجاد تفاهم، همدلي، هم انديشي و مشاركت با مخاطبان مي كوشد در اجراي موفق تر برنامه ها و فعاليت هاي سازمان خود گام بردارد، بنابراين استفاده از رسانه هاي مختلف را مي توان به گونه اي مقوم و مؤثر در فعاليت هاي ارتباطي يك سازمان دانست و انتخاب راديو تهران و تأسيس استوديو صداي شهر نيز در همين مقوله در خور واكاوي و بررسي است. او انگيزه تقويت سامانه هاي ارتباطي شهرداري را با سياست هاي كلي مديريت شهري در تحقق شهروند مداري، محله محوري و مردم داري متكي دانست و گفت: اين محورها اين نكته الزامي حياتي براي اداره خردمندانه و پويا در يك شهر است. جدايي افزود: از جمله راهكارهاي تحقق اين الزام، اطلاع رساني دقيق، شفاف سازي به هنگام مسايل شهري و پاسخگو ساختن مديران شهري براي جلب اعتماد مردم و به دنبال آن مشاركت  پذير كردن و مسئول ساختن شهروندان است و اين تغيير تنها در شفاف سازي اطلاع رساني و پاسخگو ساختن مسئولين به مدد رسانه محقق خواهد شد، لذا از ديد مديران شهري استفاده از اين امكان رسانه اي ضرورتي اجتناب ناپذير است.
او راديو صداي شهر را تنها به عنوان تابشگر يا انعكاس بخش صداي شهروندان ندانست و گفت: بلكه تمام تلاش روابط عمومي ارتباط مستمر با همه رسانه ها و بهره وري از تمامي امكانات رسانه اي است.
بنابراين نكته اي را كه در خصوص راديو و انتخاب آن به عنوان يك رسانه فراگير مي توان برشمرد آن است كه راديو از زمان پديداري خود كه با تلقي از جهاني همگاني و يكپارچه آغاز شد و عليرغم برداشت هاي تنگ نظرانه و ذهنيت هاي منفي سرنوشت دهكده ها و مناطق شهري را همسان به رخدادهاي اين قرن پر التهاب پيوند زد تاكنون هر روز با زندگي هر فردي در ارتباط بوده است و مشكلات شهري را مبتني بر اصول اخلاقي و استدلالي به تبادل نظر مي گذارد.جدايي يكي از عمده ترين دغدغه هاي مديران شهري را پاسخ دادن فوري به نيازها و خواسته هاي در حال تغيير شهروندان دانست و ادامه داد: اين امر علاوه بر ايجاد حس مشاركت واقعي براي شهروندان، نوعي مسئوليت پذيري در سايه احساس مالكيت در آنها ايجاد مي كند. بحث بحران هاي شهري بهترين مصداق در اين زمينه است.
به گفته او داشتن ابزارهاي كنترل و مديريت بحران در كاهش آثار ناخوشايند آن نقش بسزايي دارد لذا گاه مديران شهري از اين زاويه به دنبال يافتن راه هاي مناسب براي افزايش كارآيي مديريت شهري در زمان وقوع بحران است.از نظر جدايي استوديو صداي شهر متعلق به همه تهراني هاست و ايجاد اين استوديو گامي مؤثر در راستاي تحقق شعار كليدي شهروند مسئول، مدير پاسخگو است، از اين رو امروز در شهرداري هيچ اطلاعاتي وجود ندارد كه بخواهيم آن را در مجموعه خود حفظ كنيم و در اختيار مردم نگذاريم. تلاش مديريت شهري اين است تا مردم نسبت به شهرداري اعتماد پيداكنند چرا كه اين اعتماد باعث ارتقاي منزلت و عزت مجموعه شهروندي و شهرداري خواهد شد. جدايي مي گويد: مردم مالكان و صاحبان اصلي اطلاعاتند و اولين رسالت صداي شهر رساندن اطلاعات به مالكان اصلي آن يعني شهروندان است.
پرداختن به مسائل و مشكلات شهروندان و ايجاد فرصتي براي طرح و پيگيري اين مشكلات دغدغه همگان است كه خوشبختانه با همكاري سازمان صدا و سيما و شهرداري اين امكان ايجاد و راه  اندازي استوديو صداي شهر محقق شد.
يكي از درخواست هاي اصلي شهرداري از راديو تهران ايجاد فضاي نقد منصفانه براي ارتقاي كيفيت خدمات رساني در عرصه هاي مختلف مديريت شهري به شهروندان است.جدايي استوديو صداي شهر را به عنوان بازوي قدرتمند شهرداري در راستاي تحقق مديريت واحد شهري دانست كه نه متعلق به شهرداري است و نه سازمان صدا و سيما، بلكه تعلق به شهرونداني دارد كه با ايجاد اين استوديو عرصه  اي را براي طرح نظرات و بهبود مشكلات شهر و توسعه و ارتقاي كيفيت خدمات يافته اند.
دوره هاي آموزشي شهرداري
برگزاري دوره هاي آموزشي به صورت علمي و كاربردي از سوي شهرداري تهران براي شهرداري هاي ساير كشورها نقطه عطفي در زمينه تبادل اطلاعات بوده كه برگزار شده  است، و يكي از آنها براي شهرداري خارطوم و ديگري براي شهرداري كابل بوده، البته نبايد اين نكته را فراموش كرد كه موارد ديگري نظير تورهاي آموزشي نيز از سوي شهرداري تهران به صورت مستقل براي شهرداران مناطق مختلف بيروت و يا اعضاي شوراي شهر و شهرداري داكار برگزار شده است.عليرضا جدايي،  مديركل روابط عمومي و امور بين الملل شهرداري تهران، با بيان اين كه در دوره هاي قبلي مديريت هاي شهرداري تهران بيشتر انتقال اطلاعات و تجربيات تهران مدنظر بوده، گفت: از سوي ديگر يكي از اولويت هاي اصلي سفرهاي خارجي كاركنان شهرداري تهران، دوره ها، كارگاه ها و تورهاي آموزشي است كه آموزش هاي اين دوره ها مي تواند در پيش برد اهداف مديريت شهري كمك كند.دوره هاي آموزشي در كشور سوئد، در ارتباط با محيط زيست شهري(مديريت آلودگي هوا)، دوره آموزشي بلاياي طبيعي در نپال، دوره آموزشي تخصصي برنامه ريزي شهري در مالزي، دوره آموزشي آشنايي با سيستم مديريت بحران و مقاوم سازي در ژاپن، كارگاه بين المللي برنامه ريزي شهر سئول در كره جنوبي، دوره آموزشي تخصصي مديريت زلزله در ژاپن، دوره آشنايي با مقاوم سازي بناها و احياي بافت هاي فرسوده شهري در هند از جمله دوره هايي است كه جدايي به آن اشاره مي كند.
</TEXT>
</DOC>
<DOC>
<DOCID>HAM2-851215-080</DOCID>
<DOCNO>HAM2-851215-080</DOCNO>
<ORIGINALFILE>/1385/851215/world/_mycity.htm</ORIGINALFILE>
<ISSUE>سه شنبه 15 اسفند 1385</ISSUE>
<DATE calender="Western">2007-03-06</DATE>
<DATE calender="Persian">1385/12/15</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
زاويه ديد
زن، شهر، رسانه
</TITLE>
<TEXT>
زن، شهر، رسانه موضوع سومين سمينار علمي مركز تحقيقات و مطالعات رسانه اي روزنامه همشهري است.سمينار بهمن ماه اين مركز با نگاهي موشكافانه و تحليل ابعاد مختلف به جنبه هاي گوناگون كليشه هاي جنسيتي در خصوص زن، شهر و رسانه پرداخت.
زنان بخش عظيمي از كنشگران را در برداشته و در اين گونه فضاها مشغول حركت و تعامل هستند. به باور دكتر صادقي ترس يك پروسه انباشتي است و با مشاركت آنها در فضاهاي شهري مي توان از ترس آنها كاست.
سيد مهدي اعتمادي فرد، كارشناس ارشد مركز مطالعات زنان، تحقيقات انجام شده در زمينه جنسيت و فضاهاي شهري را در اين سمينار ارائه داد و گفت: از مولفه ها و متغيرهاي اصلي كه در بحث از فضاهاي شهري و آسيب هاي اجتماعي مهم به نظر مي رسد، جنسيت است.به نظر او با توجه به زمينه فرهنگي جامعه ايران، هر چه از فضاهاي شهري عمومي به فضاهاي شهري نيمه خصوصي وارد مي شويم، شاهد حضور برجسته تر زنان هستيم. فضاهاي عمومي محل تعامل و حركت تمامي اقشار جامعه در سطح خانوادگي است و نقش هاي جنسيتي در اين فضاها از اشتراك و همپوشاني برخوردار است. فضايي كه در آن زندگي مي كنيم با توجه به بسترهاي فرهنگي جامعه ما بايد حضور جنسيت پررنگ تر شود.
دكتر ناصر كرمي كارشناس توسعه پايدار، با موضوع زن، توسعه پايدار و رسانه با اشاره به منابع محدود زمين براي ايجاد رفاه براي همه ساكنان گفت: با توجه به اينكه در دهه 60 فاصله دهك اول و دوم جامعه، چهل برابر بود، با اين روند بر خلاف پيش بيني هاي موجود، فاصله فقر و غنا 80 برابر شده است. براي رهايي از اين وضعيت مجموعه اي از راه ها و هنجارها، در عرصه هاي مختلف فرهنگي، اجتماعي و... ارائه شده است كه به آن توسعه پايدار مي گويند.او در ادامه گفت: محور دستيابي به توسعه پايدار زنان هستند. در بررسي نقش زنان در شكل گيري توسعه پايدار به دو نكته بايد اشاره كرد؛ اول اينكه در شكل گيري جريان هاي سبز و در كل انگاره سبز گرايي، زنان نقش مهم و مؤثري داشته و دارند. دوم اينكه الگوي مصرف با روند كنوني بايستي تغيير كند. از آنجايي كه زنان مديريت مصرف در خانه را در اختيار دارند، بايستي بدانند تصور منابع تمام نشدني اشتباه محض است.
</TEXT>
</DOC>
<DOC>
<DOCID>HAM2-851215-081</DOCID>
<DOCNO>HAM2-851215-081</DOCNO>
<ORIGINALFILE>/1385/851215/world/_mycity.htm</ORIGINALFILE>
<ISSUE>سه شنبه 15 اسفند 1385</ISSUE>
<DATE calender="Western">2007-03-06</DATE>
<DATE calender="Persian">1385/12/15</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
فرهنگ ترافيك
رانندگي در شب
</TITLE>
<TEXT>
رانندگي در شب عليرغم تردد كم اتومبيل ها، دشواري ها و مشكلات خاص خود را دارد.درصد عمده اي از تصادفات در شب اتفاق مي افتد. يكي از علت هاي اصلي افزايش سوانح رانندگي شبانه، تاريكي هوا و محدود بودن ديد راننده است. در اين حالت حوزه ديد راننده منحصر به محدوده اي مي شود كه به وسيله چراغ هاي وسيله نقليه روشن شده است.از طرف ديگر استفاده از نور بالا سبب مي شود كه قدرت ديد رانندگاني كه از روبه رو مي آيند به شدت كاهش يافته و در نتيجه قادر به تشخيص مطلوب وضعيت مقابل خود نباشند. پس راننده اي كه با نور بالا حركت مي كند نه تنها به هدف خود كه روشن كردن هر چه بيشتر سطح جاده است، نمي رسد، بلكه باعث تغيير مسير و انحراف رانندگان روبه رو شده و سبب ساز حادثه مي شود.به رانندگان توصيه مي شود براي رانندگي بخصوص در شبها هرگز به نور بالاي اتومبيل هايي كه از روبه رو مي آيند خيره نشويد. بلكه حاشيه سمت راست و يا خط سفيد وسط جاده را نگاه كنند. هنگامي كه در جهت مخالف، خودرويي از فاصله 150 متري به شما نزديك مي شود و يا با فاصله كمتر از 150 متر دنبال خودروهاي ديگر در حركت هستيد،نيز بهتر است از نور پايين استفاده كنيد.
</TEXT>
</DOC>
<DOC>
<DOCID>HAM2-851215-082</DOCID>
<DOCNO>HAM2-851215-082</DOCNO>
<ORIGINALFILE>/1385/851215/world/_sciew.htm</ORIGINALFILE>
<ISSUE>سه شنبه 15 اسفند 1385</ISSUE>
<DATE calender="Western">2007-03-06</DATE>
<DATE calender="Persian">1385/12/15</DATE>
<CAT xml:lang="fa">علمی فرهنگی.علمی</CAT>
<CAT xml:lang="en">Science and Culture.Science</CAT>
<TITLE>
گام سوم براي سلامت دندان
اگرچه دهانشويه ها جاي مسواك و نخ دندان را نمي گيرند، اما دندان پزشكان استفاده از آنها را براي كامل شدن بهداشت دهان و دندان  توصيه مي كنند
</TITLE>
<TEXT>


نكته مهم اين است كه، شما از دهانشويه استفاده كنيد. نوعش، بيشتر به سليقه خودتان بستگي دارد
ميانه شما با دهانشويه ها چطور است؟ اصلاً از دهانشويه  استفاده مي كنيد؟ بيشتر افراد عادت دارند هر شب قبل از رفتن به تختخواب دندان هايشان را مسواك بزنند، اگر كمي بيشتر به فكر بهداشت و سلامت دهان و دندان خود باشند، كشيدن نخ دندان هم قبل از خواب،  از برنامه هايشان است ولي اين وسط بيش از همه به دهانشويه ها ظلم مي شود، چون بيشتر ما، كمتر از آنها استفاده مي كنيم، در حالي كه دندانپزشكان نظر ديگري دارند.
مدتي قبل، نتايج يك مطالعه جديد منتشر شد مبني بر اين كه از ميان دهانشويه هاي موجود، دهانشويه كلرهگزيدين هنوز رتبه اول موفقيت را به خود اختصاص داده است. اين مطالعه به وسيله محققان كشورمان انجام شده است و در آن تلاش شده عملكرد دهانشويه هاي مختلف در محيط هاي هوازي و بي هوازي، مورد مقايسه قرار گيرد.
در اين مطالعه محققان اثر ضد ميكروبي يك دهانشويه گياهي، يك دهانشويه ضد عفوني كننده و دهانشويه كلرهگزيدين را با همديگر مقايسه كردند. نتايج اين مطالعه نشان داد دهانشويه هاي ديگر مي توانند ميكروب هاي بي هوازي دهان را غيرفعال كنند ولي كلرهگزيدين در هر دو محيط؛ محيط هاي هوازي و بي هوازي موفق عمل مي كند.
فراموش نكنيد هنگامي كه بيماري هاي لثه در دهان پيشرفت مي كنند، تعداد ميكروب هاي بي هوازي در شيار لثه افزايش مي يابد و استفاده از دهانشويه ها مي تواند دركنترل اين ميكروب هاي بيماري زا موثر باشد.
دكتر گلرخ ثريا
مدتي است كه توجه به دهانشويه ها بيش از گذشته شده است. وزارت بهداشت با هدف نهادينه كردن فرهنگ استفاده از دهانشويه و پيشگيري از پوسيدگي دندان هاي كودكان، تلاش كرده است كه كودكان را در مدرسه با دهانشويه آشنا كند. دكتر وردي، مديركل دفتر سلامت دهان و دندان وزارت بهداشت در اين باره مي گويد: ما سالانه 5 ميليون و دويست هزار بطري دهانشويه سديم فلورايد در مدارس توزيع مي كنيم كه با همكاري مربيان بهداشت، كودكان از اين دهانشويه ها در مدرسه استفاده مي كنند.
در اين برنامه كودكان در مدرسه پيش از استفاده از دهانشويه، دندان هايشان را مسواك مي زنند، سپس مطابق دستور العمل روي بطري  دهانشويه و زيرنظر مربي بهداشت، از دهانشويه استفاده مي كنند.
در مدارس نظارت بر مدت زمان نگهداري دهانشويه در دهان و كنترل كودكان پس از استفاده از دهانشويه به مربيان بهداشت سپرده شده است، چرا كه كودكان نبايد تا نيم ساعت پس از استفاده از دهانشويه چيزي بخورند و يا دهانشان را بشويند. معمولاً اين برنامه يك بار در هفته انجام مي شود و در طول ايام تابستان كه مدارس تعطيل است، كودكان پس از آموزش و توجيه والدين، بطري دهانشويه را با خودشان به منزل مي برند تا از آن استفاده كنند.
دهانشويه ها، از پيشگيري تا درمان
اگر به يكي از داروخانه هاي سطح شهر، سري بزنيد انواع و اقسام دهانشويه ها را خواهيد يافت كه ممكن است در انتخاب دهانشويه مناسب سردرگم شويد. برخي از آنها حس طراوت و تازگي به دهانتان مي بخشند و بوي بد دهان را از بين مي برند، برخي ديگر نيز به دليل داشتن ماده فلورايد مي توانند از پوسيدگي دندان ها جلوگيري كرده و پوسيدگي هاي اوليه دندان ها را ترميم كند. برخي ديگر از دهانشويه ها نيز اثرات درماني دارند و در كنترل بيماري هاي لثه مؤثرند.
بطوركلي دهانشويه ها را مي توان به دو گروه تقسيم كرد: خوشبوكننده و درماني.
دهانشويه هاي خوشبو كننده
اين دهانشويه ها را شما مي توانيد بدون تجويز پزشك و بدون نسخه از داروخانه ها تهيه كنيد. اگر گرفتار بوي بد دهان هستيد،  خريد يك بطري از اين دهانشويه ها را به شما پيشنهاد مي كنيم، چرا كه اين دهانشويه ها مي توانند نفس شما را طراوت و تازگي ببخشند. برخي انواع اين دهانشويه ها مي توانند باكتري هاي دهان را كاهش دهند. فراموش نكنيد اثر اين دهانشويه ها كوتاه مدت است و بيش از 10 تا 15 دقيقه باقي نمي ماند.
بنابراين اگر از بوي بد دهان رنج مي بريد به فكر پوشاندن آن با دهانشويه نباشيد شما بايد علت اصلي بوي بد دهان را به كمك پزشك و دندانپزشك كشف كنيد و در پي رفع مشكل باشيد. بيماري هاي لثه، پوسيدگي دندان ها، سينوزيت مزمن، مشكلات دستگاه گوارش از دلايل اصلي ايجاد بوي بد دهان هستند.
دهانشويه هاي درماني
اين دهانشويه ها علاوه بر آثاري كه دهانشويه هاي خوشبوكننده در دهان ايجاد مي كنند اجزايي دارند كه در درمان بيماري هاي دهان و دندان مؤثر هستند. اين دهانشويه ها را حتماً پزشك يا دندانپزشك براي شما تجويز مي كند. استفاده از اين دهانشويه ها دستورالعمل ويژه اي دارد و شما نبايد بيش از اندازه مجاز از آنها استفاده كنيد، چون عوارضي مانند سوختگي و سوزش مخاط، تغيير رنگ دندان ها، و مسموميت را به دنبال دارند. دهانشويه هاي درماني به دو گروه تقسيم مي شوند: يك گروه از اين دهانشويه ها كه ضد باكتري است براي درمان بيماري هاي لثه و پس از جراحي  دهان تجويز مي شود و گروه دوم از اين دهانشويه ها كه با هدف پيشگيري از پوسيدگي دندان ها استفاده مي شوند.
اين دهانشويه ها حاوي فلورايد هستند و مي توانند پوسيدگي را در مراحل اوليه متوقف كرده و ترميم كنند و نيز از پوسيدگي بقيه دندان ها جلوگيري كنند. به كساني كه پوسيدگي دندان هايشان به كندي پيشرفت مي كند توصيه مي شود هفته اي يك بار،  دهانشان را با دهانشويه فلورايد بشويند، ولي اگر پوسيدگي دندان هايتان بسيار سريع پيشرفت مي كند، بد نيست يك شب در ميان از اين دهانشويه استفاده كنيد.



اگر از بوي بد دهان رنج مي بريد به فكر پوشاندن آن با دهانشويه نباشيد شما بايد علت اصلي بوي بد دهان را به كمك پزشك و دندانپزشك كشف كنيد و در پي رفع مشكل باشيد
انتخاب دهانشويه 
شما مي توانيد دهانشويه هاي متفاوتي را انتخاب كنيد. آب نمك ساده ترين دهانشويه اي است كه مي توانيد در منزل تهيه كنيد و براي تهيه آن كافي است نصف قاشق چايخوري نمك را در يك ليوان آب ولرم بريزيد. اين دهانشويه فقط براي ضدعفوني دهان استفاده مي شود.
در داروخانه هاي ايران، دهانشويه هاي ايراني و خارجي در دسترس شما هستند. از دهانشويه هاي خارجي بازار ايران، اورال b و كلگيت و جوردن را مي توان نام برد. اين دهانشويه قيمتشان نسبت به انواع ايراني گرانتر است.
در توليد دهانشويه هاي ايراني گام هاي بلندي برداشته شده است و دهانشويه هاي متنوعي در بازار هستند كه مي توانيد آنها را امتحان كنيد و يكي را به سليقه خودتان انتخاب كنيد. نكته مهم اين است كه، شما از دهانشويه استفاده كنيد. نوعش، بيشتر به سليقه خودتان بستگي دارد.در تركيبات دهانشويه هاي گياهي، گياه مسواك و گياهاني مثل بومادران و نعناع استفاده مي شود. گياه مسواك به دليل ميزان بالاي كلرايد موجب كاهش تشكيل پلاك ميكروبي روي دندان ها مي شود و عصاره بومادران نيز اثر ضد باكتريايي دارد به علاوه در كاهش خونريزي لثه مؤثر است. بعضي دهانشويه ها براي ضدعفوني دهان و كاهش پلاك باكتريايي هستند و تركيبات ضدعفوني كننده دارند و بعضي هم حاوي فلورايد بيشتري هستند.
طرز استفاده
استفاده صحيح از دهانشويه ها هم راه و رسمي دارد. بنابراين براي اينكه بهترين نتيجه را از استفاده از دهانشويه ها ببريد مراحل زير را به ترتيب اجرا كنيد.
1 - مسواك بزنيد. اولين قدم قبل از استفاده از دهانشويه ها، مسواك زدن است. مسواك زدن غذاها و پلاك ميكروبي را از سطح دندان ها و لثه ها برمي دارد و سطح را آماده پذيرش مواد دهانشويه مي كند.
2 - مقدار كافي از دهانشويه را مطابق دستور روي بطري يا تجويز دندانپزشك، درون در بطري دهانشويه بريزيد. معمولاً از در بطري دهانشويه به عنوان پيمانه استفاده مي شود و در دهان بريزيد.
3 - دهانشويه را با فشار در دهانتان بچرخانيد تا با تمام سطوح دندان ها و لثه ها و سطوح بين دنداني تماس يابد.
4 - معمولاً 30 ثانيه تا 1 دقيقه زمان براي نگهداشتن دهانشويه در دهان كافي است. پس از پايان اين زمان باقيمانده دهانشويه را به بيرون تف كنيد.
5 - پس از مصرف دهانشويه، حداقل به مدت نيم ساعت دهانتان را نشوييد، غذا نخوريد و مايعات ننوشيد تا مواد مؤثر آن در تماس با سطح دندان ها و لثه هايتان باقي بماند.
</TEXT>
</DOC>
<DOC>
<DOCID>HAM2-851215-083</DOCID>
<DOCNO>HAM2-851215-083</DOCNO>
<ORIGINALFILE>/1385/851215/world/_sciew.htm</ORIGINALFILE>
<ISSUE>سه شنبه 15 اسفند 1385</ISSUE>
<DATE calender="Western">2007-03-06</DATE>
<DATE calender="Persian">1385/12/15</DATE>
<CAT xml:lang="fa">علمی فرهنگی.علمی</CAT>
<CAT xml:lang="en">Science and Culture.Science</CAT>
<TITLE>
جهان سلامت
درخواست ممنوعيت براي تبليغ خوشمزه هاي خطرناك
</TITLE>
<TEXT>


صدف كوه كن
تبليغات در دنياي امروز، تضمين براي فروش محصولات به حساب
مي آيد. در اين ميان، كودكان بيشترين تأثير را از تبليغات مي گيرند، به خصوص در مورد مواد غذايي آماده يا همان فست فودها كه ديگر همه مي دانيم ارزش غذايي كمي دارند، اگرچه شايد خوشمزه باشند. اين افزايش تمايل به غذاهاي آماده در پي تبليغات گسترده اي كه به آنها مي پردازد، نهادهاي بهداشتي را بر آن داشته است تا اساسنامه اي براي تحريم اين تبليغات، تدوين كنند.
به تازگي در انگلستان، ofcome كه يك نهاد نظارتي بر رسانه هاي اين كشور است، درخواست كرده تبليغات غذاهاي آماده در طول برنامه هايي كه بيننده هاي زير 16 سال دارد ممنوع شود.
به گزارش بي بي سي، اين نهاد با استناد به تحقيقاتي كه درباره گسترش استفاده از فست فودها و رواج چاقي در كودكان منتشر شده، پيشنهاداتي را در جهت محدوديت تبليغاتي كه به غذاها و نوشيدني هاي حاوي چربي، نمك و قند بالا مي پردازند، اتخاذ كرده است. هدف ofcom اين است كه اين تلاش ها به جايي برسد كه نه تنها برنامه هاي جديد را تحت پوشش قرار دهد، بلكه برنامه هايي كه به تبليغ مواد غذايي كم ارزش پرداخته و درگذشته پخش شده است هم براي پخش مجدد مورد ارزيابي قرار گيرد.
اين نهاد همچنين پيشنهاد كرده از حضور چهره هاي مشهور و قهرمانان كارتوني براي تبليغ مواد غذايي بي ارزش و يا هديه هايي كه در رستورانها براي جلب توجه بچه ها در نظر گرفته
مي شود، جلوگيري كند. آنها البته معتقدند كه دامنه اين محدوديت ها بايد از آگهي هاي فواصل برنامه هاي كودكان، به كانال هاي مخصوص به كودكان و حتي برنامه هاي بزرگسالان كه بيننده هاي كودك و نوجوان دارد، برسد.
گفتني است كه پيش بيني مي شود اين تحريم ها ضرري حدود 39 ميليون دلار را روي دست رسانه ها بگذارد.
محققان علوم پزشكي مدت هاست كه درباره تأثيرات منفي فست فودها مطالعه مي كنند. دانشمندان حتي ادعا كرده اند همبرگر و سيب زميني سرخ كرده مي تواند مثل هروئين اعتياد آور باشد. محققان آمريكايي، شواهدي يافته اند كه نشان مي دهد مردم مي توانند بيش از حد به شكر و چربي موجود در فست فود عادت كنند و شايد علت اضافه وزن شديد در جوامع غربي نيز، طبق اين نظريه قابل توضيح باشد.
جالب است بدانيد كه پرنس چارلز هم در سفر اخيرش به امارات متحده عربي، با انتقاد شديد از افزايش بي رويه مصرف مواد غذايي در بين مردم، اعلام كرد كه رستوران هاي زنجيره اي مك دونالد بايد ممنوع شوند. سفر پرنس چالز به امارات متحده عربي كه به منظور بازديد از كالج ديابت لندن و تور كشورهاي عربي انجام شده با اظهار نظر او در مورد رستوران هاي زنجيره اي مك دونالد سر و صداي زيادي را به همراه داشته است. او در حالي كه از سلامت غذايي براي افراد و رژيم هاي درست صحبت مي كرد اعلام كرد اين رستوران ها به خاطر نوع غذاهايي كه توليد مي كنند مي توانند براي سلامت مضر باشند و بايد قانوني براي ممنوعيت آنها درنظر گرفت.يكي از سخنگويان مك دونالد، اظهارات پرنس چالز را نااميد كننده خواند و با اشاره به پسر پرنس چالز، پرنس هري كه سال 2005 در حال خوردن يك ساندويچ مرغ در مك دونالد ديده شده بود، با كنايه گفت، احتمالاً ديگر اعضاي خانواده سلطنتي انگليس نظر بهتري در مورد آنان دارند.
</TEXT>
</DOC>
<DOC>
<DOCID>HAM2-851215-084</DOCID>
<DOCNO>HAM2-851215-084</DOCNO>
<ORIGINALFILE>/1385/851215/world/_sciew.htm</ORIGINALFILE>
<ISSUE>سه شنبه 15 اسفند 1385</ISSUE>
<DATE calender="Western">2007-03-06</DATE>
<DATE calender="Persian">1385/12/15</DATE>
<CAT xml:lang="fa">علمی فرهنگی.علمی</CAT>
<CAT xml:lang="en">Science and Culture.Science</CAT>
<TITLE>
جدول اعداد
304
</TITLE>
<TEXT>


اعداد 1 تا 9 را در هر يك از سطرها و ستون ها و مربع هاي كوچك 3 در 3 طوري قرار دهيد كه فقط يك بار نوشته شود. پاسخ جدول را فردا در روزنامه ملاحظه خواهيد كرد.
</TEXT>
</DOC>
</HAMSHAHRI2>