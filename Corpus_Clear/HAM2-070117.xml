<?xml version="1.0" encoding="utf-8"?>
<!DOCTYPE HAMSHAHRI2 SYSTEM "hamshahri.dtd">
<HAMSHAHRI2>
<COPYRIGHT>
Hamshahri2 Corpus, Beta Release!
Copyright 2004-2008, Database Research Group (DBRG), Faculty of Engineering, University of Tehran
All the news content in the corpus is copyrighted by Hamshahri Newspaper (www.hamshahri.net)

Homepage:
http://ece.ut.ac.ir/dbrg/hamshahri/ham2

Contact:
darrudi@insf.org 

Please view the enclosed `Help.txt` file in the package for more information (tag description, etc).

IT IS A BETA RELEASE, PLEASE DON NOT REDISTRIBUTE IT!
</COPYRIGHT>
<DOC>
<DOCID>HAM2-851027-001</DOCID>
<DOCNO>HAM2-851027-001</DOCNO>
<ORIGINALFILE>/1385/851027/news/_adabh.htm</ORIGINALFILE>
<ISSUE>چهارشنبه 27 دي 1385 - سال چهاردهم - شماره4185 - Jan 17, 2007</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
چهارمين نمايشگاه محصولات عزاداري محرم افتتاح شد
پيچش عطر سيب در كانون پرورش
عكس: شهاب نوري
</TITLE>
<TEXT>


گروه ادب و هنر- چهارمين نمايشگاه عاشورايي عطر سيب تا دوشنبه آينده، دوم بهمن ماه در كانون پرورش فكري كودكان و نوجوانان به كار خود ادامه مي دهد.
اين نخستين بار است كه نمايشگاه پرطرفدار عطر سيب در كانون پرورش فكري خيابان حجاب برگزار مي شود. پيش از اين در سه دوره گذشته، مصلاي امام خميني ره و خيابان بهشت(نزديك ساختمان شهرداري)محل برگزاري اين نمايشگاه بود. فرزاد هوشيار، دبير نمايشگاه امسال درباره اين تغيير محل مي گويد: اكثر هيأ ت هاي تهران، در مناطق جنوبي شهر متمركزند، بنابر اين مصلاي تهران، محل مناسبي براي اين نمايشگاه نبود. ساختمان خيابان بهشت نيز، اكنون ساختمان اداري سازمان فرهنگي- هنري شهرداري است. ضمن اين كه وجود نمايشگاه در آن منطقه، با وجود ترافيك زياد منطقه و اين كه ساختمان در منطقه طرح ترافيك قرار داشت، كار را براي رفت و آمد، دشوار مي كرد.
نمايشگاه عطر سيب به محصولات تداركاتي هيأت هاي مذهبي اختصاص دارد و آن طور كه هوشيار مي گويد، مرجعي براي تهيه اين اقلام است. اما امسال، علاوه بر اقدام تداركاتي، رويكرد فرهنگي نمايشگاه پررنگ تر است و مسئولان تلاش كرده اند، شيوه درست عزاداري در ايام محرم را به صورت غيرمستقيم، تبليغ كنند. از جمله اين كه عَلَم، زنجير، دُهل و طبل از محصولات ارائه شده در نمايشگاه حذف شده و بيرق هاي تمثال دار نيز جاي خود را به بيرق هاي جديدي داده اند كه عكس هايي در ابعاد بزرگ از حرمين شريفين بر آنها نقش بسته است. هوشيار مي گويد: آن چه امسال به نسبت سال هاي گذشته، بيشتر مورد توجه بوده است، تجهيز فرهنگي هيأت ها، توجه به مفاهيم عاشورا و جلوگيري از انحراف هاي مرسوم در عزاداري هاي محرم است. اين توجه با گسترش عقلانيت در عزاداري و پرهيز از ترويج پهلوان پردازي هاي نادرست، انجام گرفته است.
سازمان فرهنگي- هنري شهرداري تهران، برگزاركننده نمايشگاه عطر سيب، با توجه به شعار تهران، شهر اخلاق، اين فرهنگ سازي را با ارائه محصولات فرهنگي، علاوه بر تجهيزات تداركاتي هيأت ها انجام مي دهد. اهداي يك بسته فرهنگي به همه هيأت هاي رسمي، يكي از اين موارد است.كتاب شعر مداحي مبتني بر عقلانيت عاشورايي، يك سي دي صوتي كه نغمه هاي اشعار كتاب ياد شده را نيز به شكل درست ارائه مي دهد و كتاب لهوف(مقتل خواني عاشورا)نوشته سيدبن طاووس كه عاري از تحريف است و با نثري ساده و محاوره اي بازنويسي شده است، از جمله محصولاتي هستند كه در بسته مورد نظر ارائه مي شوند. همه هيأت هاي داراي مجوز مي توانند براي دريافت بسته فرهنگي نمايشگاه، به همراه مجوز و مهر هيأت و كارت شناسايي به نمايشگاه مراجعه كنند. علاوه بر اين، سازمان فرهنگي- هنري شهرداري كارت اعتباري ويژه اي را در اختيار هيأت ها و مساجد قرار مي دهد كه براي هيأت هاي موردي 100 هزار تومان، هيأت هاي مستمر 150 هزار تومان و حسينيه ها و مساجد 200 هزار تومان اختصاص داده است كه خريد از نمايشگاه را آسان تر و حتي رايگان مي كند.
مشاور رئيس سازمان فرهنگي- هنري شهرداري توضيح مي دهد: البته علاوه بر اين، قيمت محصولات در نمايشگاه عطر سيب، پنج تا 20 درصد زير قيمت بازار است و هر كس كه بخواهد مي تواند اقلام تداركاتي و فرهنگي مورد نياز براي عزاداري را در ايام محرم از نمايشگاه تهيه كند.
امسال 15 غرفه در بخش فرهنگي و 45 غرفه تداركاتي با 18 سرفصل مجزا در نمايشگاه عطر سيب حضور دارند. ضمن آن كه در بخش هنري نمايشگاه، شش نمايشگاه و برنامه  نيز براي بازديدكنندگان در نظر گرفته شده است: نمايشگاه عكس نگار گذر محرم، نمايشگاه عكس كودك و معنويت، اجراي زنده نقاشي قهوه خانه اي، اجراي زنده خطاطي و نمايش پرده خواني در تعزيت امام حسين ع.
پايگاه اينترنتي حرم(به نشاني haram.ir)نيز اخبار و اطلاعات هيأت هاي مذهبي را در طول برگزاري نمايشگاه و ايام عزاداري ماه محرم، در دسترس علاقه مندان قرار مي دهد.
</TEXT>
</DOC>
<DOC>
<DOCID>HAM2-851027-002</DOCID>
<DOCNO>HAM2-851027-002</DOCNO>
<ORIGINALFILE>/1385/851027/news/_adabh.htm</ORIGINALFILE>
<ISSUE>چهارشنبه 27 دي 1385 - سال چهاردهم - شماره4185 - Jan 17, 2007</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
روبرتوچولي كارگردان ايتاليايي:
تماشاگران ايراني هوشيار، دقيق و مشتاق ترين تماشاگران تئاتر جهانند
</TITLE>
<TEXT>


گروه ادب و هنر- امروز مراسم اختتاميه جشنواره بين المللي تئاتر در تالار وحدت برگزار مي شود و بيست و پنجمين دوره جشنواره پس از 10 روز تلاش با تقدير از فعالان عرصه تئاتر به كار خود پايان مي دهد. در جشنواره امسال 48 نمايش ايراني و 8 گروه خارجي از كشورهاي آلمان، اتريش، فرانسه، ايتاليا و روسيه در تالارهاي مختلف به صحنه آمد و نمايش هاي خياباني جشنواره نيز هر روز در فضاي باز تئاتر شهر، تالار مولوي، فرهنگسراي نياوران و فرهنگسراي بهمن به اجرا درآمدند.
برگزاري كارگاه هاي آموزشي و جلسات نقد و بررسي از برنامه هاي ديگر جشنواره امسال بود كه در خانه هنرمندان، تالار مولوي و مجموعه تئاتر شهر برگزار شد. روبرتو چولي كارگردان آلماني كه با دو نمايش ليرشاه و مرگ وانتون در جشنواره امسال حضور داشت در دو شب پي در پي پس از اجراي نمايش ليرشاه در تالار چهار سوي تئاتر شهر با تماشاگران به گفت وگو نشست و به پرسش هاي منتقدان و خبرنگاران پاسخ گفت. چولي در آغاز اين نشست در تئاتر شهر گفت: تماشاگران ايراني با عشق و علاقه فراوان در سالن هاي نامتناسب و غيراستاندارد به تماشاي تئاتر مي نشينند. اين يك سرمايه عظيم و با ارزش است كه مخاطبان تئاتر در ايران با وجود تمامي مشكلات سالن ها اين همه شورو اشتياق دارند و با اين همه عشق و علاقه به ديدن تئاتر مي آيند.
چولي در پاسخ به يكي از تماشاگران گفت: كارگردان تئاتر وظيفه دارد با استفاده از تكنيك هاي خاص اجرايي به تماشاگر خود درست ديدن را بياموزد.چولي از نمايش شاه لير به عنوان اثري كلاسيك در نوشتار و مدرن در اجرا ياد كرد كه با الهام از سبك و سياق كارگرداني پيتر بروك كارگردان بزرگ جهان به صحنه رفته است. وي گفت: در امروزي كردن اين نمايش سعي كرده ام شخصيت ها را از پشت عينك تئاتر ابزورد نبينم. به اعتقاد من مهم ترين حس خلاقانه يك كارگردان در برخورد با يك اثر كلاسيك امروزي كردن اثر و برداشت جديد او از نمايش است.
</TEXT>
</DOC>
<DOC>
<DOCID>HAM2-851027-003</DOCID>
<DOCNO>HAM2-851027-003</DOCNO>
<ORIGINALFILE>/1385/851027/news/_adabh.htm</ORIGINALFILE>
<ISSUE>چهارشنبه 27 دي 1385 - سال چهاردهم - شماره4185 - Jan 17, 2007</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
موسيقي ايران
كنسرت اركستر موسيقي ملل
</TITLE>
<TEXT>
همشهري آنلاين - سومين برنامه نقد نغمه به نقد و تحليل كنسرت اركستر موسيقي ملل به رهبري پيمان سلطاني اختصاص دارد. در اين برنامه كه در ساعت 17 سي ام دي ماه در فرهنگسراي شفق(دانشجو)برگزار خواهد شد، پيمان سلطاني به عنوان رهبر اركستر و سياوش بيضايي به عنوان آهنگساز و تنظيم كننده قطعات اين اركستر حضور دارند و عليرضا جواهري نيز در مقام منتقد به تحليل و ارزيابي اين كنسرت خواهد پرداخت. نخستين برنامه نقد نغمه به نقد كنسرت كامكارها با حضور هوشنگ كامكار اختصاص داشت و در دومين برنامه نقد نغمه نيز آلبوم گريز فريدون شهبازيان با حضور اين آهنگساز و نادر گلچين(خواننده پيش كسوت)مورد ارزيابي و تحليل قرار گرفت.
</TEXT>
</DOC>
<DOC>
<DOCID>HAM2-851027-004</DOCID>
<DOCNO>HAM2-851027-004</DOCNO>
<ORIGINALFILE>/1385/851027/news/_adabh.htm</ORIGINALFILE>
<ISSUE>چهارشنبه 27 دي 1385 - سال چهاردهم - شماره4185 - Jan 17, 2007</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
سينماي جهان
برگزيدگان گلدن گلوب معرفي شدند
</TITLE>
<TEXT>


آسوشيتدپرس: بابل بهترين فيلم شصت و چهارمين دوره جوايز سينمايي گلدن گلوب شد و مارتين اسكورسيزي توانست جايزه بهترين كارگرداني را براي جداافتاده كسب كند. در اين مراسم بابل با پشت سر گذاشتن رقبايي همچون بابي، جداافتاده، بچه هاي كوچولو و ملكه عنوان بهترين فيلم را به دست آورد.
فهرست برندگان جوايز سينمايي گلدن گلوب به اين شرح اعلام شد:
بهترين فيلم درام: بابل به كارگرداني آلخاندرو گونزالس ايناريتو، بهترين بازيگر نقش اول زن: هلن ميرن براي فيلم ملكه،بهترين بازيگر نقش اول مرد: فارست ويتاكر براي فيلم آخرين پادشاه اسكاتلند،بهترين فيلم موزيكال: دختران رويايي،بهترين بازيگر زن در فيلم موزيكال يا كمدي: مريل استريپ براي فيلم شيطان پرادا مي پوشد  ، بهترين بازيگر مرد در فيلم كمدي يا موزيكال: ساشا بارون كوهن براي فيلم بورات، بهترين نقش مكمل زن: جنيفر هادسون براي فيلم دختران رؤيايي، بهترين نقش مكمل مرد: ادي مورفي براي فيلم دختران رؤيايي، بهترين كارگردان: مارتين اسكورسيزي براي فيلم جدا افتاده، بهترين فيلمنامه:  پيتر مورگان براي فيلم ملكه، بهترين فيلم غيرانگليسي: نامه هايي از ايووجيما محصول آمريكا و ژاپن، بهترين موسيقي متن: الكساندر دسپلات براي فيلم نقاب رنگين، بهترين فيلم انيميشن: ماشين ها و همچنين جايزه سسيل دميل براي تقدير از يك عمر فعاليت هنري به وارن بيتي اختصاص يافت. برندگان جوايز گلدن گلوب شانس زيادي دركسب جوايز اسكار دارند.
</TEXT>
</DOC>
<DOC>
<DOCID>HAM2-851027-005</DOCID>
<DOCNO>HAM2-851027-005</DOCNO>
<ORIGINALFILE>/1385/851027/news/_adabh.htm</ORIGINALFILE>
<ISSUE>چهارشنبه 27 دي 1385 - سال چهاردهم - شماره4185 - Jan 17, 2007</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
اخبار كوتاه
</TITLE>
<TEXT>
مشكل پرونده هاوانا: كارگردان پرونده هاوانا گفت: هشت ماه است كه فيلم آماده نمايش است، اما همچنان از اكران عمومي آن خبري نيست. عليرضا رئيسيان گفت: با مشكلاتي كه بين سرمايه گذار و فارابي وجود دارد، وضعيت  نمايش آن مشخص نيست و من هم اين موضوع را درك نمي كنم و بايد از تهيه كننده بپرسيد. نسخه  فعلي همان نسخه  جشنواره است و مشكل صداي آن حل شده است، اما جاي تعجب داشت براي من كه در جشنواره  سال گذشته در همين زمينه كانديدا شد.
برنامه هاي جديد شبكه خانگي: شوراي صدور پروانه نمايش برنامه هاي ويدئويي مجوز ورود 34 عنوان فيلم سينمايي و مجموعه تلويزيوني را به شبكه نمايش خانگي كشور صادر كرد.
بچه هايم را مي خواهم در شبكه دو: قسمت نخست فيلم تلويزيوني من بچه هايم را مي خواهم امشب و قسمت دوم آن جمعه
29 دي ماه از شبكه دو سيما پخش مي شود.
در اين فيلم ايتاليايي بازيگراني چون: سابرينا فريلي، لوكا باربارسكي، مايكل ريل، برانكو ديوريچ و دانيله نانه به ايفاي نقش پرداخته اند.داستان اين فيلم درباره زني به نام سونياست كه براي بازگرداندن فرزندانش به شهري مي رود كه همسر سابقش در آنجا زندگي مي كند.
تجلي فرهنگ ملي در جشنواره فجر: در بخش فيلم هاي سينمايي داستاني بيست و پنجمين جشنواره بين المللي فيلم فجر 13 فيلم با رنگ و بوي ملي از اقليم ها و اقوام مختلف كشور به نمايش درمي آيد.
چهارمين پرده آئين سوگ و مويه در كاشان: به مناسبت فرارسيدن ماه محرم الحرام، چهارمين پرده آئين سوگ و مويه بيست و هشتم دي ماه در تالار فرهنگ و ارشاد اسلامي شهرستان كاشان برگزار مي شود.
در اين مراسم، ويژه برنامه هايي شامل: تعزيه خواني، چاووش عزا، سقاخواني، مرشدي، سنج زني، خيل عرب، فرات خواني، بحر طويل خواني، پيش خواني، ذاكري و طلوعي كه برگرفته از ريشه ديرينه منطقه كاشان، آران و بيدگل نوش آباد، وش و ابيانه نواهاي ماندگار منطقه اجرا مي شود.
همنوازي دهل، نقاره و سنج توسط كربلايي هاي مقيم كاشان در محوطه مكان برگزاري، برپايي نمايشگاه عكس از برنامه هاي جنبي اين مراسم است.
</TEXT>
</DOC>
<DOC>
<DOCID>HAM2-851027-006</DOCID>
<DOCNO>HAM2-851027-006</DOCNO>
<ORIGINALFILE>/1385/851027/news/_adabh.htm</ORIGINALFILE>
<ISSUE>چهارشنبه 27 دي 1385 - سال چهاردهم - شماره4185 - Jan 17, 2007</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
شهيدان در هنر انقلاب
</TITLE>
<TEXT>
گروه ادب و هنر - موزه شهدا با مشاركت در برگزاري نمايشگاه بين المللي هنر انقلاب مجموعه اي از آثار هنري خلق شده در سال هاي پس از انقلاب و دفاع مقدس را با موضوع فرهنگ تفكر حضور و معناي شهادت در انقلاب اسلامي و بزرگداشت ياد شهيدان بزرگ اين عرصه با گرايش هاي مختلف هنري در اختيار نمايشگاه هنر انقلاب قرار داد. اين آثار در راستاي تبيين جايگاه ارزشي شهادت و شهيدان در مكتب اعتقادي و فرهنگ معنوي انقلاب اسلامي در اين نمايشگاه ارائه خواهد شد. نمايشگاه و همايش هنر انقلاب براي اولين بار در موسسه فرهنگي- هنري صبا در 14بهمن ماه گشايش مي يابد.
</TEXT>
</DOC>
<DOC>
<DOCID>HAM2-851027-007</DOCID>
<DOCNO>HAM2-851027-007</DOCNO>
<ORIGINALFILE>/1385/851027/news/_adabh.htm</ORIGINALFILE>
<ISSUE>چهارشنبه 27 دي 1385 - سال چهاردهم - شماره4185 - Jan 17, 2007</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
كمك شهردار تهران به خانه سينما
</TITLE>
<TEXT>
گروه ادب و هنر- براساس پيگيري هاي مديرعامل خانه سينما مبني بر جلب كمك هاي ويژه براي كمك به هنرمندان عضو خانه سينما، شهردار تهران مبلغ 3 ميليارد ريال كمك شهرداري تهران را به همين منظور اختصاص داد.
روابط عمومي خانه سينما با اعلام اين خبر افزود: در همين جهت با دستور مؤكد ايشان، ملك مناسب در ازاي تحويل باغ اميراحمدي جهت تأسيس پژوهشكده سينمايي و استقرار كتابخانه تخصصي سينماي ايران هرچه سريع تر واگذار خواهد شد كه يقيناً بخشي از نيازهاي مكاني خانه سينما را تأمين خواهد كرد.
به موازات اين اقدام، توافقنامه ديگري بين مديرعامل خانه سينما و رئيس سازمان فرهنگي هنري شهرداري تهران به امضاء رسيده است كه براساس آن مساعدت هايي از سوي اين سازمان جهت اجراي طرح هاي مؤثر در ارتقاي فرهنگي سينماگران به خانه سينما تعلق مي گيرد.
</TEXT>
</DOC>
<DOC>
<DOCID>HAM2-851027-008</DOCID>
<DOCNO>HAM2-851027-008</DOCNO>
<ORIGINALFILE>/1385/851027/news/_akhar.htm</ORIGINALFILE>
<ISSUE>چهارشنبه 27 دي 1385 - سال چهاردهم - شماره4185 - Jan 17, 2007</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
عكس روز
</TITLE>
<TEXT>


عكس: خبرگزاري فرانسه‎/ ديمين مه ير
ژان لوئيس شلسر(راننده خودرويي كه در عكس مشخص است)قهرمان مرحله نهم رقابتهاي رالي داكار شد. در رده بندي كلي بيست و نهمين دوره اين رقابتها، استفان پيتر هنسل از فرانسه پيشتاز است.
</TEXT>
</DOC>
<DOC>
<DOCID>HAM2-851027-009</DOCID>
<DOCNO>HAM2-851027-009</DOCNO>
<ORIGINALFILE>/1385/851027/news/_akhar.htm</ORIGINALFILE>
<ISSUE>چهارشنبه 27 دي 1385 - سال چهاردهم - شماره4185 - Jan 17, 2007</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
در شهر چه خبر
</TITLE>
<TEXT>
پاسخ دير هنگام
مشكلات مربوط به ارسال پيام كوتاه همچنان ادامه دارد و smsها به يك بار تكرار رضايت نمي دهند و در برخي نقاط شهرفقط بعد از سومين بار بله مي گويند و به مقصد مي رسند. با اين وجود به گفته دست اندركاران دفاتر امور مشتركين، مشكل سر در آوردن پيام ها از گوشي هاي ديگر مربوط به شبكه نبوده و دلايل آن را بايد در گوشي ها جستجو كرد.
كابل برگردان
عمليات كابل برگردان با هدف تقويت شبكه كابل در چند مركز مخابراتي آغاز  شد. با اجراي اين عمليات ارتباط تلفني مشتركين در مركز مخابرات شهيد آيت با پيش شماره هاي 7781 تا 7784، 7725، 7726، 7799 در محدوده خيابان ارباب مهدي و كوچه هاي شاه طوري، وحيد و عسگري، در مركز مخابرات شهيد دستغيب تعداد 217 شماره با پيش شماره هاي 2270 تا 2274 در محدوده خيابانهاي شريعتي و مهنا 2، در مركز مخابرات شهيد تندگويان تعداد 160 شماره با پيش شماره هاي 2250 تا 2253 و 2230 تا 2233 در محدوده خيابانهاي صفايي، شهيد كرد و مولوي و در مركز مخابرات پيام نور تعداد هزار شماره با پيش شماره هاي 4440 تا 4447 در محدوده 35 متري گلستان، اتوبان همت، خيابان شهيد ستاري و ايران زمين به مدت 2 روز با اختلال همراه است.
خط قرمز
كارت پخش كن ها
كارفرما ها، مناطق ممنوعه براي كارت پخش كن ها را به آنها ابلاغ كردند تا در اين مناطق شيوه  ديگري را براي تبليغات پيش گيرند. از آ نجا كه ارائه كنندگان كالا و خدمات علاقه اي به پرداخت جريمه اعلاميه  هاي نصب شده روي محل هاي غيرمجاز ندارند به كارت پخش كن ها و عوامل خود توصيه كردند در اين محدوده ها به جاي چسباندن، آگهي هاي تبليغي آنها را به صورت دستي پخش كنند. مطابق ماده 55 و 92 قانون شهرداري ها بايستي با افراد حقيقي و حقوقي متخلفي كه برچسب هاي تبليغاتي خود را در محل هاي غيرمجاز نصب مي كنند برخورد شود. اين اواخر شهرداري منطقه 2، پاكسازي در و ديوارهاي منازل و اماكن تجاري را آغاز كرد و در پي آن نوع كاركرد كارگران كارت پخش كن و نصاب هاي آگهي تغيير كرد. چنانچه اين فعاليت ها در تمام شهر گسترش يابد شاهد شهري زيبا تر خواهيم بود.
كاغذ ارزان تر شد
به نظر مي رسد با واردات كاغذ و متعادل شدن عرضه و تقاضا، بازار سياه كاغذ تا حدودي كنترل شده است. به گفته محسن دولتي نايب رئيس اتحاديه صنف فروشندگان كاغذ و مقوا به دنبال حذف يارانه كاغذ، بخش خصوصي نسبت به واردات كاغذ با ارز غيردولتي اقدام كرد كه اين امر موجب شكسته شدن قيمت در بازار و كاهش و ثبات قيمت شد. قيمت هر بند كاغذ وارداتي از حدود 30 هزار تومان به 25 هزار تومان در بازار كاهش يافته است و پيش بيني مي شود اين ميزان باز هم كاهش يابد. در حال حاضر قيمت كاغذ در بازار روند نزولي دارد. چنانچه دولت ضريب مالياتي واردات كاغذ را كاهش دهد، پيش بيني مي شود قيمت كاغذ تا 20درصد ديگر نيز كاهش يابد. اتحاديه صنف فروشندگان كاغذ و مقوا خواستار كاهش ضريب مالياتي واردات كاغذ از 5/16 درصد كنوني شد كه در صورت عملي شدن آن قيمت كاغذ با كاهش 20 درصدي مواجه خواهد شد. دولتي قيمت هر بند كاغذ 70 گرمي 70 درصد وارداتي را در بازار 25 هزارتومان و كاغذ توليد داخل 70 گرمي 70 درصد را 18 هزارتومان اعلام كرد.
</TEXT>
</DOC>
<DOC>
<DOCID>HAM2-851027-010</DOCID>
<DOCNO>HAM2-851027-010</DOCNO>
<ORIGINALFILE>/1385/851027/news/_akhar.htm</ORIGINALFILE>
<ISSUE>چهارشنبه 27 دي 1385 - سال چهاردهم - شماره4185 - Jan 17, 2007</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
ديدار با فرهيختگان
</TITLE>
<TEXT>
فرهنگسراي ابن سينا، ويژه برنامه ديدار با فرهيختگان علم و هنر را در آخرين پنجشنبه دي ماه سال جاري برگزار مي كند. كانون حاميان سلامت روان فرهنگسراي ابن سينا در دهمين نشست ماهيانه خود كه با عنوان ديدار با فرهيختگان علم و هنر برگزار مي شود از استاد آهنگساز همايون خرم، تقدير و قدرداني به عمل خواهد آورد. علاقه مندان مي توانند براي شركت در اين نشست از ساعت 10 تا 12 روز پنجشنبه 28 دي ماه، به نشاني شهرك قدس، فاز يك، ايران زمين شمالي، آمفي تئاتر فرهنگسراي ابن سينا مراجعه كنند و يا با شماره تلفن هاي 88088301 و88366368 تماس بگيرند.
</TEXT>
</DOC>
<DOC>
<DOCID>HAM2-851027-011</DOCID>
<DOCNO>HAM2-851027-011</DOCNO>
<ORIGINALFILE>/1385/851027/news/_akhar.htm</ORIGINALFILE>
<ISSUE>چهارشنبه 27 دي 1385 - سال چهاردهم - شماره4185 - Jan 17, 2007</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
بازار
</TITLE>
<TEXT>


نوشابه هاي پر سود
چيدمان نوشيدني هاي سفره هاي ايراني تغيير يافته و انواع دلستر ، دوغ، آب معدني و نوشيدني هاي سالم تر پيشروي خود را به سمت سبد مصرفي آغاز كرده اند.
با اين وجود در مقابل ثبات و يا تغيير جزيي قيمت آنها ظرف يك سال گذشته، برخي توليدكنندگان نوشابه محصولات خود را تا 11درصد گران كردند.
براي نمونه قيمت يك بطري يك و نيم ليتري نوشابه از 445 تومان در آذرماه سال پيش به 500 تومان رسيده است. البته اين نرخ ويژه فروشگاه هاي زنجيره اي است و در مغازه ها نرخ ها سليقه اي تر مي  شود.
به نظر مي رسد چنانچه لازم است تغييراتي در نوع مصرف نوشيدني ها صورت گيرد نظارت بر نوع كاركرد رستوران ها و غذاخوري ها نيز بايد صورت گيرد زيرا علاوه بر ليواني كردن نوشابه و دريافت سود مضاعف از اين راه، اغلب آنها اهميتي به سرونوشيدني هاي سالم نمي دهند.
</TEXT>
</DOC>
<DOC>
<DOCID>HAM2-851027-012</DOCID>
<DOCNO>HAM2-851027-012</DOCNO>
<ORIGINALFILE>/1385/851027/news/_akhar.htm</ORIGINALFILE>
<ISSUE>چهارشنبه 27 دي 1385 - سال چهاردهم - شماره4185 - Jan 17, 2007</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
سينما
</TITLE>
<TEXT>


رؤياي خيس
كارگردان: پوران درخشنده
بازيگران: فرامرز قريبيان، همايون ارشادي، شراره دولت آبادي، فلور نظري، سوفي كياني و همايون ارشادي
سينماهاي نمايش دهنده: استقلال، جوان 1، پيوند، بهمن 2، حافظ، مركزي،2 ققنوس، جي 1، ماندانا، فردوسي، شيدا و كانون
خلاصه داستان: پسر جواني پس از جدايي والدينش و زندگي با مادر، نزد پدر مي رود و تحولاتي در زندگي وي رخ مي دهد.
</TEXT>
</DOC>
<DOC>
<DOCID>HAM2-851027-013</DOCID>
<DOCNO>HAM2-851027-013</DOCNO>
<ORIGINALFILE>/1385/851027/news/_akhar.htm</ORIGINALFILE>
<ISSUE>چهارشنبه 27 دي 1385 - سال چهاردهم - شماره4185 - Jan 17, 2007</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
مسابقه با جايزه‎/3
</TITLE>
<TEXT>
كلام نوراني كدام معصوم؟
روزنامه همشهري هر روز در صفحه آخر، يك پرسش 4 گزينه اي مطرح مي كند كه خوانندگان بايد يكي از گزينه هاي c،b،a ياd را حداكثر تا ساعت 16 همان روز به شماره 3000251 و دارندگان تلفن هاي تاليا و ايرانسل به شماره 9156 -202 -0912 اس ام اس كنند. 10 نفر از افرادي كه پاسخ صحيح داده باشند( 5 نفر از تهران و5 نفر از شهرستان ها)به قيد قرعه بين 30 تا 10 هزار تومان جايزه نقدي به حسابشان واريز خواهد شد. از آنجايي كه برندگان بين ساعت16 تا 18 مشخص مي شوند شركت كنندگان در اين ساعات تلفن خود را روشن بگذارند تا با آنها تماس گرفته شود. گفتني است سرعت پاسخگويي نيز در ميزان جايزه تأثير دارد.
و اما مسابقه امروز همشهري:
اين جمله، كلام نوراني كدام معصوم است؟
هر بنده مسلماني كه در غياب برادر خويش براي او دعا كند،فرشته گويد: براي تو نيز نظير آن باد.
a )امير مومنان علي عليه السلام
b )امام رضا عليه السلام
c )حضرت محمد صلي الله عليه و آله
d )امام صادق عليه السلام
پاسخ صحيح اين پرسش و اسامي برندگان را فردا در همين ستون بخوانيد.
اسامي برندگان مسابقه شماره 2: محمد حسين احمدي، محمد رضا نعمت زاد،
اكرم ناصري، عبدالله صلاحي، شهاب ابطحي تهران و علي عقيلي عطار- اصفهان، غلام رضا بهروزپور- تبريز، مريم مومن زاده اصفهان، الهه احمدي كرج و
محمد رشيد نيازمند مطلوبي- رشت
گفتني است، پاسخ صحيح مسابقه ديروز گزينه c(فرار شاه معدوم از ايران سال1357)بود.
</TEXT>
</DOC>
<DOC>
<DOCID>HAM2-851027-014</DOCID>
<DOCNO>HAM2-851027-014</DOCNO>
<ORIGINALFILE>/1385/851027/news/_akhar.htm</ORIGINALFILE>
<ISSUE>چهارشنبه 27 دي 1385 - سال چهاردهم - شماره4185 - Jan 17, 2007</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
فرهنگسرا
</TITLE>
<TEXT>
ثبت نام دوره هاي آموزشي
واحد آموزش خانه فرهنگ فرزانگان در راستاي پيشبرد اهداف آموزشي خود و با هدف پركردن اوقات فراغت، كشف و پرورش استعدادهاي نهفته و بالقوه، كمك به بهبود آموزش همگاني و بهره مندي كودكان، نوجوانان و جوانان از امكانات بالقوه آموزشي، ثبت نام ترم زمستان خود را آغاز كرده است. آموزش هنرهاي دستي، هنرهاي تجسمي، علوم قرآني، علوم كامپيوتر، موسيقي، فوريت هاي پزشكي، هنرهاي نمايشي، زبان انگليسي، كلاس هاي ورزشي، كلاس هاي آموزشي ويژه خردسالان، آموزش هاي تخصصي مربيگري، نجوم و ستاره شناسي و ده ها برنامه متنوع فرهنگي، آموزشي و هنري ازجمله برنامه هاي اين مركز است. علاقه مندان مي توانند براي كسب اطلاعات بيشتر با شماره هاي تلفن 77820544-77834545-77818842 تماس بگيرند و يا به نشاني نارمك، انتهاي خيابان گلستان، جنب پارك تسليحات، كوچه شهيد گلستاني، شماره 128 مراجعه كنند.
</TEXT>
</DOC>
<DOC>
<DOCID>HAM2-851027-015</DOCID>
<DOCNO>HAM2-851027-015</DOCNO>
<ORIGINALFILE>/1385/851027/news/_akhar.htm</ORIGINALFILE>
<ISSUE>چهارشنبه 27 دي 1385 - سال چهاردهم - شماره4185 - Jan 17, 2007</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
كتابفروشي هدهد در مراكز فرهنگي
</TITLE>
<TEXT>
فرهنگسراي انقلاب در راستاي ترويج فرهنگ كتاب و كتابخواني در منطقه 11 شهر تهران توسط كتاب فروشي هدهد اقدام به فروش كرده است. كتاب فروشي هدهد به مدت 10 روز از ساعت 9 تا 16 در محله هاي منطقه 11، مجتمع هاي مسكوني، مدارس و... مجموعه اي از كتاب هاي علمي، داستاني، تاريخي، ادبيات و... را با 25 درصد تخفيف در اختيار علاقه مندان به كتاب و كتابخواني قرار مي دهد.  علاقه مندان مي توانند براي كسب اطلاعات بيشتر با شماره تلفن هاي 9-55419057 تماس بگيرند.
</TEXT>
</DOC>
<DOC>
<DOCID>HAM2-851027-016</DOCID>
<DOCNO>HAM2-851027-016</DOCNO>
<ORIGINALFILE>/1385/851027/news/_akhar.htm</ORIGINALFILE>
<ISSUE>چهارشنبه 27 دي 1385 - سال چهاردهم - شماره4185 - Jan 17, 2007</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
نمايشگاه رباتيك
</TITLE>
<TEXT>
كانون علم و پژوهش فرهنگسراي ولاء وابسته به مديريت فرهنگي هنري منطقه 20 به منظور ارتقاي سطح علمي نوجوانان و جوانان علاقه مند به مباحث علمي و معرفي نخبگان جوان اقدام به برگزاري نمايشگاه رباتيك و الكترونيك كرده است. اين نمايشگاه كه شامل كارهاي علمي و ساخت رباتيك است به مدت دو روز در تاريخ هاي 27 و 28 دي ماه از ساعت 8 تا 18 برگزار مي شود. علاقه مندان براي بازديد از اين نمايشگاه مي توانند به نشاني شهرري، ميدان اول دولت آباد، پارك مهران، كتابخانه شيخ صدوق مراجعه كنند و يا براي كسب اطلاعات بيشتر با شماره تلفن هاي 33370606 و 33370505 واحد فرهنگي تماس بگيرند.
</TEXT>
</DOC>
<DOC>
<DOCID>HAM2-851027-017</DOCID>
<DOCNO>HAM2-851027-017</DOCNO>
<ORIGINALFILE>/1385/851027/news/_akhar.htm</ORIGINALFILE>
<ISSUE>چهارشنبه 27 دي 1385 - سال چهاردهم - شماره4185 - Jan 17, 2007</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
كارگاه پيشگيري از ايدز
</TITLE>
<TEXT>
با هدف آگاه سازي نسل جوان نسبت به آسيب ها و تبعات رفتارهاي پرخطر، كارگاه آموزشي پيشگيري از ايدز از سوي فرهنگسراي تفكر برگزار مي شود. اين كارگاه آموزشي با همكاري معاونت اجتماعي شهرداري منطقه 5 برگزار و با حضور كارشناسان ضمن بررسي ابعاد موضوع، به پرسش هاي حاضرين پاسخ هاي كارشناسي داده مي شود. كارگاه آموزشي پيشگيري از ايدز ويژه جوانان بالاي 18 سال بوده و روز پنج شنبه 28 دي ماه از ساعت 10 تا 12 در سالن اجتماعات فرهنگسرا ميزبان علاقه مندان است. علاقه مندان براي ثبت نام و كسب اطلاعات بيشتر مي توانند با شماره هاي 44301444 و 9-44304978 تماس و يا به آدرس: شهرزيبا، بلوار شهران، نرسيده به فلكه دوم، فرهنگسراي تفكر، واحد كارشناسي مراجعه كنند.
</TEXT>
</DOC>
<DOC>
<DOCID>HAM2-851027-018</DOCID>
<DOCNO>HAM2-851027-018</DOCNO>
<ORIGINALFILE>/1385/851027/news/_akhar.htm</ORIGINALFILE>
<ISSUE>چهارشنبه 27 دي 1385 - سال چهاردهم - شماره4185 - Jan 17, 2007</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
نشست هاي شاعرانه ها
</TITLE>
<TEXT>
كانون ادبي فرهنگسراي اقوام دوره جديد سلسله نشست هاي شعرخواني و نقد و بررسي شعر را با هدف پاسداشت فرهنگ و ادبيات ايران و شناسايي و ترغيب جوانان مستعد و با ذوق برگزار مي كند. اين نشست ها همه هفته در روزهاي سه شنبه از ساعت 15 تا 17 در سالن همايش هاي فرهنگسراي اقوام برپاست. علاقه مندان براي حضور در اين برنامه مي توانند به نشاني ميدان ابوذر(فلاح)خيابان ابوذر خيابان سجاد جنوبي ميدان بهاران فرهنگسراي اقوام مراجعه كنند و يا براي كسب اطلاعات بيشتر با شماره تلفن هاي 66306090 و 66237470 تماس بگيرند.
</TEXT>
</DOC>
<DOC>
<DOCID>HAM2-851027-019</DOCID>
<DOCNO>HAM2-851027-019</DOCNO>
<ORIGINALFILE>/1385/851027/news/_bourse.htm</ORIGINALFILE>
<ISSUE>چهارشنبه 27 دي 1385 - سال چهاردهم - شماره4185 - Jan 17, 2007</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
طي روزهاي آينده صورت مي گيرد
ابلاغ آيين نامه فعاليت بازار اوليه
</TITLE>
<TEXT>
گروه بورس- سازمان بورس اوراق بهادار از مديران شركت ها و مردم خواست تا در تاسيس شركت سهامي عام و پذيره نويسي سهام به مفاد قانون جديد بازار اوراق بهادار توجه كنند.
بهروز زارع، مدير نظارت بر بازار اوليه سازمان بورس و اوراق بهادار  ضمن اعلام اين مطلب افزود: براساس مواد قانون جديد بازار اوراق بهادار هركس قصد دارد شركت سهامي عام تأسيس كند، بايد به سازمان بورس مراجعه كند. همچنين مديران شركت هاي سهامي عام بايد توجه داشته باشند كه افزايش سرمايه اين شركت ها حتماً براساس اين قانون و با تأييد سازمان بورس صورت بگيرد.
وي با تاكيد بر اينكه پذيره نويسي سهام بايد با مجوز سازمان بورس صورت بگيرد گفت: ما بارها از مردم درخواست كرده ايم كه از شركت در پذيره نويسي هايي كه بدون مجوز سازمان بورس صورت مي گيرد، خودداري كنند اما متاسفانه باز هم مواردي برخلاف قانون ديده شده است. وي افزود: متاسفانه موادي ديده شده كه به دليل آشنانبودن با قوانين جديد پذيره نويسي هايي انجام شده است، بنابراين مردم حتما بايد به اين نكته توجه كنند و در پذيره نويسي كه در آنها به مجوز سازمان بورس اشاره اي نشده است، شركت نكنند.
مدير نظارت بر بازار اوليه سازمان بورس همچنين از برگزاري جلسات نهايي شوراي بورس در خصوص آيين نامه بازار اوليه خبر داد و گفت: روز گذشته جلسه شوراي بورس به منظور تصويب نهايي آيين نامه بازار اوليه برگزار شد كه در صورت تصويب اين آيين نامه ظرف روزهاي آينده به ما ابلاغ خواهد شد. وي در خصوص ويژگي هاي آيين نامه بازار اوليه گفت: اين آيين نامه در واقع دستورالعملي است كه ضوابط اجرايي مواد قانون را به ما نشان مي دهد در واقع خطوط كلي و مواردي كه سازمان بورس بايد ناظر آن باشد توسط قانون مشخص شده و اين آيين نامه شيوه اجرايي قانون و نحوه اجراي آن را نشان مي دهد.
زارع در خصوص تشكيل بانك اطلاعاتي شركت هاي سهامي عام تصريح كرد: متاسفانه به رغم اعلام رسمي هنوز بسياري از شركت ها اطلاعات لازم را براي تشكيل اين بانك اطلاعاتي به ما ارسال نكرده اند. وي با بيان اينكه در حال حاضر مشخص نيست كه چه تعداد شركت سهامي عام در كشور وجود دارد، گفت: در حال حاضر اطلاعات كافي در مورد تعداد اين شركت ها در دست نداريم. من فكر مي كنم كه تشكيل اين بانك اطلاعاتي به چند سال زمان نياز داشته باشد اما به رغم تمهيداتي كه ما براي شناسايي اين شركت ها در نظر گرفته ايم، اما اين شركت ها نيز اطلاعات مورد نياز را به ما ارسال نكرد ه اند.
زارع در خصوص حجم بازار فرا بورس و سهام شركت هايي كه خارج از بورس معامله مي شود، ابراز بي اطلاعي كرد و گفت: اندازه گيري حجم و ميزان معاملاتي كه در اين حيطه انجام مي شود كار بسيار دشواري است زيرا اين معاملات از طريق يك مجراي قانوني صورت نگرفته است.
مدير نظارت بر بازار اوليه سازمان بورس و اوراق بهادار در ادامه تاكيد كرد: طبيعت سهام همه شركت هاي سهامي قابليت معامله در بازار غيررسمي را دارد، در شركت هاي سهامي خاص انجام معامله سهام نياز به تاييد هيات مديره دارد اما در شركت هاي سهامي عام هيچ منع قانوني براي معامله سهام توسط ديگران وجود ندارد و هر كس آزادانه مي تواند سهام شركت هاي سهامي عام را در بازار غير رسمي به ديگران واگذار كند.
وي با بيان اينكه انجام چنين معاملاتي از سال ها پيش و براساس قانون تجارت رواج دارد، تصريح كرد: زماني كه معاملات سهام از طريق يك سازمان نظام يافته مانند بورس انجام مي شود مي توان حجم بازار را اندازه گيري كرد اما چون براي انجام چنين معاملاتي كانال رسمي وجود ندارد، برآورد ميزان سرمايه گذاري هاي اين بازار بسيار مشكل است.
</TEXT>
</DOC>
<DOC>
<DOCID>HAM2-851027-020</DOCID>
<DOCNO>HAM2-851027-020</DOCNO>
<ORIGINALFILE>/1385/851027/news/_bourse.htm</ORIGINALFILE>
<ISSUE>چهارشنبه 27 دي 1385 - سال چهاردهم - شماره4185 - Jan 17, 2007</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
بانك ها در صف خريدمعادن در صف فروش
</TITLE>
<TEXT>


گروه بورس- در مبادلات روز گذشته بازار سهام صف هاي خريد سهام بانكي و صف هاي فروش سهام معدني سنگين تر شد.
ديروز در حالي صف  هاي خريد سهام بانكي به 33 ميليون سهام رسيد كه صف هاي فروش سهام معدني نيز به همين ميزان رسيد.
براساس اين گزارش، در دادوستدهاي ديروز 2 هزار و 181 تقاضا براي خريد 21 ميليون سهم بانك پارسيان در كارگزاري ها به ثبت رسيد. پس از بانك پارسيان بانك اقتصاد نوين با صف خريد5‎/10 ميليوني ديگر سهم پرطرفدار بازار بود. ديروز همچنين صف هاي خريد بانك كارآفرين به 5/1 ميليون سهم رسيد. اين گزارش حاكي است در حالي كه در مبادلات ديروز بيشتر توجه بازار براي چندمين هفته متوالي به سهام بانك ها معطوف بود صفهاي فروش سهام گروه معادن به 33 ميليون سهم رسيد و سهامداران درصدد فروش سهام خود در اين شركت ها بودند.
در اين ميان بار ديگر صف هاي فروش سهام شركت توسعه معادن روي از ديگر شركت ها سنگين تر بود و 3 هزار تقاضا براي فروش 5/16 ميليون سهم اين شركت به ثبت رسيد. ديروز همچنين صف هاي فروش سهام چادرملو و گل گهر به ترتيب از 8 و 4/2 ميليون سهم فراتر رفت.
</TEXT>
</DOC>
<DOC>
<DOCID>HAM2-851027-021</DOCID>
<DOCNO>HAM2-851027-021</DOCNO>
<ORIGINALFILE>/1385/851027/news/_bourse.htm</ORIGINALFILE>
<ISSUE>چهارشنبه 27 دي 1385 - سال چهاردهم - شماره4185 - Jan 17, 2007</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
حركت شاخص برمدار نزول
</TITLE>
<TEXT>
گروه بورس- شاخص كل بورس تهران در معاملات روز گذشته بار ديگر كاهش يافت.
شاخص كل بورس تهران ديروز با 9 واحد كاهش به 9 هزار و 975 واحد رسيد. ديروز شاخص واسطه گري هاي مالي 55 واحد افزايش يافت اما در مقابل شاخص بازده بازار و صنعت هر كدام به ترتيب با 28 و 10 واحد كاهش روبه رو شدند. براساس اين گزارش در مبادلات روز گذشته بازار سهام، كاهش ارزش سهام شركت سرمايه گذاري صندوق بازنشستگي و سرمايه گذاري توسعه و معادن فلزات بيشترين تأثير را در افت شاخص داشت.
ديروز صندوق بازنشستگي 3 و سرمايه گذاري معادن و فلزات 8/2 واحد شاخص را پايين كشيدند، پتروشيمي خارك نيز از ديگر شركت هايي بود كه در نزول شاخص نقش داشت و در پايان معاملات اين شاخص را 5/1 واحد كاهش داد. اين گزارش حاكيست، در معاملات روز گذشته بانك پارسيان بار ديگر تنها شركتي بود كه توانست بيشتر از يك واحد شاخص را افزايش دهد و بيشترين نقش را در افزايش شاخص داشته باشد، پس از اين شركت بانك كارآفرين ديگر شركت تأثيرگذار در صعود شاخص بود.
</TEXT>
</DOC>
<DOC>
<DOCID>HAM2-851027-022</DOCID>
<DOCNO>HAM2-851027-022</DOCNO>
<ORIGINALFILE>/1385/851027/news/_bourse.htm</ORIGINALFILE>
<ISSUE>چهارشنبه 27 دي 1385 - سال چهاردهم - شماره4185 - Jan 17, 2007</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
تصويب پيش نويس اساسنامه شركت بورس كالا تا هفته آينده
</TITLE>
<TEXT>
ايسنا: اعضاي هيأت مؤسس شركت سهامي بورس كالاي ايران، تا صبح ديروز، معادل 34 درصد از وجوه كل سهام تخصيص داده شده به مؤسسان را به حساب اين شركت واريز كرده اند.
سيدعلي اكبر هاشميان ـ دبيركل بورس فلزات تهران و دبير كميته اجرايي تأسيس شركت سهامي بورس كالاي ايران ـ با اعلام اين خبر افزود: طبق اعلام قبلي مؤسسان شركت فرصت دارند كه تا آخر وقت اداري روز پنجشنبه 28 دي  ماه نسبت به واريز وجوه سهام تخصيص يافته اقدام كنند. وي گفت: هفته آينده در جلسه كميته اجرايي تأسيس شركت بورس كالاي ايران، ميزان وجوه واريز شده از سوي مؤسسان بررسي و ميزان عرضه مردمي سهام شركت مشخص مي شود. پس از اين بررسي، نسبت به انتشار فراخوان عمومي براي پذيره نويسي مردمي اقدام خواهد شد. دبير كميته اجرايي تأسيس شركت بورس درباره جلسات و مصوبات اين كميته گفت: جلسات اين كميته به طور مرتب و مداوم برگزار مي شود و تاكنون بخش عمده اي از متن پيش نويس اساسنامه شركت بررسي و تصويب شده است. دبيركل بورس فلزات تهران پيش بيني كرد، بررسي و تصويب كامل متن پيش نويس اساسنامه شركت بورس كالاي ايران در هفته آينده در كميته اجرايي پايان يابد.
</TEXT>
</DOC>
<DOC>
<DOCID>HAM2-851027-023</DOCID>
<DOCNO>HAM2-851027-023</DOCNO>
<ORIGINALFILE>/1385/851027/news/_bourse.htm</ORIGINALFILE>
<ISSUE>چهارشنبه 27 دي 1385 - سال چهاردهم - شماره4185 - Jan 17, 2007</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
تعيين تشكيلات بورس روي ميز دولت
</TITLE>
<TEXT>
گروه بورس - هيأت وزيران به زودي در خصوص تشكيلات سازمان بورس و اوراق بهادار تصميم مي  گيرد.
دبيرخانه شوراي اطلاع رساني دولت اعلام كرد، گزارش مربوط به تشكيلات سازمان بورس و اوراق بهادار از سوي كميسيون اقتصاد دولت در جلسات آينده هيأت وزيران مطرح مي شود. بر اين اساس، سازمان بورس داراي چهار معاونت نظارت بر نهادهاي مالي، نظارت بر بورس ها و ناشران، اجرايي، حقوقي  و سه مديريت روابط عمومي و بين الملل، پژوهش، توسعه و مطالعات اسلامي و حراست خواهد بود كه شرح وظايف تفصيلي هريك از آنها و نيز رده هاي استخدامي سازمان بر اساس دستورالعملي كه در چارچوب اساسنامه و قانون بازار اوراق بهادار تعيين مي شود.
اعضاي هيأت مديره سازمان بورس و اوراق بهادار در قالب كار گروه هاي تخصصي فعاليت مي كنند و هريك از آنان با تعيين رئيس سازمان نظارت بر بخشي از عمليات اجرايي سازمان را بر عهده خواهد داشت. بورس ها، كانون ها، نهادهاي مالي و ساير شركت هايي كه مجوز خود را از سازمان و يا شوراي عالي بورس دريافت كرده اند، موظفند ساختار نظارتي خود را در چارچوب سازمان شكل دهند و گزارش هاي درخواستي آن را به همان نحو كه سازمان تعيين مي كند، ارائه كنند.
</TEXT>
</DOC>
<DOC>
<DOCID>HAM2-851027-024</DOCID>
<DOCNO>HAM2-851027-024</DOCNO>
<ORIGINALFILE>/1385/851027/news/_bourse.htm</ORIGINALFILE>
<ISSUE>چهارشنبه 27 دي 1385 - سال چهاردهم - شماره4185 - Jan 17, 2007</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
برنامه واگذاري سهام 33 شركت مخابراتي
</TITLE>
<TEXT>
گروه بورس در حالي كه هنوز گام اول براي اجراي سياست هاي اصل 44 در بن بست قرار گرفته مسئولان سازمان خصوصي سازي وعده عرضه سهام شركت هاي مخابراتي و نفتي را تكرار مي كنند.
معاون واگذاري سازمان خصوصي سازي اعلام كرد: در طول هفته هاي گذشته مسئولان وزارت ارتباطات درباره واگذاري سهام شركت هاي مخابراتي جلساتي را داشته اند كه در نهايت مصوبه هيأت دولت گرفته شد و پس از ابلاغ اين مصوبه شاهد واگذاري سهام 33 شركت زير پوشش وزارت ارتباطات و فناوري اطلاعات به استثناي شركت ارتباطات زيرساخت، از طريق بورس به خريداران خواهيم بود.
سيدمهدي عقدايي در گفت وگو با ايسنا، درباره واگذاري سهام شركت هاي مخابرات و خصوصي سازي اين شركت ها گفت: واگذاري سهام 33 شركت مخابراتي در هيأت دولت مصوب شده كه اين سهام به صورت يكپارچه در قالب مادر تخصصي از طريق بورس به خريداران واگذار خواهد شد. او ادامه داد: بر اساس اين مصوبه شركت ارتباطات زيرساخت و شبكه هاي مادر مخابرات در اختيار بخش دولتي قرار گرفته و بقيه سهام شركت ها و مراكز مخابراتي در سال 1386 وارد بورس مي شود.
عقدايي خاطرنشان كرد: هنوز اين مصوبه به سازمان خصوصي سازي ابلاغ نشده است كه به احتمال زياد يك تا 2 روز آينده شاهد ابلاغ آن خواهيم بود.
وي هم چنين به مصوبه اي براي واگذاري سهام شركت هاي زيرمجموعه وزارت نفت اشاره كرد و گفت: اين مصوبه در حال تهيه بوده و در جلسه اي كارهاي كارشناسي آن در حال انجام است و به احتمال زياد ظرف 10 روز آينده ليست شركت هاي وزارت نفت مشخص خواهد شد و مصوبه به امضاي وزير نفت و وزير امور اقتصادي و دارايي خواهد رسيد و براي تصويب به هيأت عالي واگذاري خواهد رفت.
برنامه آينده
مدير واگذاري سازمان خصوصي سازي از درج آگهي واگذاري بيش از 8/55 ميليون سهم پنج شركت دولتي از طريق مزايده و بورس اوراق بهادار در روز دوشنبه از سوي سازمان خصوصي سازي خبر داد.
ابراهيم سليماني خوشرو گفت: واگذاري سهام اين پنج شركت بزرگ دولتي از سوي اين سازمان به غير از سهام عدالت است كه مصوبه آنها از سوي هيأت  عالي واگذاري براي واگذاري سهام صادر شده است. مدير واگذاري سازمان خصوصي سازي زمان برگزاري مزايده و نيز عرضه سهام شركت هاي مذكور در بورس اوراق بهادار را به ترتيب روز هجدهم و هفدهم بهمن ماه امسال عنوان كرد و افزود: سازمان خصوصي سازي مي تواند پس از 15 روز از تاريخ عرضه سهام، شركت هاي فوق را بدون نياز به درج آگهي مجدد و نيز حسب مورد به صورت تدريجي، نقدي و با قيمت تابلوي بورس واگذار كند.
</TEXT>
</DOC>
<DOC>
<DOCID>HAM2-851027-025</DOCID>
<DOCNO>HAM2-851027-025</DOCNO>
<ORIGINALFILE>/1385/851027/news/_bourse.htm</ORIGINALFILE>
<ISSUE>چهارشنبه 27 دي 1385 - سال چهاردهم - شماره4185 - Jan 17, 2007</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
بررسي دستور العمل جديد پذيرش سهام در بورس
</TITLE>
<TEXT>
گروه بورس- مدير عامل شركت بورس اوراق بهادار گفت: ارائه بودجه سال  آينده و جهت گيري آن،  بر بازار سرمايه تأثير خواهد گذاشت.
به گزارش روابط عمومي سازمان بورس و اوراق بهادار،  علي رحماني افزود: شرايط بازار طبيعي و انعكاسي از محيط كسب و كار است و كاهش قيمت فلزات در بورس لندن،  كاهش قيمت نفت و... باعث شده ا ست بورس هم نسبت به اين پديده ها واكنش نشان دهد. وي تصريح كرد: اگر دولت در برخي صنايع آزادسازي و مقررات زدايي كند بر بازدهي اين صنايع، رشد سرمايه گذاري ها و در نهايت بازار سرمايه تأثير مثبتي خواهد داشت.
رحماني درباره بحث هايي كه اين روزها دربار شاخص مطرح مي شود يادآور شد: حقيقت اين است كه جامعه را نسبت به شاخص خيلي حساس كرده اند. شاخص روند عمومي بازار را نشان مي دهد و البته نحوه محاسبه آن محل بحث است زيرا خيلي به سهام شناور توجه نمي شود و شايد بهتر باشد در نحوه محاسبه آن تغييراتي ايجاد شود. انتظار اين است كه صاحب نظران و حرفه اي ها نظراتشان را به شركت منعكس كنند.مدير عامل شركت بورس خاطرنشان كرد: در حالي روي شاخص تاكيد مي شود و حساسيت زياد شده است كه ارزش بازار سرمايه 36 هزار ميليارد تومان است و سهم ناچيزي در كل اقتصاد دارد. وي تاكيد كرد: شاخص از نظر روش شناسي،  هم به لحاظ اعتبار دروني مساله دارد زيرا معرف خوبي نيست و هم از نظر اعتبار بيروني و تعميم پذيري. هم چنين دستورالعمل جديد پذيرش نيز در مرحله بررسي است كه پس از تصويب در هيأت مديره به سازمان ارائه مي شود.
</TEXT>
</DOC>
<DOC>
<DOCID>HAM2-851027-026</DOCID>
<DOCNO>HAM2-851027-026</DOCNO>
<ORIGINALFILE>/1385/851027/news/_bourse.htm</ORIGINALFILE>
<ISSUE>چهارشنبه 27 دي 1385 - سال چهاردهم - شماره4185 - Jan 17, 2007</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
روندها
سرمايه گذاري ها حمايت از خودي ها
</TITLE>
<TEXT>
گروه بورس - در نگاه اول شايد حمايت از بازار سرمايه و خريدوفروش روزانه سهام، از ماموريت هاي اصلي شركت هاي سرمايه گذاري نباشد اما شرايط خاص بورس اوراق بهادار در ايران، ضرورت همكاري و همراهي اين نهادهاي بزرگ مالي را براي ثبات و رشد بازار، بيشتر مي كند. شركت هاي سرمايه گذاري طي روز 24دي ماه به شرح زير در بازار سرمايه دادوستد كرده اند:
در گروه وسايل برقي، سرمايه گذاري توسعه معادن و فلزات، خريدار 29990سهم كابل هاي مخابراتي قندي بوده است. در همين گروه سرمايه گذاري سمند، 100هزار سهم موتوژن را فروخته است.
در گروه ساختمان، املاك و مستغلات، شركت سرمايه گذاري صبا تامين تعداد 92763 سهم آبادگران را به سهام قبلي خود افزوده است.
در گروه شركت هاي دارويي، مديريت سرمايه گذاري بانك ملي، تعداد 12هزار سهم كيميدارو را خريداري كرده است.
در گروه سيماني، شركت سرمايه گذاري تامين اجتماعي 43081 سهم سيمان فارس و خوزستان را به تعداد سهام قبلي خود افزوده است.
در گروه شيميايي، سرمايه گذاري صندوق بازنشستگي، خريدار 25هزار سهم پتروشيمي آبادان بوده است. در همين گروه سرمايه گذاري صباتامين، فروشنده 13هزار سهم پتروشيمي  فارابي بوده است. همچنين تعداد 25743 سهم شركت كربن ايران توسط سرمايه گذاري صنايع پتروشيمي خريداري شده است. سرمايه گذاري ملي ايران نيز خريدار 161هزار سهم شركت كف بوده است.
در گروه شركت هاي واسطه گري مالي، سرمايه گذاري ساختمان نوين 1/1ميليون سهم سرمايه گذاري ساختمان را در آستانه برگزاري مجمع سالانه خريده است.
به نظر مي رسد شركت هاي سرمايه گذاري، در حجم محدود تنها به حمايت از زيرمجموعه هاي تخصصي خود و نيز جمع آوري برخي از سهام ارزنده بازار، در مواقع عرضه هاي صورت گرفته، پرداخته اند.
iratahlil.com
</TEXT>
</DOC>
<DOC>
<DOCID>HAM2-851027-027</DOCID>
<DOCNO>HAM2-851027-027</DOCNO>
<ORIGINALFILE>/1385/851027/news/_cinema.htm</ORIGINALFILE>
<ISSUE>چهارشنبه 27 دي 1385 - سال چهاردهم - شماره4185 - Jan 17, 2007</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">ادب و هنر.هنر.سینما</CAT>
<CAT xml:lang="en">Literature and Art.Art.Cinema</CAT>
<TITLE>
پديده هاي احتمالي جشنواره فجر
</TITLE>
<TEXT>


گروه ادب و هنر- از ميان 25 فيلم حاضر در بخش مسابقه جشنواره فجر 10 فيلم توسط فيلمسازاني ساخته شده كه يا جوان هستند و يا حضورشان در سينما چندان پررنگ نبوده است. فيلم هاي آدم، اخراجي ها، باز هم سيب داري؟، پابرهنه در بهشت و مصائب دوشيزه ساخته هاي اول كارگردانانشان هستند. سازندگان فيلم هاي پاداش سكوت، گوشواره و روز برمي آيد، جزو نسل تازه فيلمسازي ايران محسوب مي شوند.
فيلم هاي سبيل مردونه و قفل ساز هم توسط كارگرداناني ساخته شده كه تا اين مقطع حضور چندان محسوسي در سينما نداشته اند و راه يافتن آثارشان به بخش مسابقه سينماي ايران مي تواند يك اتفاق قلمداد شود.
آدم
*روستايي كه سال هاست كسي در آن نمرده
عبدالرضا كاهاني يكي از فيلم اولي هاي جشنواره امسال است. او آدم را به تهيه كنندگي علي واجدسميعي و با همكاري مركز گسترش سينماي مستند و تجربي مقابل دوربين برده است. گفته مي شود اين فيلم، يكي از آثار معناگراي جشنواره امسال است. كاهاني در اولين ساخته اش به روستايي دورافتاده پرداخته است؛ روستايي كه سال هاست كسي در آن نمرده است.
كاهاني در آدم در كنار نابازيگران از بازيگران معروف نيز استفاده كرده است. در اين فيلم، بازيگراني چون مهتاب كرامتي، فرشته صدرعرفايي و حامد بهداد حضور يافته اند. فرشته صدرعرفايي قبلا سابقه بازي در فيلم هايي كه تصويري غريب نما را ارائه مي دهند داشته و بارها نقش زنان روستايي را بازي كرده است. بايد ديد در اين فيلم مهتاب كرامتي و حامد بهداد چگونه حضور يافته اند.
اخراجي ها
*كمدي جنگي
مسعود ده نمكي را مي توان از معدود فيلمسازاني دانست كه با وجود اين كه فيلم اولش را ساخته خيلي ها كنجكاو ديدن كارش هستند. اولين فيلم سينمايي اين فعال سابق سياسي كه قبلا با دو مستند جنجالي اش هم به كفايت، شهر را شلوغ كرده است، احتمالا يكي از پرسروصداترين كارهاي جشنواره امسال خواهد بود؛ به خصوص اين كه انبوهي از بازيگران مطرح نيز در اخراجي ها حضور دارند؛ اكبرعبدي، امين حيايي، محمدرضا شريفي نيا، نيوشا ضيغمي، كامبيز ديرباز، مريلا زارعي، ارژنگ اميرفضلي، عليرضا اوسيوند و نگار فروزنده، از جمله بازيگران اخراجي ها هستند. اين فيلم كه يك كمدي جنگي است، بر اساس فيلمنامه اي از پيمان قاسم خاني مقابل دوربين رفته است. ده نمكي گويي اخراجي ها را در زماني طولاني تر از تايم معمول سينماي ايران كارگرداني كرده است. مي گويند بعد از تدوين نسخه بالاي دوساعته فيلم،  همچنان انبوهي از راش ها بيرون مانده است. اخراجي ها به گفته سازنده اش با رويكردي طنزآميز به جنگ، كوشيده تا سينماي دفاع مقدس را از بن بست مضامين كليشه اي خارج كند. اخراجي ها ماجراي يك گروه تلويزيوني است كه در تدارك تهيه برنامه اي درباره خاطرات جنگ است. بايرام -يكي از رزمندگان- در بيان خاطرات خود، از شخصيتي به نام مجيد مي گويد كه عاشق نرگس دختري جنوب شهري مي شود. عباس برادر نرگس به خاطر شخصيت جاهل مآبانه مجيد، با ازدواج خواهرش مخالف است اما ميرزا - پدر نرگس- كه روحيه اي عارفانه دارد جور ديگري با اين قضيه برخورد مي كند.
اين البته فقط يكي از خطوط داستاني اخراجي ها ست. ده نمكي گفته اگر فيلمش با استقبال همراه شود، اخراجي هاي2 را هم خواهد ساخت.
بازهم سيب داري؟
*فيلم تجربي دشوار
پنج سال طول كشيد تا بايرام فضلي توانست فيلمبرداري بازهم سيب داري؟ را به پايان برساند. اين اولين فيلم فضلي است كه به عنوان مدير فيلمبرداري و سازنده فيلم هاي كوتاه، فعاليت هاي پرتعدادي داشته است. بازهم سيب داري؟ تنها فيلم بخش مسابقه سينماي ايران است كه قبلا نمايش جهاني هم داشته است.
پابرهنه در بهشت
* عاشقانه ملتهب
بهرام توكلي كه چند فيلم كوتاه را در كارنامه دارد، پابرهنه در بهشت را سال گذشته مقابل دوربين برد. اين فيلم كه در هنگام فيلمبرداري روز برمي آيد ناميده مي شد امين تارخ، هومن سيدي، نگار جواهريان و افشين هاشمي حضور يافته اند. ماجرا در يك آسايشگاه رواني مي گذرد. جايي كه يك دختر بيمار به جواني كه مانند خودش بيمار است علاقه مند شده و با او ازدواج مي كند. توكلي با اولين فيلم اش به بخش مسابقه راه يافته است. مي گويند امين تارخ در پابرهنه در بهشت نقش و گريم متفاوتي دارد.
پاداش سكوت
*در جست وجوي قهرمانان جنگ
در ميان فيلم هاي جنگي امسال، پاداش سكوت به دلايل متعدد، يكي از مهم ترين آثار جشنواره به شمار مي آيد. اولين دليل، منبع اقتباس پاداش سكوت است. فرهاد توحيدي فيلمنامه اين فيلم را براساس يكي از متفاوت ترين آثار ادبيات داستاني دفاع مقدس، به نگارش درآورده است. دليل دوم حضور مازيار ميري در مقام كارگردان است. ميري نه متعلق به نسل سينماگران دفاع مقدس است و نه در ساخته هاي قبلي اش نشاني از جبهه و جنگ ديده شده. بايد ديد او چگونه از فيلم هاي جشنواره پسندي چون قطعه ناتمام و به آهستگي به فيلمي جنگي چون پاداش سكوت رسيده است. سومين دليل اهميت پاداش سكوت   هم تركيب بازيگرانش است. پرويز پرستويي، آتيلا پسياني، رضا كيانيان، جعفر والي، مهتاب كرامتي، فرهاد اصلاني، پريوش نظريه، سيما تيرانداز، مهدي صفوي و شبنم قدمي بازيگران سومين ساخته ميري هستند. بهرام بدخشاني فيلمبردار فيلم قبلاً با كارهايي چون دوئل و هيوا توانايي خود را در زمينه فيلمبرداري آثار جنگي نشان داده است. پاداش سكوت   قرار است در فرمي متفاوت، خاطرات جبهه و جنگ را زنده كند.
روز برمي آيد
* فيلم مجهولات
اين يكي از غير منتظره ترين فيلم هاي حاضر در بخش مسابقه است. فيلمي كه كمتر كسي حتي در جريان ساخته شدنش بود و هنوز هم اطلاعات چنداني درباره اش وجود ندارد. بيژن ميرباقري كارگردان روز بر مي آيد، در جشنواره بيست و دوم با ما همه خوبيم حاضر بود. روز بر مي آيد گويا محصول تلويزيون است و شيرين بينا هم يكي از بازيگرانش است.
سبيل مردونه
* در آرزوي دوچرخه
راه يافتن سبيل مردونه ساخته جواد اردكاني كه سالها پيش با قناري به جشنواره آمده بود؛ در بخش مسابقه سينماي ايران، از نكات جالب توجه جشنواره بيست و پنجم است. سبيل مردونه ماجراي خان عمو مردي مسن و عقب مانده ذهني است كه آرزو دارد يك دوچرخه داشته باشد.
قفل ساز
*يك فيلم كانوني
غلامرضا رمضاني هر چند سال يك بار فيلمي در حيطه سينماي كودك و نوجوان مي سازد و گويا قفل ساز هم چنين اثري است. قفل ساز كه پنجمين ساخته بلند رمضاني است بازيگر حرفه اي ندارد. اين فيلم ماجراي قاسم قفل ساز است كه به دلايلي دستگير و به زندان مي افتد. در اين ميان محمد، پسر نوجوان قاسم هم در اين گرفتاري، بي تقصير نيست. محمد هم از سويي مي كوشد تا پدر را آزاد كند و هم شغل او قفل سازي را ادامه مي دهد.
گوشواره
*كودكانه
لبخند انار   يكي از موفق ترين داستان هاي متاخر هوشنگ مرادي كرماني به شمار مي آيد. موسائيان پنجمين فيلمش را براساس اين داستان ساخته است. فيلمنامه را هم خود هوشنگ مرادي كرماني نوشته است.موسائيان بعد از اين كه در كار قبلي اش با بازيگران حرفه اي كار كرد؛ در گوشواره پا را از اين هم فراتر گذاشته و از بازيگران صاحب نام استفاده كرده است، آن هم در شرايطي كه فيلم متعلق به سينماي كودك است. اكبر عبدي، مسعود رايگان، رويا تيموريان از جمله بازيگران اين فيلم به شمار مي آيند. گوشواره داستان مهين دختر فقيري است كه گران ترين هديه تولد را براي دوستش مهتاب مي خرد اما در اين بين با واقعيت هايي آشنا مي شود.
مصائب دوشيزه
* جوانانه
سيدمسعود اطيابي كه پيش از اين به عنوان مدير توليد و تهيه كننده فعاليت داشت، در اولين فيلم بلند ش در مقام كارگردان به سراغ داستاني جوان پسند رفته است. در اين فيلم كه توسط سيد غلامرضا موسوي تهيه شده، بازيگراني چون مهدي پاكدل، بهنوش طباطبايي، پوريا پورسرخ، جمشيد شاه محمدي، مهسا كرامتي، فهيمه رحيم نيا، ژانت ويسكانيان و بهزاد فراهاني حضور يافته اند. بازيگراني كه بيشتر در تلويزيون فعال اند تا سينما. اين فيلم ماجراي يك دختر مسيحي است كه در آستانه ازدواجش با يك تصادف رانندگي، زندگي اش به مسيري تازه كشيده مي شود.
</TEXT>
</DOC>
<DOC>
<DOCID>HAM2-851027-028</DOCID>
<DOCNO>HAM2-851027-028</DOCNO>
<ORIGINALFILE>/1385/851027/news/_cinema.htm</ORIGINALFILE>
<ISSUE>چهارشنبه 27 دي 1385 - سال چهاردهم - شماره4185 - Jan 17, 2007</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">ادب و هنر.هنر.سینما</CAT>
<CAT xml:lang="en">Literature and Art.Art.Cinema</CAT>
<TITLE>
نگاه
وقتي جوانان به ميدان مي آيند سعيد مروتي
</TITLE>
<TEXT>
وقتي در جشنواره بيست و يكم فجر، هيچ فيلمساز بزرگي حضور نيافت، عده اي از اين كه هيچ فيلم خوبي در جشنواره به نمايش درنخواهد آمد، سخن مي گفتند. جشنواره چنان كه پيش بيني مي شد، سردتر و كم  رونق تر از هميشه برگزار شد. منتها در شرايطي كه هيچ كس انتظار نداشت سه فيلمساز تازه نفس باعث شدند، فجر بيست و يكم بدون آثار قابل توجه به كار خود خاتمه ندهد. هيچ كس انتظار نداشت نفس عميق پرويز شهبازي فيلم فوق العاده اي باشد. همچنان كه در ديدن راي باز مهدي  نوربخش هم پيش از جشنواره رغبتي وجود نداشت اما در روزهاي پاياني جشنواره كساني كه براي چندمين بار به تماشاي اين فيلم شتافتند، كم نبود. همان طور كه شب هاي روشن، فيلم محبوب تماشاگران جشنواره اي شد.
يك سال بعد اين ماجرا با فيلم بوتيك تكرار شد. خيلي ها با ذهنيت منفي به تماشاي اولين ساخته بلند حميد نعمت الله نشستند. بخصوص اين كه يك سال قبل زمانه فيلم اول حميد صلاحمند كه سالها دستياري بهرام بيضايي را در كارنامه داشت با بازيگراني مشابه، انتظارات را برآورده نكرده بود، ولي بوتيك به مثابه يك پديده درخشيد. فجر هميشه جاي خوبي براي كشف پديده ها بوده است.
جداي از اينها، پايين آمدن معدل سني كارگردانان سينماي ايران را بايد جدي گرفت. نسل تازه اي به ميدان آمده كه در آنها استعدادهاي قابل توجهي به چشم مي خورد. چه در حوزه سينماي بدنه و جريان اصلي و چه در سينماي مستقل و اصطلاحا جشنواره اي. سينما براي پويايي نياز به نيروهاي تازه دارد. در دوره هاي مختلف تاريخي، اين سينماگران جوان بوده اند كه آينده سينماي ايران را رقم زده اند. چه در اواخر دهه چهل كه نسل كيميايي و مهرجويي، موج نوي سينماي ايران را در مقابل جريان فيلمفارسي علم كردند و چه در دهه شصت، كه سينماي نوين ايران به يمن حضور سينماگران جوان و خوشفكر آوازه اي جهاني يافت. هر چند كه در موفقيت هاي سينماي پس از انقلاب، فيلمسازان برجسته اي كه از اواخر دهه چهل به ميدان آمدند هم نقش مهمي را ايفا كردند. در جشنواره امسال، داريوش مهرجويي و مسعود كيميايي به عنوان دو سينماگر شاخص آن نسل حضور دارند. نسل مياني هم حضور پررنگي را در جشنواره بيست و يكم تجربه خواهد كرد.
جشنواره امسال اما مي تواند جشنواره جوانان باشد. فيلمسازاني كه با اولين ساخته هايشان به فجر مي آيند مي توانند در دوره هاي بعد، نام هاي پراعتبار سينماي ايران باشند. اين را يك سابقه تاريخي به ما مي گويد.
</TEXT>
</DOC>
<DOC>
<DOCID>HAM2-851027-029</DOCID>
<DOCNO>HAM2-851027-029</DOCNO>
<ORIGINALFILE>/1385/851027/news/_diet.htm</ORIGINALFILE>
<ISSUE>چهارشنبه 27 دي 1385 - سال چهاردهم - شماره4185 - Jan 17, 2007</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
در سومين جشنواره آسيايي بهداشت خانواده مطرح شد؛
90 درصد دانش آموزان مشكلات دهان و دندان دارند
سميه شرافتي
</TITLE>
<TEXT>


كارشناسان در مراسم افتتاحيه سومين جشنواره آسيايي بهداشت خانواده از افزايش مشكلات تغذيه اي و دهان و دندان در كشور خبر دادند.
در اين مراسم كه يكشنبه و دوشنبه اين هفته در سالن همايش هاي رازي برگزار شد، از برگزيدگان سومين جشنواره آسيايي بهداشت خانواده و دكتر مرندي به عنوان پيشكسوت و خادم سلامت نيز تقدير شد.
دكتر علي منتظري رئيس اين جشنواره و مشاور رئيس جمهور در اين مراسم گفت: بهداشت خانواده امروزه در كشورهاي توسعه يافته به عنوان يك شاخص توسعه يافتگي تلقي مي گردد چرا كه هرگونه بهبودي در روند توسعه را بايد از نهاد خانواده شروع كرد و سنگ بناي هر كشوري نهاد خانواده است. دكتر سيد ابوالحسن شاهزاده فاضلي، رئيس جهاد دانشگاهي علوم پزشكي ايران كه برگزار كننده اين همايش است نيز ضمن بيان اينكه پيشگيري از بيماري هاي قلبي و عروقي، بيماري هاي عفوني، سرطان ها، بيماري هاي مزمن و مادرزادي از يك سو و توجه به عوامل رواني و اجتماعي مؤثر بر سلامت خانواده از سوي ديگر در صدر تحقيقات حال حاضر است، تصريح كرد: توجه به تمامي عواملي كه سلامت خانواده را به مخاطره مي اندازد و چاره جويي جهت پيشگيري از آنها مهمترين اهداف بهداشت خانواده است.
چاقي عمده ترين مشكل تغذيه اي كشورهاي پيشرفته
چاقي يكي از مشكلات تغذيه اي عمده به ويژه در كشورهاي پيشرفته به شمار مي آيد به طوري كه كليه فعاليت هاي فرد را تحت تأثير قرار داده و حتي از نظر رواني و احساسي او را دچار مشكل مي كند.
سيد تقي حيدري، دانشجوي دكتراي آمار زيستي و برنده سوم بخش داخلي سومين جشنواره آسيايي بهداشت خانواده در رابطه با تحقيق خود مبني بر تحليل چند متغير شاخص چاقي كودكان زير دو سال و رابطه ساختاري آن با چاقي والدين آنها گفت: چاقي و اضافه وزن در كشورهاي در حال توسعه در دهه اخير افزايش يافته و باعث افزايش مشكلات عمومي و افزايش مصرف غذا شده است.
وي ادامه داد: از آنجا كه بيشتر افراد چاق در كودكي نيز چاق بود  ه اند شناسايي به موقع آنها مي تواند براي زمان بزرگسالي مفيد باشد و در نتيجه مي توان با اقدامات لازم از رشد چاقي جلوگيري كرد و باعث كاهش هزينه هاي درمان افراد چاق شد و خطر ابتلا به بيماري هاي مزمن ناشي از آن را كاهش داد.
وي با اشاره به اين مطلب كه چاقي بيماري مزمني است كه رو به افزايش بوده و منشاء 22 بيماري شناخته شده از جمله ديابت، فشار خون و سائيدگي مفصل است؛ ادامه داد: در اين مطالعه نمودارهايي براي تعيين چاقي كودكان و والدين آنها ارائه شد. بيشتر مطالعات انجام شده روي چاقي بر پايه كودكان دبستاني در جهان انجام گرفته است اما در اين مطالعه به طور اختصاصي سنين صفر تا دوسالگي مورد مطالعه قرار گرفته است، كه سن مهمي براي پيشگيري از چاقي محسوب مي شود.
وي ادامه داد: شاخص چاقي كودكان دختر در كليه سنين زير شاخص چاقي كودكان پسر قرار دارد و شاخص چاقي در هر دو جنس به سن وابسته است. همچنين در اين مطالعه مشخص گرديد كه اولين مولفه اصلي علاوه بر شاخص چاقي كودكان، دور بازو، دور سينه و دور سر كودكان را نيز شامل مي شود و به نظر مي رسد يك مقياس خلاصه شده براي شاخص چاقي كودكان باشد.
افزايش مشكلات دهان و دندان در دانش آموزان ايراني
براساس آمارهاي موجود 90 درصد از دانش آموزان كشورمان داراي مشكلات مربوط به دهان و دندان هستند اين در حالي است كه سالانه 50 ميليارد تومان هزينه صرف واردات و توليد تجهيزات دندانپزشكي مي شود.
دكتر عبدالله اميني داروساز و برنده اول بخش داخلي جشنواره آسيايي بهداشت خانواده كه طرح بررسي شيوه هاي مراقبت از دهان و دندان را براساس برخي از ويژگي هاي دموگرافيك در ميان دانش آموزان دبيرستان بررسي كرده در خصوص اهميت اين تحقيق گفت: بهداشت دهان و دندان شامل كليه جنبه هاي سلامت و عملكرد دهان به ويژه دندان ها و لثه ها است.
وي افزود: رعايت رفتارهاي مرتبط با سلامت دهان و دندان از چندين حيث حائز اهميت است كه مهمترين آنها، نقشي است كه دندان ها و لثه ها در امر خوردن و صحبت كردن دارند و دوم نقشي است كه بهداشت و سلامت دندان ها و لثه ها در سلامت عمومي دارند.
دكتر اميني با اشاره به اين مطلب كه تحقيق حاضر بر روي 1500 دانش آموز دبيرستاني شهر زنجان انجام گرفت افزود: شيوه هاي مراقبت از دندان ها در اين دانش آموزان شامل مسواك زدن و استفاده از خمير دندان هاي فلورايد دار، استفاده از نخ دندان، استفاده از دهان شويه عدم مصرف غذاهاي شيرين، مراجعه مرتب به دندان پزشك به كارگيري مكمل هاي فلورايد، مشخص گرديد.
وي در خصوص نتايج حاصل از اين مطالعه گفت: در بررسي هاي انجام شده مشخص گرديد كه 77 درصد نوجوانان استان از غذاهاي شيرين استفاده مي كنند از اين رو در زمينه تغذيه مناسب و اجتناب از مصرف مواد شيرين به عنوان ميان وعده، آموزش هاي لازم به دانش آموزان ضرورت دارد.
همچنين در اين مطالعه مشخص گرديد كه نوجوانان ساكن روستاها كمتر به مراقبت هاي دهان و دندان مي پردازند به همين خاطر پيشنهاد مي شود به علت در معرض ابتلا بودن بيشتر اين افراد به بيماري هاي دهان و دندان، بررسي اقدامات خاص بهداشت جامعه و اجراي برنامه هاي پيشگيري بيش از پيش انجام پذيرد.
وي با اشاره به اين مطلب كه براساس مستندات موجود، شيوه هاي مراقبت دهان و دندان در تعداد قابل ملاحظه اي از دانش آموزان مطلوب نيست، بر تجديد نظر برنامه هاي ارتقاي سلامت دهان و دندان به خصوص در اين استان(زنجان)تاكيد ورزيد.
دكتر اميني اضافه كرد: به طور متوسط هر خانواده ايراني براي هر فرد ساليانه صد هزار تومان هزينه دندانپزشكي مستقيم و غير مستقيم مي پردازد كه بخشي از اين هزينه ها مربوط به درمان و بخش ديگر مربوط به غيبت ها، يا عدم كارايي مناسب فرد در محيط كار است.
وي تصريح كرد: در اين مطالعه مشخص گرديد كه عمده ترين روش مراقبت از دندان ها در بين نوجوانان مسواك زدن است و تنها 25 درصد نوجوانان استان زنجان از نخ دندان استفاده مي كنند كه شايد دليل آن عدم آموزش هاي كافي در زمينه اهميت به كارگيري اين روش توسط رسانه هاي جمعي و دست اندر كاران آموزش بهداشت در مدارس است.
دكتر اميني در پايان اضافه كرد: جنس، سن، پايه تحصيلي نوجوانان و محل سكونت آنان همچنين علل اقتصادي از عوامل تعيين كننده در رفتارهاي مراقبت از دهان و دندان به شمار مي آيند.
</TEXT>
</DOC>
<DOC>
<DOCID>HAM2-851027-030</DOCID>
<DOCNO>HAM2-851027-030</DOCNO>
<ORIGINALFILE>/1385/851027/news/_diet.htm</ORIGINALFILE>
<ISSUE>چهارشنبه 27 دي 1385 - سال چهاردهم - شماره4185 - Jan 17, 2007</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
محققان مي گويند
آسپيرين براي آسم مفيد است
</TITLE>
<TEXT>


گروه سلامتبعضي   ها آسپيرين مي خورند و آسم شان عود مي كند، بعضي ها هم وقتي آسپيرين مي خورند، ممكن است ديگر آسم نگيرند. اين هم از عجايب روزگار است. اما حقيقت دارد.
خبرگزاري رويترز نتايج اين تحقيق جالب را چند روز قبل منتشر كرد. در اين تحقيق 22هزار نفر به طور تصادفي انتخاب شدند. به گروهي از آنها كه هيچ سابقه اي از آسم نداشتند، روزانه 325 ميلي گرم آسپيرين داده شد در حالي كه به گروهي با وضعيت مشابه آنها، دارونما دادند تا اثر تلقيني دارو را از بين ببرند. بعد از 5 سال وقتي شرايط هر دو گروه را با هم مقايسه كردند، متوجه شدند آنها كه داروي واقعي را خورده بودند، 22 درصد كمتر از گروه دارونما به آسم دچار شده بودند. جالب آنكه اين اثر آسپيرين، در افرادي كه سيگار نمي كشيدند يا مسن تر بودند(بيشتر از 9/45 سال)بيشتر مشهود بود. پيش از اين محققان نشان داده بودند آسپيرين خطر بروز حملات قلبي را هم??درصد كم مي كند. البته براي اين اثر آسپيرين دوز كمتري توصيه شده است. البته فراموش نكنيد كه مصرف اين دارو هنوز به عنوان درمان آسم شناخته نشده و حتي ممكن است براي بعضي از آنها اثر معكوس هم داشته باشد. ضمن آنكه مصرف خودسرانه و بي رويه اين دارو مي تواند عوارض جانبي گوناگوني به همراه داشته باشد، عوارضي مانند خونريزي از دستگاه گوارش.
تحصيلات بيشتر،سكته كمتر
البته بر همه كس واضح و مبرهن است كه درس و سواد چقدر مفيد است، اما غير از فوايد قديمي، امروز دانشمندان فايده هاي تازه اي را هم براي تحصيل علم و دانش كشف كرده اند و آن هم اين است كه خطر بروز سكته مغزي را مي تواند پايين بياورد.اين را دانشمندان انگليسي از مطالعه روي 48 هزار زن سوئدي بين 30 تا 50 ساله دريافته اند. آنها مي گويند زناني كه تحصيلات بالاتري دارند، نسبت به هم سن و سال هاي شان كه كمتر درس خوانده اند، كمتر در معرض ابتلا به سكته هستند. البته نه به اين سادگي ها، چون در اين زنان مصرف سيگار و الكل، يعني زمينه سازان بزرگ سكته، كمتر از زناني بود كه كمتر درس خوانده بودند. اين حاصل گزارش خبرگزاري رويترز از كار اين محققان در دانشكده بهداشت دانشگاه لندن است.اين يافته ها، مي تواند محققان(و همين طور ما)را اميدوار كند كه با اصلاح شيوه هاي غلط زندگي و انتخاب شيوه هاي سالمتر، بتوان تا حد زيادي از مبتلا شدن به اين بيماري ناتوان كننده پيشگيري كرد.
</TEXT>
</DOC>
<DOC>
<DOCID>HAM2-851027-031</DOCID>
<DOCNO>HAM2-851027-031</DOCNO>
<ORIGINALFILE>/1385/851027/news/_diet.htm</ORIGINALFILE>
<ISSUE>چهارشنبه 27 دي 1385 - سال چهاردهم - شماره4185 - Jan 17, 2007</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
جهان سلامت
مرغ ها، مدعي درمان سرطان!صدف كوهكن
</TITLE>
<TEXT>
دانشمندان انگليسي به كمك علم ژنتيك مرغ هاي اصلاح شده اي توليد كرده اند كه اين مرغ ها مي توانند تخم هاي حاوي پروتئين هاي مورد نياز براي توليد داروهاي ضد سرطان بگذارند. در واقع ورود تخم مرغ هاي ضدسرطاني به بازار در سال هاي آينده مي تواند انقلابي بي سابقه در فرآيند درمان قطعي سرطان ايجاد كند. مؤسسه روزلين در نزديك ادينبورگ در اين رابطه اعلام كرد كه پنج نسل از پرندگان را توليد كرده كه اين پرندگان مي توانند مقدار مفيد و كارآمدي از پروتئين هاي حيات بخش در سفيده تخم هاي خود توليد كنند. خاصيت اين پروتئين ويژه و ارزشمند كه در بخش سفيده تخم مرغ متراكم م شود اين است كه م توان آن را به راحت استخراج كرد. اين موفقيت بزرگ از سوي دانشمنداني اعلام شده است كه پيش از اين گوسفند شبيه سازي شده dolly را خلق كرده بودند.به گزارش خبرگزار ب ب س، مهندسان ژنتيك اين موسسه معتقدند كه از اين مرغ هاي دستكار شده كه تخم ها شان سرشار از پروتئين مخصوص است، م توان برا ساخت داروها ضد سرطان در مقياس تجار بهره گرفت.پروفسور هري گريفين، رئيس موسسه روزلين مي گويد: يكي از معايب بسياري از داروهاي پزشكي در اين روزها اين است كه بسيار گرانقيمت و پرهزينه هستند، بنابراين، اين اقدام به توليد طيفي از داروها منجر مي شود كه ارزانتر بوده و راحت تر قابل استفاده هستند. از اين پروتئين تاكنون، پادتن ويژه ا نيز برا درمان سرطان پوست ساخته شده است. در حال حاضر موسسه روزلين حدود 500 مرغ اصلاح شده را پرورش داده كه نتيجه تجربه بيش از 15سال تلاش دانشمندان در پروژه اي به سرپرستي دكتر هلن سانگ است، با اين حال گفته مي شود كه بين 5 تا 8سال ديگر، امكان استفاده بيماران از اين نوع داروها فراهم خواهد شد.
حكايت مادر شدن اولين نوزاد آزمايشگاهي جهان



اولين نوزاد آزمايشگاهي جهان كه لوئيس براون نام دارد، اولين فرزندش را به دنيا آورده است.به گزارش آسوشيتدپرس، نوزاد او پسري با نام كامرون جان ماليندر است كه در21 دسامبر(30 آذر)در يكي از شهرهاي غربي انگليس به نام بريستول، به دنيا آمده است.
روزنامه ميل آن ساند ي از قول لوئيس نوشته است: پسر كوچكي است و تنها 2700 گرم وزن دارد، ولي كاملاً سالم است. بارداري لوئيس در مورد اين نوزاد به شكل طبيعي بوده است. لوئيس براون، 28 سال دارد، او سه سال پيش با وسلي ماليندر37 ساله، ازدواج كرده بود. ناتالي خواهر لوئيس براون است كه او هم از طريق باروري آزمايشگاهي به دنيا آمده بود، در سال 1999 اولين نوزاد آزمايشگاهي بود كه فرزندي به دنيا آورده است.
اين بچه ها خيلي سا لمند!
لوئيس در 25جولاي 1978 در بيمارستاني در اولدهم انگليس به وسيله تكنيك باروري در لوله آزمايشگاهي از پدر و مادري به دنيا آمد كه از بعد پزشكي توان بارداري را نداشتند. اين نوزاد در زمان تولد 61/2 كيلوگرم وزن داشت و به روش سزارين به دنيا آمد.جان چارلز راك- متخصص زنان و زايمان آمريكايي - براي نخستين بار تخمك انسان را در سال????در محيط آزمايشگاه، بارور ساخت. اما اين ادواردز و پاتريك استپتو بودند كه روش باروري آزمايشگاهي تخمك انساني را تكميل كردند؛ روشي كه در تولد نخستين كودك لوله آزمايشگاهي جهان(لوييس براون)به كار گرفته شد.
در اين روش، لقاح تخم، به روش آزمايشگاهي صورت گرفته و جنين حاصل از آن، به رحم مادر، منتقل مي شود. مادر شدن لوييس، تاييدي دوباره بر گفته هاي پاتريك استپتو است، چرا كه او معتقد است: تمام آزمايش ها و تجربه ها حاكي از آن است كه همه بچه هايي كه به روش ivfمتولد مي شوند، سالم اند و همه چيز در آنها به شكل طبيعي اتفاق مي افتد. پزشكان نيز بر اين اعتقادند كه نقش اجتماع، بيش از فاكتورهاي پزشكي در موفقيت ivf تعيين كننده است. در حال حاضر بيش از 70 درصد مراكز مربوط بهivf، در انگلستان وجود دارد و 80 درصد آنها 3000 يورو معادل سه ميليون و ششصدهزار تومان را براي يك دوره درمان طلب مي كنند . هم اكنون بيش از 5000 داوطلب كه بنا به دلايل گوناگون پزشكي امكان باروري طبيعي در آنها وجود ندارد، داوطلب استفاده از خدمات باروري آزمايشگاهي هستند. در رابطه با لقاح آزمايشگاهي، هيچ منع مذهبي در هيچ يك از مذاهب اصلي وجود ندارد.
</TEXT>
</DOC>
<DOC>
<DOCID>HAM2-851027-032</DOCID>
<DOCNO>HAM2-851027-032</DOCNO>
<ORIGINALFILE>/1385/851027/news/_ejtem.htm</ORIGINALFILE>
<ISSUE>چهارشنبه 27 دي 1385 - سال چهاردهم - شماره4185 - Jan 17, 2007</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
به مناسبت ماه محرم برگزار مي شود
برنامه شب شعرعاشورايي
</TITLE>
<TEXT>
ايلنا: در طليعه ماه محرم، شب شعر طنز در حلقه رندان عاشورايي مي شود.
ويژه برنامه عاشورايي شب شعر در حلقه رندان با عنوان رندان تشنه لب عصر روز اول بهمن، مقارن با آغاز ماه محرم در تالار انديشه حوزه هنري برگزار مي شود.
در اين شب شعر عاشورايي، علي معلم دامغاني، يوسفعلي مير شكاك، محمدعلي بهمني، ناصرفيض، ساعد  باقري، سهيل محمودي، سيدعبدالرضا موسوي و محمد سليماني به ارائه اشعار عاشورايي خود خواهند پرداخت.
شايان ذكر است، اين برنامه هر بار به افتخار يك شاعر برگزار مي شود كه اين ماه به افتخار حاج علي انساني- شاعر و مداح اهل بيت- برپا خواهد شد.
</TEXT>
</DOC>
<DOC>
<DOCID>HAM2-851027-033</DOCID>
<DOCNO>HAM2-851027-033</DOCNO>
<ORIGINALFILE>/1385/851027/news/_ejtem.htm</ORIGINALFILE>
<ISSUE>چهارشنبه 27 دي 1385 - سال چهاردهم - شماره4185 - Jan 17, 2007</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
هاشمي رفسنجاني:
صدقه به فقرا عدالت به وجود نمي آورد
</TITLE>
<TEXT>


گروه اجتماعي- مهمترين ركن توسعه پايدار فقرزدايي است.
آيت الله اكبر هاشمي رفسنجاني، رئيس مجمع تشخيص مصلحت دراجلاس فقرزدايي وتوسعه پايدار با بيان اين نكته گفت: دستيابي به توسعه خواست تمامي دولت هاست و شرط تاثير گذاري توسعه در پايداري آن است به همين جهت بايد كوشش خود را در ايجاد توسعه پايدار بكار بنديم.
رئيس مجمع تشخيص مصلحت نظام با تاكيد براينكه يكي از مهم ترين پايه هاي توسعه پايدار فقر زدايي است افزود: براي دستيابي به توسعه پايدار و داشتن كشوري پيشرفته راهي جز ريشه كن كردن فقر از سطح جامعه نداريم.هاشمي رفسنجاني با تاكيد بر اينكه آموزش يكي از بهترين راه هاي مبارزه با فقر زدايي بويژه در خانواده هاست گفت: بي سوادي والدين و فرزندان آنها در خانواده يكي دلايل عمده بروز فقر در خانواده است چرا كه افراد تحصيلكرده توانسته اند به حرفه اي مشغول شوند. وي درباره نقش صدقه در رفع فقر و ايجاد عدالت در جامعه افزود: اگر فكر كنيم با صدقه دادن و ارائه كمك ژهاي بخور و نمير به فقرا عدالت به وجود مي ژآيد، اشتباه فكر مي ژكنيم. ارايه اين كمك ژها به انسان ژهاي نيازمند ، عدالت به وجود نمي ژآورد.
رئيس مجمع تشخيص مصلحت با تاكيد بر اين كه تروريسم محصول فقر موجود در جامعه است گفت: طبيعت استعمار ايجاد فقر است و تروريسم محصول فقر است. وقتي فقر به جامعه اي وارد مي شود كفر هم همراه آن وارد مي شود. هاشمي رفسنجاني افزود: ما از طريق برنامه و بودجه چهار محور را براي فقرزدايي پيش ژبيني كرده ايم؛ اولين محور اين است كه با ايجاد اشتغال، افراد نيازمند به خودكفايي برسند. محور دوم اين است كه با اصلاح قانون تعاوني ژها، آن دسته از تعاوني ژهايي را كه نيروهاي كار زياد را جذب مي ژكنند، تقويت كنيم. تقويت بخش خصوصي ضعيف و تقويت زيربناها از ديگر محورهاي پيش ژبيني شده است. رئيس مجمع تشخيص مصلحت نظام اظهار داشت: سازمان ملل قصد داشت با برنامه اي در جهت رفع فقر و گرسنگي 900 ميليون گرسنه در دنيا اقدام كند اما متاسفانه مسئول سازمان ملل پس از آمدن به ايران عنوان كرد كه طي 4 سال نتوانسته اند تعداد گرسنگان را در جهان كاهش دهند.
هاشمي رفسنجاني در مورد اصل 44 نيز گفت: بر اساس سياست هاي اصل 44 كه اصلاحيه آن نيز اخيرا به تاييد مقام معظم رهبري رسيده است، در اعطا ي بودجه به اشتغال خانواده هاي نيازمند از طريق اصلاح قانون تعاوني ها براي منظور افزايش انگيزه كار در اين بخش توجه زيادي شده است.
وزير رفاه و تامين اجتماعي نيز در اين اجلاس گفت: سال آينده 2 ميليون نفر از اقشار نيازمند در معرض آسيب، شناسايي خواهند شد و تحت پوشش نهادهاي حمايتي و بيمه اي قرار مي گيرند. عبدالرضا مصري افزود: در برنامه توسعه كشور 11 راهبرد وجود دارد كه اين راهبردها در بخش هاي سياسي، اجتماعي، اقتصادي، اداري، آموزشي، حقوقي و... در نظر گرفته شده و اهداف كلان آنها، عدالت اجتماعي و فقر زدايي است. وي افزود: سه راهبرد حفظ استقلال كشور، حفظ تماميت ارزي ، اجراي صلح و عدالت و مناسب سازي بودجه از مهم ترين اين راهبردهاست.
سرپرست كميته امداد امام خميني(ره)نيز گفت: پيشنهاد تحت پوشش قرار گرفتن 300 هزار خانوار پشت نوبت داده شده كه در صورت تخصيص اعتبارات لازم اين تعداد تحت پوشش قرار مي گيرند.
سيدرضا نيري كه مسئوليت برگزاري اولين اجلاس بين المللي فقرزدايي و توسعه پايدار را نيز نهادتحت مسوليت اوبرعهده دارد افزود. معتقد نيستيم كه مستمري ها بايد افزايش يابد چون زياد شدن مستمري باعث افزايش درخواست ها، افزايش مشكلات دولت و نيز باعث عدم خودكفايي و اشتغال زدايي مي شود. به همين دليل براي زندگي بهتر افراد تحت پوشش و نيازمند بايد در جهت اشتغال ، تحصيل ، مسكن و... برنامه ريزي هاي لازم انجام شود.
</TEXT>
</DOC>
<DOC>
<DOCID>HAM2-851027-034</DOCID>
<DOCNO>HAM2-851027-034</DOCNO>
<ORIGINALFILE>/1385/851027/news/_ejtem.htm</ORIGINALFILE>
<ISSUE>چهارشنبه 27 دي 1385 - سال چهاردهم - شماره4185 - Jan 17, 2007</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
آغاز فعاليت گشت ژهاي ويژه پليس در كلانشهرها
</TITLE>
<TEXT>
گروه اجتماعي - جانشين فرمانده نيروي انتظامي گفت: گشت ژهاي ويژه پليس از روزهاي آينده در تعدادي از كلانشهرهاي كشور فعاليت خود را آغاز مي ژكند كه ماموريت اصلي آنها، تمركز روي نقاطي است كه از آلودگي بالايي برخوردار هستند.
سردار حسين ذوالفقاري، جانشين فرمانده نيروي انتظامي، در جمع خبرنگاران، گفت: گشت ژهاي پليس كه فعاليت خود را به زودي آغاز خواهند كرد با افرادي كه در سطح مناطق براي مردم ناامني ژهايي ايجاد مي ژكنند، قاطع برخورد خواهند داشت و اين گشت ژها عمدتاً به صورت ضربتي و موردي استفاده مي ژشوند.
ذوالفقاري خاطرنشان كرد: در مركزيت كشور، توان بالايي براي ايجاد اين گشت ژها در نظر گرفته شده است و بيش از 100 گشت پليس در مركزيت كشور سازماندهي شده ژاند. جانشين فرمانده نيروي انتظامي يادآور شد: گشت ژهاي پليس در مراكز استان ژها متناسب با شرايط هر استان و نيازمندي ژهاي آن ساماندهي مي ژشود كه به زودي فعاليت خود را به منظور رفع مشكل نقاطي كه آلودگي بالايي دارد، آغاز خواهد كرد.
وي با اشاره به اقدامات نيروي انتظامي در ماه ژهاي پاياني سال گفت: طرح ژهاي كاهش جرائم و كاهش تصادفات به صورت جدي در نيروي انتظامي دنبال مي ژشود، همچنين از هم ژاكنون به واحدهاي سراسر كشور دستورالعمل ژهايي را در خصوص چهارشنبه آخرسال ابلاغ كرده ژايم. ذوالفقاري يادآور شد: از هم ژاكنون تمامي واحدها فعاليت خود را در جهت برخورد با عوامل تهيه و توزيع مواد محترقه آغاز كرده ژاند.
</TEXT>
</DOC>
<DOC>
<DOCID>HAM2-851027-035</DOCID>
<DOCNO>HAM2-851027-035</DOCNO>
<ORIGINALFILE>/1385/851027/news/_ejtem.htm</ORIGINALFILE>
<ISSUE>چهارشنبه 27 دي 1385 - سال چهاردهم - شماره4185 - Jan 17, 2007</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
تجمع تعدادي از بازنشستگان تامين اجتماعي در مقابل مجلس
</TITLE>
<TEXT>
گروه اجتماعي تعدادي از بازنشستگان تأمين اجتماعي در مقابل مجلس تجمع كردند.
تعدادي از بازنشستگان تأمين اجتماعي در اعتراض به تبعيض بين بازنشستگان كشوري و تأمين اجتماعي در پرداخت حداقل حقوق صبح ديروز(سه شنبه)در مقابل مجلس شوراي اسلامي تجمع كردند. تجمع كنندگان خواهان افزايش حقوق بازنشستگان تأمين اجتماعي همسان با سايربازنشستگان و متناسب با تورم و هزينه هاي زندگي شده وازمجلس تقاضا كردند اين موضوع را رسيدگي و پيگيري نمايد.
يكي از تجمع كنندگان به خبرنگاران، گفت: ما نسبت به عدم تعيين تكليف حقوق مان اعتراض داريم چرا كه هر روز اين موضوع از يك ارگان به ارگان ديگري محول مي شود و مشخص نيست حقوق نهايي ما چقدر است.
اين در حالي بود كه رئيس كانون بازنشستگان تأمين اجتماعي ضمن اعلام عدم برگزاري تجمع اعتراض آميز بازنشستگان در مقابل مجلس به دليل ممانعت وزارت كشور در گفت و گو با همشهري گفت: اين تجمع كه قرار بود با حضور تعداد زيادي از بازنشستگان سراسر كشور برگزار شود به دليل صلاح ندانستن مسئولين وزارت كشور در موقعيت فعلي برگزار نشد؛ اما مطالبات ما همچنان به قوت خود باقي است.
علي اكبر خبازها در ادامه افزود: مطالباتي كه ما داريم از منابع عمومي است و ما به عنوان يك شهروند حق داريم كه اين خواسته ها را داشته باشيم و اگر امروز سياست دولت عدالت محوري است ما نبايد شامل اين بي عدالتي باشيم.
بررسي شكايت از سازمان تأمين اجتماعي
ازسوي ديگررئيس كميته فرهنگي كميسيون اصل نود گفت: به منظور بررسي شكايت نماينده ساوه از سازمان تأمين اجتماعي براي برابري حقوق بازنشستگان تامين اجتماعي با بازنشستگان كشوري و لشگري،ما اين موضوع را با حضور مسئولان تأمين اجتماعي و رياست جمهوري و سازمان مديريت وبرنامه ريزي در كميته فرهنگي كميسيون اصل نود بررسي كرديم و گزارش آن ديروز در صحن كميسيون ارائه  شد.
به گزارش ايسنا سيدعلي رياض در جمع خبرنگاران گفت: اصل موضوع اين است كه حداقل حقوق بازنشستگان خدمات كشوري و لشگري 200 هزار تومان است و اين مبلغ براي بازنشستگان تأمين اجتماعي لحاظ نشده است.
وي ادامه داد: در بررسي ها متوجه شديم كه سازمان تأمين اجتماعي با اين موضوع موافق است اما مدعي است كه بايد منابع درآمدي آن مشخص شود.
رياض گفت: تأمين اين منبع از سوي دولت يا بايد در متمم بودجه 85 لحاظ شود يا به شكل خاص ديگري در نظر گرفته شود و اگر به سال 85 نرسد بايد در لايحه بودجه سال 86 اين منبع در نظر گرفته شود
</TEXT>
</DOC>
<DOC>
<DOCID>HAM2-851027-036</DOCID>
<DOCNO>HAM2-851027-036</DOCNO>
<ORIGINALFILE>/1385/851027/news/_ejtem.htm</ORIGINALFILE>
<ISSUE>چهارشنبه 27 دي 1385 - سال چهاردهم - شماره4185 - Jan 17, 2007</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
تجهيزات فرسوده راديولوژي دانشگاه ها نوسازي مي شود
</TITLE>
<TEXT>
گروه اجتماعي - مبلغ 50 ميليون دلار براي روز آمد كردن تجهيزات فرسوده راديولوژي به دانشگاهها اختصاص يافت .
صداقت، رئيس انجمن راديولوژي ايران در مورد زيان هاي تجهيزات فرسوده گفت : متاسفانه در كشور ما به وقت اهميتي داده نمي شود، بيمار راديولوژي در جامعه ما هم وقتش تلف مي شود و هم بودجه قابل توجهي را پرداخت مي كند ، اين در حالي است كه ممكن است در اثر تشخيص نادرستي كه در اثر قديمي بودن تجهيزات به وجود مي آيد، درمانش مشكل پيدا كند.
متاسفانه بعضي از دستگاه هاي راديولوژي به علت فرسوده بودن امكانات حفاظتي ندارند و در هنگام راديوگرافي از آنها اشعه متصاعد مي شود اگر چه درست است كه در اتاق راديولوژي تنها بيمار است اما نوع تابش اشعه راديولوژي به نحوي است كه بايد اشعه تنها به عضو مورد نظر تابيده شود كه در صورت نشت اشعه از دستگاه مي تواند اعضاي ديگر را هم تحت نفوذ قرار دهد.
وي افزود: بر خلاف تصورات علمي كه بايد بهترين و مدرن ترين تجهيزات در بيمارستان هاي آموزشي كشور باشد تا رزيدنتهاي راديولوژي با آن تجهيزات آشنايي كامل پيدا كنند و آموزش ببينند متاسفانه 80 درصد تجهيزات نوين راديولوژي پزشكي در بخش خصوصي و20 درصد آن در بخش دولتي است به عنوان مثال از حدود 40 دستگاه  ام- آر- آي كه در سطح شهر تهران است حدود 30 دستگاه قابل قبول و داراي فناوري جديد است كه از اين 30 دستگاه نيز تنها 3 تا 4 دستگاه در بخش دولتي و بقيه در بخش خصوصي است و اين يك نقص بسيار بزرگ است.
صداقت با اشاره به راه اندازي رشته هاي فوق تخصصي راديولوژي و تأثير مثبت آن بر افزايش كيفيت كار گفت :عدم يكپارچگي راديولوژيست ها، بي توجهي مسئولان كشوري و عدم توسعه اين رشته متناسب با توسعه جهاني به عنوان معضلات مطرح اين حرفه است و عدم تناسب تعرفه ها با هزينه تجهيزات و غير تجهيزاتي از ديگر مشكلات است .
وي لزوم اخذ مجوز كار با اشعه را از جمله قوانين دست و پا گير عنوان و در ادامه به تشكيل كميته مشورتي تصويربرداري در معاونت سلامت اشاره كرد و افزود: اصلاح تعرفه هاي پزشكي ابزار مناسبي است براي دستيابي به اهداف پزشكان و آن چيزي جز خدمت رساني به بيماران نيست .وي همچنين از اختصاص 50 ميليون دلار به دانشگاه هاي علوم پزشكي سراسر كشور براي به روز كردن تجهيزات راديولوژي خبر داد.
</TEXT>
</DOC>
<DOC>
<DOCID>HAM2-851027-037</DOCID>
<DOCNO>HAM2-851027-037</DOCNO>
<ORIGINALFILE>/1385/851027/news/_ejtem.htm</ORIGINALFILE>
<ISSUE>چهارشنبه 27 دي 1385 - سال چهاردهم - شماره4185 - Jan 17, 2007</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
تشكيل كميته حمايت از حقوق كودكان در 11 استان كشور
</TITLE>
<TEXT>
گروه اجتماعي - مديركل امور اجتماعي و فرهنگي قوه قضائيه اعلام كرد: كميته اجرايي حمايت از حقوق كودكان و نوجوانان در 11 استان كشور تشكيل شده است. به گزارش روابط عمومي قوه قضائيه، مهدي ذاكري با اعلام اين خبر گفت: تشكيل اين كميته ها از جمله نتايج برگزاري نشست هاي قبلي قضات ويژه كودك و نوجوان است.ذاكري تصريح كرد: كميته هاي اجرايي حمايت از حقوق كودكان و نوجوانان تركيبي از قضات اطفال استان هستند كه به صورت ماهيانه يا دو ماه يك بار تشكيل جلسه مي دهند تا دستاوردهاي نشست را اجرايي كنند و ممكن است در تركيب اصلي آن به فراخور موقعيت مقامات غيرقضايي از جمله مديركل بهزيستي يا كميته امداد و حتي فرماندار حضور داشته باشند.
</TEXT>
</DOC>
<DOC>
<DOCID>HAM2-851027-038</DOCID>
<DOCNO>HAM2-851027-038</DOCNO>
<ORIGINALFILE>/1385/851027/news/_ejtem.htm</ORIGINALFILE>
<ISSUE>چهارشنبه 27 دي 1385 - سال چهاردهم - شماره4185 - Jan 17, 2007</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
با مردم
</TITLE>
<TEXT>
كاهش قدرت خريد
كاهش قدرت خريد حقوق بگيران معضلي است كه بايد براي حل آن چاره انديشي شود. به عنوان مثال، حتي حقوق كامل يك كارمند در ماه، پاسخگوي خريد اقلام غذايي مورد نياز براي يك خانواده متوسط نيست. تعريف يك مكانيسم علمي قابل اجرا براي حل اين مسئله چندان دشوار نيست.
س.بختياري- شهركرد
تقاضا
ما گروهي از جانبازان بستري شده در بخش اعصاب و روان بيمارستان ميمنت تقاضا داريم مسئولان دستگاه هاي مرتبط، از نزديك وضعيت ما را مورد بررسي قرار بدهند تا با مشكلات و نيازهاي ما آشنايي بيشتري پيدا كنند.
محمودرضا تيموريتهران
كتاب پيش دبستاني
در شهرك شريعتي واقع در منطقه 19 تهران، هنوز كتاب درسي پيش دبستاني ميان دانش آموزان توزيع نشده، در حالي كه در ساير مناطق، اين امكان فراهم گرديده است.
مولايي- تهران
آلودگي هوا
وجود تعداد زيادي كاميون در محله چهاردانگه، سه راهي بوتان كه در اين فصل ساعت هاي طولاني روشن مي مانند و هوا را آلوده مي كنند، براي كودكان و سالخوردگان زيان آور است؛ پيشنهاد مي كنم براي اين مسئله راه حلي يافته شود.
رسولي- چهاردانگه
اقدام به موقع
در هفته جاري در پي انباشت برف و يخ در كوچه محل سكونت مان براي رفت وآمد دچار مشكل شده بوديم كه با اولين تماس از شهرداري منطقه 7 به كمك ما آمدند و مسئله بر طرف شد.
حسين رضاييتهران
توان رانندگي
براي پيشگيري از وقوع حوادث ناگوار در جاده ها بهتر است رانندگان خودروهاي سنگين به ويژه اتوبوس هاي مسافربري تحت كنترل هاي بهداشتي و معاينات دقيق قرار بگيرند تا حداقل از ميزان اين حوادث كاسته شود.
اميرنفري- شيراز
بازنشستگي پيش از موعد
@ در مورد بازنشستگي پيش از موعد كارمندان، بهتر است توضيحات كافي از طرف رسانه ها اعلام شود.
كريم رشيدمحمدزادهكرمان
مسئله گوجه فرنگي
گوجه فرنگي كه اين روزها قيمت آن به قول معروف برابر طلا شده است، محصولي است كه در اغلب نقاط كشور ما قابل پرورش است. وزارت جهاد كشاورزي يكي از وظايفش همين مي باشد كه ظاهرا معطل مانده است.
كريم خوش اخلاقزرندساوه
چاشني طنز
@ سريال تلويزيوني باغ مظفر جالب و سرگرم كننده است و مثل همه مجموعه هاي تلويزيوني معايبي هم دارد اما پيشنهاد مي كنم حتي اگر قرار است تحت پوشش اين سريال براي مصرف بهينه سوخت تبليغ شود بهتر است با ظرافت هايي همراه گردد تا از چاشني طنز برنامه نكاهد.
فرزانه صاحبيگرگان
حقوق آسيب ديدگان
در حوادث رانندگي منجر به جرح و فوت، حق و حقوق آسيب ديدگان بايد به گونه اي جبران شود كه التيام بخش آلام خانواده ها باشد. تاكيد من بيشتر در حوادثي است كه از سرعت غيرمجاز ناشي مي شود و عاملان اين حوادث بايد متحمل مجازات و خسارات مالي لازم بشوند تا در آينده شاهد اين همه حوادث رانندگي بر اثر بي احتياطي و سرعت غيرمجاز نباشيم.
اقدس مرادي مهركرج
</TEXT>
</DOC>
<DOC>
<DOCID>HAM2-851027-039</DOCID>
<DOCNO>HAM2-851027-039</DOCNO>
<ORIGINALFILE>/1385/851027/news/_eqtes.htm</ORIGINALFILE>
<ISSUE>چهارشنبه 27 دي 1385 - سال چهاردهم - شماره4185 - Jan 17, 2007</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
يخبندان در راه استدر مصرف انرژي صرفه جويي كنيد
</TITLE>
<TEXT>
گروه اقتصادي - با آغاز بارش برف از غروب ديروز در بسياري از شهرها و روستاهاي كشور و با پيش بيني برودت هوا تا پايان اين هفته انتظار مي رود شهروندان مانند گذشته در مصرف برق و گاز صرفه جويي كنند تا دچار قطع گاز يا برق نشوند.
در همين زمينه، روابط عمومي شركت گاز در اطلاعيه اي با استناد به اعلام سازمان هواشناسي مبني بر بارش برف و باران در روزهاي آينده در مناطق مختلف كشور، از مشتركان گاز در سراسر كشور خواست به مانند روزهاي گذشته به صرفه جويي در مصرف گاز توجه كنند.
اين اطلاعيه از مشتركان خواسته است تا براي جلوگيري از افت فشار و قطع گاز احتمالي گاز در برخي از نقاط سردسير، در ساعات اوج مصرف بين ساعات 18تا 23 صرفه جويي كنند. براساس اين گزارش مصرف گاز طبيعي در 48ساعت گذشته در سطح كشور با 17درصد رشد نسبت به سال 1384مواجه شده است. با وجود راه اندازي پالايشگاه گاز پارسيان دو و افزايش توليد گاز كشور، ميزان توليد گاز اين پالايشگاه هنوز به سطح برنامه ريزي شده نرسيده و هرگونه افزايش مصرف بي مورد مي تواند به ايجاد مشكل در شبكه توزيع گاز در كشور منجر شود.
</TEXT>
</DOC>
<DOC>
<DOCID>HAM2-851027-040</DOCID>
<DOCNO>HAM2-851027-040</DOCNO>
<ORIGINALFILE>/1385/851027/news/_eqtes.htm</ORIGINALFILE>
<ISSUE>چهارشنبه 27 دي 1385 - سال چهاردهم - شماره4185 - Jan 17, 2007</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
توليد تندر(ال 90)در پارس خودرو آغاز شد
</TITLE>
<TEXT>
گروه اقتصادي- توليد تندر(ال-90)ديروز در مراسمي با حضور نمايندگاني از شركت رنو،در شركت پارس خودرو شروع شد. توليد انبوه اين خودرو نيز از اواخر بهمن  ژماه سال ژ جاري آغاز مي شود و قرار است تا پايان سال دو هزار دستگاه خودروي ال - 90 توليد شود. مديرعامل شركت پارس خودرو درخصوص قيمت خودرو تندر گفت: ال نود در 7 مدل و 3 تيپ توليد شده و مدل پايه يا استاندارد خودرو با قيمت 6 هزار و 750 يورو(حدود 8 ميليون تومان)عرضه خواهد شد. هر 7 مدل ال نود همزمان توليد خواهند شد كه مدل استاندارد نسبت به تيپ بالاتر تندر فاقد فرمان هيدروليك و كولر بوده و بالابر هاي شيشه آن دستي است.
اين خودرو قرار بود تابستان امسال به توليد انبوه برسد كه به دلايل مشكلاتي تاكنون به تاخير افتاده است. تندر در شركت ايران خودرو نيز قرار است توليد شود كه هنوز تاريخ آغاز فعاليت آن مشخص نيست. كارشناسان، عرضه اين خودرو را همراه به تحولاتي در بازار خودرو كشور مي دانند.
</TEXT>
</DOC>
<DOC>
<DOCID>HAM2-851027-041</DOCID>
<DOCNO>HAM2-851027-041</DOCNO>
<ORIGINALFILE>/1385/851027/news/_eqtes.htm</ORIGINALFILE>
<ISSUE>چهارشنبه 27 دي 1385 - سال چهاردهم - شماره4185 - Jan 17, 2007</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
چند نماينده مجلس در گفت و گو با همشهري مطرح كردند:
سخنان وزير درمورد گراني مسكن قانع كننده نبود
</TITLE>
<TEXT>




گروه اقتصادي- سخنان ديروز محمد سعيدي كيا، وزير مسكن و شهرسازي در جلسه علني غيررسمي مجلس بر اساس شواهد موجود براي نمايندگان مجلس قانع كننده نبوده است. رئيس مجلس شوراي اسلامي  پس از سخنان وزير مسكن با وجود تاييد ضمني سخنان وزير مسكن، خواستار تدابير عملياتي براي حل مشكل مسكن با همكاري دولت و مجلس شد.
بخشي از سخنان وزير مسكن قانع كننده نبود
نايب رئيس اول مجلس به خبرنگار ما گفت:  معمولاً اينگونه جلسات و صحبت هايي كه در آن مي شود به تصميم گيري نمي انجامد، بلكه بيشتر به منظور تبيين سياست هاست و در اين جلسه نيز بيشتر توصيه هاي مجلس به دولت مطرح شد و با توجه به اين كه 2 نوع متقاضي در بخش مسكن داريم(متقاضيان واقعي و افرادي كه مسكن را يك كالاي سرمايه اي نگاه مي كنند)پيشنهاد مجلس اين است كه دولت بايد براي متقاضيان واقعي بخش مسكن چاره انديشي كند و علاوه بر ارائه مسكن ارزان قيمت بايد يارانه هاي مناسبي نيز به اين قشر اختصاص دهد.
باهنر افزود: پيشنهاد ديگر مجلس ارائه مسكن هاي اجتماعي است؛ چرا كه در بسياري از كشورهاي جهان شهرداري ها و ديگر نهادها مسكن هاي كوچك را با شرايط ساده و سهل و به طور موقت به متقاضيان واقعي همچون افراد تازه ازدواج كرده قرار مي دهند و ما نيز بايد در اين بخش فعال شويم.
محمدرضا باهنر درباره سخنان وزير مسكن نيز گفت: بخشي از استدلال ها و سخنان وزير مسكن درباره علل گراني مسكن قانع كننده بود و بخشي نيز ما را قانع نساخت. وي درباره علل نابساماني اخير بازار مسكن گفت: در دو سه سال اخير در بخش مسكن كشور ركود شديدي حاكم شده بود و قيمت ها نه تنها رشد نداشت، بلكه در برخي موارد حالت نزولي نيز داشت و طبيعي بود كه بعد از اين سه سال ركود، قيمت ها در بخش مسكن حركتي صعودي پيدا كند، حال آنكه در يك اقتصاد سالم، قيمت مسكن عمدتا ثابت است.
وي افزود: از سال 82 تا 84 ركود سنگيني بر بخش مسكن كشور حاكم بود و همين امر موجب ركود ساخت وساز در كشور شد. باهنر درباره نقش سياست هاي اخير در بخش مسكن در رشد بي رويه قيمت ها در اين بخش نيز گفت: البته بعضي از سياست هاي عمومي دولت نيز در تحريك تقاضاي مسكن در جامعه موثر بوده و كاهش نرخ هاي وام هاي بانكي و ارائه برخي وام هاي مسكن موجب شد تقاضا در جامعه براي مسكن افزايش يابد، در حالي كه در سطح عرضه تحريكي كه موجب رشد عرضه گردد، شاهد نبوديم.
نايب رئيس اول مجلس عامل ديگر رشد قيمت ها در بخش مسكن را رشد نقدينگي در اقتصاد كشور دانست و افزود: نقدينگي علاوه بر تقويت رشد تورم، هر از گاهي به يكي از بخش هاي اقتصادي كشور كه داراي ارزش افزوده بالايي است، تسري مي يابد و اين بار به سمت بخش مسكن حركت كرده است.
سخنان وزير مسكن كلي بود
ولي آذروش مخبر كميسيون عمران مجلس نيز در گفت وگو با خبرنگار ما پيرامون نشست نمايندگان با وزير مسكن اظهار داشت: هدف ما از برگزاري اين نشست بررسي مسئله گراني مسكن و ارائه راهكار براي مهار آن بود، اما صحبت هايي كه وزير مسكن كردند بحث هاي كلي بود و كالبدشكافي دقيقي درباره علل بحران مسكن صورت نگرفت.
وي افزود: حل مشكل مسكن از يك سو منوط به متعادل شدن شرايط كلي اقتصادي كشور است و از سوي ديگر به اجراي صحيح پرداخت وام هاي مسكن بستگي دارد. وي ادامه داد: مسئله مسكن نيازمند سياستگذاري صحيح و همه جانبه از سوي دولت است و فقط يك وزارتخانه نمي تواند مشكل مسكن كشور را حل كند.
نمايندگان قانع نشدند
اصغر گرانمايه پور نماينده كاشان نيز درباره سخنان وزير مسكن به خبرنگار ما گفت: نمايندگان عمدتا از استدلال هاي وزير مسكن درباره گراني مسكن قانع نشدند و سخنان آقاي سعيدي كيا براي حل معضل مسكن آنچنان اميدبخش نبود كه انتظار مهار رشد قيمت مسكن را داشت. وي افزود: وزير مسكن عمدتا به تحليل علل گراني مسكن و نقش بخش مسكن در اقتصاد كشور پرداختند، اما مجموعا نمايندگان چشم انداز روشني از سخنان وي برداشت نكردند و راه حلي كه بتواند رشد قيمت مسكن را مهار كند، ارائه نشد.
</TEXT>
</DOC>
<DOC>
<DOCID>HAM2-851027-042</DOCID>
<DOCNO>HAM2-851027-042</DOCNO>
<ORIGINALFILE>/1385/851027/news/_eqtes.htm</ORIGINALFILE>
<ISSUE>چهارشنبه 27 دي 1385 - سال چهاردهم - شماره4185 - Jan 17, 2007</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
ازاواخرامسال
توزيع بنزين از طريق كارت سوخت صورت مي گيرد
توصيه هاي لازم به دارندگان خودرو براي دريافت كارت هوشمند سوخت
</TITLE>
<TEXT>


گروه اقتصادي- در نخستين اطلاع رساني مشترك دست اندركاران توليد و توزيع كارت هوشمند سوخت اعلام شد كارت هوشمند تا پايان سال آماده بهره برداري است. سيدناصرسجادي مجري طرح در مورد شبكه طراحي شده گفت: اين شبكه به گونه اي هوشمند طراحي شده كه سوخت گيري در پمپ بنزين ها هيچ مشكلي براي صاحبان خودروها ايجاد نمي كند و ارتباط با شبكه به صورت همزمان نيست.
توليد كارت وشخصي سازي
به گفته سجادي، 8 ميليون كارت هوشمند براي خودرو و هفت ميليون كارت براي موتور در چين توليد شده و كار شخصي سازي و ذخيره اطلاعات صاحبان خودرو دركارخانه توليد قطعات مخابراتي ايران درشيراز انجام مي شود.
وي افزود:كارت هاي موتورسيكلت به دليل عدم ثبت اطلاعات صاحبان موتور درچين خاتمه يافته و از نيمه اول بهمن ماه توزيع مي شود. توزيع كارت هاي صاحبان خودرو نيز به دليل زمان بربودن كار شخصي سازي به تدريج انجام مي شود و اگر ضرورت ايجاب كند با هماهنگي انجام شده بخشي از اين كار درخارج از كشورانجام خواهد شد.درادامه رضا شمولي، مديركل دفتر بازاريابي شركت پست نيز از نحوه توزيع كارت گفت: مشكل اصلي درتوزيع ضرورت حضورمالك و يا بستگان درجه يك وي با مدارك لازم هنگام تحويل در نشاني ثبت شده در زمان ثبت نام و در هنگام انتقال قطعي خودرو در نيروي انتظامي است. وي تأكيد كرد: درحال حاضر، حدود دوازده درصد صاحبان خودرو در هنگام تحويل كارت درمحل حاضر نيستند و يا مدارك لازم براي تحويل مثل كارت شناسايي و مدارك مالكيت خودرو هنگام تحويل كارت آماده نيست. وي همچنين تاكيد كرد كه دوبار به نشاني ثبت شده مراجعه مي شود و درصورت فقدان شرايط لازم براي تحويل كارت با ارائه نامه از مالك دعوت مي شود تا به دفترپستي مراجعه كند و كارت تا يك ماه در دفتر پستي نگهداري مي شود تا صاحب خودرو مراجعه نمايد.
دراين مراسم، نماينده نيروي انتظامي گفت: هيچ محدوديت زماني نيست و هر فردي مي تواند با مراجعه به پايگاه اينترنتي پليس با نشاني www.epolice.ir يا نشانيwww.post.ir و يا دفاتر پليس به علاوه 10 ويا شماره تلفن ارتباطات مردمي 88675150 نسبت به ثبت اطلاعات خود ويا اصلاح آن و يا پيگيري مراحل تحويل كارت خود اقدام كند.
مهدي دهقان افزود: درحال حاضر، كارت تمامي دارندگان خودروهاي سال 84 و 85 داراي پلاك ايران تحويل شركت پست شده و تحويل كارت خودروهاي سال 83 نيز از دو روز آينده آغاز مي شود.
</TEXT>
</DOC>
<DOC>
<DOCID>HAM2-851027-043</DOCID>
<DOCNO>HAM2-851027-043</DOCNO>
<ORIGINALFILE>/1385/851027/news/_eqtes.htm</ORIGINALFILE>
<ISSUE>چهارشنبه 27 دي 1385 - سال چهاردهم - شماره4185 - Jan 17, 2007</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
در جلسه مشترك تيم اقتصادي دولت و كميسيون برنامه مجلس مطرح شد
موجودي حساب ذخيره ارزي، 9 ميليارد دلار
</TITLE>
<TEXT>
گروه اقتصادي- رئيس بانك مركزي، وزير امور اقتصادي و دارايي و مسئولان سازمان مديريت و برنامه ريزي ديروز با حضور در كميسيون برنامه و بودجه مجلس، به تشريح آخرين وضعيت شاخص هاي اقتصادي كشور و حساب ذخيره ارزي پرداختند.
اصغر گرانمايه پور عضو كميسيون برنامه و بودجه افزود: در گزارشي كه از سوي مسئولان اقتصادي دولت از آخرين وضعيت حساب ذخيره ارزي ارائه گشت، اعلام شد كه مجموع واريزي ارز حاصل از فروش نفت به حساب ذخيره از زمان تاسيس آن در سال 1379 تاكنون كمي بيش از 50 ميليارد دلار و استفاده از آن در قالب برداشت هاي دولت بر اساس تكاليف بودجه هاي سنواتي 3/39 ميليارد دلار و استفاده بخش خصوصي از آن 53/9 ميليارد دلار بوده است. وي افزود: از ارقام فوق، مجموع برداشت هاي دولت و بخش خصوصي از حساب ذخيره ارزي تا پايان آذرماه امسال 56/12 ميليارد دلار بوده و هم اكنون موجودي اين حساب حدود 9 ميليارد دلار است و البته حساب ذخيره ارزي داراي حدود 8 ميليارد دلار نيز تعهدات است و از سوي ديگر، با واريزي اقساط بازگشت وام و درآمدهاي فروش نفت سه ماهه آخر سال نيز رو به رو است.
گرانمايه پور افزود: بر اساس گزارش مسئولان اقتصادي دولت، حجم نقدينگي در پايان آذرماه به 114 هزار ميليارد تومان رسيده كه نسبت به مدت مشابه سال گذشته 36 درصد رشد يافته است. وي ميزان پرداخت  هزينه هاي جاري دولت در 9 ماهه نخست سال جاري را 33 هزار ميليارد تومان اعلام كرد كه 82 درصد رقم مصوب 40 هزار ميليارد توماني كل سال را شامل مي شود. همچنين در بخش اعتبارات عمراني نيز حدود 9700 ميليارد تومان از كل 5/17 هزار ميليارد تومان بودجه تخصيصي، پرداخت شده است كه بيانگر تخصيص حدود 55 درصدي آن است كه رقم اميدواركننده اي است.
</TEXT>
</DOC>
<DOC>
<DOCID>HAM2-851027-044</DOCID>
<DOCNO>HAM2-851027-044</DOCNO>
<ORIGINALFILE>/1385/851027/news/_eqtes.htm</ORIGINALFILE>
<ISSUE>چهارشنبه 27 دي 1385 - سال چهاردهم - شماره4185 - Jan 17, 2007</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
شيوه كنوني تعيين تعرفه واردات لوازم صوتيو تصويري كارشناسي نيست
</TITLE>
<TEXT>
گروه اقتصادي- تركيب نامناسب كميسيون ماده يك موجب شده تا وزارت صنايع با يك راي تنها به اندازه وزارت جهاد كشاورزي در تعيين تعرفه واردات لوازم صوتي، تصويري دخيل باشد.
رئيس هيأت مديره انجمن توليدكنندگان لوازم صوتي و تصويري با اشاره به كاهش 5 تا 10 درصدي قيمت تلويزيون در كشور طي سال گذشته، گفت: با افزايش قيمت نفت، قيمت مواد اوليه مورد نياز كارخانه ها كه ازطريق واردات تأمين مي شوند نيز افزايش يافته، همچنين افزايش دستمزد و حق بيمه كارگران نيز عامل افزايش قيمت تمام شده توليد داخلي لوازم صوتي و تصويري است. وي با بيان اين كه در حال حاضر سود واردكنندگان تلويزيون بيشتر از سود توليدكنندگان اين محصول در كشور است، گفت:   واردات بي رويه تلويزيون باعث ركود بازار توليدات داخلي شده و به همين دليل، توليد براي سرمايه گذاران داخلي صرفه ندارد. اكنون عوارض پرداختي براي واردات هر اينچ تلويزيون 2هزار تومان تعيين شده كه بسيار پايين است.
</TEXT>
</DOC>
<DOC>
<DOCID>HAM2-851027-045</DOCID>
<DOCNO>HAM2-851027-045</DOCNO>
<ORIGINALFILE>/1385/851027/news/_eqtes.htm</ORIGINALFILE>
<ISSUE>چهارشنبه 27 دي 1385 - سال چهاردهم - شماره4185 - Jan 17, 2007</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
روزهاي يكشنبه و دوشنبه هفته آينده
همايش ملي سياست هاي اصل 44 برگزار مي شود
</TITLE>
<TEXT>
گروه اقتصادي- همايش ملي سياست هاي اصل 44 قانون اساسي از سوي مجمع تشخيص مصلحت نظام روزهاي يكشنبه و دوشنبه هفته آينده با حضور بيش از هزار كارشناس و دست اندركار اقتصادي كشور در سالن همايش هاي بين المللي صداوسيما برگزار مي شود.
دكتر مجيد قاسمي دبير كميسيون اقتصاد كلان مجمع تشخيص مصلحت نظام با اعلام اين خبر در جمع خبرنگاران گفت: از روساي سه قوه براي حضور در اين همايش دعوت به عمل آمده كه تاكنون حضور رئيس مجلس و رئيس قوه قضائيه قطعي شده است.وي افزود:  روز اول همايش با برپايي سه كارگاه همراه خواهد بود كه كارگاه نخست به بخش تعاون، كارگاه دوم به بخش دولتي و شركت هاي سرمايه گذاري، و كارگاه سوم به بخش خصوصي اختصاص دارد.
</TEXT>
</DOC>
<DOC>
<DOCID>HAM2-851027-046</DOCID>
<DOCNO>HAM2-851027-046</DOCNO>
<ORIGINALFILE>/1385/851027/news/_eqtes.htm</ORIGINALFILE>
<ISSUE>چهارشنبه 27 دي 1385 - سال چهاردهم - شماره4185 - Jan 17, 2007</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
گفت وگوي امروز
سياست مهار تورم با افزايش واردات پايدار نخواهد بود
</TITLE>
<TEXT>
گروه اقتصادي- هفته گذشته رئيس جمهوري كشورمان افزايش قيمت برخي كالاها و نوسانات دائمي قيمت ها را داراي زمينه ها و ريشه هاي اقتصادي و بعضاً سياسي اعلام كرد كه به دولت جديد به ارث رسيده است. رئيس جمهوري همچنين نفوذ رانت خواران و سوءاستفاده كنندگان در بازار داخلي را از علل تلاطم در بازار و بازي با قيمت  ها عنوان كرد. در همين رابطه و همچنين بررسي علل واقعي گراني هاي اخير با دكتر مهدي تقوي عضو هيأت علمي دانشگاه علامه طباطبايي گفت وگو كرده ايم.
***
علل رشد قيمت ها در ماه هاي اخير و تلاطم هاي دائمي در بازار كالاها خصوصاً اقلام خوراكي را چه مي دانيد؟
در مورد رشد قيمت ها بايد به يك نكته مهم توجه كرد و آن در اين است كه رشد قيمت برخي كالاهاي فصلي، نوساني طبيعي است و نبايد انتظار داشت كه ميوه اي كه در تابستان توليد مي شود در زمستان با افزايش قيمت مواجه نشود. مسئله ديگر اين است كه در زمينه گراني و رشد قيمت ها، شاخص تورم ملاك است. در سالهاي اخير همواره شاهد افزايش تورم بوده ايم و اگر در دوران جنگ تحميلي كالاهاي كوپني نبود، مطمئناً مردم قادر به تأمين كالاهاي اساسي خود نبودند و در دولت سازندگي نيز سياست  تعديل اقتصادي موجب رسيدن تورم به 50 درصد شد، بنابراين مسئله رشد تورم و گراني ها همواره در كشور ما وجود داشته است.
دولت انتقادها نسبت به خود درباره گراني ها را منصفانه نمي داند و معتقد است بيش از آنكه سياست هاي اقتصادي اش موجب گراني شده باشد، ساختار نامناسب اقتصادي كشور است كه عامل رشد تورم است. ديدگاه شما در اين باره چيست؟
در مورد انتقادات گسترده از دولت درباره رشد قيمت ها آنچه كه اقتصاددان ها به طور منصفانه مي توانند به دولت نهم ايراد بگيرند، اين است كه دولت با افزايش واردات كالا توانسته رشد قيمت ها را مهار كند و توان واردات كالاي كشور نيز به رشد درآمدهاي نفتي منوط است و در صورت كاهش اين درآمدها، دولت ديگر قادر به استفاده از اين روش نخواهد بود. بنابراين سياست مهار تورم با افزايش واردات پايدار نخواهد بود. قبل از انقلاب هم شاهد اين مشكل ديرينه بوديم به طوري كه رشد درآمدهاي نفتي موجب رشد واردات كالا شد و هر نوع كالايي به كشور وارد شد، اما بعداً با كاهش درآمدهاي نفتي اين وضعيت ادامه نيافت.
با توجه به سخنان شما، مشكل اصلي بروز گراني هاي گاه  و بي گاه و تورم هاي دو رقمي در ساليان اخير چيست؟
مشكل ريشه اي اقتصاد ايران اين است كه اقتصاد كشورمان با ركود تورمي مواجه است كه در آن توليد صورت نمي گيرد و رشد قيمت ها به علت رشد تقاضا يا كمبود عرضه نيست. البته شوك هاي سياسي كه گاه   و بي گاه در كشور ايجاد مي شود نيز در ايجاد نوسانات قيمتي مؤثر است؛ چرا كه وجود حالت ركود تورمي موجب شده مردم همواره با انتظار افزايش قيمت ها مواجه باشند و كوچك ترين تحريك سياسي موجب رشد قيمت ها مي شود. در واقع، درمان درد اقتصاد كشور و مهمترين عامل براي بهبود آن، ثبات است.
</TEXT>
</DOC>
<DOC>
<DOCID>HAM2-851027-047</DOCID>
<DOCNO>HAM2-851027-047</DOCNO>
<ORIGINALFILE>/1385/851027/news/_havad.htm</ORIGINALFILE>
<ISSUE>چهارشنبه 27 دي 1385 - سال چهاردهم - شماره4185 - Jan 17, 2007</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
طعمه هاي باند زنبوري، دختران فراري بودند
دختر فراري معروف به زري زنبوري هنگام زورگيري از يك سارق حرفه اي، با پيشنهاد تشكيل باند مواجه شد
</TITLE>
<TEXT>


گروه حوادث- دختر زورگير وقتي فهميد راننده خودروي پيكاني كه قصد اخاذي از وي را دارد،خودش سردسته يك شبكه زورگيري است، با همدستي او يك باند بزرگ زورگيري را تشكيل داد.
اواسط سال 83 ماموران پليس آگاهي پايتخت هنگامي كه با بررسي شيوه چندين زورگيري از مسافران پيكان سفيد رنگي، دريافتند با يك باند حرفه اي زورگيري كه اعضاي آن را 3 مرد و يك زن تشكيل مي دهند روبرو هستند، تحقيقات گسترده اي را براي يافتن سرنخي از سارقان آغاز كردند.وقتي در بررسي هاي پليسي ماموران توانستند مخفيگاه اعضاي باند را شناسايي كرده و آنها را دستگير كنند، متهمان كه مرد جواني به نام رضا سردسته آنها بود، در بازجويي ها به ده ها فقره زورگيري اعتراف كردند، به اين ترتيب قاضي پرونده اعضاي باند را به حبس هاي طولاني محكوم كرد،اما مدتي بعد رضا با گذاشتن وثيقه از زندان فرار كرد.
هركه از دزد بدزدد
چند روز بعد از آزادي رضا، وقتي زورگيرحرفه اي براي گردش به يكي از پارك هاي شمال تهران رفت، با يك دختر فراري معروف به زري زنبوري كه با تهديد چاقو قصد زورگيري از وي را داشت روبرو شد، دختر جوان هنگامي كه فهميد رضا خود يك زورگير حرفه اي سابقه دار است، حاضر شد تا با همدستي او يك باند حرفه اي سرقت را تشكيل بدهد و بنابراين او دو پسر سارق و دو دختر فراري را نيز به وي معرفي كرد.
روز گذشته قاضي روشن بازپرس 3 دادسراي جنايي تهران،با اعلام خبر دستگيري رضا گفت: اعضاي باند مخوف زورگيري با سواركردن يكي از دختران فراري در حالي كه وانمود مي كردند وي مسافر است، سوژه مورد نظرخود را از ميان مسافران شناسايي كرده و بعد از آنكه وي را سوار خودرو مي كردند در مسير چند عضو ديگر باند نيز به عنوان مسافر در كنار او جاي مي گرفتند و در فرصتي مناسب به زورگيري از وي دست زده و فرار مي كردند.
وي گفت در آ خرين سرقت هنگامي كه اعضاي باند در مقابل يكي از بوستانهاي شمال تهران از مردي زورگيري كردند، اين مرد آنها را شناسايي كرد كه با بررسي آلبوم افراد سابقه دار رضا كه تاكنون 2 بار به اتهام زورگيري دستگير و اقدام به فرار كرده است شناسايي و دستگير شد. بازپرس روشن با صدور دستور چاپ عكس متهم بدون پوشش از شهروندان خواست در صورتي كه طعمه اعضاي اين باند شده اند با مراجعه به شعبه 3 دادسراي جنايي پايتخت متهم را شناسايي كنند. اين گزارش حاكي است كه كارآگاهان جستجوي خود براي دستگيري همدستان اين متهم را ادامه مي دهند.
</TEXT>
</DOC>
<DOC>
<DOCID>HAM2-851027-048</DOCID>
<DOCNO>HAM2-851027-048</DOCNO>
<ORIGINALFILE>/1385/851027/news/_havad.htm</ORIGINALFILE>
<ISSUE>چهارشنبه 27 دي 1385 - سال چهاردهم - شماره4185 - Jan 17, 2007</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
قاچاقچيان، داروهاي تقلبي را در ماهواره تبليغ مي كردند
</TITLE>
<TEXT>


گروه حوادث- اعضاي باندي كه پس از تبليغ داروهاي تقلبي و غير مجاز با نام(مظاهري)در شبكه هاي ماهواره اي، اقدام به قاچاق اين داروها به ايران مي كردند دستگير شدند. با دستگيري اعضاي اين باند محموله بزرگ دارو با بيش از 256 هزار قلم قرص و شربت كشف شد.
سرهنگ قاسمي رئيس مبارزه با جرايم اقتصادي پليس آگاهي تهران روز گذشته در تشريح اين پرونده گفت: در پي اطلاعات به دست آمده مبني بر اين كه يك شبكه بزرگ قاچاق دارو كه اعضاي اصلي آن در آمريكا و امارات به سر مي برند اقدام به تهيه و ارسال انواع داروهاي تقلبي و غيرمجاز به ايران كرده و از طريق شبكه هاي ماهواره اي، اين داروها را تبليغ مي كنند، تحقيقات ماموران اداره مبارزه با جرايم اقتصادي پليس آگاهي در خصوص اين پرونده آغاز شد.
وقتي تحقيقات پليسي، نشان داد كه اين افراد با دايركردن دفتري در يك منزل مسكوني در تهران، داروها را با قيمت بسيار بالا با پيك موتوري به جلوي خانه خريداران ارسال مي كنند، دستگيري آنها در دستور كار قرار گرفت و سرانجام با هماهنگي دادسراي ناحيه 24 تهران، 6عضو فعال اين باند شناسايي و دستگير شدند.
به گفته رئيس مبارزه با جرايم اقتصادي پليس آگاهي تهران در بازرسي از خانه متهمان در شمال تهران، مقدار زيادي داروهاي غيرمجاز و تقلبي با مارك آمريكايي كشف شد كه بر روي آنها اسم يكي از پزشكان كه از طريق ماهواره شهرت بسياري در ايران كسب كرده است حك شده است.
وي افزود: هنگامي كه اين محموله كه شامل هزاران قلم كپسول و قرص  نيروزا، مسكن و تقويتي است براي بررسي در اختيار دفتر بازرسي ويژه معاونت غذا و داروي وزارت بهداشت قرار گرفت مشخص شد تمامي اين داروها، تقلبي و غيرقابل مصرف بوده و از اين رو دفتر غذا و داروي وزارت بهداشت عليه متهمان دستگيرشده، اعلام جرم كرد.
سرهنگ قاسمي با اشاره به تقلبي بودن اين داروها، خاطرنشان كرد: تعداد زيادي از مشتريان اين داورها به خاطر ناآگاهي، اقدام به خريد داروها با قيمت بسيار بالا كرده اند، اما در مواردي استفاده از اين داروها به بروز مشكلات و بيماريهاي مختلف براي مصرف كنندگان منجر شده است.
</TEXT>
</DOC>
<DOC>
<DOCID>HAM2-851027-049</DOCID>
<DOCNO>HAM2-851027-049</DOCNO>
<ORIGINALFILE>/1385/851027/news/_havad.htm</ORIGINALFILE>
<ISSUE>چهارشنبه 27 دي 1385 - سال چهاردهم - شماره4185 - Jan 17, 2007</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
قصاصبراي راننده طمعكار
</TITLE>
<TEXT>
گروه حوادث- راننده مسافركشي كه تازه داماد جواني را به قتل رسانده و جسدش را به آتش كشيده بود، از سوي قضات شعبه 74 دادگاه كيفري استان به قصاص نفس محكوم شد.
در اين پرونده مرد جواني متهم است كه تازه دامادي به نام رامين را كه براي شركت در يك آزمون از كرمانشاه با هواپيما به تهران آمده بود، در مسير رفتن به خانه خاله اش به عنوان مسافر سوار كرده و پس از كشاندن به بيابان هاي اطراف تهران به قتل رسانده و جسدش را به آتش كشانده است. راننده مسافركش هنگامي كه با رديابي تلفن همراه قرباني به دام افتاد، در بازجويي هاي اوليه مدعي شد به خاطر سرقت از مقتول كه جوان شيك پوشي بود وي را به قتل رسانده است، اما بعد از جنايت تنها 80 هزار تومان از داخل كيف دستي مقتول به دست آورده است. پس از آنكه متهم يكشنبه گذشته در جلسه دادگاه با اعتراف به جنايت مدعي شد طمع زياد باعث شد دست به جنايت بزند، صبح ديروز قضات شعبه 74 دادگاه كيفري استان وي را به قصاص نفس(اعدام)محكوم كردند.
</TEXT>
</DOC>
<DOC>
<DOCID>HAM2-851027-050</DOCID>
<DOCNO>HAM2-851027-050</DOCNO>
<ORIGINALFILE>/1385/851027/news/_havad.htm</ORIGINALFILE>
<ISSUE>چهارشنبه 27 دي 1385 - سال چهاردهم - شماره4185 - Jan 17, 2007</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
2 هويت براي يك جسد
</TITLE>
<TEXT>
گروه حوادث- شكايت دو خانواده كه مدعي هستند جسد پيرمردي كه در پزشكي قانوني نگهداري مي شود متعلق به گمشده آنهاست، پليس را با معمايي پيچيده مواجه كرده است.
نخستين خانواده ادعا مي كند كه اين جسد متعلق به برادر خانواده است كه چندي پيش از آسايشگاهي در شمال تهران فرار كرده بود. ولي دومين خانواده مدعي هستند جسد متعلق به پدر آنهاست كه از چند روز پيش ناپديد شده و هيچ خبري از او در دست نيست. اين در حالي است كه گزارش موجود در پزشكي قانوني نشان مي دهد كه جسد متعلق به مردي مجهول الهويه است كه 30 آذرماه بر اثر مسموميت به بيمارستان لقمان منتقل شده و پس از 12 روز جدال با مرگ در اين بيمارستان جان باخته و به پزشكي قانوني انتقال يافته است. در حال حاضر هر دو خانواده با ديدن عكس اين پيرمرد در آلبوم پزشكي قانوني ادعا كرده اند كه او همان گمشده آنهاست و به همين دليل بازپرس شعبه اول دادسراي جنايي تهران به پليس ماموريت داده تا با انجام بررسي هاي تخصصي هويت اصلي پيرمرد را شناسايي كند.
</TEXT>
</DOC>
<DOC>
<DOCID>HAM2-851027-051</DOCID>
<DOCNO>HAM2-851027-051</DOCNO>
<ORIGINALFILE>/1385/851027/news/_havad.htm</ORIGINALFILE>
<ISSUE>چهارشنبه 27 دي 1385 - سال چهاردهم - شماره4185 - Jan 17, 2007</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
دعاي مرد جنايتكار:
براي يافتن آدرس دست به جنايت زدم
</TITLE>
<TEXT>


گروه حوادث - مرد كينه توزي كه در جنايتي فجيع راننده جواني را پس از كشاندن به باغ هاي اطراف شهريار با ضربات چاقو از پاي درآورده بود، در جلسه محاكمه مدعي شد براي يافتن يك زن صيغه اي كه مسافر جوان راننده بوده،دست به جنايت زده است.
ظهر نوزدهم فروردين 84 مردي با پليس تماس گرفته و با بيان اينكه لحظاتي قبل شاهد جنايتي مرگبار در باغ هاي شهريار بوده است، از آنها كمك خواست.
هنگامي كه ماموران پاسگاه قاسم آباد با حضور در محل حادثه، با جسد غرق در خون مرد جواني روبرو شدند به بازجويي از شاهد ماجرا به نام حسن پرداختند، اين مرد در توضيح ماجرا به ماموران گفت: دقايقي قبل در حالي كه همراه پسر كوچكم در حال رفتن به باغمان بوديم، ناگهان متوجه جر و بحث دو سرنشين يك خودروي پيكان شدم،وقتي كه خوب دقت كردم يك نفر از آنها به نام صادق را شناختم، اين مرد با چاقو ضربه اي را به مرد ناشناس وارد كرد و درحالي كه او مجروح شده بود با خودرو پيكان متواري شد. با اظهارات شاهد حادثه، كارآگاهان جنايي به تحقيقات گسترده اي براي رديابي صادق و شناسايي هويت مقتول پرداختند. در حالي كه بررسي هاي پليسي ادامه داشت، روز بعد خانواده مردي به نام افشين كه از ناپديدشدن وي خبر داده بودند، جسد مرد ناشناس را كه يك راننده آژانس بود شناسايي كردند.
در بازجويي از مسئول آژانس، وي با ديدن عكس صادق مرد جوان را به عنوان آخرين مسافر مقتول شناسايي كرد. در حالي كه تمامي دلايل نشان مي داد كه احتمالا سرنخ جنايت بايد در دستان صادق باشد، وي 4 ماه بعد از جنايت در خانه اي در شرق تهران دستگير شد. متهم در جريان بازجويي ها با اعتراف به جنايت مدعي شد زماني كه به دنبال يافتن آدرس همسر صيغه ايش بوده با اين مرد درگير شده و او را به قتل رسانده است با اين اعترافات، پرونده براي صدور راي نهايي به دادگاه كيفري استان تهران ارسال شد.
در جستجوي يك آدرس
روز گذشته در جلسه محاكمه مرد جنايتكار در شعبه 71 دادگاه كيفري، بعد از درخواست قصاص از سوي اولياي دم، شاهد حادثه به بيان ماجرا پرداخت و مدعي شد روز حادثه درحالي كه براي برداشتن گازوئيل به باغمان رفته بوديم بعد از پياده شدن از كاميونم متوجه درگيري بين صادق و مقتول شدم، درحالي كه شاهد ماجرا بودم، بعد از جنايت صادق چندين بار با من تماس گرفت و تهديد كرد اگر بخواهم ماجرا را براي پليس تعريف كنم من و يا اعضاي خانواده ام را به قتل مي رساند. او حتي چند هفته قبل نيز بارها از زندان تماس گرفت و مرا تهديد به مرگ كرد. در ادامه جلسه دادگاه متهم به قتل با قبول اتهام قتل عمدي در توضيح جنايت گفت: ماهها قبل از جنايت با زن جواني آشنا شده و او را صيغه كردم اما بعد از 5 ماه با او دعوايم شد و صيغه نامه را پاره كردم و بعد از آن ديگر او را نديدم در حالي كه براي يافتن او به همه جا سر زده بودم، بعد از گذشت مدتي حسن( شاهد ماجرا)پيش من آمد و گفت: يك راننده آژانس به نام افشين از اين زن خبر دارد.
شب قبل از جنايت، حسن به من تلفن كرد و از من خواست افشين را به باغ بكشانيم، بنابراين به آژانس رفتم و او را به باغ كشاندم. وقتي از ماشين پياده شديم عكس زن را به افشين نشان دادم و از او خواستم آدرس او را به من بدهد اما او گفت: تنها 2 هفته قبل اين زن را به عنوان مسافر سوار خودرواش كرده و او را نمي شناسد. سر اين ماجرا با يكديگر درگير شديم كه ناگهان حسن از پشت سر مرا هول داد و چاقو به پاي مقتول فرو رفت و او جان باخت. او در ادامه گفت: حسن خودش مرا براي پيداكردن زن صيغه اي ام تحريك كرد و به محل جنايت كشاند حالا هم از اين كار پشيمانم.
بر پايه اين گزارش با انجام دفاعيات وكيل مدافع متهم به قتل قرار است حكم ظرف مدت قانوني صادر شود.
</TEXT>
</DOC>
<DOC>
<DOCID>HAM2-851027-052</DOCID>
<DOCNO>HAM2-851027-052</DOCNO>
<ORIGINALFILE>/1385/851027/news/_havad.htm</ORIGINALFILE>
<ISSUE>چهارشنبه 27 دي 1385 - سال چهاردهم - شماره4185 - Jan 17, 2007</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
گروگانگيري مادر و پدربزرگ براي ارثيه
</TITLE>
<TEXT>
گروه حوادث- پسري جوان مادربزرگ و پدربزرگش را در تهران به گروگان گرفت.
در آخرين ساعات روز دوشنبه خانواده پسرجواني با مراجعه به كلانتري 101تجريش مدعي شدند فرزندشان پدربزرگ و مادربزرگ خود را از چند ساعت قبل گروگان گرفته و تهديد كرده است كه اگر ارثيه او را پرداخت نكنيم سرانجام تلخي در انتظار گروگان هايش خواهد بود.
با اين گزارش، پليس بلافاصله عمليات خود را آغاز كرد و زماني كه محل گروگانگيري كه منزلي در حوالي تجريش بود به محاصره پليس درآمد معلوم شد گروگانگير با بستن دستها و پاهاي گروگان هاي خود متواري شده است.
درحالي كه وضعيت جسمي مادربزرگ در اثر شوك اين حادثه وخيم است وي به سرعت به بيمارستان انتقال يافت.
پليس جستجوي خود براي دستگيري نوه ناخلف را ادامه مي دهد.
</TEXT>
</DOC>
<DOC>
<DOCID>HAM2-851027-053</DOCID>
<DOCNO>HAM2-851027-053</DOCNO>
<ORIGINALFILE>/1385/851027/news/_informatic.htm</ORIGINALFILE>
<ISSUE>چهارشنبه 27 دي 1385 - سال چهاردهم - شماره4185 - Jan 17, 2007</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
ا
</TITLE>
<TEXT>


گروه علمي فرهنگي- اينتل، 3 پردازشگر 4 هسته اي را عرضه كرد، تا بر اي ام دي در رقابت فروش پردازشگران 4 هسته اي پيشي بگيرد. يكي از چيپ هاي جديد، quad core2 است كه اولين كوشش اينتل براي انتشار تكنولوژي جديد در بازار بزرگ تر از مراكز داده بزرگ و شبكه هاي تحقيقاتي است. 2 چيپ ديگر، هر 2 نسخه هاي quad-core xeo 3200 هستند كه براي سرورهاي تك سوكتي و low-ed طراحي شده اند.
</TEXT>
</DOC>
<DOC>
<DOCID>HAM2-851027-054</DOCID>
<DOCNO>HAM2-851027-054</DOCNO>
<ORIGINALFILE>/1385/851027/news/_informatic.htm</ORIGINALFILE>
<ISSUE>چهارشنبه 27 دي 1385 - سال چهاردهم - شماره4185 - Jan 17, 2007</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
حافظه فلش در اندازه يك كارت اعتباري
</TITLE>
<TEXT>


گروه علمي فرهنگي- يك شركت آمريكايي يك درايو حافظه يواس بي طراحي و توليد كرده است كه اندازه يك كارت اعتباري است و تنها چند ميليمتر ضخامت دارد.
به گزارش فاوانيوز، با توليد حافظه دو گيگابايتي، اين ابزار فوق العاده باريك به صورت مستقيم با يك اتصال يواس بي به كامپيوتر شخصي متصل خواهد شد. اين ابزار كه گفته مي شود ضدآب و نشكن است مي تواند با rfid و عملكردهاي امنيتي نيز سازگار شود.
اين شركت همچنين از اين فناوري براي راه اندازي يك نمونه ام پي تي پلير ضدآب نيز استفاده كرده است كه ادعا مي شود باريك ترين و سبك ترين ام پي تي پلير موجود است كه در اندازه دو گيگابايتي توليد مي شود.
هدفون اين ام پي تي پلير به يواس بي0‎/2متصل مي شود و باتري آن با اتصال به كامپيوتر شارژ مي شود.
</TEXT>
</DOC>
<DOC>
<DOCID>HAM2-851027-055</DOCID>
<DOCNO>HAM2-851027-055</DOCNO>
<ORIGINALFILE>/1385/851027/news/_informatic.htm</ORIGINALFILE>
<ISSUE>چهارشنبه 27 دي 1385 - سال چهاردهم - شماره4185 - Jan 17, 2007</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
سرمايه گذاري جنرال موتورز بر روي آينده سبز
</TITLE>
<TEXT>


بي بي سي: بزرگ ترين شگفتي امسال در نمايشگاه خودرو ديترويت، روي آوردن جنرال موتورز، بزرگ ترين شركت خودرو ساز دنيا به سوخت هاي جايگزين سبز است.بيل فورد، مدير عامل شركت خودروسازي فورد نيز اعتراف مي كند كه وضعيت در طبقه متوسط آمريكا تغيير كرده است، جايي كه به طور سنتي از سوخت هاي فسيلي استفاده مي شود. اما اين شركت جنرال موتورز است كه بيشتر در اين راستا قدم برداشته است.تنها سه سال پيش، شركت جنرال موتورز، كار بر روي خودروهاي الكتريكي ev1 را متوقف كرد و گفت كه براي چنين محصولي تقاضايي وجود ندارد. اما امسال وضعيت تغيير كرده است.
جنرال موتورز، نمايشگاه امسال را با ارائه خودروي شورولت ولت(chevrolet volt)آغاز كرد، نمونه اوليه خورويي كه قرار است به صورت انبوه توليد شود و با موتور الكتريكي كار كند. اين خودرو قرار است با باتري هاي ليتيومي كار كند كه مي توان آنها را به پريز برق وصل كرد. ريك واگونر، رئيس جنرال موتورز مي گويد كه ساخت خودروهاي سبز، هم اكنون توجيه اقتصادي دارد. در آينده، تمام خودروها در زمينه استفاده از انواع سوخت ها از جمله سوخت هاي دوگانه(biofuels)و باتري ها انعطاف پذير خواهند بود.
رئيس جنرال موتورز هشدار مي دهد كه با افزايش تقاضا براي خريد خودرو در كشورهاي در حال توسعه، در آينده اي نه چندان دور، بنزين تمام مي شود و يا حداقل با قيمت هايي كه رانندگان معمولي قدرت پرداخت آن را ندارند، ديگر وجود نخواهد داشت. به نظر مي رسد كه جنرال موتورز اين بار پول خود را جاي خوبي سرمايه گذاري كرده است. ميزان سرمايه گذاري اين شركت در فناوري هاي جديد به 100 ميليون دلار مي رسد.
نيك زيلينسكي، مهندس ارشد شورولت ولت مي گويد كه مانع اصلي در كار آنها، ساخت باتري هاي بزرگي بود كه شارژ خود را از دست ندهند و همچنين به شدت گرم نشوند. جنرال موتورز ساخت باتري هاي جديد ليتيومي را به مناقصه گذاشته است. اين باتري ها به راننده ها امكان مي دهد تا 64 كيلومتر را بدون شارژ مجدد باتري و با استفاده از بنزين طي كنند. اما چنين فناوري هنوز در دسترس نيست و مسئله شارژ مجدد و حرارت بالاي اين باتري ها و ممانعت از آتش گرفتن آنها هنوز وجود دارند.
</TEXT>
</DOC>
<DOC>
<DOCID>HAM2-851027-056</DOCID>
<DOCNO>HAM2-851027-056</DOCNO>
<ORIGINALFILE>/1385/851027/news/_informatic.htm</ORIGINALFILE>
<ISSUE>چهارشنبه 27 دي 1385 - سال چهاردهم - شماره4185 - Jan 17, 2007</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
نارضايتي كاربران از تغييرات آفيس 2007
</TITLE>
<TEXT>
ايسنا: موتور طراحي جديد براي html ايميل هاي اوت لوك 2007(outlook)كاربران را براي استفاده از اين برنامه با ترديد مواجه كرده است.
مايكروسافت تغييرات كاملي را در موتور طراحي كه مورد استفاده  اوت لوك 2007 است، به عمل آورده و موجب بي اعتباري اين برنامه نزد كاربراني شده كه به موتور طراحي html ايميل مرورگر اينترنت اكسپلورر عادت داشتند. طراحان اوت لوك 2007، موتور طراحي كه اين برنامه براي ايميل ها استفاده مي كرد و بر مبناي اينترنت اكسپلورر بود را تغيير داده اند و به اعتقاد استفاده كنندگان نسخه آزمايشي اين برنامه، موتور طراحي جديد بهتر از موتور قبلي مورد استفاده اوت لوك نيست زيرا قادر به پشتيباني html ايميل نيست و براي رنگ هاي زمينه، پشتيباني ضعيفي ارايه مي كند.
سخنگوي مايكروسافت در پاسخ اعلام كرده است كه اوت لوك هنوز هم مي تواند مطالب تصويري html را طراحي كند و كاربران تنها بايد به انتخاب آن، همان طور كه در نسخه  راهنماي آنلاين آفيس آمده است، اقدام كنند؛ اما وي به اين پرسش كه چرا مايكروسافت به تغيير موتور طراحي ايميل اقدام كرده پاسخي نداد.
</TEXT>
</DOC>
<DOC>
<DOCID>HAM2-851027-057</DOCID>
<DOCNO>HAM2-851027-057</DOCNO>
<ORIGINALFILE>/1385/851027/news/_informatic.htm</ORIGINALFILE>
<ISSUE>چهارشنبه 27 دي 1385 - سال چهاردهم - شماره4185 - Jan 17, 2007</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
ساخت ميكروسكوپ دقيقبا تراشه هاي 3 بعدي
</TITLE>
<TEXT>


ايسنا: محققان انگليسي توانسته اند به كمك ورقه هاي بسيار نازك سيليكوني پوشيده شده از مدل هايي شبيه به دندانه ها و حفره ها در لوگوهاي اسباب بازي، ريزتراشه هاي سه بعدي توليد كنند.
امروزه قسمت اعظم تراشه هاي الكترونيكي پيشرفته بر روي ورقه هاي نازك سيليكوني حك مي شوند و افزايش سرعت طبيعي اين تراشه ها وابسته به تعبيه كردن تعداد قطعات بيشتري بر روي همان سطح است. اما هم اكنون محققان در تلاش هستند كه از روش متفاوتي استفاده كنند و براي اين منظور تجهيزات الكترونيكي سه بعدي را طراحي كرده اند. آزمايش ها نشان مي دهد كه به اين ترتيب يك شيوه بهتر براي ساخت دقيق تر قطعات ميكروسكوپي امكان پذير مي شود.
</TEXT>
</DOC>
<DOC>
<DOCID>HAM2-851027-058</DOCID>
<DOCNO>HAM2-851027-058</DOCNO>
<ORIGINALFILE>/1385/851027/news/_informatic.htm</ORIGINALFILE>
<ISSUE>چهارشنبه 27 دي 1385 - سال چهاردهم - شماره4185 - Jan 17, 2007</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
علمي فرهنگي
</TITLE>
<TEXT>
متقاضيان تحصيلات مجازي
ازاعتبار مؤسسات مطمئن شوند
گروه علمي فرهنگي - متقاضيان تحصيلات مجازي قبل از ثبت نام اعتبار مؤسسات را احراز كنند.
اداره كل دانش آموختگان وزارت علوم، تحقيقات و فناوري از متقاضيان تحصيلات به صورت مجازي و آنلاين خواست تا قبل از اقدام به ثبت نام به اين اداره كل مراجعه و اعتبار مؤسسات مورد نظر را احراز كنند.
با توجه به تبليغات سايت هاي مختلف در خصوص مدارك دانشگاهي به صورت مجازي و آنلاين اداره كل دانش آموختگان اعلام كرد: مدركي كه به صورت مجازي و آنلاين صادر مي شود صرفاً در صورت معتبر بودن دانشگاه يا مؤسسه محل تحصيل از نظر اين اداره كل و داشتن ساختار تشكيلاتي و دانشگاهي با انجام بررسي هاي كيفي قابل بررسي و ارزشيابي است.
اداره كل دانش آموختگان همچنين تاكيد كرد: مداركي كه بر اساس سوابق حرفه اي و كاري و در راستاي تحصيلات غير دانشگاهي افراد صادر شده باشد، قابل بررسي و ارزشيابي نيست.
حضور معاون رئيس جمهور و نمايندگان مجلس
در همايش توسعه گردشگري
گروه علمي فرهنگي- همايش بررسي راهكارهاي توسعه صنعت گردشگري، امروز در تالار اجتماعات ساختمان اتاق بازرگاني و صنايع و معادن ايران برگزار مي شود.
علينقي خاموشي - رئيس اتاق بازرگاني و صنايع و معادن ايران- كه ميزبان اين همايش است، از رئيس و معاونان سازمان ميراث فرهنگي، صنايع دستي و گردشگري، اعضاي هيات رئيسه كميسيون هاي فرهنگي و اجتماعي مجلس و عده اي از استادان دانشگاه ها و پژوهشگران و هيات مديره انجمن هاي صنفي مربوط به گردشگري و فعالان اين صنعت براي شركت در اين همايش دعوت كرده است. برخي از كارشناسان گردشگري، برپايي اين همايش را با توجه به حضور بسياري از دست اندركاران صنعت گردشگري، يك گام مثبت تلقي كرده  اند.
بنياد شريف در دانشگاه صنعتي شريف تشكيل شد
گروه علمي فرهنگي - بنياد شريف با هدف ارتقاي سطح توليد علم و تحقيق از طريق جذب حمايت هاي مالي در دانشگاه صنعتي تشكيل شد.
سعيد سهراب پور -رئيس دانشگاه صنعتي شريف- صبح ديروز در جمع خبرنگاران با بيان اين مطلب گفت: بنياد شريف يك موسسه غيرانتفاعي و غيردولتي است و با تمام افرادي كه بخواهند به نوعي كمك هاي مالي خود را به دانشگاه ارائه كنند همكاري خواهد كرد.وي افزود: با توجه به اين كه دانشگاه صنعتي شريف با بودجه دولتي اداره مي شود و معمولا بودجه هاي دولتي نيز با فرازونشيب هاي فراواني رو به رو هستند، دانشگاه شريف اقدام به راه اندازي بنيادي با هدف حمايت هاي مالي از دانشگاه كرد.
به گفته سهراب پور، دانشگاه هاي بزرگ دنيا حداكثر 60درصد از بودجه خود را از طريق منابع دولتي تامين مي كنند و 40درصد ديگر آن از منابع ديگري مانند امور اقتصادي تامين مي شود.
همچنين غلامرضا شافعي - عضو هيات مديره بنياد- گفت: در كشور ما كمك به موسسات آموزش عالي براي ارتقاي سطح علمي كشور سابقه طولاني دارد، اما در نشست مسئولان دانشگاه شريف، با صاحبان صنايع و بازرگانان كشور، تصميم به راه اندازي بنياد شريف با سرمايه اوليه 300ميليون تومان گرفته شد.وي افزود: بنياد شريف بنيادي غيرانتفاعي، غيرسياسي خواهد بود و در عرصه فرهنگي، اجتماعي و اقتصادي كشور فعاليت خواهد كرد و رئيس هيات امناي آن، رئيس وقت دانشگاه صنعتي شريف خواهد بود.
شافعي گفت: اين بنياد مجاز به دريافت وقف و كمك هاي بلاعوض خواهد بود؛ به همين خاطر با افتتاح شماره حساب، كمك هاي علاقه مندان به اين دانشگاه را دريافت خواهد كرد.
</TEXT>
</DOC>
<DOC>
<DOCID>HAM2-851027-059</DOCID>
<DOCNO>HAM2-851027-059</DOCNO>
<ORIGINALFILE>/1385/851027/news/_informatic.htm</ORIGINALFILE>
<ISSUE>چهارشنبه 27 دي 1385 - سال چهاردهم - شماره4185 - Jan 17, 2007</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
ميراث فرهنگي
ارائه آخرين دستاوردهاي كاوش هاي باستان شناختي تنگه بلاغي
</TITLE>
<TEXT>
گروه علمي فرهنگي- آخرين دستاوردهاي كاوش هاي باستان شناختي تنگه بلاغي در همايشي با حضور باستان شناسان داخلي و خارجي ارائه مي شود.
به گزارش اداره كل روابط عمومي سازمان ميراث فرهنگي، صنايع دستي و گردشگري، حسين فاضلي نشلي رئيس پژوهشكده باستان شناسي سازمان با بيان اين مطلب گفت: در اين همايش سرپرست هاي هيات هاي باستان شناسي ايراني و خارجي به ارايه عملكرد و نتايج تحقيقات، پژوهش ها و كاوش هاي خود درباره وضعيت محوطه تاريخي تنگه بلاغي مي پردازند و نظر نهايي خود را درباره آبگيري سد سيوند اعلام مي كنند.
وي تصريح كرد: با توجه به اهميت موضوع، طي سه سال گذشته هيات هاي باستان شناسي از كشورهاي فرانسه، ايتاليا، آلمان،  ژاپن، لهستان و آمريكا به كمك باستان شناسان ايراني شتافتند و روز 30دي در قالب ارايه سخنراني و مقاله، دستاوردهاي تلاش چندين ساله خود را در اين زمينه ارائه مي دهند.
</TEXT>
</DOC>
<DOC>
<DOCID>HAM2-851027-060</DOCID>
<DOCNO>HAM2-851027-060</DOCNO>
<ORIGINALFILE>/1385/851027/news/_informatic.htm</ORIGINALFILE>
<ISSUE>چهارشنبه 27 دي 1385 - سال چهاردهم - شماره4185 - Jan 17, 2007</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
آموزش و پرورش
</TITLE>
<TEXT>
90درصد دستورالعمل هاي آموز ش و پرورش
اجرا نمي شوند
گروه علمي فرهنگي- 90 درصد دستورالعمل هاي آموزش و پرورش به دليل ضعف در مرحله تصميم سازي اجرا نمي شوند.
محمد مهدي اسلاميه، سرپرست پژوهشگاه مطالعات آموزش و پرورش با اعلام اين مطلب گفت: چنان چه تصميم سازي هاي كلان آموزش و پرورش از سطح مدارس، معلمان و دانش آموزان آغاز شود و مقامات بالا تنها تصميم گيرنده نهايي باشند حدود 90 درصد اين تصميم ها اجرايي خواهند شد.
وي افزود: بخش نيروي انساني و آموزشي از مشكل ترين و پيچيده  ترين بخش هاي هر سازماني، به ويژه سازمان هاي آموزش و پرورش است.
مسائل آموزش و پرورش نبايد سياسي شود
گروه علمي فرهنگي - مسائل آموزش و پرورش بايد به دور از جنجال هاي سياسي بررسي و حل شوند.
محمود فرشيدي، وزير آموزش و پرورش ديروز در حاشيه آيين تجليل از معلمان پژوهنده در كانون پرورش فكري كودكان و نوجوانان با اعلام اين مطلب خطاب به خبرنگاران گفت: مسائل آموزش و پرورش را طوري مطرح كنيد تا مانند اختصاص بودجه 4 ميليارد دلاري به مقاوم سازي و...، موثر واقع شود.
وي افزود: در صدد كاربردي كردن تمام پژوهش هاي ارزنده معلمان و دانش آموزان هستيم. وزير آموزش و پرورش به 2 پژوهش مهم اين وزارتخانه نيز اشاره كرد و اظهار داشت: با همكاري جهاد دانشگاهي 2 پژوهش با عنوان هاي آداب و مهارت زندگي با نگاه بومي و پژوهش هويت ملي، عناصر آن و نقش كتاب درسي در پررنگ  كردن آنها در حال انجام است.
فرشيدي در اين همايش با بيان اينكه 9 پروژه پژوهشي مهم نيز در دست انجام است اضافه كرد: براي كتاب هايي كه اخيرا تغيير كرده اند مانند كتاب دين و زندگي، بخوانيم و بنويسيم،پژوهش هايي را در نظر گرفته ايم تا نتيجه تغييرات را بسنجيم. وي ادامه داد: تغيير و تحولات در آموزش و پرورش ابتدا به صورت ميداني و آزمايشي در چند استان به اجرا در مي آيد و اگر نتيجه تغييرات مثبت بود،آن را تعميم مي دهيم. فرشيدي درباره مشكلات گرمايشي مدارس خاطر نشان كرد: براي رفع اين مشكل و ايجاد سامانه گرمايشي، رقم 250 ميليارد تومان و براي رفع حداقلي اين مشكلات به حدود 30 ميليارد تومان نياز داريم.
تدوين آيين نامه مشاركت
در فرايند توليد محتواي آموزشي
گروه علمي فر هنگي- آيين نامه مشاركت در فرايند برنامه ريزي و توليد محتواي آموزشي تدوين شد.
مهدي نويد  ادهم، رئيس سازمان پژوهش و برنامه ريزي آموزشي با اعلام اين مطلب گفت: اين آيين نامه كه به تأييد شوراي هماهنگي علمي سازمان پژوهش و برنامه ريزي آموزشي رسيده، در اختيار ناشراني كه به توليد محتواي آموزشي و كتب درسي علاقه مند هستند، قرار مي گيرد. معاون وزير آموزش و پرورش افزود: در صورتي كه با ناشران به توافق برسيم، آنها مي توانند در چارچوب راهنماي برنامه درسي اقدام به تأليف كتب درسي كنند. به گفته وي راهنماي برنامه درسي براي هر درس جداگانه تدوين مي شود كه ناشران بر اساس آن بايد كتاب درسي را تأليف كنند.
نشست جديد انجمن مطالعات برنامه درسي
گروه علمي فرهنگي نشست جديد انجمن مطالعات برنامه درسي، امروز چهارشنبه 27دي از ساعت 10 تا 12 در سالن اجتماعات سازمان پژوهش و برنامه ريزي آموزشي برگزار مي شود.
اين نشست كه نظام آفريني با نگاه تركيبي وظايف اداري، برنامه درسي و آموزش دروس به آموزش و پرورش كشور نام دارد، توسط دكتر محمدرضا بهرنگي، عضو هيات علمي دانشگاه تربيت معلم ارائه مي شود و آقايان دكتر مهرمحمدي، دكتر آراسته و دكتر پرداختچي به عنوان اعضاي ميزگرد، با سخنران همكاري مي كنند.
</TEXT>
</DOC>
<DOC>
<DOCID>HAM2-851027-061</DOCID>
<DOCNO>HAM2-851027-061</DOCNO>
<ORIGINALFILE>/1385/851027/news/_iran.htm</ORIGINALFILE>
<ISSUE>چهارشنبه 27 دي 1385 - سال چهاردهم - شماره4185 - Jan 17, 2007</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
مدير تيم هاي ملي واليبال بلغارستان در تهران
</TITLE>
<TEXT>
همشهري ورزشي- استويان استويانف مدير تيم هاي ملي واليبال بلغارستان ديروز وارد تهران شد و مذاكره اي 2ساعته با داورزني رئيس فدراسيون واليبال ايران داشت.اين مربي بلغاري قرار است در صورت توافق نهايي مسئوليت پرورش بازيكنان نوجوان و كارهاي پايه اي را برعهده بگيرد.استويانف كه در كارنامه اش 242 بازي ملي طي سال هاي 1967 تا 1976 به چشم مي خورد در دو المپيك 1968 مكزيك و 1972 مونيخ با تيم ملي واليبال بلغارستان به مقام ششم و چهارم رسيده است. او همچنين سابقه 12 سال حضور در واليبال ايتاليا را دارد.رئيس فدراسيون واليبال در مورد نتايج مذاكرات دور اول گفت: ما خواسته هاي خود را با او در ميان گذاشتيم و استويانف امروز پس از تماشاي بازي هاي ليگ برتر در تهران و ديدار با اعضاي تيم نوجوانان ايران روز پنج شنبه برنامه هاي خود را اعلام مي كند. داورزني در مورد مبلغ قرارداد با اين مربي گفت: ابتدا منتظر برنامه هاي او هستيم و پس از مورد قبول واقع شدن اين برنامه ها و شرايط درخواستي او گفت وگوي بعدي ما بر سر مبلغ قرارداد خواهد بود.رئيس فدراسيون واليبال با تأكيد بر اين نكته كه از اين مربي به عنوان سرمربي تيم نوجوانان استفاده نخواهد شد افزود: گزينه ما براي سرمربيگري تيم نوجوانان فرد ديگري است و البته در صورت توافق نهايي با او از وجودش به عنوان مشاور تيم هاي ملي استفاده خواهد شد.
</TEXT>
</DOC>
<DOC>
<DOCID>HAM2-851027-062</DOCID>
<DOCNO>HAM2-851027-062</DOCNO>
<ORIGINALFILE>/1385/851027/news/_iran.htm</ORIGINALFILE>
<ISSUE>چهارشنبه 27 دي 1385 - سال چهاردهم - شماره4185 - Jan 17, 2007</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
عضو كميته انتقالي فدراسيون فوتبال:
ورود به جزئيات،تدوين آيين نامه را به چالش مي كشاند
</TITLE>
<TEXT>
همشهري ورزشي -يك عضو كميته انتقالي فدراسيون فوتبال با اظهار تعجب از گفت و گوهاي رسانه اي برخي از اعضاي هيات رئيسه موقت فدراسيون فوتبال تأكيد كرد: توافق اعضاي كميته تعديل اين بود كه تا 18 بهمن، روز ارسال آيين نامه جديد فوتبال ايران به فيفا،از گفت و گو با رسانه ها پرهيز كنند و صبر كنند تا روند عادي تدوين اساسنامه طي شود.علي رغبتي كه از سوي سازمان تربيت بدني به عضويت كميته انتقالي فدراسيون فوتبال درآمده است با اشاره به مباحثي كه در رسانه ها مبني بر حدود اختيارات كميته انتقالي مطرح شده است گفت: دوستان بايد به زماني كه از دست  رفته توجه كنند.تدوين آيين نامه و اساسنامه جديد كار بسيار سنگيني است كه جلسات و زمان فشرده اي را طلب مي كند. ورود به مسائلي كه در اولويت نيستند، تدوين اساسنامه را به چالش مي كشاند. جزئيات نبايد ما را از كار مهمي كه پيش رو داريم غافل كند، از نظر سازمان ورزش 2 موضوع تدوين اساسنامه و برگزاري انتخابات از اهميت بيشتري نسبت به ديگر مسائل برخوردار است.
</TEXT>
</DOC>
<DOC>
<DOCID>HAM2-851027-063</DOCID>
<DOCNO>HAM2-851027-063</DOCNO>
<ORIGINALFILE>/1385/851027/news/_iran.htm</ORIGINALFILE>
<ISSUE>چهارشنبه 27 دي 1385 - سال چهاردهم - شماره4185 - Jan 17, 2007</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
تغييرزمان برگزاريآزمون كارداني نيمه حضوري فرهنگيان
</TITLE>
<TEXT>
گروه علمي فرهنگي _ زمان توزيع كارت ورود به جلسه و برگزاري كارداني نيمه حضوري ويژه فرهنگيان سال 1385 تغيير كرد. اين تغيير بنا به پيشنهاد آموزش و پرورش و به منظور فراهم آوردن تسهيلات بيشتر براي شركت موثرتر داوطلبان شركت كننده در اين آزمون انجام شد. كارت هاي ورود به جلسه اين آزمون صبح و بعد از ظهر پنج شنبه 12 بهمن توزيع و آزمون رشته هاي مختلف رأس ساعت 11 صبح جمعه 13 بهمن برگزار خواهد شد.
</TEXT>
</DOC>
<DOC>
<DOCID>HAM2-851027-064</DOCID>
<DOCNO>HAM2-851027-064</DOCNO>
<ORIGINALFILE>/1385/851027/news/_iran.htm</ORIGINALFILE>
<ISSUE>چهارشنبه 27 دي 1385 - سال چهاردهم - شماره4185 - Jan 17, 2007</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
اعلام ضوابط جديد استرداد و انتقال حق بيمه
</TITLE>
<TEXT>
گروه اجتماعي سازمان تأمين اجتماعي، ضوابط جديد استرداد و انتقال حق بيمه كاركنان ب تبديل وضع يافته مشمول توافقنامه با سازمان بازنشستگي كشوري و وزارت بهداشت، درمان و آموزش پزشكي را اعلام كرد.
ابراهيم شهابي رييس اداره استرداد و انتقال حق بيمه اداره كل امور فني بيمه شدگان اين سازمان، با بيان مطلب فوق، افزود: براساس دستورالعمل جديد چنانچه بيمه شده حق بيمه خود را خارج از مهلت يك هفته از تاريخ انعقاد قرارداد پرداخت كرده باشد، قرارداد وي، همچنان معتبر خواهد بود. مشروط بر آنكه از تاريخ تقاضاي بيمه شده تا تاريخ پرداخت حق بيمه دوره اول، بيش از سه ماه نگذشته باشد.
وي همچنين تصريح كرد: برخلاف دستورالعمل قبلي در دستور جديد، وصول حق بيمه مازاد سني به قبل از انعقاد قرارداد منتقل شد كه ين تغيير موجب برطرف شدن مشكل بيمه شدگان در عقد قرارداد شده است.
</TEXT>
</DOC>
<DOC>
<DOCID>HAM2-851027-065</DOCID>
<DOCNO>HAM2-851027-065</DOCNO>
<ORIGINALFILE>/1385/851027/news/_iran.htm</ORIGINALFILE>
<ISSUE>چهارشنبه 27 دي 1385 - سال چهاردهم - شماره4185 - Jan 17, 2007</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
افتتاح موزه هنرهاي معاصر در كرمان
</TITLE>
<TEXT>
ايسنا: موزه  هنرهاي معاصر صنعتي كرمان، با حضور معاون هنري وزارت فرهنگ و ارشاد اسلامي، مديركل اداره فرهنگ و ارشاد اسلامي، رئيس سازمان ميراث فرهنگي، صنايع دستي و گردشگري استان، معاون سياسي - امنيتي استانداري كرمان و جمعي از هنرمندان برجسته  كشورمان در كرمان توسط احمد اسفندياري - نقاش پيشكسوت ايران - گشايش يافت.
در آيين گشايش اين موزه كه در تالار عماد شهر كرمان برگزار شد، مدير كل فرهنگ و ارشاد اسلامي استان كرمان با بيان اينكه موزه صنعتي كرمان در سال 82 به  منظور مرمت، بازسازي و احداث آن تعطيل شد، گفت: كار بازگشايي مجدد آن كه مي بايست در سال 84 انجام شود، به دليل مشكلات مالي و اداري با تأخير صورت گرفت. مهدي محبان افزود: ساختمان اين موزه 60 سال پيش از سوي حاج علي اكبر صنعتي به نيت اينكه اين ساختمان در اختيار يتيمان شهر كرمان قرار گيرد، بنا و به مرور زمان اين مجموعه به موزه تبديل شد و در حال حاضر 500 اثر از نقاشي ها و مجسمه ها و وسايل شخصي استاد سيدعلي اكبر صنعتي، 500 اثر از طرح ها، نقاشي ها، دست نوشته ها، اشعار و وسايل شخصي زنده ياد سهراب سپهري و حدود 38 اثر از هنرمندان برجسته كشورمان و 16 اثر از آثار هنرمندان مطرح خارجي وجود دارد كه در كنارهم قرار گرفتن اين آثار اين موزه را به يكي از غني ترين موزه هاي كشور تبديل كرده است. وي تصريح كرد: موزه صنعتي كرمان بعد از موزه هنرهاي معاصر تهران، بزرگ ترين،  زيباترين و كامل ترين موزه در ايران است.
</TEXT>
</DOC>
<DOC>
<DOCID>HAM2-851027-066</DOCID>
<DOCNO>HAM2-851027-066</DOCNO>
<ORIGINALFILE>/1385/851027/news/_iran.htm</ORIGINALFILE>
<ISSUE>چهارشنبه 27 دي 1385 - سال چهاردهم - شماره4185 - Jan 17, 2007</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
برگزاري كارگاه تصويرسازي عاشورا
</TITLE>
<TEXT>
گروه ادب و هنر كارگاه تصويرسازي با موضوع عاشورا در دو بخش حرفه اي و دانشجويي از چهارم تا ششم بهمن ماه در فرهنگسراي بهمن برگزار مي شود.در بخش تصويرگران حرفه اي 20 نفر از اعضاي انجمن تصويرگران كتاب كودك براي شركت در اين كارگاه انتخاب خواهند شد.
در بخش دانشجويي نيز 20نفر از متقاضياني كه شرايط لازم را داشته باشند انتخاب مي شوند و دانشجويان شركت كننده در اين كارگاه به مدت سه روز زير نظر اساتيد تصويرسازي به خلق آثاري با موضوع واقعه عاشورا خواهند پرداخت.قرار است به كليه شركت كنندگان لوح شركت و كتاب نمايشگاه اهدا شود.
آخرين مهلت ارسال آثار در بخش دانشجويي 30 دي ماه اعلام شده و علاقه مندان مي توانند آثار خود را به نشاني سهروردي شمالي خرمشهر پلاك 91 انجمن تصويرگران كتاب كودك ارسال كنند. كارگاه تصويرسازي عاشورا توسط سازمان فرهنگي- هنري شهرداري تهران با همكاري انجمن تصويرگران كتاب كودك و فرهنگسراي بهمن برگزار مي شود.
</TEXT>
</DOC>
<DOC>
<DOCID>HAM2-851027-067</DOCID>
<DOCNO>HAM2-851027-067</DOCNO>
<ORIGINALFILE>/1385/851027/news/_iran.htm</ORIGINALFILE>
<ISSUE>چهارشنبه 27 دي 1385 - سال چهاردهم - شماره4185 - Jan 17, 2007</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
قلعه نويي: گزينه من براي تيم اميد، مجيد جلالي بود
</TITLE>
<TEXT>


 همشهري ورزشي- قلعه نويي از شيوه انتخاب سرمربي تيم اميد و تصميمات كميته ملي المپيك ناراضي است و اعتقاد دارد كه اين شيوه فقط در فوتبال ايران رايج است. صحبت هاي قلعه نويي در خصوص مسائل مختلفي كه اين روزها در فوتبال ايران به وجود آمده خواندني است.
پس از اتمام تورنمنت  امارات برنامه هاي شما تا آغاز رقابت هاي جام ملت هاي آسيا چيست؟
به صورت كلي برنامه ها را تنظيم كرده ام و پس از مشورت با اهالي فن و بررسي كامل، آن را در اختيار فدراسيون قرار خواهم داد تا مطبوعات هم از آن مطلع شوند.
در اين برنامه بازي با تيم هاي مطرح جهان هم مدنظر شما قرار دارد؟
پس از اعلام برنامه همه چيز مشخص خواهد شد.
در مصاحبه هاي اخير نسبت به مشكلات مالي استقلال به شدت معترض بوديد.
شش سال است كه اين مسائل را گوشزد مي كنيم ولي هيچ فردي پاسخگو نيست. مشكلات مالي باعث شد مهره هايي چون عنايتي را از دست بدهيم و حتي نتوانسته ايم انتظارات بازيكنان جديد را هم برآورده كنيم. يكي مثل الهلال براي6 بازي به يك بازيكن 3 ميليون دلار مي دهد ولي استقلال زمين تمرين  هم ندارد.
با اين شرايط استقلال در آسيا با مشكل مواجه نخواهد شد؟
ادامه اين روند كار را سخت مي كند ولي هرچقدر در مورد اين مسائل صحبت كنيم بي فايده است.
به نظر شما اين مشكلات را چه شخصي بايد حل كند؟
من هم دنبال جواب اين سئوال هستم.در حال حاضر استقلال زير پوشش سازمان تربيت بدني است و طبيعي است كه آن ها بايد اين مشكلات را حل كنند.پس در اين خصوص بهتر است كه مسئولان سازمان صحبت كنند.
وضعيت كنوني باشگاه را چگونه مي بينيد؟
با تشكيل سازمان فوتبال قرار شد تمامي مسائلي كه پيرامون باشگاه وجود دارد در اين سازمان حل و فصل شود ولي پس از باخت مقابل سايپا آقايان هر روز مصاحبه مي كردند. اين كه هر شخصي با يك مربي صحبت كند به هيچ عنوان كار پسنديده اي نيست و شخصيت باشگاه را زير سئوال مي برد. متأسفانه بعضي  ها تجربه مديريت ورزشي ندارند و طبيعي است اين مشكلات هم ايجاد شود. اگر بعضي از دوستان اجازه بدهند كادر مديريتي استقلال بدون مشكل كار خود را ادامه مي دهد.
اين روزها شايعه بركناري نجف نژاد بيش از گذشته قوت گرفته است.
من در مورد اين مسائل صحبت نمي كنم، اعضاي هيأت مديره اين موضوع را مورد بررسي قرار خواهند داد.
استقلال براي حضور در ليگ قهرمانان آسيا احتياج به جذب بازيكن جديد ندارد؟
در خط هافبك انتظار داريم كه جباري مشكلات را حل كند ولي در خط حمله بازيكن مي خواهيم و در اين زمينه اقدامات لازم صورت خواهد گرفت.
انتخاب سرمربي تيم اميد هم در اين چند هفته تبديل به يك موضوع خسته كننده شده. نظرتان در اين خصوص چيست؟
در همه جاي دنيا سرمربي تيم ملي به عنوان مدير تيم هاي پايه هم فعاليت مي كند و سرمربي اميدها با نظر او انتخاب مي شود ولي متأسفانه در ايران همه چيز فرق دارد.
يعني سرمربي اميد بايد با نظر شما انتخاب مي شد؟
اين شيوه اي كه آقايان در پيش گرفتند اشتباه بود و در گذشته بارها ضربه خورده ايم. جالب است كه آقايان قراخانلو و كفاشيان با تجربيات تلخي كه از گذشته داشتند باز هم از شيوه خاص خود استفاده كردند و هيچ مشورتي با من صورت نگرفت.
مثل اين كه شما روي مجيد جلالي نظر داشتيد؟
بله، من ايشان را انتخاب كردم و قرار بود در كنار جلالي يك تيم قوي تشكيل بدهيم كه آقايان كار خودشان را انجام دادند.
نظرتان در مورد حضور احتمالي بگوويچ در تيم اميد چيست؟
به عنوان سرمربي تيم ملي هر شخصي بيايد كمكش مي كنم ولي انتخاب سرمربي تيم اميد بايد با نظر من صورت مي گرفت.
</TEXT>
</DOC>
<DOC>
<DOCID>HAM2-851027-068</DOCID>
<DOCNO>HAM2-851027-068</DOCNO>
<ORIGINALFILE>/1385/851027/news/_iran.htm</ORIGINALFILE>
<ISSUE>چهارشنبه 27 دي 1385 - سال چهاردهم - شماره4185 - Jan 17, 2007</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
دبيركل ستاد مبارزه با موادمخدر:
جمع آوري معتادان درصورت موفقيت  مرحله اول، ادامه نمي يابد
</TITLE>
<TEXT>
گروه اجتماعي - دبيركل ستاد مبارزه با مواد مخدر ضمن اشاره به اتمام مهلت 3 ماهه مرحله اول طرح ساماندهي معتادان و تمديد اين مهلت گفت: مرحله اول طرح همچنان ادامه داشته و تنها ممكن است در بعضي استان ها چون تهران مرحله دوم(جمع آوري)زودتر اجرايي شود.
فداحسين مالكي در حاشيه نشست تخصصي بررسي كنترل پيش سازها افزود: اين بحث احتمالا در جلسه كميته درمان هفته جاري ستاد مبارزه با مواد مخدر، مطرح و استانهايي كه بايد مرحله دوم طرح در آنها اجرايي شود مشخص مي شوند.
وي روند كار در مرحله اول طرح ساماندهي معتادان حاد، رها شده و پرخطر را بسيار مناسب ارزيابي و اظهار كرد: اين اقدامات قطعاً در سال آينده نيز ادامه خواهد داشت و تا سال 86 معتادان پرخطر را سامان داده ايم.
مالكي در ادامه با اشاره به اينكه مهلت سه ماهه مرحله اول طرح ساماندهي معتادان و اعلام جمع آوري پس از آن، تنها به اين جهت بود كه حضور نيروي انتظامي هشداري باشد تا معتادان خود را براي درمان به مراكز معرفي كنند، اذعان كرد: اگر بررسي هاي كارشناسي بر روي مرحله اول حاكي از آن باشد كه احساس كنيم روند طرح به گونه اي پيش رفته كه معتادان خود معرف به مراكز مراجعه مي كنند، جمع آوري را عقب تر خواهيم انداخت.
مالكي تأكيد كرد: اگر مرحله اول طرح به خوبي انجام شده و موفقيت آميز باشد، نيازي به جمع آوري ـ يعني اجراي مرحله دوم ـ نخواهيم داشت.
</TEXT>
</DOC>
<DOC>
<DOCID>HAM2-851027-069</DOCID>
<DOCNO>HAM2-851027-069</DOCNO>
<ORIGINALFILE>/1385/851027/news/_iran.htm</ORIGINALFILE>
<ISSUE>چهارشنبه 27 دي 1385 - سال چهاردهم - شماره4185 - Jan 17, 2007</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
650 پرونده زمين خواري در دست بررسي است
</TITLE>
<TEXT>
گروه اجتماعي سرپرست دادسراي ناحيه 3 ونك اظهارداشت: مبارزه با زمين خواري بدون هماهنگي و همكاري سازمان هاي ذي ربط امكان پذير نيست.خبيري با بيان اينكه درحال حاضر 650 فقره پرونده زمين خواري در 2 شعبه ويژه بازپرسي درحال رسيدگي است تصريح كرد: هر ماه 50 الي 70 فقره پرونده به اين آمار افزوده مي شود و لذا بايد علل اطاله رسيدگي به اين پرونده ها مورد بررسي كارشناسي قرار گيرد.سرپرست دادسراي ناحيه 3 ونك عدم پاسخگويي به موقع سازمان هاي ذي ربط به استعلامات دادسرا را يكي از موجبات اطاله دادرسي عنوان و تأكيد كرد: شكاياتي كه از سوي سازمان ها به اين دادسرا ارجاع مي گردد بايد با مستندات قانوني بوده و ارائه يك برگ شكوائيه راه به جايي نمي برد.وي اظهارداشت: در برخي پرونده ها متهم تمايل به استرداد زمين تصرفي را دارد اما منابع طبيعي قائل به اعمال ماده 59 مي باشد(اخذ خسارت وارده به منابع طبيعي)به همين دليل پرونده تا مدت مديدي بلاتكليف مانده لذا لازم است راهكار مناسبي جهت تسريع در اين روند اتخاذ شده تا از اطاله رسيدگي جلوگيري شود.
</TEXT>
</DOC>
<DOC>
<DOCID>HAM2-851027-070</DOCID>
<DOCNO>HAM2-851027-070</DOCNO>
<ORIGINALFILE>/1385/851027/news/_kharj.htm</ORIGINALFILE>
<ISSUE>چهارشنبه 27 دي 1385 - سال چهاردهم - شماره4185 - Jan 17, 2007</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
نشست شوراي همكاري خليج فارس با حضور رايس
</TITLE>
<TEXT>


گروه بين الملل وزيران امورخارجه6كشور عضو شوراي همكاري خليج فارس ديروز در كويت جلسه برگزاركردند؛ درحالي كه وزيران امور خارجه اردن و مصر و آمريكا نيز آنان را همراهي مي كردند. در اين نشست كه چهارمين نشست مشورتي شورا خوانده شده است، موضوعاتي مورد بحث است كه اساساً خارج از اساسنامه تأسيس شوراي همكاري خليج فارس قلمداد مي شود. اين جلسه به درخواست آمريكا برگزار شد و در آن مسئله عراق، فلسطين، لبنان و مسئله هسته اي ايران به بحث گذاشته شد. شوراي همكاري خليج فارس در جريان حمله اسرائيل به لبنان در تابستان گذشته چنين جلسه اي تشكيل نداد.
كاندوليزا رايس وزير امور خارجه آمريكا روز دوشنبه در قاهره گفت بوش از دوستانش در منطقه خواسته تا وي را در اجراي استراتژي جديدش ياري  دهند.
استراتژي جديد آمريكا چهارشنبه پيش اعلام شد. براساس اين طرح آمريكا 92 هزار نفر به تعداد 132000 نفر نيروي فعلي خود در عراق اضافه خواهد كرد. در مرحله اول فعلاً اعزام 20 هزار سرباز جديد آمريكايي به عراق در دستور كار قرار دارد. طرح جديد بوش درحالي اجرا مي شود كه ژنرال هاي آمريكايي(جرج كيسي فرمانده آمريكايي در عراق و ژنرال جان ابي زيد فرمانده cetcom با آن مخالف بودند و مخالفت قطعي و جدي دولت عراق با اين طرح نيز بارها اعلام شده است.
ديروز سعود الفيصل وزير امور خارجه عربستان در كنفرانس مشترك خبري با رايس با اشاره به طرح بوش گفت: هيچ كس نمي تواند به اندازه خود عراقي ها در حل بحران هاي اين كشور تأثيرگذار باشد.
اشاره زيركانه وزير امور خارجه عربستان حاكي از آن است كه هيچ كس در منطقه استراتژي جديد بوش در عراق   استراتژي برقراري صلح و ثبات در عراق و منطقه نمي داند. به گزارش ايسنا،  سعود الفيصل در حضور رايس بر اين نكته نيز تصريح كرد كه استراتژي كاخ سفيد در عراق بايد براساس محتواي دروني آن ارزيابي شود و اين كه اين طرح ها چگونه به مرحله اجرا و عمل گذاشته مي شوند. از اين منظر برقراري ثبات در عراق اسم ديگر تلاش براي مهار ايران است.
به گزارش خبرگزاري كويت دولت هاي عربي قرار است درصورتي كه آمريكا اقدامات قاطعي را براي احياي روند صلح ميان اسرائيل و اعراب صورت دهد، آنها نيز به واشنگتن در برقراري ثبات در عراق كمك كنند.
بنا بر يك گزارش ديگر رايس گفته است كشورهاي عربي هم پيمان آمريكا مانند مصر، اردن و كشورهاي حوزه خليج فارس مي توانند عراق را در پيوستن به جهان عرب ياري كنند(بخوانيد مشكل آمريكا در عراق را حل كنند)تا نقش ايران را در اين كشور عقيم بگذارند.
از وقتي اقدامات نظامي آمريكا در عراق جنگي غيرقابل پيروزي خوانده شده است، آمريكا موجي از ايران  هراسي در منطقه به راه انداخته است تا دولت هاي عربي راحت تر بتوانند با آمريكا همكاري كنند. اما نكته آنجاست كه از نظر كشورهاي عربي، آمريكا يك ابرقدرت نظامي است كه سياست هايش در سه دهه اخير در منطقه فاجعه بار بوده است. از اين رو همراهي با اين سياست ها كه عموماً غيرمسئولانه و بي ثبات كننده است بايد با حزم و احتياط باشد، اين نكته به تصريح در بيان وزير امور خارجه عربستان سعودي آمده است كه طرح آمريكا بايد براساس محتواي دروني ارزيابي شود.
</TEXT>
</DOC>
<DOC>
<DOCID>HAM2-851027-071</DOCID>
<DOCNO>HAM2-851027-071</DOCNO>
<ORIGINALFILE>/1385/851027/news/_kharj.htm</ORIGINALFILE>
<ISSUE>چهارشنبه 27 دي 1385 - سال چهاردهم - شماره4185 - Jan 17, 2007</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
ديدار و گفت وگوي گيتس با كرزاي
</TITLE>
<TEXT>
گروه بين الملل- وزير دفاع آمريكا كه براي يافتن راهي براي كاستن از ميزان درگيري ها در افغانستان و مقابله با موج جديد حملات طالبان به افغانستان سفر كرده است، ديروز با حامد كرزاي رئيس  جمهور افغانستان و مقامات ارشد نظامي اين كشور ديدار و گفت و گو كرد.
رابرت گيتس ديروز بعد از توقف در مقر ناتو در بروكسل و ديدار با ياپ دوهوپ شفر، دبيركل ناتو و ژنرال بانتز كراداك، ارشد ترين فرمانده ناتو، به افغانستان رفت.
گيتس بعد از جلسه در بروكسل گفت: پيشرفت و موفقيت در افغانستان در اولويت كاري ما قرار دارد. وزير دفاع آمريكا همچنين از احياي حملات نيروهاي طالبان در جنوب افغانستان و روند كند در اصلاحات و بازسازي اقتصادي در اين كشور ابراز نگراني كرد.
گيتس تصريح كرد: يكي از موضوعاتي كه درباره ي آن بحث و گفت و گو كرده ايم، موضوع افزايش سطح خشونت ها در سال گذشته در افغانستان بود، همچنين موضوع احتمال افزايش حملات نيروهاي طالبان در سال 2007 نيز مورد بررسي قرار گرفت.
گيتس ديروز با كرزاي و ژنرال كارل ايكنبري، فرمانده ارشد آمريكا در افغانستان ديدار و گفت و گو كرد. اين در حالي است كه سفر وزير دفاع آمريكا به افغانستان چند روز پس از اعلام استراتژي جديد واشنگتن در عراق توسط جورج بوش، رئيس جمهور آمريكا صورت گرفته است.
يك مقام رسمي وزارت دفاع آمريكا اظهار داشت كه گيتس با فرماندهان آمريكايي و ناتو در افغانستان درباره  اين موضوع كه آيا آن ها نيروي كافي براي مقابله با حملات نيروهاي طالبان را در اختيار دارند يا خير با اين مقامات گفت وگو مي كند.
</TEXT>
</DOC>
<DOC>
<DOCID>HAM2-851027-072</DOCID>
<DOCNO>HAM2-851027-072</DOCNO>
<ORIGINALFILE>/1385/851027/news/_kharj.htm</ORIGINALFILE>
<ISSUE>چهارشنبه 27 دي 1385 - سال چهاردهم - شماره4185 - Jan 17, 2007</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
نگاه
آزموني براي رهبران منطقه دكتر سيد رسول موسوي
</TITLE>
<TEXT>
شوراي همكاري خليج فارس در معرض آزمايشي تاريخي جديدي قرار گرفته است. ديروز با حضور كاندوليزا رايس وزير خارجه آمريكا اجلاس ويژه وزراي خارجه كشورهاي شوراي همكاري خليج فارس به اضافه دو كشور مصر و اردن در كويت برگزار شد. اين اجلاس كه در مرحله آخر سفر خاورميانه اي خانم رايس برگزار مي گردد مجموعه اي از مسائل مختلف منطقه مورد بحث و بررسي قرار خواهد گرفت. آمريكا تلاش دارد تا در اين اجلاس مجموعه كشورهاي حوزه خليج فارس و مصر و اردن را به همراهي با سياستهاي خود در خصوص عراق، لبنان، فلسطين، موضوع هسته اي ايران و ديگر مسائل منطقه از جمله مسئله نفت ترغيب كند و اين در حالي است كه بين منافع ملي و امنيتي اين كشورها با منافع امنيتي و استراتژيك آمريكا در هر يك از موضوعات ياد شده تفاوت و تعارض آشكاري وجود دارد و هر يك از كشورهاي نام برده شده هر كدام از موضوعات را از منظر و ديدگاه ويژه اي نظاره مي كنند.
آنچه آمريكا دربارة عراق مي گويد با آن چه عربستان و اردن مي گويند و با آن چه كويت يا بحرين مي گويد متفاوت است و آن چه آمريكا دربارة فلسطين مي گويد با آن چه ديگران جستجو مي كنند به رغم مشابهت در واژه ها از محتوايي متفاوت برخوردار است. همه كشورها به تفاوت ها و تعارضات ديدگاههاي خود واقفند اما سياستي وجود دارد كه تلاش مي كند اين اختلافات را در سايه تهديد موهومي به نام تهديد ايران پنهان نمايد.
اجلاس آمريكا با شوراي همكاري خليج فارس به اضافه دو مي تواند هم به ثبات منطقه كمك كند و هم منطقه را به آشوب بكشد و اين بستگي كامل به تصميم خردمندانه رهبران كشور هاي خليج فارس خصوصا عربستان سعودي دارد.
اگر اين تصور بر فضاي اجلاس حاكم شود كه شورا در همان مسيري كه تأسيس شده بود گام بردارد و به اصطلاح با قدرت ايران مقابله كند قطعاً شورا در مسير خطرناكي گام برداشته است و تصميمات شورا موجبات ناآرامي و بي ثباتي منطقه خواهد شد و اگر از واقعيتهاي بيست سال گذشته درس بگيرند و رهبران كشورهاي منطقه تجارب جنگهاي اول و دوم خليج فارس و اشغال كويت و عراق را مد نظر قرار دهند و ايران اسلامي را شريك امنيت منطقه بدانند اجلاس كويت سرآغاز حركتي نوين در ثبات و آرامش منطقه خواهد بود.
و چقدر مفيد خواهد بود كه وزراي خارجه كشورهاي شركت كننده در اجلاس كويت يك بار ديگر سخنان سعود الفيصل وزير خارجه عربستان سعودي در مصاحبه مطبوعاتي مشترك اخيرش(11 دي)با وزير خارجه ايتاليا را تكرار كنند كه انرژي هسته اي فقط براي ساخت بمب نيست و مي تواند براي اهداف صلح جويانه استفاده شود.
</TEXT>
</DOC>
<DOC>
<DOCID>HAM2-851027-073</DOCID>
<DOCNO>HAM2-851027-073</DOCNO>
<ORIGINALFILE>/1385/851027/news/_kharj.htm</ORIGINALFILE>
<ISSUE>چهارشنبه 27 دي 1385 - سال چهاردهم - شماره4185 - Jan 17, 2007</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
كوتاه از جهان سياست
</TITLE>
<TEXT>
دمشق و تل آويو تماس پنهاني را تكذيب كردند
گروه بين الملل: خبر روزنامه اسرائيلي  هاآرتص مبني بر توافق رژيم صهيونيستي و سوريه درباره موافقت نامه آتي صلح در دمشق و تل آويو تكذيب شد.وزارت امور خارجه سوريه در پاسخ به پرسش خبرگزاري فرانسه خبر هاآرتص را تكذيب كرد و سخنگوي نخست وزير اسرائيل نيز اعلام كرد نه نخست وزير و نه دفتر وي در جريان تماس هاي محرمانه با سوريه و ترتيبات توافق شده  قرار ندارند.
به گزارش خبرگزاري مهر، روزنامه  هاآرتص مدعي شده است سوريه و رژيم صهيونيستي از سال 2004 با ميانجي گري تركيه مذاكرات مخفيانه اي را براي دستيابي به صلح آغاز كرده اند. به نوشته هاآرتص براساس توافق هاي صورت گرفته رژيم صهيونيستي به تدريج از بلنديهاي جولان عقب نشيني خواهد كرد و دمشق نيز متقابلاً از حمايت خود از حزب الله لبنان و حماس در فلسطين دست خواهد كشيد.
تأييد ممنوعيت پوشش اسلامي در ايالت بايرن
ايرنا: دادگاه عالي ايالت بايرن آلمان روز دوشنبه ضمن بررسي قانون ممنوعيت استفاده از روسري در مدارس، مجدداً آن را تأييد كرد.
به گزارش صداي آلمان، دادگاه عالي بايرن شكايت عليه اين قانون را رد و اعلام كرد، مسئله بر سر پوشيدن لباس خاص يا تبعيض مذهبي نيست بلكه ممنوعيت آنجا مطرح مي شود كه برخي از پوشش هاي سمبليك در جهت ترويج عقيده اي بكار مي رود كه با ارزش هاي بنيادين و اهداف آموزشي پذيرفته شده در نظام فرهنگي آموزشي كشورهاي مسيحي مغرب زمين منافات دارد.
وزارت فرهنگ ايالت بايرن در نوامبر سال????ميلادي، استفاده از هرگونه پوشش سمبليك كه به تعبير آنها با ارزش هاي اساسي و اهداف آموزشي مندرج در قانون اساسي در تضاد مي افتد را ممنوع اعلام كرده بود.
يكي از موارد ممنوعيت، پوشش روسري براي آموزگاران زن در مدارس اين ايالت بود كه جماعت اسلامي برلين، اين قانون را ناقض اصل برابري و آزادي مذاهب ناميد و از آن به دادگاه شكايت برد. مخالفين، قانون منع پوشش روسري را مخالف اصل آزادي و برابري مذاهب مي دانند و مي گويند، اين قانون برابري مسلمانان با پيروان ساير مذاهب در آلمان را نقض مي كند زيرا راهبه هاي كاتوليك مجازهستند ضمن پوشيدن لباس مخصوص خودشان، آموزش هم بدهند.
حزب  حاكم  تركيه  خواهان  جلسه  مجلس  براي  بررسي  مسئله  عراق  خواهد شد
ايرنا: عبداللطيف  شنر معاون  نخست  وزير تركيه  اعلام  كرد حزب  حاكم  عدالت  و توسعه  هفته  جاري  خواهان  برپايي  اجلاس  مجلس  تركيه  براي  بررسي  مسئله  عراق  خواهد شد.وي  در پايان  اجلاس  هيأت  وزيران  تركيه  در گفتگو با خبرنگاران  با اشاره  به  درخواست  دنيز بايكال  رهبر حزب  جمهوريخواه  خلق  مبني  بر تشكيل  اجلاس  فوق العاده  مجلس  و درخواست  اعزام  نيروي  نظامي به  شمال  عراق  اين  مطلب  را عنوان  كرد.وي  با مهم  خواندن  اعلام  حمايت  حزب  جمهوريخواه  خلق  از درخواست  احتمالي  اعزام  نيروي  نظامي تركيه  به  شمال  عراق  گفت : دولت  تركيه  هم  اكنون  چنين  درخواستي  ندارد.
حال  فيدل  كاسترو وخيم  اعلام  شد
ايرنا:  روزنامه  اسپانيايي  آل  پائيس  روز سه شنبه  به  نقل  از منابع  پزشكي  بيمارستان  گرگريو مارانون  اين  كشور، حال  فيدل  كاسترو رهبر كوبا را بسيار وخيم  توصيف  كرد.خبرگزاري  فرانسه  از مادريد گزارش  داد، كاسترو پس  از سه  عمل  جراحي  ناموفق  دچار عفونت  شديد در روده  بزرگ  شده  است .كاسترو( 80 ساله )چند ماه  پيش  در اثر خونريزي  داخلي  مورد عمل  جراحي  قرار گرفت .
</TEXT>
</DOC>
<DOC>
<DOCID>HAM2-851027-074</DOCID>
<DOCNO>HAM2-851027-074</DOCNO>
<ORIGINALFILE>/1385/851027/news/_kharj.htm</ORIGINALFILE>
<ISSUE>چهارشنبه 27 دي 1385 - سال چهاردهم - شماره4185 - Jan 17, 2007</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
حمله هوايي پاكستان و آمريكابه اردوگاه القاعده
</TITLE>
<TEXT>
گروه بين الملل - سخنگوي ارتش پاكستان ديروز اعلام كرد، نيروهاي ارتش اين كشور ديروز در حمله  هوايي به يك اردوگاه نظامي متعلق به القاعده در مناطق قبيله نشين در مرز با افغانستان اكثر 25 تا 30 شبه نظامي حاضر در اين اردوگاه را كشتند.
اين عمليات در نخستين ساعات صبح ديروز در وزيرستان جنوبي و در پي رسيدن اطلاعات موثقي انجام شد كه از حضور شبه نظاميان خارجي در آن محل حكايت داشت. به گفته سخنگوي ارتش، اين حمله با دقت انجام شد و حتي يك نيروي نظامي زميني در آن حضور نداشتند. بخش عمده اين اردوگاه كه از مدتها قبل شبه نظاميان را در خود جاي داده بود ويران شده است. از شمار دقيق تلفات اين حمله اطلاع دقيقي در دست نيست اما ارتش پاكستان مي گويد اكثر شبه نظاميان حاضر در آن محل كشته شده اند. اين حمله ساعاتي بعد از ورود رابرت گيتس وزير دفاع آمريكا به كابل براي ديدار و گفتگو با مقامات افغان صورت گرفت. خبرگزاري فرانسه به نقل از شاهدان در محل گزارش داد كه هواپيماهاي بدون سرنشين را در آسمان ديده اند. خبرگزاري رويترز هم گزارش داد كه در اين عمليات هفت فروند هلي كوپتر ارتش پاكستان شركت داشته اند.
اين خبرگزاري به نقل از منابع خبري خود نوشت كه دو هلي كوپتر كبراي آمريكايي هم در اين عمليات شركت داشته اند. دولت پاكستان سال گذشته با شبه نظاميان منطقه وزيرستان شمالي دو توافقنامه صلح امضا كرد كه بر اساس آن اين شبه نظاميان وعده دادند تا به خارجي ها پناه ندهند، به نيروهاي امنيتي پاكستان حمله نكنند و براي انجام عمليات به خاك افغانستان هم وارد نشوند.در همين حال منابع خبري آمريكا ديروز اعلام  كردند، پاكستان  در حال  خريد700 فروند موشك  هوا به  هوا از اين كشور به  قيمت  284 ميليون  دلار است .
</TEXT>
</DOC>
<DOC>
<DOCID>HAM2-851027-075</DOCID>
<DOCNO>HAM2-851027-075</DOCNO>
<ORIGINALFILE>/1385/851027/news/_kharj.htm</ORIGINALFILE>
<ISSUE>چهارشنبه 27 دي 1385 - سال چهاردهم - شماره4185 - Jan 17, 2007</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
شروع يكي از جنجالي ترين پرونده هاي قضايي ايالات متحده
</TITLE>
<TEXT>
ايرنا: محاكمه لوئيس ليبي رئيس سابق دفتر ديك چني معاون رئيس جمهوري آمريكا روز سه شنبه به اتهام دروغ گفتن در مورد افشاي هويت يك افسر سازمان سيا آغازشد.
كارول لئونيگ خبرنگار روزنامه واشنگتن پست در گزارشي نوشته است: پرونده ليبي باعث افشاي استراتژي هاي مخفيانه دولت آمريكا براي دست چين كردن اطلاعات لازم جهت توجيه جنگ عراق و خبرنگاراني خواهد شد كه آزادانه به شايعه پراكني پرداخته و به حفظ منافع خود پرداختند.
دادگاه ليبي كه تصور مي شود حدود شش هفته به طول انجامد، مقامات كنوني و پيشين دولت بوش را روياروي يكديگر قرار خواهد داد و در صورتي كه ديك چني معاون بوش به دادگاه فرا خوانده شود، او نخستين معاون رئيس جمهوري آمريكا خواهد بود كه در دوران فعاليت خود بايستي در مورد يك پرونده كيفري شهادت بدهد.
در جريان اين پرونده همچنين 10 خبرنگار به دادگاه فرا خوانده خواهند شد تا در حمايت يا عليه يكي از مقامات كه براي برخي از آنان يك منبع محرمانه بوده است شهادت بدهند.
</TEXT>
</DOC>
<DOC>
<DOCID>HAM2-851027-076</DOCID>
<DOCNO>HAM2-851027-076</DOCNO>
<ORIGINALFILE>/1385/851027/news/_learning.htm</ORIGINALFILE>
<ISSUE>چهارشنبه 27 دي 1385 - سال چهاردهم - شماره4185 - Jan 17, 2007</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">علمی فرهنگی</CAT>
<CAT xml:lang="en">Science and Culture</CAT>
<TITLE>
آشنايي با گلابتون و جايگاه آن در ميراث فرهنگي
تار زرين پارچه هاي ايراني
</TITLE>
<TEXT>


گروه علمي فرهنگي - به روايت تاريخ، 115 سال پيش از ميلاد مسيح، بنا به يك سنت، دولت چين براي سر به مهر آوردن همسايگان، قطعاتي از پارچه اي زربفت و زري دوزي شده را همراه با نمايندگاني به ايران فرستاد. 723 سال بعد، يعني در سال 628 ميلادي، هنگامي كه هراكلوس دستگرد را تصرف و غارت كرد، گرانبهاترين غنايمي كه به دست آورد، زردوزي هاي ايراني بود. همين روايت تاريخي باعث شد تا اين تصور در اذهان بنشيند كه نخستين بار زردوزي از چين به ايران راه يافته، حال آن كه نتيجه كاوش هاي باستان شناسي در روسيه حكايت از آن دارد كه در سده سوم پيش از ميلاد زردوزي و توليد پارچه هاي زربفت در ايران رواج داشته و ايرانيان با نخ هاي زريني كه به ظرافت تابيده شده بود، تصوير برگ مو و پيچك را بر روي پارچه هاي پشمي مي دوختند. قرن ها بعد، بيزانس، همسايه ايران، با تقليد از فرآورده هاي ايراني سوزن دوزي هايي عرضه كرد كه مرغوبيت آن بيشتر بود و رنگ هاي خيره كننده برتري داشت.
با هجوم مغول ها، عناصر هنر چيني نيز به زردوزي ايران راه يافت و اگرچه هيچ اثري از زردوزي هاي اين دوره در دست نيست، اما ادامه آن قطعاً  به قرن 15، 16 و 17 ميلادي كشيده؛ چه آن كه شاردن در سياحت نامه خود، بارها ظرافت زردوزي ها و گلدوزي هاي ايراني را، كه به رغم خودش برتر از گلدوزي هاي اروپاييان و تركان بوده، ستوده است.توليد زري دوزي كه در نقاط مختلف ايران به كم دوزي، گلدوزي، برودري دوزي و كمان دوزي شهرت دارد، شاخه اي از هنر ظريف دوزيه(embroidery)محسوب مي شود و در گذشته در بيشتر نقاط ايران رواج داشت، اما اكنون استان هرمزگان و به ويژه شهرهاي بندرلنگه، بندرعباس و ميناب از مراكز عمده توليد آن به شمار مي آيند.
گلابتون دوزي پس از اسلام، در ابعاد بيشتري در اقصي نقاط ايران رواج يافت و به خصوص از قرن سوم آذين و تزيين پرده خانه خدا شد.
هنرمندان شوش و شوشتر موظف به تهيه 12 تخته روپوش حجرالاسود در تمام مدت سال بودند. جنس پرده ها مخمل مشكي بود و تزئينات روي آن، كتيبه دوزي، شمسه دوزي، كمنددوزي، گلابتون دوزي، ده يك دوزي را شامل مي شد كه معمولاً  همگي با نخ هاي گلابتون عياردار دوخته مي شد. اين كار تا سده دهم هجري به عهده هنرمندان ايراني بود، اما از آن پس به عهده كشورهاي عثماني، مصر و ديگر كشورهاي اسلامي گذاشته شد.
گلابتون دوزي در دوره صفويه نيز رواج كامل داشت و از آن براي تزيين البسه، پرده و تابلوهاي تزييني استفاده مي شد. اين دوخت در دوران افشاريه و حتي زنديه و قاجاريه نيز براي كارهاي گوناگون مورد استفاده قرار مي گرفت.
تعريف گلابتون دوزي
گلابتون طلايي است از حديده كشيده و به هيأت ريسمان هاي باريك و گلابتون دوزي نوعي دوزندگي است كه جنبه تزئيني دارد و در آن از نخ گلابتون استفاده مي شود.
در حال  حاضر گلابتون دوزي با الياف طلا در ايران رايج نيست. امروزه گلابتون دوزي از نخ طلايي با روكش فلزي زرد يا سفيد كه عمدتاً  در كشور پاكستان توليد مي شود،  استفاده مي كنند و به كمك قلاب، نقوش متنوعي را كه بيشتر ملهم از بينش و برداشت شخصي شان است، بر روي پارچه مي دوزند.
توليدكنندگان اصلي مصنوعات گلابتون دوزي شده در استان هرمزگان، بيشتر زنان و دختران خانه دار هستند و به طور كلي در بندرلنگه، بندرعباس، ميناب و نقاط روستايي اين مناطق كمتر خانواده اي را مي توان يافت كه زنان و دختران آن با هنر گلابتون دوزي آشنايي نداشته باشند.
اگرچه در بيشتر مناطق استان هرمزگان استفاده از شلوارهاي زنانه با دمپايي زري دوزي شده و رو پيراهن هاي زنانه با سرآستين، پيش سينه و دور يقه گلابتون دوزي شده، رواج دارد و براي لبه پرده، ديواركوب، پشتي، كوسن و... نيز از اين دوخت استفاده مي شود، اما شكل و نوع محصولات بستگي به سليقه و نظر مشتري دارد.
مرسوم است كه توليدكنندگان پس از گرفتن سفارش، ابتدا پارچه را، كه معمولاً از جنس كرپ ناز، سالمز يا پوليستر و به رنگ سبز، مشكي، زرد، آبي فيروزه اي، نارنجي و... است، بر مبناي الگوي مورد درخواست مشتري بريده و ابتدا به كمك كاربن هاي رنگي، نقش مورد پسند سفارش دهنده را بر روي آن كپي مي كنند؛ سپس پارچه را بر روي لبه دايره اي چوبي، كه كم يا كمان نام دارد، قرار داده و اطراف آن را به وسيله تسمه اي چرمي با زهواري چوبي و دايره شكل كه قطر آن با يك پيچ كم و زياد مي شود، محكم مي كنند و پارچه را از اطراف مي كشند تا همچون پوسته اي بر روي مساحت دايره چوبي قرار گيرد. سپس هنرمند به كمك سوزن هاي خاصي كه اصطلاحاً  قلاب ناميده مي شوند، كار دوخت را آغاز مي كند.
شيوه دوخت به اين ترتيب است كه صنعتگر دست چپ خود را در قسمت پشت پارچه قرار داده و قلاب را در دست راست مي گيرد، قلاب را از روي كار، به داخل پارچه فرو برده و با دست چپ نخ را، كه يك سوي آن منتهي به قرقره و سر ديگرش گره خورده است، به نوك برجسته قلاب آويخته و از پارچه بيرون كشيده و دوباره به داخل پارچه فرو برده و اين كار را ادامه مي دهد تا اين كه دوختي زنجيره اي شبيه آنچه در گلابتون دوزي معمولي بانوان بر روي پارچه ايجاد مي شود، به وجود  آيد كه اساس و بنيان كار گلابتون دوزي است.
بيشتر گلابتون دوزان به نسبت نوع نقشي كه قصد دوختن آن را دارند از پولك هاي پلاستيكي كوچكي با لعاب رنگين استفاده مي كنند و در پايان كار محصول را بر سطح همواره قرار داده و با وزنه شيشه اي يا نوعي گوش ماهي صاف و صيقلي بر روي آن مي كوبند تا نقوش هم سطح و هماهنگ شوند.
نقوش گلابتون
در گلابتون دوزي بيشتر نقوشي چون پيچك ترنج، گل ساعتي، نقش محرابي، گل هاي اسليمي، گل هاي ختايي،  نقش بازوبندي، بته روحي، محرماتي يا ستوني، بته جقه اي، سروچه و انواع گل ها و گاه تصوير افراد مورد استفاده قرار مي گيرد.
از اين نوع سوزن دوزي ها معمولاً براي آراستن لباس، پرده، بقچه، سوزني، كلاه، كيسه پول، قاب شانه، سرمه دان، جاي قيچي، جاي قلمدان، جاي قرآني و... استفاده مي شود.
</TEXT>
</DOC>
<DOC>
<DOCID>HAM2-851027-077</DOCID>
<DOCNO>HAM2-851027-077</DOCNO>
<ORIGINALFILE>/1385/851027/news/_learning.htm</ORIGINALFILE>
<ISSUE>چهارشنبه 27 دي 1385 - سال چهاردهم - شماره4185 - Jan 17, 2007</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">علمی فرهنگی</CAT>
<CAT xml:lang="en">Science and Culture</CAT>
<TITLE>
خبر
</TITLE>
<TEXT>
راه اندازي
نخستين انجمن موزه  داران  ايران در اصفهان
گروه علمي فرهنگي- انجمن موزه  داران براي نخستين بار در ايران با هدف توسعه و ترويج موزه داري، آموزش شهروندان درباره اهميت موزه داري و گسترش موزه ها در استان اصفهان راه اندازي شد.
  منوچهر دانش، مدير انجمن موزه  داران استان اصفهان، راه اندازي موزه بخش خصوصي در شهرستانها، سروسامان دادن به گنجينه هاي استان با حمايت سازمانهاي فرهنگي ذيربط و مشاركت بخش خصوصي را از ديگر اهداف تاسيس اين انجمن ذكر كرد.
وي اضافه كرد: حمايت از مجموعه داران ابزار تاريخي و قديمي، حمايت از بخش خصوصي در جهت برپايي موزه در استان، حمايت از هزاران اشياء تاريخي و نفيس در سازمانها كه در حال از بين رفتن است و نياز به ساماندهي دارد، از ديگر اهداف اين انجمن مي باشد.
دانش افزود: اولين كلاس بازآموزي مديران و كارشناسان موزه هاي اصفهان با همكاري ميراث فرهنگي، آموزش و پرورش، موسسه تنظيم و نشر حضرت امام(ره)و موزه هنرهاي معاصر در نگارستان امام خميني (ره)برگزار خواهد شد.
موزه ها آيينه فرهنگ و تمدن هر كشور محسوب مي شود ، با تشكيل كارگروه ميراث فرهنگي، صنايع دستي و گردشگري در استانداري اصفهان، نمايندگان انجمن موزه داران، استانداري، ميراث فرهنگي و صنايع دستي و گردشگري از اين انجمن حمايت هاي معنوي و مالي به عمل آورند.
برگزاري گردهمايي بين المللي فارابي
گروه علمي فرهنگي- هيأت وزيران با برگزاري گردهمايي بين المللي فارابي توسط وزارت علوم موافقت كرد.
به گزارش دبيرخانه شوراي اطلاع رساني دولت، هيات وزيران با پيشنهاد وزارت علوم، تحقيقات و فناوري مبني بر برگزاري گردهمايي بين المللي فارابي در حوزه علوم انساني توسط اين وزارتخانه موافقت كرد. اين گردهمايي در سال 86 از محل اعتبارات ريالي وزارت علوم، تحقيقات و فناوري برگزار خواهد شد.
</TEXT>
</DOC>
<DOC>
<DOCID>HAM2-851027-078</DOCID>
<DOCNO>HAM2-851027-078</DOCNO>
<ORIGINALFILE>/1385/851027/news/_learning.htm</ORIGINALFILE>
<ISSUE>چهارشنبه 27 دي 1385 - سال چهاردهم - شماره4185 - Jan 17, 2007</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">علمی فرهنگی</CAT>
<CAT xml:lang="en">Science and Culture</CAT>
<TITLE>
به انگيزه نهمين سال درگذشت محمد قاضي
سفر
حميد دهقان
</TITLE>
<TEXT>


اين روزها مصادف است با نهمين سال درگذشت مترجم نامدار ايران، محمد قاضي؛ كه با 66 ترجمه و تأليفي كه از خود به يادگار گذاشت، براي هميشه نام خود را در فرهنگ و ادبيات كشورمان ماندگار كرد. اگرچه جايگاه اصلي پرداختن به محمد قاضي، صفحه ادبيات است، ولي امروز در صفحه فرهنگ و آموزش چهارشنبه ها كه موضوعات گردشگري و ميراث فرهنگي را مورد توجه قرار مي دهد، نكاتي از سفرهاي محمد قاضي را مرور كرده ايم.
محمد قاضي مترجم نامدار كه قريب 70 كتاب ارزشمند ترجمه و در فرهنگ جامعه به يادگار گذاشته است، يك انسان بزرگوار و دوست داشتني بود كه صبر و تحمل او در برابر سختي ها و ناكامي ها حيرت انگيز و شگفتي آور است.
كتاب خاطرات يك مترجم مملو از تلاش بي وقفه يك انسان در برابر ناملايمات زندگي است كه با همت والاي خود و با گذر از فراز و نشيب هاي زمان به موفقيت هاي بزرگي نائل مي شود. محمد قاضي در سال 1292 در شهر مهاباد كه در آن زمان ساوجبلاغ مكري نام داشت، به دنيا آمد و در سال 1376 در 84 سالگي درگذشت و در گورستان مهاباد كه در تپه اي باصفا و مشرف به منظره شهر واقع شده، به خاك سپرده شد.
مترجم ده ها شاهكار ادبي جهان از جمله كتاب به يادماندني زورباي يوناني اثر نيكوس كازانتراكيس، در حالي به زبان فرانسه تسلط كامل داشت كه تا سال 1342 پاي خود را به خارج از كشور ايران نگذاشته بود و تنها اين موقع بود كه به همراه همسرش كه سخت بيمار بود، به انگستان سفر كرد. پس از آن در سال 1348 با تور گردشگري به كشورهاي اروپايي و در سال 1353 به كشورهاي هندوستان، تايلند، سنگاپور، هنگ كنگ و ژاپن سفر كرد و آخرين سفر وي براي معالجه سرطان حنجره به كشور آلمان در سال 1354 بود. بازتاب سفرهاي قاضي به كشورهاي مختلف جهان را در نوشته هاي وي مي خوانيم. بسياري از اين بازتاب ها كه در ارتباط با سفر دور اروپاي وي است، در كتاب خاطرات يك مترجم درج شده است.
محمد قاضي مي نويسد: در اوايل سال 1348 آگهي جالبي در روزنامه خواندم كه يك آژانس مسافرتي، مدت45 روز مسافران را به شش، هفت كشور اروپايي مي برد، همه جا با هواپيما و در هر شهري اقامت در بهترين هتل ها با صبحانه و ناهار با ديدار از همه نقاط ديدني و تاريخي همه شهرها، مبلغي كه هر مسافر بايد پرداخت مي كرد، شش هزار تومان بود كه حتي با اقساط هم امكان  پرداخت داشت.
قاضي پس از گذشت20 سال از اين سفر مي گويد: به راستي باورم نمي شود كه ما چنان گشت و سياحتي را با آن همه مزايا و لطايف به ازاي مبلغي انجام داده ايم كه امروزه خرج يك مهماني شش، هفت نفره به ناهار يا شام است. هنوز وقتي گاه گاه عزيزاني را مي بينيم كه افتخار همسفري در آن گشت را با ايشان داشته ام، با هم از آن روزهاي خوش و فراموش ناشدني ياد مي كنيم و بي اختيار اين جمله از دهانمان بيرون مي پرد كه: آوخ، آوخ چه بود و چه شد.  
و در سفر به آلمان در سال1354 براي معالجه سرطان حنجره اش وقتي پروفسور بيمارستان خطاب به او مي گويد: سه ماه دير آمده اي و سه ماه زود. قاضي مي پرسد چطور ممكن است، هم زود آمده باشم و هم دير. پاسخ مي شنود كه سرطان حنجره شما بسيار پيشرفته است، زود آمدي. اگر سه ماه ديگر دير مي كردي، ممكن بود غده سرطاني راه تنفس را مي گرفت و خفه مي كرد و دير آمدي؛ اگر سه ماه زودتر مي آمدي، ممكن بود سرطان به تارهاي صوتي نمي رسيد و شما قدرت حرف زدن را از دست نمي داديد. حالا اگر راضي به عمل جراحي هستيد، بايد بدانيد كه پس از عمل قادر به تكلم نخواهيد بود و قاضي مي گويد: هيچ مهم نيست كه من بعداً خواهم توانست حرف بزنم يا نه، مهم اين است كه من زنده بمانم.
پروفسور كه از خونسردي بيمارش در مقابل از دست دادن توان حرف زدن تعجب كرده بود، مي پرسد چطور محروم شدن از نيروي تكلم براي شما مهم نيست؟ قاضي مي گويد: در نظام شاهنشاهي كشور من، حرف زدن قدغن است.
هر سال در ماه دي و در ايام مصادف با سالروز درگذشت محمد قاضي، افراد زيادي از شهرهاي گوناگون استان هاي كردستان و آذربايجان غربي و ساير استان ها بر سر خاك او مي روند. در اين روزها هر مسافر غريبه اي به تاكسي بگويد گورستان مهاباد، به راحتي او را كنار آرامگاه محمد قاضي مي رساند.
</TEXT>
</DOC>
<DOC>
<DOCID>HAM2-851027-079</DOCID>
<DOCNO>HAM2-851027-079</DOCNO>
<ORIGINALFILE>/1385/851027/news/_shari.htm</ORIGINALFILE>
<ISSUE>چهارشنبه 27 دي 1385 - سال چهاردهم - شماره4185 - Jan 17, 2007</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
بهره برداري از 21 طرح شهري در جنوب غرب تهران
عكس:گلناز بهشتيطرح تفصيلي منطقه 21پس از 40 سال بلاتكليفي ابلاغ شد
</TITLE>
<TEXT>



گروه شهري - 21 پروژه شهري، صبح ديروز با هزينه اي بالغ بر 20 ميليارد ريال، توسط محمد باقر قاليباف شهردار تهران در منطقه 21 به بهره برداري رسيد.
به گزارش همشهري، مجموعه ورزشي ياس ويژه بانوان، 14 زمين چمن مصنوعي، يك مركز كارآفريني، دو بازار ميوه و تره بار، احداث يك دستگاه پل عابر پياده در تقاطع جاده مخصوص كرج از جمله پروژه هاي عمراني، ترافيكي، فرهنگي، اجتماعي، ورزشي، است كه ديروز در غربي ترين، بزرگترين و جديدترين منطقه تفكيك شده پايتخت افتتاح شد.
شهردار تهران به ساكنين منطقه 21 قول داد، ظرف حداكثر يك ماه آينده حضوراً با اقشار مختلف اين منطقه ملاقات داشته باشد و از نزديك در جريان مسايل و مشكلات آنان قرار گيرد.
قاليباف تاكيد كرد: مجموعه مديريت شهري خود را موظف مي داند در كنار همه اقدامات خدماتي، رفاهي و عمراني به مسايل روحي و رواني شهروندان تهراني نيز توجه جدي نشان دهد.
بقيه از صفحه اول
وي با اشاره به اينكه زندگي در كلانشهر تهران حتي با فرض داشتن همه امكانات رفاهي باز هم بسيار سخت است چه رسد به اينكه كمبودها، نارسايي ها، فشارهاي غير قابل تحملي را بر روح و روان و جسم مردم اين شهر وارد كند گفت: همه تلاشهاي مجموعه مديريت شهري معطوف به آن است كه به منظور تأمين بهينه اوقات فراغت شهروندان توجه جدي به حوزه هاي تربيتي و فرهنگي اقشار مختلف جامعه به ويژه زنان داشته باشيم.
وي افزود: بانوان با وجود جمعيت برابر با آقايان از امكانات و محدوديت هاي بسيار نسبت به مردان برخوردارند كه تلاش مي كنيم با فراهم كردن امكانات مناسب فضاهاي خوبي در اختيار آنان قرار دهيم.
وي اطمينان داد، شهرداري تهران با همكاري شوراي اسلامي شهر تلاش مي كنند زندگي در شهر تهران را براي ساكنان آن قابل تحمل تر سازند و به گونه اي عمل كنند كه كيفيت زندگي در شهر تهران را در همه ابعاد مادي و معنوي آن ارتقاء بخشند.
قاليباف گفت: منطقه تازه تأسيس 21 از ابتداي شكل گيري بيشتر با انواع كاربري هاي اقتصادي، صنعتي، كارگاهي، شبكه بزرگراهي و انبار سروكار داشته است، تا مسكوني، كه اين امر در كنار نبود طرح تفصيلي به عنوان سندي براي اداره منطقه، زندگي را براي ساكنان محدوده منطقه 21 سخت كرد. به گفته شهردار تهران شهروندان منطقه 21 نبايد احساس كنند كه در حاشيه تهران هستند و ما آنها را فراموش كرده ايم.
وي با ابراز اميدواري نسبت به بهبود وضعيت منطقه 21 در سال آينده گفت: اميدواريم با سر و سامان دادن به مشكلات منطقه و گسترش و توسعه فضاهاي فرهنگي، مذهبي و ورزشي، هم به جهت تعداد و هم از نظر دسترسي، تا حد ممكن محروميت را از اين منطقه دور كنيم.
وي خبرداد، در همين راستا به منظور ساماندهي زندگي مردم و رفع نارسايي ها از اوايل سال 85 تلاش كرديم در كميسيون ماده پنج طرح تفصيلي منطقه 21 را پس از چهل سال كه از بلاتكليفي آن مي گذرد تصويب و ابلاغ كنيم.
وي گفت: همچنين هنگام تدوين طرح جامع شهر تهران مجدداً اشكالات طرح تفصيلي منطقه 21 بررسي و مورد تجديد نظر قرارگرفت.
قاليباف اظهار اميدواري كرد با تصويب طرح جامع شهر تهران تا پايان امسال از ابتداي سال آينده( فروردين سال 86)ساكنين شهر تهران شاهد تصويب قطعي طرح جامع و تفصيلي توسط شوراي عالي شهرسازي باشد.
تغيير نام تاكسي سرويس نسوان
قاليباف شهردار تهران در حاشيه مراسم بهره برداري از 21پروژه عمران شهري در منطقه 21 با حضور در جمع نمايندگان رسانه هاي جمعي در پاسخ به سئوال خبرنگار همشهري مبني براينكه چرا در نامگذاري تاكسي تلفني ويژه بانوان از واژه عربي نسوان استفاده شده گفت: اتفاقاً اين موضوع از مدتي قبل مورد بحث بوده و قرار است در نام گذاري اين نوع تاكسي تجديد نظرشده و از واژگان فارسي به جاي نسوان استفاده شود.
ارائه لايحه بودجه86 شهرداري در هفته آينده
شهردار تهران از ارائه لايحه بودجه سال 86 شهرداري طي يك هفته آينده به شوراي اسلامي شهر تهران، خبر داد.
بنا براين گزارش، بر اساس توافقات به عمل آمده با رئيس شوراي شهر تهران مقرر شده تا بودجه سال آينده در مدت زمان كوتاهي در شورا تصويب شود.
وي با بيان اين كه بودجه سال 86 شهرداري از رشد خوبي برخوردار خواهد بود، در خصوص توجه به ورزش و اوقات فراغت گفت: در تنظيم بودجه سال 86 شهرداري به ورزش محلات و اوقات فراغت توجه خاصي صورت گرفته است.
شهردار تهران تصريح كرد: برنامه ريزي براي اوقات فراغت تابستان سال آينده از هم اكنون آغاز شده كه براين اساس توجه ويژه اي به انجام فعاليتهاي فرهنگي ورزشي در فضاهاي باز و راه اندازي مديريت فرهنگي در پاركها شده است،وي در اين راستا بر افزايش فعاليتهاي كمي و كيفي فرهنگسراها در سال آينده تأكيد كرد.
شهردار تهران در ادامه در پاسخ به سئوالي مبني بر علت تأخير در صدور شناسنامه فني ساختمان پاسخ داد: نظارت بر ساخت و سازها از سوي سازمان نظام مهندسي با ضعفهايي روبروست ولي در عين حال شهرداري براي تغيير در نظام شهر سازي و رفع ضعفها و اشكالات اقدامات اساسي را آغاز كرده و بخشي از آن را انجام داده است.
به گفته قاليباف، با تغيير سيستم شهرسازي در بخش بازديد از ساختمان، تشكيل پرونده و صدور پروانه مراحلي پيش بيني شده كه دقت و كنترل بر سازه ها و ساخت و سازها افزايش مي يابد. وي يادآور شد: با پياده سازي نظام جديد شهرسازي شناسنامه فني ساختمانها نيز اجرايي خواهد شد.
در انتظار همراهي مردم
گزارش خبرنگار ما در اين باره حاكي است كه با وجود تسهيلات برقرار شده از سوي شهرداري همچنان اغلب شهروندان چندان تمايلي براي معاينه فني خودرو ندارند.
قابل توجه است كه در دو ماه دي و بهمن كه وارونگي هوا در تهران به حداكثر شدت ممكن مي رسد معاينه فني خودروها جنبه اي بسيار حياتي پيدا مي كند. پس مي بايست از شهروندان نه چندان مقيد به موضوع خواهش كنيم كه دست كم در اين ايام معاينه فني خودرو خود را جدي بگيرند.
</TEXT>
</DOC>
<DOC>
<DOCID>HAM2-851027-080</DOCID>
<DOCNO>HAM2-851027-080</DOCNO>
<ORIGINALFILE>/1385/851027/news/_shari.htm</ORIGINALFILE>
<ISSUE>چهارشنبه 27 دي 1385 - سال چهاردهم - شماره4185 - Jan 17, 2007</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
لباس رانندگان تاكسي همسان مي شود
</TITLE>
<TEXT>
سما: سيد جعفر تشكري  هاشمي معاون حمل و نقل و ترافيك شهرداري تهران روز گذشته در مراسم ورود 200 دستگاه تاكسي جديد از طرح جايگزيني خودروهاي فرسوده به ناوگان حمل و نقل درون شهري كه به مناسبت هفته هواي پاك و با حضور مديرعامل سازمان تاكسيراني شهر تهران و جمعي از رانندگان تاكسي برگزار شده بود، گفت: موضوع كمبود ناوگان حمل و نقل عمومي در تهران، عدم كيفيت مطلوب آن و تردد خودروهاي اسقاط و فرسوده در سطح شهر كه علاوه بر ايجاد مشكل براي شهروندان و صاحبان خودروها موجب از بين رفتن زيبايي شهر نيز شده همواره يكي از مهم ترين دغدغه هاي مديريت شهري بوده است.
تشكري با تأكيد بر برنامه ريزي هاي انجام شده براي كاهش فاصله زمان اسقاط تاكسي هاي فرسوده تا زمان واگذاري تاكسي هاي جديد به رانندگان تاكسي گفت: تلاش مي كنيم زمينه اي را ايجاد كنيم كه رانندگان تاكسي بتوانند به صورت سوئيچ به سوئيچ و بدون تأخير همزمان با اسقاط تاكسي فرسوده شان تاكسي نو خود را نيز دريافت كنند.
تشكري با بيان اينكه تا كنون 8 هزار تاكسي فرسوده پلاك موقت و نارنجي براي طرح جايگزيني اعلام آمادگي كرده اند، افزود: در اين مدت نزديك به 3 هزار تاكسي جديد جايگزين تاكسي هاي فرسوده شده اند و امروز نيز شاهد ورود 200 دستگاه تاكسي جديد به ناوگان تاكسيراني پايتخت هستيم اما معتقديم كه هنوز تا رسيدن به وضعيت مطلوب هم از لحاظ تعداد و هم از نظر كيفيت فاصله داريم.
معاون حمل و نقل و ترافيك شهرداري تهران همچنين از اضافه شدن صدها دستگاه اتوبوس به ناوگان اتوبوسراني پايتخت طي روزهاي آينده خبرداد و اظهار داشت: تا پايان امسال نيز 2 هزار دستگاه تاكسي جديد به ناوگان حمل و نقل عمومي شهر تهران اضافه خواهد شد و به اين ترتيب تا پايان امسال 5 هزار تاكسي جديد در ناوگان تاكسيراني شهر تهران فعال خواهند بود.
تشكري هاشمي از ورود 500 دستگاه تاكسي ون به تهران تا پايان امسال خبر داد و گفت: هر يك دستگاه ون در هر دور مسافرگيري خود ظرفيت سوار كردن 10 مسافر را دارد كه اين ون ها مي توانند در كنار ناوگان تاكسيراني شهر تهران فعاليت كند.
تشكري هاشمي با اشاره به تخصيص اعتبار 2 ميليارد توماني براي پرداخت وام رانندگان تاكسي شهر تهران افزود: همچنين به منظور متحد الشكل شدن و يكپارچگي رانندگان تاكسي،لباسهايي در ميان تعدادي از رانندگان تاكسي هاي خطي توزيع شده و به تدريج ساير رانندگان تاكسي نيز لباس هاي متحد الشكل خود را دريافت خواهند كرد.
معاون حمل و نقل و ترافيك شهرداري تهران با بيان اينكه نرخ هاي جديد كرايه تاكسي ها براي سال آينده از هم اكنون به شوراي شهر ارسال شده است، تصريح كرد: رانندگان تاكسي اطمينان داشته باشند كه براي تعيين تعرفه نرخ هاي جديد همانطور كه منافع و رضايت شهروندان در نظر گرفته شده، هزينه ها، تورم احتمالي و مشكلات رانندگان تاكسي نيز مد نظر بوده است.
</TEXT>
</DOC>
<DOC>
<DOCID>HAM2-851027-081</DOCID>
<DOCNO>HAM2-851027-081</DOCNO>
<ORIGINALFILE>/1385/851027/news/_shari.htm</ORIGINALFILE>
<ISSUE>چهارشنبه 27 دي 1385 - سال چهاردهم - شماره4185 - Jan 17, 2007</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
خدمات رايگان ستاد معاينه فني به مناسبت روز هواي پاك
</TITLE>
<TEXT>
گروه شهري- مديرعامل ستاد مركزي معاينه فني خودروهاي تهران از توزيع رايگان فيلتر هوا براي پيكان هاي كاربراتوري خبر داد و گفت: به مناسبت فرارسيدن روز هواي پاك،  واحدهاي سيار معاينه فني با استقرار در سه نقطه تهران به صورت رايگان از خودروها تست رايگان مي گيرند.
به گفته محمدرضا اميري صفت،  واحدهاي سيار معاينه فني امروز از ساعت 8 صبح تا 16 در سه نقطه واقع در پارك پليس در فلكه چهارم تهرانپارس، پارك پرديسان و خيابان معراج جنب سازمان هواشناسي مستقر شده و به طور رايگان موتور خودروها را تست مي كنند.
</TEXT>
</DOC>
<DOC>
<DOCID>HAM2-851027-082</DOCID>
<DOCNO>HAM2-851027-082</DOCNO>
<ORIGINALFILE>/1385/851027/news/_shari.htm</ORIGINALFILE>
<ISSUE>چهارشنبه 27 دي 1385 - سال چهاردهم - شماره4185 - Jan 17, 2007</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
تجهيز پارك هاي بزرگ تهران به وسايل ورزشي
</TITLE>
<TEXT>


گروه شهري تاكنون 100 پارك بزرگ در شهر تهران به وسايل ورزشي مجهز شده اند و تا پايان سال نيز چند پارك فرامنطقه اي ديگر نيز به اين امكانات مجهز خواهد شد.
محمد عيديان قائم مقام معاونت خدمات شهري شهرداري تهران ضمن بيان اين مطلب گفت: براساس برنامه ريزي هاي صورت گرفته تمام پارك هاي بزرگ و فرامنطقه اي تهران بايد به وسايل ورزشي مجهز شوند تا عموم شهروندان بتوانند از امكانات ورزشي به طور رايگان بهره ببرند.
وي اضافه كرد: مسئوليت اجراي اين طرح برعهده سازمان پارك ها و معاونت امور اجتماعي شوراي شهر تهران است و تا سال آينده در همه پارك هاي فرامنطقه اي امكانات و وسايل ورزشي وجود خواهد داشت. وي تصريح كرد: وسايل ورزشي زنان و مردان به طور جداگانه در پارك ها در نظر گرفته شده است.
</TEXT>
</DOC>
<DOC>
<DOCID>HAM2-851027-083</DOCID>
<DOCNO>HAM2-851027-083</DOCNO>
<ORIGINALFILE>/1385/851027/news/_shari.htm</ORIGINALFILE>
<ISSUE>چهارشنبه 27 دي 1385 - سال چهاردهم - شماره4185 - Jan 17, 2007</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
مسير هاي ويژه جديد اتوبوس در سال 86
</TITLE>
<TEXT>
گروه شهري معاون حمل ونقل و ترافيك شهرداري تهران از برنامه عملياتي شدن تعدادي از مسيرهاي خط ويژه كه مطالعات آنها در سال جاري انجام شده به عنوان برنامه توسعه اي خطوط ويژه اتوبوس در سطح شهر طي سال 86 خبر داد. وي گفت: اتوبوسي كه در خط ويژه در حال تردد است ساعتي 100 مسافر را جابجا مي كند درحالي كه همين اتوبوس اگر در يك خيابان عادي و بدون خط ويژه تردد كند فقط مي تواند در ساعت 20 نفر را جابجا كند.
</TEXT>
</DOC>
<DOC>
<DOCID>HAM2-851027-084</DOCID>
<DOCNO>HAM2-851027-084</DOCNO>
<ORIGINALFILE>/1385/851027/news/_siasi.htm</ORIGINALFILE>
<ISSUE>چهارشنبه 27 دي 1385 - سال چهاردهم - شماره4185 - Jan 17, 2007</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
همراهي خانه ملت با فراگيرترين نهاد دموكراتيك در كشور
نخستين طرحشوراي عالي استانهاامروز به مجلس مي رود
</TITLE>
<TEXT>
گروه سياسي- براي اولين بار در طول تاريخ مجلس شوراي اسلامي و شوراهاي شهر، شوراي عالي استان ها طرحي را براي تغيير در قانون شهرداري ها به مجلس تقديم كرد و اين طرح امروز در صحن علني مجلس اعلام وصول خواهد شد.
حميدرضا حاجي بابايي عضو هيات رئيسه مجلس با اعلام خبر فوق گفت: براساس اصل 102 قانون اساسي شوراي عالي استان ها مي تواند در حدود وظايف خود طرح هايي را تهيه و به مجلس پيشنهاد كند و در همين راستا براي اولين بار اين شورا طرح اصلاح ماده 79 قانون شهرداري ها اصلاحي مصوب 27 بهمن 1345 و الحاق يك تبصره به آن را به مجلس تقديم كرده است.
وي با اشاره به اين كه اين طرح امروز اعلام وصول خواهد شد گفت: براساس ماده واحده اين طرح كه مي گويد ماده 79 قانون شهرداري فوق الذكر بدين شرح اصلاح مي شود: كليه پرداخت هاي شهرداري در حدود بودجه مصوب با اسناد مثبت و با رعايت مقررات آيين نامه مالي شهرداري به عمل خواهد آمد. اين اسناد بايد با امضاي شهردار و ذي حساب شهرداري كه به وسيله شوراي شهر تعيين و معرفي و با حكم شهردار منصوب مي شود يا قائم مقام آنان كه مورد قبول شورا باشد، برسد.
حاجي بابايي تصريح كرد: براساس تبصره واحده اين طرح، شوراي شهر موظف است ذي حساب مورد نظر را از ميان كارمندان دولت با شهرداري كه داراي تحصيلات مرتبط بوده يا داراي سابقه و تجربه كافي باشند، انتخاب و براي صدور حكم معرفي نمايد.
</TEXT>
</DOC>
<DOC>
<DOCID>HAM2-851027-085</DOCID>
<DOCNO>HAM2-851027-085</DOCNO>
<ORIGINALFILE>/1385/851027/news/_siasi.htm</ORIGINALFILE>
<ISSUE>چهارشنبه 27 دي 1385 - سال چهاردهم - شماره4185 - Jan 17, 2007</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
در نشست نمايندگان با وزير مسكن مطرح شد
دولت براي مشكل مسكن راه حل فوري بدهد
</TITLE>
<TEXT>
گروه سياسي در پي افزايش اعتراض برخي نمايندگان به گراني هاي اخير در بخش مسكن، محمد سعيدي كيا به عنوان نماينده دولت در جلسه علني غيررسمي روز گذشته مجلس حاضر شد تا به سوالات نمايندگان در اين زمينه پاسخ دهد.
پس از توضيحات وزير مسكن، حداد عادل تصريح كرد: اقدامات دراز مدت به جاي خود، اما مردم و مجلس راه حل فوري تري را از دولت مي خواهند. چند تن از نمايندگان هم در گفت وگو با همشهري سخنان وزير درمورد گراني را قانع كننده ندانستند.
در اين جلسه عوض حيدرپور از وزير مسكن پرسيد چرا وزارت مسكن با مزايده فروش زمين ها وارد بازار شده و به افزايش قيمت زمين و مسكن دامن مي زند؟
ايرج نديمي نماينده لاهيجان نيز مطرح كرد: پديده گراني فقط به مسكن مربوط نيست و يك علت ندارد. گراني در راستاي بسياري از تصميمات مثل
سياست هاي پولي و نقش نقدينگي، افزايش قيمت مصالح و سياست هاي متفاوت دولت و مجلس است و در راستاي گراني نمي توان فقط يك وزير را مسئول دانست.
قدرت الله عليخاني نماينده بوئين زهرا نيز خطاب به سعيدي كيا گفت: دل من براي شما مي سوزد كه شما را جايي قرار داده اند كه ديگران شعار آن را داده اند. وي گفت: بانك ها در اين قضيه ملت را بدبخت و بيچاره كرده اند.
محمود ابطحي نماينده خميني شهر هم گفت: طبق گزارش سازمان ملي جوانان سه ميليون جوان در سن ازدواجند ولي به دليل مشكل مسكن ازدواج نكرده اند. وي تصريح كرد: بايد براي حفظ وضع موجود در ده سال آينده، هر سال 4/1 ميليون خانه ساخته شود.
علي اكبر آقايي رئيس كميسيون عمران نيز با اشاره به اينكه دخالت دولت در بخش مسكن به كمتر از سه درصد رسيده است، گفت:  دولت نتوانسته مديريتي را اعمال كند كه براي 97 درصد معقول عمل كنيم.
سؤال رئيس مجلس و پاسخ وزير
در ادامه جلسه، حدادعادل از وزير پرسيد دولت مي خواهد چه كند و شما به سوال مهم نمايندگان پاسخ دهيد تا براي مردم جوابي داشته باشيم وبا دولت براي حل مشكل فكر كنيم؟ كه سعيدي كيا تصريح كرد: طرح جامع مسكن را تدوين كرده ايم و آماده بحث و گفت وگوست و در كميسيون عمران در حال بررسي است كه در قالب اين طرح، 9 طرح و 55 راهكار اجرايي وجود دارد.
به گزارش ايسنا، عضو هيات دولت درخصوص برنامه هاي مربوط به بخش مسكن كم درآمدها گفت: اولين برنامه وام وديعه مسكن بوده كه به خوبي عمل شده است.
درمورد مسكن اجاره اي كه عرضه آن در كشور پايين است، دولت مصوبه اي دارد كه در شهرها، زمين را به اجاره واگذار مي كند و پول آن را نمي گيرد، سرمايه گذار ساخت و ساز مي كند و دولت به ازاي هر واحد مسكوني، 75 درصد قيمت ساخت و ساز را وام يارانه اي با 4 درصد مي دهد و وقتي واحد ساخته شد بايد 5 سال اجاره دهد؛ بعد از 5 سال براي فروش، پول زمين را مي گيريم و اين از برنامه هاي مهم است كه در سال 50 هزار واحد مسكوني ساخته مي شود و ا مسال سال اول آن است و قراردادهاي آن نوشته و ساخت و سازها شروع شده و 20 تا 40 درصد رشد دارد.
وزير مسكن ادامه داد: برنامه دوم ما واگذاري زمين به اجاره است؛ در شهرهاي كوچك، متوسط و بزرگ، در شهرهاي زير 150 هزار نفر كه در بودجه سال آينده 250 هزار نفر است، زمين را آماده سازي مي كنيم و كساني كه در اين شهرها زندگي مي كنند و خانه ندارند و از امكان دولتي استفاده نكرده اند در قالب تعاوني ها تحت نظر وزارت تعاون و اداره تعاون شكل مي گيرند و وقتي زمين آماده شد به آنها واگذار و ساخت و ساز انجام مي شود و دولت پول زمين را دريافت نمي كند، بلكه به اجاره 99 ساله واگذار مي كند و قيمت زمين از قيمت مسكن بيرون مي آيد.
سعيدي كيا خاطرنشان كرد: اميدواريم با توجهات نمايندگان تبصره جامع مسكن در مجلس چكش كاري شود و احكام آن در بودجه بيايد و اصل آن به صورت لايحه يك فوريتي به تصويب رسد تا آينده روشني را نويدبخش باشد.
حدادعادل رئيس مجلس پس از پايان توضيحات وزير و نمايندگان تصريح كرد: اين توضيحات مفيد بود، اما تصور مي كنم كه حكايت همچنان باقي است و بايد از مجموع صحبت ها، راه بيرون رفتي از وضع موجود پيدا كنيم.
وي از كميسيون عمران خواست تا با دعوت از وزير مسكن و ساير مسئولان براي پايان راه حلي اقدام كنند و ان شاءالله لايحه اي كه دولت در حال آماده كردن آن است، زودتر به مجلس بيايد.
رئيس مجلس خطاب به سعيدي كيا تأكيد كرد: مردم منتظرند تا دولت آبي روي آتش افزايش قيمت مسكن بريزد و شما پيام مجلس را در دولت مطرح كنيد.
اقدامات درازمدت به جاي خود، اما مردم و مجلس راه حل فوري تري از دولت مي خواهند.
</TEXT>
</DOC>
<DOC>
<DOCID>HAM2-851027-086</DOCID>
<DOCNO>HAM2-851027-086</DOCNO>
<ORIGINALFILE>/1385/851027/news/_siasi.htm</ORIGINALFILE>
<ISSUE>چهارشنبه 27 دي 1385 - سال چهاردهم - شماره4185 - Jan 17, 2007</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
گردهمايي مسئولانستادهاي دهه  فجر سراسر كشور
</TITLE>
<TEXT>
گروه سياسي همايش مسئولان ستادهاي دهه فجر انقلاب اسلامي سراسر كشور با حضور دبير شوراي نگهبان، وزراي كشور و فرهنگ و ارشاد اسلامي برگزار شد.
آيت الله احمد جنتي طي سخناني در همايش مسوولان ستادهاي دهه  فجر انقلاب اسلامي سراسر كشور كه خبر آن را ايسنا منتشر كرد،  اظهار داشت: انقلاب اسلامي با بيداري جهاني همه مردم دنيا را آگاه كرد و بر همين اساس حركت هاي ضد آمريكايي - كه منشأ آن ايران است - در دنيا بيشتر مي شود.
دبير شوراي نگهبان حمايت از تروريست ها براي ايجاد خطر جاني انقلابيون و ايجاد تفرقه ميان مسلمانان را از نقشه هاي خطرناك دشمنان برشمرد و گفت: امام خميني ره، منشأ وحدت شيعه و سني بوده اند. در حال حاضر مساله اي بين شيعه و سني نداشته و نداريم اما دشمنان از اول به مسايل شيعه و سني دامن زده اند و شيعه را به عنوان تشكيلاتي خطرناك معرفي مي كنند.
دبير شوراي هماهنگي تبليغات اسلامي تاكيد كرد: تمام دستگاه هاي تبليغاتي از جمله ستادهاي دهه  فجر تلاش كنند تا حقيقت هاي حاكم بر جهان و كشورهاي اسلامي روشن شود و مردم خودمان نيز واقعيت را بفهمند.
وي با اشاره به بيانات اخير مقام معظم رهبري گفت: وحدت اسلامي شدني است اما براي رسيدن به مقصد مشكلات زيادي در پيش داريم كه بايد از آن ها عبور كنيم. در حال حاضر تحريم، قطعنامه و ترساندن مردم ديگر كشورها از جمله اين مشكلات است.
درك روشن
وزير كشور هم طي سخناني در همايش مسوولان ستادهاي دهه  فجر انقلاب اسلامي سراسر كشور، نقش اين ستادها در برگزاري با طراوت و شاداب مراسم دهه ي فجر را موثر دانست.
مصطفي پورمحمدي در ادامه  سخنان خود خاطرنشان كرد: تاكيد همه  ما در وزارت كشور و حوزه ها و بخش هاي مختلف اين وزارتخانه در راستاي توجه به مساله  دهه  فجر است و دولت و رئيس جمهوري نيز درك روشني از اين مساله دارند.
وزير كشور با بيان اين كه جمهوري اسلامي در سه دهه گذشته توانسته نشان دهد از عمق و غناي كافي برخوردار است، گفت: جمهوري اسلامي نشان داده است كه قابليت ايفاي نقش تاريخي را دارد و اين در گرو كار و تلاش همه  ماست، زيرا ما در حال حاضر منابع و بسترهاي لازم را در دست داريم و ديگر دست ماست كه از آن به خوبي استفاده كنيم.
لزوم بازخواني
وزير فرهنگ و ارشاد اسلامي نيز در اين همايش گفت: دهه فجر امسال نزديكي بيشتري با دهه اول و دوم محرم پيدا كرده است و اين نشان مي دهد كه ما در حال رسيدن به دوره  مشابهي  هستيم، بنابراين بايد به بازخواني علل توفيق جمهوري اسلامي بپردازيم.
حسين صفارهرندي گفت: اگر در كار ما ركود ايجاد مي شود، علت اصلي اش عدم حضور مردم است. همت و كوشش مسوولان ستادهاي دهه فجر موجب شده كه در اين سال ها مراسم به خوبي برگزار شود، اما بايد به دنبال آن باشيم كه حضور بيشتر مردم را در اين مراسم ها و شناخت شان از انقلاب را داشته باشيم.
وي افزود: ما بايد رگ خواب قشرهايي كه با اين مقولات ارتباط برقرار نكرده اند را پيدا كنيم، اين نوع سازماندهي ها با متمركز شدن بر روي محله ها ممكن است و بايد بخشي از بار برگزاري مراسم دهه فجر به خود مردم داده شود.
</TEXT>
</DOC>
<DOC>
<DOCID>HAM2-851027-087</DOCID>
<DOCNO>HAM2-851027-087</DOCNO>
<ORIGINALFILE>/1385/851027/news/_siasi.htm</ORIGINALFILE>
<ISSUE>چهارشنبه 27 دي 1385 - سال چهاردهم - شماره4185 - Jan 17, 2007</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
وزير خارجه عربستان در ديدار با رايس:
عربستان از نفت خود براي فشار بر ايران استفاده نمي كند
لاريجاني: ديدگاه هاي ايران وعربستان به هم نزديك است
</TITLE>
<TEXT>
ايسنا: دبير شوراي عالي امنيت ملي تاكيد كرد كه ديدگاه هاي ايران وعربستان در بسياري از مسائل به هم نزديك است.
علي لاريجاني در پايان سفرش به رياض با مثبت ارزيابي كردن نتايج مذاكراتش با مسوولان سعودي تصريح كرد كه در ديدار با ملك عبدالله، پادشاه و سعود الفيصل، وزير امور خارجه  عربستان به بررسي آخرين تحولات و اوضاع منطقه پرداخته است. وي بررسي راه هاي گسترش همكاري هاي دوجانبه، كمك به برقراري امنيت در منطقه و افزايش فضاهاي مناسب جهت تقويت مذاهب را از ديگر مسائل مورد بحث در نشست خود با رهبران سعودي دانست. اين در حالي است كه سعود الفيصل روز گذشته هر گونه ميانجيگري عربستان بين ايران و آمريكا را رد كرده بود.
گروه سياسي- وزير امور خارجه عربستان سعودي تصريح كرد: كشورش از نفت خود به عنوان اهرمي سياسي براي اعمال فشار بر ايران استفاده نخواهد كرد.
به گزارش رويترز سعود الفيصل كه در جريان كنفرانس خبري مشترك با وزير امورخارجه آمريكا سخن مي گفت، تأكيد كرد: ما روابط ديرينه اي با ايالات متحده داريم، درعين حال ايران نيز يكي از همسايگان ماست و به  همين دليل اميدواريم ميان اين دو كشور هيچ گونه منازعه اي رخ ندهد.
در اين كنفرانس خبري همچنين رايس و فيصل مشتركاً تأكيد كردند نيازي به ميانجيگري بين ايران و آمريكا احساس نمي شود.
وزير خارجه آمريكا با اشاره به آنچه بن بست در مسير برنامه هسته اي ايران ناميد، افزود: اين بن بست بين ايران و سازمان ملل به وجود آمده است نه واشنگتن. در ادامه سعودالفيصل نيز برعدم ضرورت ميانجيگري بين ايران و ايالات متحده تأكيد كرد.
سخنان رايس و فيصل درباره وساطت عربستان بين ايران و آمريكا پس از آن مطرح مي شود كه يكي از ديپلمات هاي عربستان روز دوشنبه و پس از سفر علي لاريجاني به رياض در گفتگو با رويترز ادعا كرده بود ايران خواستار ميانجيگري عربستان براي كاهش تنش ها بين اين كشور و آمريكا شده است. وزارت خارجه ايران اين ادعا را تكذيب كرد.
كاندوليزا رايس همچنين در ديدار با ملك عبدالله، پادشاه عربستان در مورد عملكرد همسايگان عراق و به طور خاص درباره ايران به بحث و تبادل نظر پرداخته بود.
</TEXT>
</DOC>
<DOC>
<DOCID>HAM2-851027-088</DOCID>
<DOCNO>HAM2-851027-088</DOCNO>
<ORIGINALFILE>/1385/851027/news/_siasi.htm</ORIGINALFILE>
<ISSUE>چهارشنبه 27 دي 1385 - سال چهاردهم - شماره4185 - Jan 17, 2007</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
ديدار رهبر معظم انقلاب با دست اندركاران حج
</TITLE>
<TEXT>


گروه سياسي - حضرت آيت الله خامنه اي رهبر معظم انقلاب اسلامي در ديدار دست اندركاران مراسم حج، ضمن قدرداني از تلاش آنان، با اشاره به ضرورت استفاده از فرصت حج براي فعاليت فرهنگي تصريح كردند: بايد با ابتكارات جديد، زمينه تبليغ و آگاهي در ميان حجاج بيت الله الحرام گسترش يابد. ايشان فعاليتهاي فرهنگي را منشأ تحول فكري توصيف كردند و خدمت به حجاج را فرصتي مغتنم برشمردند.
حضرت آيت الله خامنه اي بر اثر بخشي معنوي و فرهنگي در ايام حج و بهره گيري از شيوه هاي نوين تبليغاتي براي رشد و تعالي فكري زائران خانه خدا تأكيد كردند.
در آغاز اين ديدار حجت الاسلام والمسلمين محمدي ري شهري نماينده ولي فقيه و سرپرست حجاج ايراني ضمن ارائه گزارشي از كنگره عظيم حج اظهار داشت: با تلاش مسئولان اجرايي در مراسم حج امسال، مشكلات كمتر و در مقايسه با سالهاي گذشته، رضايت نسبي زائران بيشتر شده است. وي در تشريح فعاليت هاي بعثه مقام معظم رهبري به برپايي همايش هاي بين المللي در موسم حج اشاره كرد و گفت: تلاش و پيشرفت هاي جمهوري اسلامي ايران براي دستيابي به انرژي هسته اي و پيروزي حزب الله لبنان در برابر تجاوزات رژيم صهيونيستي موجب گرايش بيشتر زائران و ابراز علاقه آنان به جمهوري اسلامي ايران بوده است.
</TEXT>
</DOC>
<DOC>
<DOCID>HAM2-851027-089</DOCID>
<DOCNO>HAM2-851027-089</DOCNO>
<ORIGINALFILE>/1385/851027/news/_siasi.htm</ORIGINALFILE>
<ISSUE>چهارشنبه 27 دي 1385 - سال چهاردهم - شماره4185 - Jan 17, 2007</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
به منظور گفت وگو با مقامات ايراني
فرستاده شيراك به تهران مي آيد
</TITLE>
<TEXT>
گروه سياسي- فرستاده ويژه ژاك شيراك رئيس جمهور فرانسه بمنظور گفتگو و رايزني با مقامات جمهوري اسلامي ايران به تهران مي آيد.
به گزارش رويترز، روزنامه فرانسوي لوموند با اعلام اين خبر نوشت: شيراك قصد داشت فيليپ دوست بلازي وزير خارجه فرانسه را به ايران بفرستد اما به نظر مي رسد از اين تصميم خود صرفنظر كرده است، هرچند كه هنوز هم اين احتمال وجود دارد.
اين روزنامه همچنين با اشاره به اينكه مذاكرات فرستاده رئيس جمهور فرانسه به ايران فقط در مورد اوضاع سياسي لبنان خواهد بود و در اين سفر موضوع برنامه هسته اي ايران مورد بحث قرار نخواهد گرفت،خاطر نشان كرد شيراك با وجود اعمال تحريم ها برضد برنامه هسته اي ايران از سوي شوراي امنيت، همچنان علاقمند به بازبودن باب گفتگو با ايران در اين مورد است و همين مسأله احتمال سفر دوست بلازي به ايران را تقويت مي كند.
اظهارات سفير آلمان در تهران
سفير آلمان در ايران گفت: در اتحاديه اروپا درباره تفاهم نامه لاريجاني و سولانا توافقي نشده بود.
هربرت هونزوويتس كه كشورش از دو هفته پيش رياست دوره اي اتحاديه اروپا را بر عهده گرفته است، درگفتگو با ايرنا گفت: در مورد 11 بند پيشنهادي ايران به اروپا كه در مذاكرات لاريجاني و سولانا مطرح شد، هيچ گاه در اتحاديه اروپا توافقي صورت نگرفت.
وي با تأكيد بر اينكه محور اصلي مذاكرات لاريجاني و سولانا اين بود كه چگونه مي شود بين مواضع دو طرف پلي ايجاد كرد كه هر دو طرف وجهه خود را حفظ كنند، گفت: ما معتقديم كه اين ايران بود كه ميز مذاكرات با اروپا را ترك نمود و به توافقات عمل نكرد.
هونزوويتس همچنين نگاه دقيق تر ايران به بسته پيشنهادي اروپا را آغاز مناسبي براي حل موضوع هسته ايران دانست و تصريح نمود اتحاديه اروپا مذاكره را تنها راه حل پرونده هسته اي ايران مي داند.
سفير آلمان كه اكنون به واسطه رياست آلمان بر اتحاديه اروپا به منزله سفير و نماينده اتحاديه اروپا در تهران است، تاكيد كرد: واقعيت اين است كه اكنون توپ در زمين ايران است، چون بعد از اين كه ايران تصميمات اتخاذ شده در آژانس را نپذيرفت، اين تصميمات به شوراي امنيت منتقل شد و از اين طريق قدرت اجرايي بيشتري پيدا كرد.
</TEXT>
</DOC>
<DOC>
<DOCID>HAM2-851027-090</DOCID>
<DOCNO>HAM2-851027-090</DOCNO>
<ORIGINALFILE>/1385/851027/news/_siasi.htm</ORIGINALFILE>
<ISSUE>چهارشنبه 27 دي 1385 - سال چهاردهم - شماره4185 - Jan 17, 2007</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
پايان سفر 4 روزه احمدي نژاد به آمريكاي لاتين
</TITLE>
<TEXT>
گروه سياسي - محمود احمدي نژاد بعد از سفري 4 روزه به آمريكاي لاتين شب گذشته وارد تهران شد.
هواپيماي رئيس جمهوري پس از سوخت گيري در ونزوئلا اين كشور را به مقصد گامبيا در آفريقا ترك كرده و از آنجا عازم تهران شد. وي جمعه شب گذشته در رأس هيأتي بلندپايه، تهران را براي ديدار از سه كشور ونزوئلا، نيكاراگوئه و اكوادور در آمريكاي جنوبي ترك كرده بود.
به گزارش ايرنا، رئيس جمهوري در سفري 3 روزه به اين كشورها و ديدار و گفت وگو با برخي سران كشورهاي آمريكاي لاتين درخصوص روابط دوجانبه به بحث و تبادل نظر پرداخت.
مراسم تحليف
از جمله آخرين برنامه هاي احمدي نژاد در سفر به آمريكاي لاتين شركت در مراسم تحليف رئيس جمهور جديد اكوادور بود كه با حضور رئيس جمهور سابق و مسئولان اين كشور و نيز 11 رئيس جمهور و 4 معاون از كشورهاي ونزوئلا، سوريه، برزيل، شيلي، پاراگوئه، بوليوي، هائيتي، نيكاراگوئه، اروگوئه و كلمبيا برگزار شد.
رئيس جمهوري به هنگام خروج از سالن برگزاري مراسم تحليف رافائل كوروآ، رئيس جمهور جديد اكوادور به هنگام عبور از گارد ويژه احترام حاضر در مراسم، با هجوم خبرنگاران رسانه هاي خارجي روبه رو شد.
خبرنگاري از احمدي نژاد در خصوص روابط با كشورهاي آمريكايي لاتين سؤال كرد كه وي پاسخ داد: در صدد هستيم كه روابط مان را با كشورهاي اين منطقه افزايش دهيم.
وي همچنين درباره روابط ايران و عراق تصريح كرد: عراق، همسايه ما است و علاقه مند به گسترش همكاري و ارتباطات بيشتر با اين كشور هستيم.
احمدي نژاد با مورالز
وي پس از مراسم تحليف رافائل كوروآ با هوگو مورالز رئيس جمهور بوليوي در محل اقامت خود ديدار و گفت وگو كرد. رؤساي جمهور دو كشور در خصوص افزايش سطح روابط دو كشور و نيز مسائل منطقه اي و بين المللي و روز دنيا به تبادل نظر پرداختند.
توسعه نطنز
خبرگزاري رويترز به نقل از محمود احمدي نژاد نوشت كه توسعه نطنز گام به گام و به زودي انجام خواهد گرفت.
وي پس از حضور در مراسم تحليف رافائل كورو آ، رئيس جمهور اكوادور به خبرنگاران گفت: آيا آنها به دنبال صدام هستند؟ صدام ديگر وجود ندارد. آنها به دنبال سلاح كشتار جمعي هستند؟ سلاحي وجود ندارد. شايد آنها به دنبال نفت باشند.
رئيس جمهور ايران گفت: برنامه هسته اي ايران فقط داراي اهداف صلح آميز است. بازرسي هاي آژانس هر روز ادامه دارد؛ آنچه ما انجام مي دهيم كاملا صلح آميز است.
وي افزود: درخصوص نطنز ما در مراحل مقدماتي هستيم، اما در مسير تحقيقات قرار داريم و تا توليد برق هسته اي راه درازي در پيش است.
</TEXT>
</DOC>
<DOC>
<DOCID>HAM2-851027-091</DOCID>
<DOCNO>HAM2-851027-091</DOCNO>
<ORIGINALFILE>/1385/851027/news/_siasi.htm</ORIGINALFILE>
<ISSUE>چهارشنبه 27 دي 1385 - سال چهاردهم - شماره4185 - Jan 17, 2007</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
گراميداشت سالگرد شهادت شهيد دقايقي
</TITLE>
<TEXT>


گروه سياسي - مراسم بيستمين سالگرد شهادت سرلشكر پاسدار اسماعيل دقايقي، فرمانده لشكر 9 بدر دوشنبه شب در مركز فرهنگي سيد الشهداء تهران برگزار شد.
به گزارش ايسنا، در اين مراسم، سرلشكر سيد رحيم صفوي طي سخناني اظهار داشت: دفاع مقدس، تجلي رفتار ملت ايران در برابر دشمن و جبهه متحد استكبار شامل آمريكا، شوروي سابق و وابستگان عربي منطقه بود.
فرمانده كل سپاه پاسداران انقلاب اسلامي ادامه داد: ملت ما در دفاع مقدس، بهترين حماسه تاريخ ايران و بلكه تاريخ منطقه و جهان را با جهاد و مقاومت و پيروزي هاي قاطع خود رقم زد.
وي درباره ديگر خصوصيات شهيد دقايقي نيز تاكيد كرد: شهيد دقايقي يك انقلابي مخلص در راه خدا و انقلابي قبل از انقلاب بود، هم چنين قبل از پيروزي انقلاب زندان و شكنجه را ديده بود. او انساني فهيم، دانا و خردمند، با مطالعات عميق اسلامي و انقلاب هاي جهان بود.
دبير مجمع تشخيص مصلحت نظام نيز با اشاره به برخي خصوصيات شهيد دقايقي گفت: اين شهيد بزرگوار از صبر و حوصله بي سابقه اي برخوردار بود. محسن رضايي گفت: شهيد دقايقي انسان خستگي ناپذيري بود كه خستگي را نمي شناخت و اگر سخت ترين كارها به او واگذار مي شد سرانجام به جايي مي رساند. سردار محمدرضا نقدي، معاون آماد و پشتيباني ستاد كل نيروهاي مسلح و دريابان علي شمخاني رئيس مركز تحقيقات استراتژيك نيز به بيان گوشه اي از ويژگيها و خصوصيات اخلاقي شهيد دقايقي پرداختند. در اين مراسم همچنين لوح تقديري از سوي برگزاركنندگان مراسم به خانواده شهيد دقايقي اهدا شد.
</TEXT>
</DOC>
<DOC>
<DOCID>HAM2-851027-092</DOCID>
<DOCNO>HAM2-851027-092</DOCNO>
<ORIGINALFILE>/1385/851027/news/_siasi.htm</ORIGINALFILE>
<ISSUE>چهارشنبه 27 دي 1385 - سال چهاردهم - شماره4185 - Jan 17, 2007</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
موشك هايتورام يك روسيبه ايران تحويل شد
</TITLE>
<TEXT>
مهر: وزير دفاع روسيه گفت: مسكو سيستم هاي موشكي ضد هواپيماي جديد تور ام يك را به ايران تحويل داده است و تقاضاهاي بيشتر تهران را در خصوص سلاح هاي دفاعي بررسي خواهد كرد.
خبرگزاري رويترز با اعلام اين مطلب به نقل از سرگئي ايوانف، افزود: ايران تحت تحريم نيست و اگر بخواهد تجهيزات دفاعي براي نيروهاي مسلحش خريداري كند، چرا نبايد اين كار انجام گيرد.
رويترز ادامه داد كه يك منبع از وزارت دفاع روسيه گفته است كه تحويل اين موشكها به طور كامل تكميل نشده است.
</TEXT>
</DOC>
<DOC>
<DOCID>HAM2-851027-093</DOCID>
<DOCNO>HAM2-851027-093</DOCNO>
<ORIGINALFILE>/1385/851027/news/_siasi.htm</ORIGINALFILE>
<ISSUE>چهارشنبه 27 دي 1385 - سال چهاردهم - شماره4185 - Jan 17, 2007</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
يادداشت
دام اختلافپيمان فروزش
</TITLE>
<TEXT>
پس از تحولات اخير منطقه، جريان استكبار هم با تئوري پردازي هاي آمريكا سرمايه گذاري گسترده اي را در راستاي اختلاف ميان شيعه و سني آغاز كرد ه است.
قطعا يكي از مهم ترين اهداف آمريكا تحريك كشورهاي منطقه عليه ايران و كمرنگ كردن نفوذ جمهوري اسلامي در ميان ساير مسلمانان است تا از اين طريق بتواند به تدريج جايگاه خود را در ميان كشورهاي مسلمان منطقه ارتقاء بخشد.
جهت ديگر سياست آمريكا براي تفرقه ميان شيعه و سني در داخل كشور كليد زده شده اما در داخل ايران مردم ما از اتحاد و بينش خوبي برخوردارند و اين جريان را عملا با بن بست مواجه ساخته اند اما سرمايه گذاري هاي آمريكا كماكان ادامه دارد و هوشياري ما را بيش از پيش مي طلبد. البته در اين راستا نيز لازم است باتوجه به اين كه حكومت ما حكومتي شيعي است و جايگاه اهل سنت در قانون اساسي تعريف شده، توجه بيشتري به اهل سنت صورت گيرد.
* نماينده اهل سنت زاهدان
</TEXT>
</DOC>
<DOC>
<DOCID>HAM2-851027-094</DOCID>
<DOCNO>HAM2-851027-094</DOCNO>
<ORIGINALFILE>/1385/851027/news/_siasi.htm</ORIGINALFILE>
<ISSUE>چهارشنبه 27 دي 1385 - سال چهاردهم - شماره4185 - Jan 17, 2007</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
كوتاه از خانه ملت
</TITLE>
<TEXT>
تقديم قريب الوقوع لايحه جامع انتخابات
معاون پارلماني و امور مجلس وزارت كشور از بررسي لايحه جامع انتخاباتي در كميسيون سياسي و دفاعي وزارت كشور خبر داد و گفت: كه لايحه مذكور تا پايان سال تقديم مجلس خواهد شد. محمدحسن موسي پور تصريح كرد: درصورت تصويب طرح، انتخابات مجلس هشتم و دوره دهم رياست جمهوري، اين طرح در لايحه جامع انتخابات لحاظ مي شود.
پاسخ مثبت به بيانيه نمايندگان
مصطفي پورمحمدي، وزير كشور كه در جلسه علني روز گذشته مجلس حاضر شده بود با اشاره به بيانيه نمايندگان مجلس درباره تدوين لايحه بودجه گفت: خوشحاليم كه بخش زيادي از نظرات نمايندگان مجلس در بودجه كه تقديم خواهد شد، لحاظ شده و تذكر نمايندگان نيز كاملاً رعايت شده است.
لايحه اي براي مديريت مصرف سوخت
نمايندگان روز گذشته به يك فوريت لايحه توسعه حمل و نقل عمومي درون شهري و مديريت مصرف سوخت در كشور رأي مثبت دادند.
براساس ماده واحده اين لايحه، دولت مي تواند درجهت توسعه حمل و نقل عمومي درون شهري به اصطلاح و توسعه حمل و نقل شهري، بهينه سازي و كاهش مصرف سوخت، دوگانه سوز وگازسوز نمودن خودروها، ساماندهي و هماهنگي مديريت حمل و نقل شهري، نوسازي خودروهاي فرسوده دولتي و عمومي و غيردولتي و خصوصي، بهبود عبور و مرور و كاهش تقاضاي سفر، اجراي سهميه بندي بنزين در نيمه اول سال 1386، خروج بنزين از سبد حمايتي تا سال 1391، رعايت استانداردهاي مصرف سوخت و آلايندگي، توسعه جايگاه هاي عرضه گاز طبيعي و تكميل و توسعه حمل و نقل عمومي ريلي و غيرريلي بپردازد. قبل از تصويب اين فوريت وزير كشور به عنوان نماينده دولت در اين باره توضيح داد.
بازهم استيضاح
قدرت الله ايماني نماينده خرم آباد روز گذشته براي چندمين بار از احتمال استيضاح محمود فرشيدي خبر داد. به گفته وي بيش از 40 امضا براي اين امر جمع شده است.
آزادي ديپلمات هاي ايراني
شش تن از نمايندگان مجلس در تذكري به متكي، خواستار تسريع در پيگيري آزادي ديپلمات هاي ايراني دستگير شده توسط نظاميان آمريكايي در كنسولگري اربيل عراق و لزوم اقدام حقوقي در مجامع و دادگاه هاي بين المللي از سوي وزير خارجه شدند. سيد احمد سادات موسوي نماينده مباركه هم تشكيل جلسه شوراي عالي راهبردي سياست خارجي را باتوجه به گذشت بيش از 6 ماه از صدور حكم رهبر معظم انقلاب به رئيس جمهور متذكر شد.
</TEXT>
</DOC>
<DOC>
<DOCID>HAM2-851027-095</DOCID>
<DOCNO>HAM2-851027-095</DOCNO>
<ORIGINALFILE>/1385/851027/news/_siasi.htm</ORIGINALFILE>
<ISSUE>چهارشنبه 27 دي 1385 - سال چهاردهم - شماره4185 - Jan 17, 2007</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
اخبار كوتاه
</TITLE>
<TEXT>
شوراي  نگهبان: شوراي  نگهبان در نامه اي به وزير كشور صحت انتخابات چهارمين دوره مجلس خبرگان رهبري در حوزه انتخابيه آذربايجان غربي را تأييد كرد. به گزارش پايگاه اطلاع رساني شوراي  نگهبان، در متن اين نامه خطاب به مصطفي پورمحمدي آمده است: در اجراي ماده 70 آيين نامه اجرايي قانون انتخابات، نظر به برگزاري انتخابات چهارمين دوره مجلس خبرگان رهبري، پرونده حوزه انتخابيه آذربايجان غربي در جلسه مورخ 20/10/85 شوراي نگهبان مطرح و صحت انتخابات حوزه مذكور مورد تأييد قرار گرفت.
قوه قضائيه: آيت الله سيد محمود هاشمي شاهرودي نسبت به نفوذ كارچاق كن ها در مراحل رسيدگي به پرونده هاي قضايي هشدار داد. رئيس قوه قضائيه ديروز در مراسم تحليف كارآموزان قضايي در نهاد قوه قضائيه با مهم توصيف كردن مسئوليت قضاوت با تذكر مجدد مسند حساس قضاوت به قضات توصيه كرد، با هواهاي نفساني دروني و بيروني خود مقابله كرده و اجازه ندهند حتي دوستان، بستگان و ذي نفوذها به آنان نزديك شده و با آنان رفاقت كنند. در اين مراسم كه برخي از مسئولان عالي قضائي نيز حضور داشتند پس از انجام مراسم تحليف171 كارآموز قضايي، نفرات برتر دوره ها از هاشمي شاهرودي لوح تقدير دريافت كردند.
ستاد كل نيروهاي مسلح: سردار سرتيپ پاسدار عليرضا افشار معاون فرهنگي و تبليغات دفاعي ستاد كل نيروهاي مسلح تاكيد كرد: ريشه ناامني ها در عراق را بايد در ايجاد فتنه مذهبي و تحريك اهل سنت و شيعه اين كشور توسط عوامل اطلاعاتي رژيم صهيونيستي كه با لباس آمريكايي در عراق فعاليت مي كنند، جستجو كرد. به گزارش مهر، افشار پيرامون ادعاي بي اساس آمريكا اظهار داشت: آمريكا هم مي داند كه در شرايط بحراني عراق، هيچگاه ايراني ها از كنسولگري خود براي اقدامات غيرديپلماتيك استفاده نمي كنند و هيچ سندي در كنسولگري ايراني ها در اربيل وجود ندارد كه اثبات كننده ادعاي آمريكا باشد.
مجلس شوراي اسلامي: يكصد و شانزدهمين نشست كميته حقوق بشر نمايندگان مجالس در مقر اتحاديه بين المجالس در ژنو برگزار شد. مهر گزارش داد، كاظم جلالي عضو كميسيون سياست خارجي و امنيت ملي مجلس شوراي اسلامي به عنوان عضو كميته در اين نشست كه روز دوشنبه برگزار شد، شركت كرد. كميته حقوق بشر نمايندگان مجالس كه يكي از كميته هاي اتحاديه بين المجالس به شمار مي رود مسئول رسيدگي به نقض حقوق بشر نمايندگان مجالس در كشورهاي مختلف است. در حال حاضر نمايندگان مجالس كشورهاي جمهوري اسلامي ايران، فيليپين، كانادا، مكزيك، بلژيك، الجزاير، غنا، آلمان و شيلي در اين كميته عضويت دارند. جلسات اين دوره كميته با حضور جانسون دبيركل اتحاديه بين المجالس تا روز جمعه به مدت 5 روز ادامه خواهد داشت.
حوزه علميه: جامعه مدرسين حوزه علميه قم در آستانه ماه محرم الحرام 1428 با صدور اطلاعيه اي تاكيد كرد: مبارزه با انحرافات و كژي ها بخصوص انحرافات و پيرايه هاي معنوي و خرافه هاي صوفي گرايانه و غيرمكتبي وظيفه  خطيري است كه امروزه بر عهده  سربازان خط مقدم روشنگري در فرصت عظيم محرم سالار شهيدان(ع)قرار داد. جامعه مدرسين در بخشي از بيانيه خود آورده است: علاوه بر وظيفه ساماندهي و رشد دادن فضايل معنوي و اخلاقي در كشور كه وظيفه هميشگي علما، خطبا و اهل منبر است، توجه به خطر توطئه  اخير استكبار در ايجاد تفرقه و تشتت در ميان پيروان مذاهب و اقوام مختلف داخلي و خارجي بايستي به عنوان اصلي  تعيين كننده و مورد عنايت قرار گيرد.
مجمع تشخيص مصلحت نظام: آيت الله اكبر هاشمي رفسنجاني در ديدار عبدالله ترموجي، رئيس مجلس سنگاپور گسترش روابط با كشورهاي آسيايي را از اولويت هاي سياست خارجي جمهوري اسلامي ايران عنوان كرد. به گزارش روابط عمومي مجمع تشخيص مصلحت نظام، هاشمي رفسنجاني ارتباطات هيأت هاي پارلماني دو كشور را در گسترش روابط مؤثر بيان كرد و افزود: ظرفيت هاي همكاري جمهوري اسلامي ايران و سنگاپور بسيار بالاست و از اين موقعيت مي توان جهت افزايش مبادلات تجاري و اقتصادي ميان 2 كشور سود برد. عبدالله ترموجي نيز در اين ديدار تقويت روابط و تلاش براي يافتن راه هاي جديد براي بسط روابط 2 كشور را پراهميت خواند و گفت: گسترش روابط با جمهوري اسلامي ايران براي سنگاپور جايگاه ويژه  اي دارد.
سياست خارجي: وزير امور خارجه  افغانستان تاكيد كرد كه آمريكا هرگز از خاك اين كشور براي حمله عليه ايران استفاده نخواهد كرد. رنگين دادفر سپنتا، در حاشيه  سفر به قاهره در گفت وگو با روزنامه  الشرق الاوسط ضمن رد اخبار مربوط به استفاده  آمريكا از خاك افغانستان جهت حمله به ايران اظهار داشت: اين گزارش ها صحت ندارد، زيرا روابطي دوستانه و تاريخي افغانستان و ايران را به هم پيوند زده است. وي افزود: ايران به عنوان يك كشور مسلمان سهم زيادي در بازسازي افغانستان و اجراي طرح هاي عمراني در اين كشور داشته است و هيچ گونه اختلافي بين ما و ايران وجود ندارد.
</TEXT>
</DOC>
<DOC>
<DOCID>HAM2-851027-096</DOCID>
<DOCNO>HAM2-851027-096</DOCNO>
<ORIGINALFILE>/1385/851027/news/_theatre.htm</ORIGINALFILE>
<ISSUE>چهارشنبه 27 دي 1385 - سال چهاردهم - شماره4185 - Jan 17, 2007</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">ادب و هنر.هنر.تئاتر</CAT>
<CAT xml:lang="en">Literature and Art.Art.Theater</CAT>
<TITLE>
گزارش نشست مشترك كارشناسان محيط زيست و منابع طبيعي كشور
ركورد دار فرسايش خاك
اسدالله افلاكي
</TITLE>
<TEXT>



گروه شهري در نخستين نشست مشترك صاحبنظران محيط زيست و منابع طبيعي كشور كه با پيگيري جامعه جنگلباني ايران تشكيل شده بود وضعيت بحراني محيط زيست و عرصه هاي منابع طبيعي كشور بويژه تخريب پارك هاي ملي بررسي شد.
مهندس كاظم نصرتي نصرآبادي، رئيس جامعه جنگلباني ايران، در آغاز نشست گفت: آنچه امروز در منابع طبيعي و محيط زيست كشور در حال وقوع است اتفاقات ناخوشايندي است كه به رغم بيش از 50 سال سابقه سازمان جنگل ها، در نهايت بيلان منابع طبيعي منفي است و اين ناشي از سياستگذاري هاست، چرا كه تخصيص اعتبارات به سبك و سياقي است كه در نهايت اين بيلان را ترسيم مي كند.
وي افزود: منابع طبيعي و محيط زيست دچار وضعيتي بسيار بحراني است. از يك سو، تا نوك كوه شخم زده مي شود و از سوي ديگر، تمام طرحها، بدون مطالعه و بررسي هاي كارشناسانه است. براين اساس ضروري است با كمك رسانه ها با طرح مسائل در مطبوعات فرهنگسازي شود تا نگرش دولتمردان و مسئولان نسبت به منابع طبيعي و محيط زيست تغيير كند؛ چرا كه در حال حاضر، در مواردي وضعيت و نگاه به منابع طبيعي به گونه اي است كه حتي مناطق حفاظت شده در امان نيست؛ وقتي اين مناطق حفظ نشود، تكليف بقيه عرصه ها مشخص است. از همين رو با توجه به وضعيت موجود اين نشست برگزار شد با اين اميد كه اين نشست ادامه داشته باشد تا از اين طريق نظرات كارشناسان و صاحبنظران محيط زيست و منابع طبيعي كه دغدغه اي جز حفظ و صيانت از ميراث طبيعي كشور ندارند، منعكس شود تا بيش از اين شاهد تخريب منابع طبيعي و محيط زيست كشور نباشيم.
در كشور ما توسعه پايدار جايي ندارد
دكتر تقي شامخي، رئيس هيأت مديره انجمن علمي جنگلباني ايران، در اين نشست گفت: آنچه امروز مايه نگراني به شمار مي رود، نوع برخورد با مسائل محيط زيست و منابع طبيعي است كه شاخص آن، برخورد با پارك هاي ملي است.
وي در ريشه يابي اين برخورد گفت: مسئله اي كه وجود دارد چالش بين محيط زيست و توسعه است. به عبارت ديگر اصلي ترين چالش كه در زمان ما وجود دارد، بحث توسعه و رابطه آن با محيط زيست است. ما معتقديم كه توسعه بايد وجود داشته باشد، اما بايد در كنار اين توسعه محيط زيست حفظ شود.
شامخي با تاكيد بر ضرورت توسعه تصريح كرد: آنچه صاحبنظران و استادان محيط زيست و منابع طبيعي را از ديگر گروه هاي اجتماعي متمايز مي كند، نوع نگاه اين افراد به مقوله توسعه است، چرا كه اين افراد معتقدند توسعه بايد در بستر طبيعت انجام شود؛ يعني دغدغه ما(صاحبنظران محيط زيست و منابع طبيعي)آن است كه توسعه بايد به گونه اي باشد كه زميني براي زيستن داشته باشيم. اگر قرار باشد اين توسعه بر سر شاخ نشستن و بن بريدن باشد، توسعه نخواهد بود. نكته اي كه وجود دارد، اين است كه در كشور ما فقط به توسعه مي انديشند و اين موضوع كه اين توسعه چگونه بايد صورت بپذيرد، ديگر مطرح نيست. بويژه در دولت نهم كه علاقه مند به پيشرفت و توسعه كشور است و ما هم صددرصد با آن موافقيم، به مسائل جانبي و اين كه توسعه بايد مبتني بر چه ضوابطي باشد، كمتر توجه مي شود و به نظر مي رسد درباره زميني كه مي خواهد اين توسعه روي آن اتفاق بيفتد يا اطلاعات محدودي دارند و يا توجه آنها به زمين اندك است و همين توجه اندك، اين نگراني را به وجود مي آورد كه روند توسعه با اين سبك و سياق، خساراتي را پديد آورد كه جبران آن دشوار يا غيرممكن باشد. در حالي كه بايد به اين واقعيت معتقد باشيم كه اين زميني كه ما روي آن زندگي مي كنيم، بعد از تحولات 4 ميليارد ساله شكل گرفته و به ما سپرده شده است و از همين رو، بايد براي نسل هاي آينده آن را حفظ كنيم.
اين استاد دانشگاه افزود: شايد در بحث توسعه يادآوري اين نكته خالي از لطف نباشد كه جامعه جهاني بعد از برگزاري كنفرانس 1972 در استكهلم، نسبت به در مخاطره قرار گرفتن زمين هشدار داد. پس از اين هشدار، بسياري از كشورهاي در حال توسعه، اين هشدار را طنز تلقي كردند. اين طرز تلقي ناشي از آن بود كه كشورهاي در حال توسعه معتقد بودند چون كشورهاي توسعه يافته مشكل غذا ندارند و به عبارتي سير هستند، چنين مسائلي را طرح مي كنند، اما اين مسائل براي ما كه با كمبود غذا مواجهيم، معنايي ندارد. ولي به فاصله زماني كوتاهي همين كشورها دريافتند كه اين مسئله يك مسئله جهاني است و چه در كشور غني و چه در كشور فقير زندگي كنيم، نمي توانيم آن را ناديده بگيريم.
شامخي خاطر نشان كرد: آنچه امروز در كشور ما جاري است يادآور نگاه كشورهاي در حال توسعه بعد از كنفرانس 1972 است و اين ضرورت توجه دادن مسئولان به مسائل زيست محيطي را نشان مي دهد. براين اساس بدون ورود به مسائل سياسي و صرفاً به خاطر حفظ ميراث طبيعي و محيط زيست و ضمن احترام گذاشتن به اين ايده مسئولان اجرايي كه مي خواهند باعث توسعه و پيشرفت كشور شوند، بايد عواقب و پيامدهاي زيانبار توسعه بدون رعايت ضوابط زيست محيطي را متذكر شد، چرا كه توسعه يك امر مشروط است يعني بايد حريم طبيعت به شدت حفظ و رعايت شود. حال وقتي مي شنويم به رغم وجود همه قوانين ظرف مدت كوتاهي در شش پارك ملي تصرفاتي صورت مي گيرد كه مغاير با مباني و اصول است، حق داريم برخود بلرزيم و دچار اين نگراني عميق شويم كه نكند كساني كه دست اندركار امر توسعه هستند، واقعاً از اين حقيقت آگاه نباشند كه توسعه امروز جهان با چالش حفظ محيط ‍ زيست مواجه شده و بر همين اساس است كه توسعه پايدار در چارچوب هاي معيني پذيرفتني است.
پارك هاي حفاظت شده پشتوانه حيات ماست
دكتر مجيد مخدوم - رئيس انجمن علمي ارزيابي محيط زيست - ضمن ابراز تأسف از وضعيت امروز پارك هاي ملي و ديگر عرصه هاي منابع طبيعي گفت: مشكل اصلي در كشور ما اين است كه هم توده مردم و هم دولتمردان، فلسفه وجودي پارك ملي و مناطق حفاظت شده را درك نكرده اند.
وي افزود: ما مخالف توسعه نيستيم، چرا كه بدون توسعه، انسان محكوم به فناست اما براي توسعه بايد حد و مرزي قائل باشيم.
وي در خصوص پارك هاي ملي گفت: اساساً فلسفه وجودي پارك ملي، اين است كه ما در دنياي كنوني براي ادامه زندگي به سه مقوله اساسي غذا، دارو، كاغذ و چوب نياز داريم. اين در حالي است كه با وضعيت فعلي، هر محصولي كه چه به صورت طبيعي و چه به صورت دست كاشت به دست مي آيد، 30 تا 50?درصد آن از زمان كاشت تا زماني كه به انبار برسد، بر اثر آفات از بين مي رود. سم پاشي هم براي دفع آفات جواب نداده، چرا كه اگر سم پاشي صورت بگيرد، سال بعد بايد ميزان سم را چند برابر افزايش بدهيم. بهترين راه حلي كه در اين زمينه وجود دارد، اين است كه ما براي ايجاد پايه هاي اهلي كه نسبت به حمله آفات و بيماري ها مقاوم باشد، دورگ گيري كنيم. اين فعاليت وقتي در دنيا آغاز شد، دريافتند كه با اين شيوه مي توان پايه هايي توليد كرد كه هم توليد بيشتري را در پي داشته باشد و هم اين پايه ها به گونه پاكوتاه باشد و در نتيجه با وسايل ارزان تر قابل برداشت باشد.
اين مدرس دانشگاه تصريح كرد: علم ژنتيك به خاطر سه مقوله توليد بيشتر، استفاده از ماشين آلات ارزان تر و از همه مهم تر مقاومت در برابر آفات و بيماري ها پديد آمد. اصل كلي در دورگ گيري اين است كه دورگ گيري بايد بين پايه اهلي و وحشي صورت پذيرد. حال اگر عرصه هاي طبيعي را نابود كنيم و پارك هاي ملي و مناطق حفاظت شده را كه در واقع ذخيره گاه اين پايه هاي وحشي براي توليد كاغذ، چوب، دارو، پوشاك و بسياري اقلام ديگر هستند نابود كنيم، چگونه اين كار(دورگ گيري)امكان پذير خواهد بود.
وي ادامه داد: ذخيره گاه جنگل، پارك جنگلي، جنگل هاي دست كاشت، آثار منابع طبيعي ملي، مناطق حفاظت شده، پارك هاي ملي و پناهگاه حيات وحش كه تقريباً 8?درصد از مساحت كشور را به خود اختصاص داده اند، از آن رو به وجود آمده و حفاظت مي شوند كه پشتوانه اي براي زندگي و حيات باشند. يعني در وضعيت ناهنجاري كه ممكن است پيش بيايد، اين مناطق مي تواند به عنوان صندوق پس انداز عمل كند؛ يعني پارك ملي يك نقش بيمه اي دارد و اين درجه اهميت حفاظت از آن را نشان مي دهد.
وي گفت: اخيراً نمونه اي دورگ گيري صورت گرفته كه توليد كاغذ را 24برابر كرده است. اين دورگ گيري با يك پايه وحشي كه در پارك ملي تبت وجود دارد انجام شده است. حال تصور كنيد اگر اين پارك تخريب شده بود، آيا امكان دستيابي به چنين پايه اي وجود داشت؟ بر اين اساس انتظار آن است كه حداقل، مناطق حفاظت شده را رها كنند تا اين صندوق پس انداز محفوظ و مصون بماند.
دكتر مخدوم به وضعيت بحراني محيط زيست در جهان اشاره كرد و گفت: اگر به شماره نوامبر 2006 نشنال جئوگرافي مراجعه كنيد، مي بينيد كه فاجعه زيست محيطي در آمريكا در حال وقوع است و اين به خاطر آن است كه دولتمردان آمريكايي با مقوله محيط زيست بيگانه اند.
وي تصريح كرد: اخيراً جيمز لاك و همكارانش نسبت به روند توسعه در جهان هشدار داده و تاكيد كرده اند روند توسعه فعلي در 40سال آينده به فاجعه اي ختم مي شود كه گرم شدن زمين در قبال آن ناچيز است.
به گفته دكتر مخدوم، اين دانشمند هشدار داده است اگر دماي زمين به خاطر افزايش اثر
گلخانه اي از 5/2درجه بالا برود، تنها يخ هاي قطب شمال و جنوب ذوب نمي شود؛ فاجعه بدتر از آن، آزادشدن متان توندراست و از آنجا كه گرم كنندگي گاز متان بين 12 تا 36 برابر اثر گلخانه اي است، گرماي زمين يكباره 12درجه افزايش پيدا مي كند و اين يعني تبديل زمين به جهنم. اين فجايع ناشي از آن است كه دولتمردان جهان با مسائل زيست محيطي ناآشنايند.
ايستگاه هاي تحقيقاتي در معرض نابودي
دكتر احمد رحماني - رئيس هيأت مديره انجمن اعضاي هيأت علمي مؤسسه تحقيقات جنگل ها و مراتع- گفت: در حال حاضر تخريب، تمام عرصه هاي منابع طبيعي كشور را فرا گرفته و تا آنجا پيش رفته است كه به رغم آن كه نبايد در پارك هاي ملي كوچكترين تصرفي شود، اين پارك ها مصون نمانده و در حال تخريب است و اين بايد به گوش مسئولان برسد.
وي گفت: آمار نشان مي دهد كه سالانه 2ميليارد متر مكعب فرسايش خاك در كشور داريم. اين رقم 6/7درصد فرسايش كل خاك در جهان را نشان مي دهد و بر همين اساس فرسايش خاك در كشور ما 3برابر آسياست و اين موضوع وحشتناكي است. در مورد جنگل ها وضعيت بسيار بدتر است؛ چرا كه برخي آمارها حاكي از آن است كه سالانه در شمال 15 تا 25تن در هكتار فرسايش خاك وجود دارد، در حالي كه نُرم  جهاني 5/2تن در هكتار است. اگر اين آمارها واقعي باشد، ما در اين زمينه ركورددار هستيم. از سوي ديگر ميزان سرانه جنگل هاي ما 2دهم هكتار است، در حالي كه اين ميزان در جهان 8دهم هكتار است. دليل اين وضعيت هم مشخص است. وقتي در مناطق جنگلي كه بارندگي زياد است، پوشش گياهي بالادست را از بين مي بريم، در حقيقت جنگل ها را تخريب كرده ايم.
رحماني تصريح كرد: در وضعيت فعلي، اين وظيفه تشكل هاي مردم نهاد است كه با فرهنگسازي از يك سو مردم را با اين مشكلات و پيامدهاي آن آشنا سازند و از سوي ديگر تلاش كنند با ايجاد ارتباط دائم و پيوسته با مسئولان، آنان را متوجه عواقب روند موجود كنند. اين شيوه اي است كه پيش از اين نيز جواب داده، چرا كه بدون شك مسئولان نيز هدفي جز حفظ منابع ندارند و اين وظيفه صاحب نظران است كه واقعيت مسائل را براي آنها روشن سازند.
وي گفت: با طرز نگاه و تلقي اي كه امروزه از منابع طبيعي و محيط زيست وجود دارد، ساده ترين راه انتخاب مي شود و عمليات اجرايي بدون ارزيابي زيست محيطي انجام مي گيرد و در نتيجه از جنگل و پارك ملي هم عبور مي كند. در اينجا انجمن هاي علمي بايد براي ارتقاي سطح آگاهي عمومي تلاش كنند و مسائل را به مسئولان منعكس كنند، چرا كه اگر مطالب به صورت علمي منتقل شود، ثمربخش خواهد بود.
وي ضمن انتقاد از وضعيت موجود در بخش تحقيقات افزود: بخش تحقيقات كشاورزي و منابع طبيعي متأثر از كل تحقيقات در كشور است. بودجه اي كه امسال به مقوله تحقيقات در كشور اختصاص يافته 45صدم نسبت به درآمد ناخالص ملي بوده، در حالي كه در سال گذشته اين ميزان 7دهم درصد بوده است. مشكل ديگر اين است كه بودجه اي كه به بخش تحقيقات اختصاص مي يابد، صرف مسائل جاري مي شود؛ به طوري كه بنا به گفته معاون آموزش و تحقيقات وزارت جهاد، 96درصد بودجه تحقيقات صرف هزينه هاي جاري مي شود و 4درصد آن صرف تحقيقات مي گردد و اين بودجه اي نيست كه بتوان با آن در منابع طبيعي تحول ايجاد كرد. رحماني گفت: 314?ايستگاه تحقيقاتي در بخش كشاورزي و منابع طبيعي وجود دارد كه قرار است به 80 ايستگاه تقليل پيدا كند. افزون بر اين، بسياري از ايستگاه هاي تحقيقاتي در معرض خطر است، چرا كه احتمالاً مي خواهند به بخش خصوصي واگذار كنند. در حالي كه در شرايط فعلي ايجاد ايستگاه تحقيقاتي تقريباً غيرممكن است. براي نمونه قرار است جاده اي از ميان ايستگاه تحقيقاتي نوشهر- باغ گياه شناسي- كه قدمت چندين ساله دارد و بسياري از گونه هاي منحصر به فرد را در خود جاي داده عبور كند.
وي گفت: نمونه ديگر كه در معرض خطر است، ايستگاه تحقيقاتي سيراچال در كرج است كه به ايستگاه ارس شهرت دارد. اين ايستگاه را نيز مي خواهند به عنوان پارك شهري اعلام كنند. اين موضوعات واقعيت هاي تلخ امروز منابع طبيعي كشور است.
چشم انداز
آمار نشان مي دهد كه سالانه 2ميليارد متر مكعب فرسايش خاك در كشور داريم. اين رقم 6/7درصد فرسايش كل خاك در جهان را نشان مي دهد و بر همين اساس فرسايش خاك در كشور ما 3برابر آسياست و اين موضوع وحشتناكي است. در مورد جنگل ها وضعيت بسيار بدتر است؛ چرا كه برخي آمارها حاكي از آن است كه سالانه در شمال 15 تا 25تن در هكتار فرسايش خاك وجود دارد، در حالي كه نُرم  جهاني 5/2تن در هكتار است. اگر اين آمارها واقعي باشد، ما در اين زمينه ركورددار هستيم. از سوي ديگر ميزان سرانه جنگل هاي ما 2دهم هكتار است، در حالي كه اين ميزان در جهان 8دهم هكتار است. دليل اين وضعيت هم مشخص است. وقتي در مناطق جنگلي كه بارندگي زياد است، پوشش گياهي بالادست را از بين مي بريم، در حقيقت جنگل ها را تخريب كرده ايم.
</TEXT>
</DOC>
<DOC>
<DOCID>HAM2-851027-097</DOCID>
<DOCNO>HAM2-851027-097</DOCNO>
<ORIGINALFILE>/1385/851027/news/_theatre.htm</ORIGINALFILE>
<ISSUE>چهارشنبه 27 دي 1385 - سال چهاردهم - شماره4185 - Jan 17, 2007</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">ادب و هنر.هنر.تئاتر</CAT>
<CAT xml:lang="en">Literature and Art.Art.Theater</CAT>
<TITLE>
يخ بستن تالاب زريوار و تهديد حيات وحش
</TITLE>
<TEXT>


گروه شهري - بارش برف و سوزش سرماي كم سابقه بر دشت زريوار باعث يخ بستن كامل سطح آب تالاب زريوار شده و حيات وحش اين منطقه را به خطر انداخته است.
به گزارش ايرنا به نقل از سازمان حفاظت محيط زيست كردستان: همچنين به علت پوشيده شدن حاشيه تالاب از برف و يخ امكان تغذيه پرندگان مهاجر و بومي و ساير حيوانات بسيار مشكل گرديده و يخبندان سطح تالاب، وزش سرما و نبود غذا حيات پرندگان و حيوانات تالاب را در معرض تهديد قرار داده است. سازمان حفاظت محيط زيست كردستان در اين اطلاعيه از روستاييان و اهالي حاشيه تالاب زريوار درخواست كرده از شكار پرندگان و حيواناتي كه به علت سرما و نبود غذا قدرت پرواز و حركت ندارند خودداري نمايند.
در اين اطلاعيه همچنين از دوستداران و علاقه مندان محيط زيست براي جلوگيري از اتلاف و شكار حيوانات و پرندگان توسط افراد ناآگاه و فرصت طلب درخواست همكاري شده است.
</TEXT>
</DOC>
<DOC>
<DOCID>HAM2-851027-098</DOCID>
<DOCNO>HAM2-851027-098</DOCNO>
<ORIGINALFILE>/1385/851027/news/_theatre.htm</ORIGINALFILE>
<ISSUE>چهارشنبه 27 دي 1385 - سال چهاردهم - شماره4185 - Jan 17, 2007</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">ادب و هنر.هنر.تئاتر</CAT>
<CAT xml:lang="en">Literature and Art.Art.Theater</CAT>
<TITLE>
توافق كشورهاي شرق آسيابراي كاهش گازهاي گلخانه اي
</TITLE>
<TEXT>


ايسنا: سران يك اجلاس شرق آسيا توافقنامه اي براي كاهش ميزان گازهاي گلخانه اي و ارتقاي استفاده از سوختهاي سازگار با محيط زيست امضاء كردند.
به گزارش ايسنا، اين توافقنامه از سوي 10 كشور جنوب شرق آسيا به امضاء رسيده است.
موضوع اين توافقنامه به مدت يك هفته در گفت وگوهايي در فيليپين مورد بحث و تبادل نظر قرار گرفت و طي آن موضوعات متنوعي از جمله بلاياي طبيعي، بيماريها و مساله تروريسم بررسي شد.
بيانيه سيبو در زمينه امنيت انرژي شرق آسيا پس از يك نشست 3 ساعته در روز دوشنبه امضاء شد و طي آن فهرستي از مجموعه برنامه ها با هدف ارائه ذخاير انرژي قابل اطمينان، مناسب و قابل ارائه براي يك منطقه عظيم از استراليا تا هند مطرح شد.
در اين توافقنامه براي سرمايه گذاري هاي بيشتر در بخش سوخت هاي مناسب براي محيط زيست درخواست شده است.
همچنين پيش بيني مي شود كه توليد گازهاي گلخانه اي از كشورهاي آسيايي طي سالهاي آتي به شدت افزايش يافته و بخشي از محاسبات نشان مي دهد كه مقدار فعلي تا سال 2025 سه برابر خواهد شد.
</TEXT>
</DOC>
<DOC>
<DOCID>HAM2-851027-099</DOCID>
<DOCNO>HAM2-851027-099</DOCNO>
<ORIGINALFILE>/1385/851027/news/_theatre.htm</ORIGINALFILE>
<ISSUE>چهارشنبه 27 دي 1385 - سال چهاردهم - شماره4185 - Jan 17, 2007</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">ادب و هنر.هنر.تئاتر</CAT>
<CAT xml:lang="en">Literature and Art.Art.Theater</CAT>
<TITLE>
ضرورت كار تلفيقيبراي ساماندهي زباله
</TITLE>
<TEXT>


گروه شهري - بالا بودن سطح آب هاي زيرزميني به همراه تراكم جمعيت در شمال كشور، اين منطقه را در برابر دفع غيراستاندارد زباله بسيار آسيب پذير كرده است.
از اين رو، برنامه ريزي كوتاه مدت براي رفع مشكلات فوري، و برنامه ريزي بلند مدت براي حل ريشه اي مشكل دفع زباله ضروري است.
دبير شبكه هاي زيست محيطي منطقه شمال كشور با بيان اين مطلب به ايسنا گفت: تفكيك زباله از مبداء راهكار مطلوبي است اما به تنهايي راهگشا نخواهد بود براي ساماندهي زباله نيازمند كار تلفيقي هستيم.
مهندس حسن احمدپور افزود: وضعيت دفع زباله در گيلان همانند وضعيت فرد بيماري است كه برنامه هاي پيشگيرانه درماني به تنهايي برايش كفايت نمي كند.
وي افزود: شرايط فعلي در استان ما ايجاب مي كند كه حداقل با يك برنامه ريزي كوتاه مدت منطقه سراوان را از بحران فعلي نجات دهيم و سپس با تدوين طرحي جامع براي آينده تصميم گيري كنيم.
دبير شبكه هاي زيست محيطي منطقه شمال كشور خاطرنشان كرد: متاسفانه شهرداري به علت هزينه اي كه با انتقال مكان دپوي زباله متحمل خواهد شد، از اين عمل واهمه دارد در حالي كه نزديكي سراوان به مناطق پرجمعيت و آبهاي سطحي و زيرزميني و بهره مندي از پتانسيل هاي توريستي، گواهي آشكار بر اين واقعيت است كه محل فعلي تخليه زباله استان بدترين مكان ممكن است.
</TEXT>
</DOC>
<DOC>
<DOCID>HAM2-851027-100</DOCID>
<DOCNO>HAM2-851027-100</DOCNO>
<ORIGINALFILE>/1385/851027/news/_theatre.htm</ORIGINALFILE>
<ISSUE>چهارشنبه 27 دي 1385 - سال چهاردهم - شماره4185 - Jan 17, 2007</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">ادب و هنر.هنر.تئاتر</CAT>
<CAT xml:lang="en">Literature and Art.Art.Theater</CAT>
<TITLE>
نگاه دوم
تشويق سازمان هاي مردم نهاد گردشگري
</TITLE>
<TEXT>
ميراث آريا: وزارت كشور برنامه هايي را براي تشويق سازمان هاي مردم نهاد كه در زمينه گردشگري و ميراث فرهنگي فعاليت مي كنند در دستور كار خود داد.
معاون اجتماعي وزير كشور در نشست خود با خبرنگاران حوزه اجتماعي رسانه ها گفت:با توجه به گستردگي حوزه فعاليت وزارت كشور، استانداري ها،فرمانداري ها،شهرداري ها و شوراهاي شهر مي توانند در تعامل با سازمان ميراث فرهنگي،صنايع دستي و گردشگري اقدامات مناسبي را براي ارتقاي وضعيت صنعت گردشگري كشور انجام دهند.
حجت الله ايوبي با اشاره به سوابق اجرايي خود در رايزني فرهنگي ايران در سفارت فرانسه افزود: توريسم را بايد همراه با ايرانگردي ببينيم.
وي تصريح كرد: گردشگري يك موضوع اجتماعي،فرهنگي و اقتصادي است و در كشوري كه مردم به مسافرت عادت كنند طبيعتاً به هويت و پيشينه خود علاقه مند مي شوند.
معاون اجتماعي وزير كشور خاطر نشان كرد:با توجه به برنامه هاي سازمان ميراث فرهنگي،صنايع دستي و گردشگري ما آماده همكاري با اين سازمان در حوزه هاي مختلف هستيم.
</TEXT>
</DOC>
<DOC>
<DOCID>HAM2-851027-101</DOCID>
<DOCNO>HAM2-851027-101</DOCNO>
<ORIGINALFILE>/1385/851027/news/_theatre.htm</ORIGINALFILE>
<ISSUE>چهارشنبه 27 دي 1385 - سال چهاردهم - شماره4185 - Jan 17, 2007</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">ادب و هنر.هنر.تئاتر</CAT>
<CAT xml:lang="en">Literature and Art.Art.Theater</CAT>
<TITLE>
تخريب گستردهمحيط زيست لرستان
</TITLE>
<TEXT>


گروه شهري شكار بي رويه، تخريب فضاي جنگلي، تخريب منابع طبيعي و... موجب تخريب گسترده محيط زيست لرستان شده است و ما درصدديم با برنامه ريزي صحيح و اصولي گامهاي مؤثري در راستاي صيانت از محيط زيست لرستان برداريم.
مهندس كاكاوند، مديركل محيط زيست لرستان در جلسه ستاد هفته هواي پاك لرستان با بيان اين مطلب به ايسنا گفت: جلب مشاركتهاي مردمي و سهيم كردن آنها در حفاظت از محيط زيست در دستور كار قرار دارد.
وي گفت: دانشگاه و مؤسسات عالي مي توانند نقش بسزايي در توسعه فرهنگ زيست محيطي ايفا كنند.
در ادامه اين مراسم دكتر شمس، رئيس دانشگاه علوم پزشكي لرستان برنامه هاي هفته پاك را حركتهاي نمادين عنوان كرد و افزود: ايجاد حساسيت و فرهنگسازي بين مردم درخصوص محيط زيست امري بديهي است.
وي تصريح كرد: احساس مسئوليت مردم نسبت به محيط زيست بايد به عنوان فرهنگ نهادينه و سپس درجامعه به هنجار تبديل شود.
وي در ادامه آلودگي هوا را يكي از دغدغه هاي كشورهاي جهان عنوان كرد و افزود:كشورها سعي دارند با اتخاذ برنامه هايي، آلودگي هوا را روزبه روز كاهش دهند.
گفتني است به صدا درآوردن زنگ هواي پاك، مسابقه نقاشي و انشاء با مضمون محيط زيست و هواي پاك در مدارس، پخش پيامهاي زيست محيطي، برگزاري مسابقه دوچرخه سواري، كوهنوردي و… از جمله برنامه هاي هفته پاك لرستان است.
</TEXT>
</DOC>
<DOC>
<DOCID>HAM2-851027-102</DOCID>
<DOCNO>HAM2-851027-102</DOCNO>
<ORIGINALFILE>/1385/851027/news/_theatre.htm</ORIGINALFILE>
<ISSUE>چهارشنبه 27 دي 1385 - سال چهاردهم - شماره4185 - Jan 17, 2007</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">ادب و هنر.هنر.تئاتر</CAT>
<CAT xml:lang="en">Literature and Art.Art.Theater</CAT>
<TITLE>
نكته
</TITLE>
<TEXT>
گروه شهري- چندي پيش در يكي از جلساتي كه در استانداري تهران برگزار شد معاونت گردشگري سازمان ميراث فرهنگي، صنايع دستي و گردشگري استان تهران گزارش عملكرد 10 ماهه معاونت امور گردشگري استان تهران را ارائه كرد. اين گزارش يك صفحه است و كل آن در 11 رديف ارائه شده است، كه 4 رديف آن به تفكيك به مسئله صدور مجوز و تمديد بكارگيري تجهيزات دريافت ماهواره اي در هتل ها و در رديف هاي دوم تا چهارم به ارائه آمار همين تجهيزات منتها در هتل آپارتمانها، مهمانسراها و مجتمع هاي تفريحي و توريستي كه البته جلوي رديف اخير خالي است- پرداخته شده است!
دو رديف بعدي به امر تعداد هتل هاي معرفي شده براي اخذ پروانه بهره برداري با رقم 1 واحد، اختصاص داده شده است.
در دو رديف ديگر نيز به صدور كارت راهنمايان جهانگردي و تمديد آن، پرداخته است. معاونت گردشگري در اين بخش بيش از ساير بخش ها فعال بوده و با 176 مورد صدور كارت راهنماي جهانگردي و 233 مورد تمديد اين كارت ها، جمعاً 409 كارت صادر كرده است.
در رديف دهم رقم 30 ميليون تومان به اموري همچون برگزاري جشنواره هاي تابستاني در قالب ستاد تسهيلات سفرهاي كشور، اختصاص داده شده است.
گزارش عملكرد 10 ماهه معاونت گردشگري استان تهران در آخرين رديف، يعني رديف يازدهم با ارائه گزارش برگزاري دو فقره برگزاري كارگاه هاي آموزشي سفرهاي ارزان قيمت پايان مي يابد.
بد نيست بدانيد از كل درآمد گردشگري دنيا، ايران05 /0 درصد درآمد كسب كرده است.
</TEXT>
</DOC>
<DOC>
<DOCID>HAM2-851027-103</DOCID>
<DOCNO>HAM2-851027-103</DOCNO>
<ORIGINALFILE>/1385/851027/world/_asib.htm</ORIGINALFILE>
<ISSUE>چهارشنبه 27 دي 1385</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
براي مبارزه با آلودگي هوا برنامه جامع مي خواهيم
چشم به راه هواي پاك
</TITLE>
<TEXT>


بنيامين صدر
29 دي روز هواي پاك است؛ يعني دو روز به روز ملي هواي پاك مانده و آمارها خبر از مرگ دست كم 5هزار تهراني به د ليل آلودگي هوا در پاييز امسال مي  دهند؛ يعني هر ساعت 6 قرباني. نيمي از6 ميليون خودروي غير استاندارد با مصرف بالا، تنها يكي از دلايل مهم اين مرگ و مير است.
نخستين روز زمستان هم غلظت آلودگي هوا به اندازه  اي بود كه تا 500 متر آن  سوتر را نمي شد ديد. به گونه اي كه به گفته يكي از مسئولان زندگي در تهران بيشتر شبيه "خودكشي دسته جمعي" شده است.
با هر نگاه به آسمان كلان شهري چون تهران در يكي ـ دو ماه اخيرپي مي بريم كه به رغم وجود بارش هاي جوي عمر مردم تهران به دليل استنشاق انبوهي از گازهاي سمي بسيار كاهش يافته است وافزايش شمار بيماران قلبي و عروقي و تنفسي كه در چنين روزهايي بيشتر روانه بيمارستان ها و مراكز درماني مي شوند گواه روشني براين ادعاست .
شرايط ويژه جغرافيايي تهران و شرايط فصلي و تغييرات آب و هوايي هرچند دليل اصلي تجمع آلودگي در فضاي تهران محسوب مي شود اما آنچه كه اهميت دارد اين است كه آلودگي در همين محيط توليد مي شود و از شهرهاي ديگر به تهران نمي آيد . در چنين و ضعيتي خود كرده را تدبير نيست، به همين دليل شهروندان اين شهر شلوغ و پرهياهو بايد خود آستين ها را بالا زده و  هر يك علاوه بر همت خود از دولت و ديگر دستگاه هاي نظارتي بخواهند كه براي مقابله با آلودگي هواي تهران كوتاهي نكنند.
شهر پژمرده
شهروندان ناراحت و عصبي اند و كمتر مي خندند. محمد هادي حيدرزاده، مشاور محيط زيست شهردار تهران، با تاكيد بر اينكه شهروندان ما شهروندان شادابي نيستند و يكي از دلايل عمده آن نيز آلودگي هواست، مي گويد: بحران آلودگي هوا در تهران را مي توان به يك خودكشي دسته جمعي تشبيه كرد كه براي تغيير در اين وضعيت ايجاد يك انقلاب در تفكر مسئولان و شهروندان ضروري است.
به گفته او از رده خارج كردن خودروهاي فرسوده از يك سو و گسترش حمل و نقل عمومي از سوي ديگر به عنوان دو راهكار اساسي و كوتاه مدت براي مبارزه با بحران آلودگي هوا در تهران مطرح است.
رئيس ستاد هواي پاك شهرداري ادامه مي دهد، ورود اتوبوسهاي داراي استاندارد يورو2 و گازسوز، خروج 800 دستگاه اتوبوس آلاينده از جمله برنامه هاي ما در اين زمينه است.
حيدرزاده با تاكيد بر اين كه به اعتقاد ما بهترين گزينه براي ناوگان اتوبوسراني تهران 50 درصد ديزلي و 50 درصد گازسوز است، مي گويد: بر اساس دستورالعمل جديد رانندگان اتوبوس هايي كه در پايانه ها توقف مي كنند، حداكثر 5 دقيقه مجاز هستند خودروي خود را روشن نگهدارند و در صورتي كه بيش از آن بخواهند در پايانه توقف داشته باشند بايد خودروي خود را خاموش كنند، چرا كه در غير اين صورت با رانندگان متخلف برخورد مي شود.
به گفته رئيس ستاد هواي پاك شهرداري تهران، در يك سال گذشته حركت جدي از سوي دولت در مورد پيگيري مفاد طرح جامع كاهش آلودگي هواي تهران صورت نگرفته است. از سوي ديگر هر ساله سازمان محيط زيست براي گراميداشت روز هواي پاك برنامه هاي ويژه اي داشت، ولي در سال جاري حركت جدي در سازمان حفاظت محيط زيست براي برگزاري اين مراسم ديده نمي شود. بنا بر اين با اين حركت هاي كند نمي توانيم شاهد كنترل و كاهش آلودگي هوا در تهران باشيم. بنا براين بايد در زمينه مديريت تقاضا، واقعي كردن قيمت سوخت و گسترش حمل و نقل عمومي اقدام شود.
ارابه هاي مرگ
كارشناسان در كنار حضور گسترده صنايع آلاينده در تهران و اطراف شهر و حجم فراوان دودكش ها در فصول سرد سال دليل اصلي بروز آلودگي هواي شهر تهران را تردد ميليون ها خودروي سبك و سنگين در تهران مي دانند كه البته سالانه حدود 500 هزار دستگاه نيز به اين تعداد اضافه مي شود و در برابر آن از رده خارج كردن خودروهاي فرسوده هم كه به كندي پيش مي رود.
از رده خارج كردن خودروهاي فرسوده كماكان حركت لاك پشتي دارد و با آنكه قرار بود در سال گذشته 200 هزار خودروي فرسوده در تهران از رده خارج شوند اين رقم تنها به 35 هزار دستگاه رسيد .
از سوي ديگر موتورسيكلت هاي موجود در سطح شهر تهران 10 برابر خودروها آلودگي دارند با اين وجود وزارت صنايع اجازه توليد انواع موتورسيكلت هاي بي كيفيت و فاقد استانداردهاي زيست محيطي را صادر مي كند به گونه اي كه روزانه 25هزار دستگاه موتورسيكلت در كشور توليد مي شود .
قصه پر غصه بنزين
بررسي پايش آلودگي هواي تهران مشخص مي كند كه حدود 80 درصد از آلودگي ها مربوط به تردد خودروها و تجمع خودروهاي روشن در بزرگراه ها و ميدان ها و خيابان هاي تنگ و باريك و غيرهندسي تهران است .
مصرف بنزين در كشور روزانه حدود 65ميليون ليتر است كه مي سوزد و دود آن به چشم و ريه همه مي رود و در حالي كه كشور توانايي توليد 40ميليون ليتر بنزين در روز را دارد ، ميان ميزان بنزين توليدي در داخل و بنزين مورد نياز كشور حدود 25 ميليون ليتر فاصله وجود دارد كه بايد وارد شود. اين در شرايطي است كه هزينه واردات بنزين در سال جاري به حدود 5 ميليارد دلار مي رسد . هر ليتر بنزين دولتي در ايران?? تومان عرضه مي شود درحالي كه برآوردها نشان مي دهد قيمت بنزين وارداتي بين 3?? تا 4?? تومان است.
بنابراين مصرف روزانه 65 ميليون ليتر بنزين در كشور، ضرورت تعديل سبد مصرفي انرژي كشور در بخش حمل و نقل را آشكار مي سازد.
گاز طبيعي فشرده كه آلايندگي كمتر زيست محيطي دارد، به عنوان نخستين انتخاب بعد از بنزين براي استفاده در بخش حمل و نقل مطرح است. در اين ميان نبود هماهنگي ميان سازمان هاي متولي اين امر، فقدان بازار تقاضا براي خودروهاي گازسوز(حمل و نقل عمومي و شخصي)و استفاده نكردن دولت از ابزارهاي مالياتي و نظام قيمت گذاري براي توجيه پذيري اقتصادي گازسوز كردن خودروها از مشكلات پيش رو در انتخاب گاز طبيعي فشرده به عنوان اولين انتخاب بعد از بنزين براي استفاده در بخش حمل و نقل است.
آلاينده هاي هوا
اكسيدهاي ازت از جمله آلاينده هاي هواست كه به شكلهاي مختلف و در انواع no،no2،no3 منتشر مي شوند.
دي اكسيد ازت مهمترين تركيب در ميان انواع اكسيدهاي ازت است و گازي است مرئي كه با رنگ قهوه اي مايل به زرد يا قهوه اي مايل به قرمز شناخته مي شود.
نگراني عمده در مورد دي اكسيد ازت از آنجا ناشي مي شود كه اين تركيب طي فرايندهاي پيچيده هوا سپهري به ذرات معلق نيترات تبديل مي گردد به علاوه دي اكسيد ازت نيز همچون اكسيد ازت يكي از آلاينده هاي اصلي به وجود آورنده مه دود است.
آثار زيست محيطي اكسيدهاي ازت بر روي انسان متغير است و از جمله آن مي توان به تحريك گلو، چشم، بيني و ششها اشاره كرد، همچنين اين آلاينده ها آسيب پذيري انسان در مقابل عفونتهاي ويروسي نظير آنفلوآنزا را افزايش مي دهند.
علاوه بر انسان گياهان نيز از آسيب اكسيدهاي ازت در امان نيستند. در اثر افزايش غلظت اين آلاينده ها، رشد گياهان دچار اختلال شده و به بافتهاي برگ صدمه وارد مي شود.
تقريباً تمام دي اكسيد ازت از منابع انسان منشاء منتشر مي شود. دو مولد عمده آن اتومبيلها و نيروگاههاي فسيلي هستند.
هواي تازه كي مي آيد؟
از سوي ديگر مديريت كلان نگر با استفاده از ابزارهاي اجرايي كليدي مانند شوراي شهر، شهرداري ها، سازمان هاي متولي سوخت و حمل و نقل مي تواند تنها با روان سازي ترافيك از هدر رفتن روزانه 6 ميليون ليتر بنزين جلوگيري كند.
در چنين وضعيتي آلودگي هواي تهران به وضع بحران رسيده و حتي سازمان بازرسي كل كشور از آن به عنوان تهديدي جدي عليه سلامت مردم ياد كرد.
اين آلودگي30 برابر استانداردهاي جهاني در بين مردم ما با ناراحتي هاي ريوي و عصبي در مناطق آلوده به دي اكسيد كربن و ساير آلاينده ها همراه است و هشدارهاي پزشكان به ما مي گويد كه خستگي مفرط، فراموشي، سوزش چشم و مخاط بيني، تضعيف قدرت بينايي، سردرد، سرگيجه ضعف سيستم دفاعي بدن، اضطراب، تپش قلب، تنگي نفس، افزايش فشارهاي روحي و رواني و افزايش سكته هاي قلبي و عروقي و سرطان ها از آثار مخرب آلودگي هواست.
مهندس كامران شريفي، كارشناس كنترل كيفيت هوا مي گويد: طرح هاي اجرايي در تهران به صورت جدي پيگيري نمي شود و طرح هايي همچون جلوگيري از تردد خودروهاي دودزا و تك سرنشين هرازچندگاهي در روزهايي كه آلودگي هوا بسيار شديد مي شود از سوي برخي از مقامات مسئول مطرح مي شود اما اجراي آن در تمام طول سال مورد غفلت و بي توجهي قرار مي گيرد، در حالي كه چنين طرح هايي نبايد با تغيير فصل سبك و سنگين شود.



اين فعاليت ها نيازمند عزمي ملي در سطح مديريت كلان كشور و شهروندان است. به گفته شريفي تنفس هواي آلوده تهران و ساير شهرهاي بزرگ كشور در نتيجه تعلل اجراي ضربتي برنامه هاي كاهش آلودگي هواست.
اين در شرايطي است كه به دليل عملكرد ضعيف سازمان حفاظت از محيط زيست در سال هاي متمادي و فقدان ضمانت اجرايي لازم براي اجراي تصميم هاي گرفته شده، كنترل جدي بر احداث صنايع بزرگ و نيز ارزيابي اثر زيست محيطي اين صنايع صورت نگرفته است. صنايع توليدي و خدماتي نيروي كار نياز دارند كه اين جمعيت نيز به خودرو و واحد مسكوني نياز دارد.
بي ترديد بارگذاري صنعتي، خدماتي و جمعيتي تهران بالاست و حتي حمايت و تشديد هم مي شود در حالي كه هر جا تعداد كارخانه هاي صنعتي و جمعيت افزايش يابد بر ميزان حمل ونقل هم اضافه خواهد شد كه سبب افزايش آلودگي هوا مي شود.
به نظر مي رسد براي حفظ محيط زيست و هواي پاك در تهران هماهنگي بين وزارتخانه ها و سازمان وجود ندارد و ناهماهنگي هاي موجود مانع از حل اين درد مزمن ساكنان پايتخت شده است.
برنامه هاي مبارزه با آلودگي هواي تهران بايد چشم انداز داشته باشد و هر ساله مورد ارزيابي پيشرفت كار قرار گيرد؛ چشم اندازي كه اين روزها زير سايه ترديد ما در غبار و دود پنهان است. از سوي ديگر مسئولان دستگاه هاي اجرايي هم در اين طرح بايد به اهداف خود آگاه و متعهد به اجراي آن باشند.
پكن در انتظار هواي تازه
مقامات پكن قصد دارند در راستاي بهبود محيط زيست اين شهر براي برگزاري بازي هاي المپيك ، 2008 برنامه هواي پاك را در 245 روز از سال 2007 اجرا كنند.
نگهبان محيط زيست پكن اعلام كرد، اين شهر كه يكي از آلوده ترين شهرهاي جهان است، برنامه به اصطلاح آسمان آبي را در 241 روز از سال 2006 اجرا كرد.
دفتر حمايت از محيط زيست پكن نيز بر روي وب سايت خود اعلام كرد: بهبود بيشتر كيفيت هواي شهر پكن، اولويت نخست مسئولان اين شهر در سال 2007 است. اين دفتر روزهايي را كه شاخص آلودگي هوا سطح دو يا كمتر را نشان دهد، روزهاي آسمان آبي اعلام مي كند.
شاخص آلودگي هوا با توجه به كيفيت هوا از سطح يك(عالي)تا سطح پنج(خطرناك براي سلامتي)علامت گذاري شده است.
در سال 2006 آلودگي ناشي از كارخانه ها، طوفان هاي شن از كوير گوبي و دود اگزوز خودروهايي كه هر روز بيشتر مي شوند، به حدي بود كه دولت پكن را مجبور ساخت در ماه هاي نوامبر و دسامبر، وضعيت فوق العاده براي سلامت ساكنان اين شهر اعلام كند.
سازمان حفاظت از محيط زيست چين در ماه نوامبر گزارشي را در مورد تاثير آلودگي هوا بر سلامت ميليون ها ساكن شهرهاي اين كشور منتشر كرد. بر اساس اين گزارش، هواي 11 شهر بزرگ چين از جمله پكن در يك سوم روزهاي سال 2006 به شدت آلوده و مضر براي سلامتي نزديك به 15ميليون نفر بوده است.
پكن و تهران آلوده ترين كلانشهرهاي آسيا هستند.
در همين حال اتحاديه اروپا نيز در نظر دارد با آلودگي هاي ناشي از خودروها مقابله كند و در نتيجه طرح اين اتحاديه قيمت خودروهاي گازي در اين قاره ظرف 5 سال آينده افزايش خواهد يافت.
كميسيون اروپايي درصدد است استانداردهاي كارآمد و الزامي را درمورد تمام وسايط نقليه جديد كه در اروپا به فروش مي رسند به عنوان بخشي از يك طرح مهم و اصلي براي مقابله با تغييرات آب و هوايي، اعمال كند.
برخي از مشهورترين شركتهاي خودروسازي در انگليس بيشترين ضربه را از اين طرح خواهند خورد.
</TEXT>
</DOC>
<DOC>
<DOCID>HAM2-851027-104</DOCID>
<DOCNO>HAM2-851027-104</DOCNO>
<ORIGINALFILE>/1385/851027/world/_asib.htm</ORIGINALFILE>
<ISSUE>چهارشنبه 27 دي 1385</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
نگاه امروز
شهري در غبار
</TITLE>
<TEXT>
گروه اجتماعي - 89 درصد از آلودگي هواي پايتخت ناشي از خودروهاست و تعداد شهرهاي آلوده در كشور به صورت تصاعدي افزايش مي يابد. روزانه 12 ميليون سفر شهري در تهران انجام مي شود كه خيلي از آنها غيرضروري است، در شرايطي كه خيابانهاي تهران تنها گنجايش يك ميليون دستگاه خودرو را دارند، 4 ميليون خودرو در تهران داريم كه حدود 2ميليون از اين تعداد فرسوده و مستعمل است. بنابراين ترافيك و آلودگي هوا دو حلقه يك زنجيرند كه اگر آلودگي هوا اصلاح شود ترافيك هم اصلاح خواهد شد.
بر اساس آمار بانك جهاني تا پايان سال خسارات ناشي از آلودگي هوا در كشور به 8 ميليارد دلار افزايش مي يابد. خسارت جانبي هر ليتر بنزين به سلامت شهروندان و هواي تهران نيز 120 تومان است. بنابراين نمي توان تا زماني كه قيمت بنزين واقعي شود به راحتي آلودگي هوا را كاهش داد.
دي اكسيد كربن، منواكسيد كربن و سرب، ذرات بسيار خطرناك موجود در لنت ترمزها و ذرات لاستيك خودروها مهمترين آلاينده هاي معلق در هواي تهران است.
به عنوان نمونه، ماه گذشته مطالعاتي كه از سوي بانك توسعه آسيا انجام شد، نشان داد آلودگي هوا هر ساله موجب مرگ بيش از نيم ميليون نفر در شهرهاي آسيا شده و هيچ بهبودي در اين وضعيت ديده نمي شود.
اين مطالعه با اشاره به شهرهايي مانند تهران، داكا، هانوي، جاكارتا و دهلي نو، از پكن و تهران به عنوان آلوده ترين شهرهاي آسيا نام مي برد.
از سوي ديگر برنامه هاي مبارزه با آلودگي هواي تهران چشم اندازي دقيق ندارد كه بتوان هر ساله از طريق كانال هاي نظارتي آن را مورد ارزيابي قرار داد.
باگذشت بيش از يك ماه از پايان مهلت دستگاهها براي ارائه گزارش اقدامات انجام شده در كاهش آلودگي هوا، بسياري از دستگاهها تا كنون اين گزارش را ارائه نكرده و برخي هم گزارش عملكرد سال هاي قبل خود را ارايه كرده اند! به طوري كه اگر دستگاههاي اجرايي و نظارتي هر يك 50 درصد وظايفي را كه قانون برايشان مشخص كرده بود انجام
مي دادند آلودگي هواي تهران و شهرهاي بزرگ كشور تا اين حد جان شهروندان را تهديد نمي كرد.
وضعيت آلودگي هواي پايتخت اگر وزش باد و بارندگي امسال را در نظر نگيريم، بحراني است.
شرايط جغرافيايي، اقتصادي، اجتماعي و سياسي شهري همانند تهران به اين معضل دامن مي زند اما قرار نيست جان خود را بدون توجه به عواقب آن در معرض آلاينده هايي قرار دهيم كه همه را خفه مي كند و تهران را به شهري تبديل خواهد كرد كه در آن زندگي خطرناك خواهد بود.
</TEXT>
</DOC>
<DOC>
<DOCID>HAM2-851027-105</DOCID>
<DOCNO>HAM2-851027-105</DOCNO>
<ORIGINALFILE>/1385/851027/world/_asib.htm</ORIGINALFILE>
<ISSUE>چهارشنبه 27 دي 1385</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
لطفاً دعوا نكنيد
</TITLE>
<TEXT>


لادن نصيري- تو اشتباه مي كني! ساكت باش! دست بردار! از تو متنفرم. اينها جملاتي هستند كه گاه افراد خانواده زماني  كه دعوا مي كنند، به كار مي برند. اما دقيقاً نمي توان گفت فرزندان اين گونه مواقع چه بايد بكنند. ممكن است عصباني، خشمگين يا حتي غمگين شوند اما تنها خواسته آنها اين است كه دعوا خاتمه يابد.
زماني  كه والدين با يكديگر دعوا مي كنند، وضعيت مناسب و مطلوب نخواهد بود اما به ياد داشته باشيد حتي افرادي كه به يكديگر عشق مي ورزند نيز بعضي اوقات با هم جدال مي كنند، دعوا كردن آنها دليل بر ديوانگي آنها يا حتي جدا شدنشان از يكديگر نيست.
طبيعتاً افرادي كه با هم زندگي مي كنند در بعضي موارد با يكديگر تفاهم ندارند و اين باعث مي شود كه گاهي نسبت به هم بداخلاق شوند. آخرين باري را كه با خواهر و برادرتان دعوا كرديد، به ياد بياوريد. مطمئناً از گفتن آن چيزهايي كه به زبان مي آوريد منظوري نداشتيد و در پايان نيز با هم آشتي كرديد. عين همين مسأله در مورد والدين شما صادق است. اگر هنگام دعواي پدر و مادرتان، ناراحت مي شويد، سعي كنيد در مورد احساساتتان با آنها صحبت كنيد. اغلب، والدين متوجه نيستند كه بحث و منازعه آنها شما را برآشفته مي كند و اگر شما به آنها بگوييد كه در اين مورد نگران هستيد، سعي مي كنند بحث را خاتمه دهند يا حداقل برايتان توضيح دهند كه علت اختلاف چيست.
والدين شما نيز زماني به سن شما بوده اند اما ممكن است، فكر كنيد آنها شما را درك نمي كنند ولي واقعاً اين طور نيست. بايد بدانيد كه آنها نمي خواهند مشكلي براي شما به وجود آيد، آنها مراقب شما هستند اما گاهي مشكل مي توانند نقطه نظرات شما را درك كنند. وظيفه والدين مراقبت و حفظ امنيت فرزندان است تا زماني  كه بتوانند از خودشان مراقبت كنند.
فرزنداني كه با والدين شان نزاع مي كنند، اغلب ياد مي گيرند كه در نهايت با آنها كنار بيايند. در واقع بهترين روش آن است كه بچه ها با والدين شان در مورد احساسات و آنچه برايشان مهم است صحبت كنند.
به ياد داشته باشيد تحقق اين امر وقت و حوصله بسياري را مي طلبد. صحبت كردن با والدين به جاي داد و فرياد كردن، باعث مي شود آنها به راحتي به صحبت هاي شما گوش دهند، به علاوه شما احترام آنها را نگه داشته و ياد مي گيريد كه چگونه با آنها به تفاهم برسيد.
در هنگام دعوا كردن بهترين كار خونسرد بودن است. اگر خشم و عصبانيت خود را در هنگام دعوا بيشتر نشان دهيد، شخص طرف دعوا سعي مي كند شما را بيشتر عصباني كند. در اين گونه مواقع سعي كنيد راه حلي بيابيد كه مشكلات و اختلافات را حل كند تا ديگر تكرار نشود. به عنوان مثال اگر شما بر سر استفاده از كامپيوتر با برادرتان اختلاف داريد، يك جدول زمان بندي رسم كنيد تا همه بتوانند از كامپيوتر استفاده كنند.
اگر خيلي عصباني هستيد به اتاقتان برويد و با مشت به بالشتان بكوبيد، بيرون برويد و اطراف منزل گردش كنيد يا اين كه به ورزش مورد علاقه تان بپردازيد.
علاوه بر اينها مي توانيد در يك مكان آرام استراحت كنيد، تا 10 بشماريد و چندين بار نفس عميق بكشيد وقتي به حالت عادي برگشتيد با كسي كه شما را ناراحت كرده، صحبت كنيد. احتمالاً بعد از آن احساس خوبي خواهيد داشت و نسبت به قبل خودتان را بهتر كنترل مي كنيد.
گاهي اوقات والدين شما ممكن است براي حل مشكلاتشان با يك مشاور و يا روان شناس مشورت نمايند و از نصايح آنها جهت خاتمه دعوا استفاده كنند.
هميشه بازداشتن افراد خانواده از دعوا كردن كار آساني نيست اما با همكاري گروهي اين كار شدني است.
منبع: ridshealth.org
</TEXT>
</DOC>
<DOC>
<DOCID>HAM2-851027-106</DOCID>
<DOCNO>HAM2-851027-106</DOCNO>
<ORIGINALFILE>/1385/851027/world/_asib.htm</ORIGINALFILE>
<ISSUE>چهارشنبه 27 دي 1385</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
پنجره
اگر باد نيايد!
</TITLE>
<TEXT>
گروه اجتماعي- با گذشت بيش از يك ماه از پايان مهلت دستگاهها براي ارائه گزارش اقدامات انجام شده در كاهش آلودگي هوا، بسياري از دستگاهها تا كنون اين گزارش را ارائه نكرده و برخي هم گزارش عملكرد سال هاي قبل خود را ارايه كرده اند!
مهندس بزرگيان، مدير كل محيط زيست استان تهران و دبير كميته كاهش آلودگي هواي تهران با اشاره به اين كه وضعيت آلودگي هوا در پايتخت بحراني است و نمي توان به باد تكيه كرد، مي گويد: وضعيت آلودگي هواي پايتخت اگر وزش باد و بارندگي امسال را در نظر نگيريم، بحراني است.
وي با اشاره به اين كه تا 18 آذر ماه دستگاههاي اجرايي مهلت داشتند كه گزارش خود را در زمينه اقدامات انجام شده در كاهش آلودگي هوا ارائه كنند، مي افزايد: بسياري از دستگاهها تا كنون اين گزارش را ارائه نكرده اند و برخي هم گزارش عملكرد سال هاي قبل خود را ارائه كرده اند!
مديركل محيط زيست استان تهران با تاكيد بر اين كه كميته اجرايي كاهش آلودگي هواي تهران ضعيف است، مي گويد: افراد عضو در اين كميته اختيار تصميم گيري ندارند.
وي تاكيد مي كند: براي حل مشكل آلودگي هواي پايتخت بايد كميته اي در سطح عالي به رياست معاون اول رئيس جمهوري و دبيري سازمان محيط زيست تشكيل شود و در آن رؤساي دستگاهها عضو باشند. از سوي ديگر شوراي نظارتي نيز متشكل از نمايندگان 3 قوه بايد بر عملكرد اين كميته نظارت كنند.
مديركل محيط زيست استان تهران با اشاره به اين كه نبايد با مقوله آلودگي هوا سياسي برخورد كرد، گفت: متأسفانه برخي با مقوله آلودگي هوا سياسي برخورد مي كنند و برخي هم از كنار آن مي گذرند كه اين برخوردها بايد هرچه سريعتر متوقف شود.
وي با تاكيد بر اين كه آلودگي هوا يك بحران ملي است، گفت: اين بحران همپاي زلزله خطرناك است و خسارات آن بيش از آن چيزي است كه ما تصور مي كنيم.
مدير كل محيط زيست استان تهران خاطرنشان كرد: بايد نگاه، برنامه ريزي و متولي آلودگي هوا تغيير كند. از سوي ديگر كاهش آلودگي هواي تهران نيازمند اعتبارات ويژه است. بزرگيان گفت: بخش اعظم كار در كاهش آلودگي هوا بر عهده وزارتخانه هاي نفت، صنايع كشور و شهرداري است و اگر هر يك از آنها كار خود را انجام ندهند، محيط زيست به عنوان متولي نظارت، اهرمي براي الزام كار به اين بخشها را در اختيار ندارد، لذا تشكيل دادگاه ويژه آلودگي هوا در تهران ضروري است.
وي افزود: 49 قانون، مصوبه و بخشنامه در خصوص آلودگي هوا داريم و بر اين اساس 9 مورد وظيفه بر عهده هيأت وزيران، 8 مورد وزارت صنايع و مراكز زير مجموعه، ناجا و مراجع قضايي، 5 وظيفه بر عهده وزارت كشور، شهرداري، وزارت نفت و سازمان حفاظت محيط زيست، 4 وظيفه بر عهده متقاضيان تأسيس شركت، 3 مورد بر عهده وزارت بهداشت، درمان و آموزش پزشكي و اطلاع رساني در زمينه آلودگي هوا، 2 وظيفه بر عهده شركتهاي خودروساز كه توليد خودرو و واردات قطعه مي كنند، وزارت جهاد كشاورزي و واحدهاي توليدي و خدماتي و يك وظيفه نيز بر عهده وزارت مسكن، مؤسسات تحقيقاتي، پژوهشي و مؤسسه استاندارد، سازمان مديريت و برنامه ريزي كشور و مراكز خدماتي و عمومي همانند هتلها گذاشته شده است.
مدير كل محيط زيست استان تهران با اشاره به اين كه براي دستيابي به وضعيت مطلوب تمامي دستگاهها بايد وظايف خود را كامل انجام دهند، گفت: وسايط نقليه موتوري، كارخانجات و منابع تجاري و خانگي كه به طور كلي منابع ثابت و متحرك خوانده مي شوند مهمترين عوامل آلوده كننده هوا هستند.
</TEXT>
</DOC>
<DOC>
<DOCID>HAM2-851027-107</DOCID>
<DOCNO>HAM2-851027-107</DOCNO>
<ORIGINALFILE>/1385/851027/world/_asib.htm</ORIGINALFILE>
<ISSUE>چهارشنبه 27 دي 1385</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
جدول اعداد(سودوكو)266
</TITLE>
<TEXT>


اعداد 1 تا 9 را در هر يك از سطرها و ستون ها و مربع هاي كوچك 3 در 3 طوري قرار دهيد كه فقط يك بار نوشته شود. پاسخ جدول را فردا در روزنامه ملاحظه خواهيد كرد.
</TEXT>
</DOC>
<DOC>
<DOCID>HAM2-851027-108</DOCID>
<DOCNO>HAM2-851027-108</DOCNO>
<ORIGINALFILE>/1385/851027/world/_econw.htm</ORIGINALFILE>
<ISSUE>چهارشنبه 27 دي 1385</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
ركود در صنعت اتوبوس سازي
</TITLE>
<TEXT>


امين آزاد
اتوبوس سازان در ايران مي گويند: توانايي توليد بيش از 8500 اتوبوس را دارند. البته از اين ظرفيت در گذشته هيچگاه به طور كامل استفاده نشده است.
براساس گزارش انجمن سازندگان خودرو جهان، صنعت خودروسازي ايران در سال گذشته با توليد چهار هزار و 200 دستگاه اتوبوس نهمين اتوبوس ساز بزرگ دنيا بوده است. اما در سال جاري با توجه به توقف اعطاي تسهيلات براي اتوبوس هاي بين شهري و عدم خريد مناسب شركت هاي واحد اتوبوسراني، اين صنعت با ركود مواجه است به گونه اي كه در هفت ماه سال 85 يك هزار و 868 دستگاه اتوبوس توليد شده كه نشان دهنده ركود اين صنعت در كشور است.
شركت هاي اتوبوس ساز اميدوارند با فعال شدن تبصره 13 كه در آن به خريد 6500 دستگاه اتوبوس اشاره شده است كسب و كارشان رونق گيرد.
دولت در قالب تبصره 13 قانون بودجه سال 85 موظف به وارد كردن 6500 دستگاه اتوبوس به چرخه حمل و نقل شهري شده است كه قصد دارد سه هزار دستگاه آن را از خارج تأمين كند. اين در حالي است كه اتوبوس سازان داخلي اين امر را صدمه به صنعت اتوبوس سازي تلقي مي كنند.
اتوبوس سازان كه چند سال اخير را در ركود سپري كرده اند، اميدوار بودند كه امسال با توجه به تبصره 13 روح تازه اي در اين صنعت دميده شود؛ اما اقدام وزارت كشور در واردات سه هزار دستگاه اتوبوس كه برخي، اين اتوبوس ها را دست دوم مي دانند، به نظر مي رسد كه تا حدودي سبب نااميدي اين صنعت در داخل شده است.
يكي از مديران شركت هاي اتوبوس ساز درباره ركود صنعت اتوبوس سازي در ايران گفته است : در سال هاي گذشته با اعطاي اعتبار توسط سازمان پايانه هاي كشور حدود 3900 دستگاه اتوبوس بين شهري توسط ايران خودرو ديزل در مدت سه سال نو سازي شد، اما مدتي است كه دولت اعتبار طرح را قطع كرده كه اين امر سبب متوقف شدن آن شده است؛ از طرفي در مورد اتوبوس هاي درون شهري نيز به دليل عدم تخصيص اعتبار لازم از سوي وزارت كشور، خريد اتوبوس حتي با توجه به نياز كشور به كندي انجام مي شود.
مجيد شيخايي - مديرعامل شركت ايران خودرو ديزل - در پاسخ به اين سؤال كه چرا صنعت اتوبوس سازي در ايران با ركود مواجه شده، گفته است: توليد اتوبوس شهري به خواست مشتري - كه وزارت كشور است - بستگي دارد؛ البته امسال در قالب تبصره 13 ايران خودرو ديزل 1500 دستگاه اتوبوس فروخته كه تا پايان سال اين تعداد را به وزارت كشور تحويل خواهد داد اين در حالي است كه ظرفيت اين شركت توليد سالانه 8500 دستگاه اتوبوس است.
همچنين طبق گفته يك مقام مسئول، دولت در قالب تبصره 13 قصد دارد سه هزار دستگاه اتوبوس كه بخشي از آن دست دوم است را از كشور برزيل وارد كند.
اين در حالي است كه براي ورود 6500 دستگاه اتوبوس جديد به ناوگان حمل نقل عمومي از سوي دولت، وزارت كشور 1500 اتوبوس از ايران خودرو ديزل، هزار دستگاه اتوبوس رنو از شهاب خودرو، 500 دستگاه اتوبوس اسكانيا از شركت عقاب افشان و 500 دستگاه اتوبوس ايكاروس از كرمان خودرو خريداري كرده است.
در اين ميان نكته قابل ذكر، اعتراض هاي موجود به كيفيت محصولات داخلي است.
احمدي بافنده - مديرعامل شركت اتوبوسراني تهران و حومه - در اين رابطه گفته است: اين شركت به شدت نيازمند اتوبوس است و در حال حاضر از 2400 دستگاه اتوبوس گازسوز شركت واحد، نصف آنها نيمه فعال هستند و به طور متوسط 800 هزار مسافر بر روي زمين مانده و نمي توانند با اتوبوس به مقصد برسند.
وي مي افزايد: به دليل جلوگيري از ازدحام و معطلي مسافران در ايستگاه هاي اتوبوس مجبور شديم طي هفته هاي گذشته اتوبوس هاي اسقاطي و ديزلي را كه از رده خارج كرده بوديم، از انبار خارج و تعمير كرده و براي جابجايي شهروندان استفاده كنيم؛ در حالي كه اين اتوبوس ها بعضاً در نيمه راه به دليل مشكلات فني متوقف شده و يا دودزا هستند.
البته ساير شركت هاي اتوبوسراني نيز از كيفيت پايين توليدات برخي شركت هاي داخلي و زود فرسوده شدن محصولاتشان شكايت دارند.
اين سؤال مطرح است آيا واردات اتوبوس هاي دست دوم و يا اتوبوس هاي كم كيفيت كشورهايي مانند برزيل مي تواند مشكل شركت هاي اتوبوسراني را كاهش دهد؟
در حدود 12 سال پيش نيز تعداد زيادي اتوبوس دست دوم از كشورهاي اروپايي و از مدل هاي ايكاروس و ولوو وارد ايران شده بود.با اين حال مسئولان وزارت كشور خبر واردات اتوبوس دست دوم را درست نمي دانند؛ اما برخي بررسي ها نيز نشان مي دهد كه به دليل گران قيمت بودن اتوبوس هاي اروپايي، چاره اي جز اين نيست. يك كارشناس درباره اين موضوع مي گويد: براي واردات بايد اتوبوس دست دوم و يا اتوبوس هاي بي كيفيت چيني و شرقي وارد كرد.
بايد پرسيد دولت در قالب تبصره 13 كه موجي از اميد را در بين اتوبوس سازان داخلي ايجاد كرده، از بين گزينه هاي محصولات كم كيفيت داخلي و محصولات ارزان قيمت و بي كيفيت خارجي كدام يك را برمي گزيند؟!
صنعت اتوبوس سازي ايران و مشكلات پيش رو
طبق گفته كارشناسان، صنعت اتوبوس سازي ايران با توجه به مشكلات دولتي براي جذب اتوبوس شهري و در نتيجه كاهش سفارش براي ساخت آن دست و پنجه نرم مي كند. از سوي ديگر قانون گازسوز شدن اتوبوس ها نيز از ديگر مشكلات اين صنعت است؛ زيرا نبود جايگاه هاي عرضه گاز طبيعي كافي از يك سو و گران بودن اين اتوبوس ها از سوي ديگر سبب كاهش توان مشتري براي خريد اين اتوبوس ها شده است.
اين در حالي است كه بر اساس قانون اتوبوس هاي ديزلي به سختي اجازه تردد در كلانشهرهاي ايران را دارند حال بايد ديد آيا تبصره 13 قادر به كاهش ركود اتوبوس سازان ايراني بوده و مي تواند مشكل كمبود اتوبوس در شبكه حمل و نقل عمومي ايران را حل كند يا خير؟!
</TEXT>
</DOC>
<DOC>
<DOCID>HAM2-851027-109</DOCID>
<DOCNO>HAM2-851027-109</DOCNO>
<ORIGINALFILE>/1385/851027/world/_econw.htm</ORIGINALFILE>
<ISSUE>چهارشنبه 27 دي 1385</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
سايه روشن
</TITLE>
<TEXT>
بانك هاي مركزي عربي در پي كاهش وابستگي به دلار
گروه اقتصادي- بانك هاي مركزي شش كشور عضو شوراي همكاري خليج فارس در حال بررسي تبديل 50ميليارد دلار از ذخاير ارزي دلاري خود به ساير ارزهاي معتبر هستند.
به گزارش شبكه مالي خاورميانه و آفريقاي شمالي، مجموع دارايي هاي ارزي شش كشور عضو شوراي همكاري خليج فارس حدود 250ميليارد دلار است كه 70درصد آن به صورت دلار نگهداري مي شود. رؤساي بانك هاي مركزي اعضاي شوراي همكاري خليج فارس در اجلاس اخير به بررسي كاهش ارزش دلار پرداختند و رؤساي بانك هاي مركزي امارات و عربستان اعلام كردند كه حفظ ثبات، مهمترين اولويت اين كشورها در مديريت ذخاير ارزي است.
امارات در كنار ايران، اندونزي و ونزوئلا روند تبديل بخشي از ذخاير دلاري خود به يورو را آغاز كرده است. مجموع ذخاير ارزي امارات 25ميليارد دلار است كه اين كشور قصد دارد تا 10درصد آن را به يورو تبديل سازد. با وجودي كه كشورهاي امارات، قطر و عربستان به طور جدي در حال تعقيب سياست تغيير سبد ارزي و كاهش وابستگي به دلار و افزايش سهم يورو هستند، بانك هاي مركزي بحرين و عمان همچنان نسبت به دلار پايبندند، اما تاكيد كردند كه آماده تغيير سبد ارزي خود هستند.
كاهش بدهي هاي خارجي كشور
ميزان بدهي هاي خارجي كشور(تعهدات بالفعل)در هفت ماه اول سال 85 نسبت به مدت مشابه سال قبل 4 درصد كاهش يافت.
به گزارش دبيرخانه شوراي اطلاع رساني دولت، ميزان بدهي هاي خارجي كشور(تعهدات بالفعل)در هفت ماه اول سال 85 نسبت به مدت مشابه سال قبل 4 درصد كاهش يافت. اين در حالي است كه در هفت ماه نخست سال 84 ميزان بدهي خارجي كشور در مقايسه با سال 83 بيش از 92 درصد افزايش داشت.
بررسي شاخص هاي كلان اقتصادي در نيمه نخست سال 1385 نشان مي دهد صادرات غيرنفتي كشورمان در پنج ماه نخست سال 85 نسبت به سال 84 معادل 1/59 درصد افزايش يافت در حالي كه اين افزايش در سال 84 نسبت به سال 83 تنها 8/5 بوده است. در همين مدت ميزان صادرات نفتي از افزايشي معادل 9/25 درصد برخوردار شد در حالي كه اين افزايش در سال 84 نسبت به سال 83 معادل 2/38 درصد بوده است.
همچنين ميزان صادرات كالا و خدمات در پنج ماه ابتداي سال 85 در مقايسه با سال قبل 5/33 درصد رشد يافت، در حالي كه صادرات كالا و خدمات در سال 84 نسبت به سال 83، 1/29 درصد رشد داشته است.
</TEXT>
</DOC>
<DOC>
<DOCID>HAM2-851027-110</DOCID>
<DOCNO>HAM2-851027-110</DOCNO>
<ORIGINALFILE>/1385/851027/world/_econw.htm</ORIGINALFILE>
<ISSUE>چهارشنبه 27 دي 1385</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
اقتصادانرژي
تحليل بازار جهاني نفت در سال 2006
</TITLE>
<TEXT>
شانا:  مدير امور بين الملل شركت ملي نفت ايران گفت: سال 2006 ميلادي، سالي استثنايي براي قيمت هاي نفت خام در بازار جهاني بود.
دكتر حجت الله غنيمي فرد در تحليل شرايط بازار جهاني نفت در سال ميلادي گذشته گفت: قيمت هاي جهاني نفت در ابتداي تابستان سال 2006 ميلادي، به بالاترين حد رسيد؛ به گونه اي كه هر بشكه از نفت خام هاي برنت درياي شمال، وست تگزاس اينترمديت و نفت خام هاي پايه در بازار آسيا در اين دوره زماني، بيشترين سطح قيمتي را از سر گذراندند. وي افزود: طبق آمار در سال 2006 ميلادي، قيمت نفت خام برنت در بازار بورس لندن، در ماه ژوئيه(تير- مرداد)به بالاترين رقم، يعني 74 دلار و 33 سنت رسيد و در كمترين ميزان، حدود 59 دلار و 79سنت در ماه نوامبر(آبان- آذر)گزارش شد. به گفته وي، آمارهاي بازار بورس لندن نشان مي دهد قيمت نفت خام برنت در پايان سال2006 ميلادي، اندكي افزايش يافته است، ولي در مجموع به نظر نمي رسد قيمت اين نوع نفت خام بتواند به سطح ابتداي تابستان سال2006 ميلادي، در ماه ژوئيه برسد.
دكتر غنيمي فرد گفت: قيمت نفت خام شبيه نفت خام برنت، يعني نفت خام وست تگزاس اينترمديت به عنوان شاخص بازار آمريكا كه نفت خامي  بسيار سبك و شيرين به شمار مي رود، در ماه ژوئيه(ابتداي تابستان نفتي)، به ميانگين 74دلار و 38 سنت رسيد كه بالاترين قيمت براي اين نوع نفت خام در سابقه تاريخي بازار آمريكا به شمار مي رود. وي افزود: قيمت نفت خام شاخص بازار آمريكا، در برخي روزهاي تابستان سال،2006 گاه به بيش از 76 تا 78 دلار نيز رسيد، ولي بيشترين ميانگين قيمتي براي اين نفت خام، در ماه ژوئيه محقق شد و پس از آن روندي نزولي داشت.
وي آماده شدن براي برگزاري انتخابات دو مجلس آمريكا را اصلي ترين دليل كاهش قيمت نفت خام وست تگزاس اينترمديت در بازار اين كشور معرفي كرد و توضيح داد: اين قيمت در اكتبر(مهر- آبان)2006، يعني يك ماه قبل از برگزاري اين انتخابات، به كمترين ميزان و حدود 58دلار و 82 سنت رسيد، در حالي كه اين روند كاهشي قيمت ها در بازار لندن مشاهده نشد. به گفته وي، اعمال سياست هايي خاص، مانند كاهش حضور بازيگران سفته باز در بازار بورس آمريكا، براي پشتيباني از گروهي از سياستمداران يك حزب مشخص كه در اين مورد حزب جمهوريخواهان بود، مي تواند يكي از اصلي ترين علت هاي كاهش سطح قيمت هاي نفت باشد كه به دنبال خروج قابل توجه بازيگران و كاهش ميزان معاملات در بازار رخ مي دهد.
</TEXT>
</DOC>
<DOC>
<DOCID>HAM2-851027-111</DOCID>
<DOCNO>HAM2-851027-111</DOCNO>
<ORIGINALFILE>/1385/851027/world/_idea.htm</ORIGINALFILE>
<ISSUE>چهارشنبه 27 دي 1385</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
فلسفه در خانه
گزارشي از جلسه نقد و بررسي كتاب مباني انديشه هاي فلسفي نوشته دكتر منوچهر صانعي دره بيدي
</TITLE>
<TEXT>


ساده سازي كار سهلي نيست و بسيار دشوار است يعني از دشوار نويسي و دشوارگويي مشكل تر است
مسعود سعادتمند
چهارشنبه هفته گذشته برابر با سيزدهم دي ماه سال جاري، نخستين نشست از سري جلسات نقد و بررسي كتاب اميركبير اختصاص به نقد كتاب مباني انديشه هاي فلسفي اثر دكتر منوچهر صانعي دره بيدي داشت. اين نشست با حضور نويسنده كتاب، دكتر عبدالكريم رشيديان و دكتر نصرالله حكمت، اساتيد فلسفه دانشگاه شهيد بهشتي برگزار شد. گزارش اين نشست را بخوانيد.
***



خودآموز حجيم
صانعي: در مورد كتاب نكته اي كه قابل توجه است، اين است كه در دنياي متمدن امروزي و در ممالك غربي رسم بسيار مفيد و پسنديده اي است كه مي آيند سلسله كتاب هايي در زمينه هاي مختلف علمي مي نويسند، تحت عنوان ساده سازي(made simple)يا خودآموز . هدف اين قبيل كارها اين است كه عامه مردم درس خوانده و اغلب گروه هاي دانشگاه ديده اما غيرمتخصص را با آن مبحث آشنا كنند.بنده نخستين بار كه اصول فلسفه دكارت را ترجمه كردم در همان مقدمه چاپ اول نوشتم كه اين كتاب بايد دويست سال پيش به زبان فارسي ترجمه مي شد و نه امروز. اين كار هم از اين نوع كارها است، نسل هاي قبلي بايد اين كارها را مي كردند و كتاب هايي در زمينه هاي مختلف علمي به زبان غير فني يعني كتاب هايي كه عامه فهم باشند، مي نوشتند. بنده كارم فلسفه است به اين اميد كه دانشمندان محترم در موضوعات مختلف ديگر و در همه زمينه ها همت كنند و چنين كارهايي را ارائه دهند. اجازه بدهيد در ابتدا عيب هاي كتاب را بگويم؛ طرحي كه در ذهن بنده بود اين بود كه در نهايت يك كتاب دويست يا سيصد صفحه اي بشود ولي متاسفانه حجم كتاب بيشتر شد. بنده دو بار اين كتاب را سطر به سطر خواندم و به هر سطري كه رسيدم گفتم اين كه بايد باشد و نتوانستم حجم آن را كم كنم. عيب ديگري كه ممكن است در اين كتاب باشد اين است كه اصول و مباحث آن كما و كيفا يكنواخت نيست، يعني بعضي جاها كه مباحثي بوده كه بيشتر مورد علاقه و اعتقاد بنده بوده به صورت ناخودآگاه گسترش پيدا كرده و بعضي جاها كه صرفا احساس مي كردم كه خواننده بايد يك چيز كلي راجع به اين مطلب خاص بداند ساده تر و كم حجم تر آورده  ام.



تركيب چند هدف
رشيديان: مشكلي كه به  نظر من در كتاب هست اين است كه اين كتاب در واقع تركيب چند هدف است؛ از يك طرف تاريخ فلسفه است، از يك طرف بحثي از حوزه هاي فلسفي است و از طرف ديگر هم مضامين فلسفه است. اينها هركدام مي تواند موضوع يك كار جداگانه باشد و تلفيق اين سه حوزه با هم مشكلاتي را به بار مي آورد كه مولف را به زحمت مي اندازد. اشكال اين نوع كار را مي توان از جهات مختلف بررسي كرد؛ اولا اين كه از جهات تخصصي كار كم مي شود، يعني اگر كسي بخواهد در همه اين زمينه ها كه گسترده است، از فلسفه ماقبل سقراطي تا فلسفه هاي پست مدرن، كتابي عامه فهم بنويسد و مقداري از عرفان هم بگويد، صرف نظر از تلاشي كه مي كند و تخصص كافي كه بايد در اين موضوعات متنوع داشته باشد، اين تركيب اجازه نمي دهد كه كتاب در همه سطوح به شكل تخصصي نوشته شود.البته اين جا ما داريم از وضعيت فرهنگي كشور خودمان بحث مي كنيم و مسلما اين تقصير متوجه دكتر صانعي نيست. خود بنده هم درگير چنين كتابي هستم و مي دانم چه مشكلاتي دارد. بنابراين ما كارهايي كه در خارج انجام مي شود نمي توانيم با كارهاي خودمان مقايسه كنيم براي اين كه آن جا تخصص ها موجود است، يعني مثلا در اين موضوع صدوشصت نفر شناسايي شده است كه هركدام دو يا سه صفحه مطلب داده اند. مشكلي كه ما داريم اين است كه تعداد عناصري كه بتوان اسم متخصص روي آنها گذاشت خيلي كم هستند. درس خوانده يا فلسفه خوانده با متخصص فرق دارد. شما فرض كنيد وقتي به متخصصي مي گويند اگزيستانسياليسم را در سه صفحه مطرح كن، آن سه صفحه اي كه مي نويسد چيزي كم نمي گذارد و جوهره آن مطلب را عرضه مي كند و شما مي توانيد با خواندن آن يك سري خطوط راهنما بگيريد براي كارهاي ديگرتان.
در ايران چنين نيروهايي كه بتوان اسم متخصص روي آنها گذاشت انگشت شمار هستند و مشكل ديگر اينكه اين نيروهاي انگشت شماري كه موجود هستند، هماهنگ نمي توانند كار كنند. يعني همين نيروهاي قليل موجود هم هماهنگي ندارند و هماهنگي شخصي هم نمي تواند ايجاد شود. هماهنگي را بايد ايجاد كرد. مثلا اگر كتابي بخواهد در فلسفه معاصر نوشته شود از جمله همين كتاب، اين كتاب مي تواند به شيوه ديگري هم نوشته شود، يعني  ساختاري براي آن تعيين شود، مضامين تعريف شوند، در هر حوزه از يك نفر يا چند نفر خواسته شود كه اين حوزه را بنويسند. بعد اين كتاب با يك سردبيري خوب ويرايش شود و بعد چاپ شود. اين هماهنگي يك دستگاه مي خواهد. به نظر من يكي از دستگاه هايي كه مي توانند اين كارها را انجام دهند، ناشران بزرگ هستند، از جمله اميركبير. در مورد مضمون كتاب هم بايد گفت درباره قسمت هايي كه در حوزه تخصص آقاي دكتر است، هيچ نظري ندارم چون كاملا مسلط است ولي مثلا سه قسمت را كه من علاقه مند بودم، يعني بحث پديده شناسي، پست مدرن و ماركسيسم، به نظر من يك مقدار مطالب مي توانست بهتر گفته شود. مثلا در بحث پديده شناسي خيلي از مضاميني كه مطرح مي شد مي توانست در نوع ديگري مطرح شود يعني حتي خلاف آن بحثي كه مطرح شده، مطرح مي شد. يا در بحث پست مدرنيسم شما فرموده بوديد كه پست مدرن ها چيزي بيش از شكاكيت يوناني ندارند و اين بحث هم در يك صفحه و نيم مطرح شده بود.



خلاصه سازي نه ساده سازي
حكمت: مطلب بنده در سه بخش است و سعي مي كنم خلاصه وار مطرح كنم؛ نكته اول اين است كه همان طور كه آقاي دكتر رشيديان هم اشاره كردند، بنده معتقدم كه آقاي دكتر صانعي دست به كار بسيار خطيري زده اند و ورود به اين عرصه دل و جرات شير مي خواهد و از اين جهت جاي تقدير و تحسين است و اگر اشكالاتي هم در كار وجود دارد ناشي از گستردگي و سترگي كار است.
اما در مورد اشكال كار، نظرم را در دو بخش مطرح مي كنم؛ بخش اول مباحث كلي در مورد روش كار و محتواي اثر به طور كلي و توضيح مباحث است كه به بعضي از آنها اشاره شد. به نظر من ساده سازي و made simple كار سهلي نيست و بسيار دشوار است؛يعني از دشوار نويسي و دشوارگويي مشكل تر است. در هر حوزه مطرح كردن موضوع با زبان دشوار و تخصصي براي افراد متخصص بسيار ساده تر از مطرح كردن همان موضوع به زبان ساده براي عموم مردم است. بنابراين ساده نويسي كار بسيار تخصصي و مهمي است و استانداردهايي دارد كه بايد براساس آن عمل شود. اين اثر به لحاظ ساده سازي يك دست نيست، در پاره اي از مباحث بسيار ساده است و اين قدر ساده است كه بچه ها هم متوجه مي شوند و در مقابل در قسمت هايي بسيار دشوار است يعني دقيقا اصطلاحات خيلي تخصصي فلسفي و منطقي آمده است.
به نظر من اين كار بيش از ساده سازي، خلاصه سازي است؛ خيلي جاها خلاصه سازي است، درحالي كه ساده سازي، خلاصه سازي نيست. نكته ديگر اين كه درخيلي جاها اين كار خلاصه سازي است و در خيلي جاها هم به تفصيل وارد مطلب شده اند و مباحث توزيع منظمي ندارد. يك نمونه فاحش آن كه خيلي جاي تعجب دارد اين است كه ايشان كل فلسفه اسلامي را بسيار مختصر آورده اند.ايشان كل تاريخ فلسفه اسلامي را يعني از زمان كندي تا زمان حال در هفت صفحه آورده اند هفت صفحه اي كه به نظر من بهتر از اين نمي توانيم فلاسفه اسلامي را تخريب كنيم و درهم بكوبيم. اما بخش جزئي كه قسمت سوم بحث من است. دلم مي خواهد به چند صفحه اي كه در مورد فلسفه اسلامي نوشته شده اشاره كنم؛ ايشان در صفحه 147 مي فرمايند كه تعبير فلسفه اسلامي بر سبيل توسع دال بر مجموعه اي از مفاهيم فرهنگي است كه مي توان آنها را به چهار گروه تقسيم كرد، فقه، عرفان، كلام و فلسفه. فقه مجموعه اي از احكام شرعي است براي بيان چگونگي اعمال عبادي. عرفان را من هنوز به درستي نفهميده ام كه چيست، اما ظاهرا اين واژه دلالت مي كند بر مجموعه اي از احوال شخصي غيرقابل تعميم اجتماعي و غيرقابل بيان به زبان همگاني كه ناشي از شرايط رواني، اجتماعي و تربيت خاصي است، پشت كردن به علم و عقل، شناخت طبيعت از طريق تجربه و مشاهده در راس همه ديدگاه هاي عرفاني است.
ايشان گفته اند كه من هنوز عرفان را به درستي نفهميده ام ولي ظاهرا خيلي خوب فهميده اند كه عرفان چيست. اگر قرار باشد ما عرفان را نفهميده باشيم و بعد اين گونه در مورد آن قضاوت كنيم و آن را نابود كنيم معلوم است كه ما خيلي عرفان مي دانيم. اما اگر عرفان اين است چرا شما در مورد عرفان نظري سنت فلسفه غرب اين چنين معرفي اي نكرده ايد.
در باب فلسفه مشايي نوشته ايد: محتواي فلسفه مشائي جز آنچه از قرآن اقتباس شده نيست. اولا فلسفه مشائي از قرآن اقتباس نشده، درست است كه ابن سينا در نمط چهارم اشارات آن جا كه برهان صديقين را مي آورد يك آيه هم مي آورد، و يا فارابي در فصوص الحكم چند بار از آيات استفاده كرده است ولي اينها تفسير قرآن كه نگفته اند، چند بار ابن سينا در شفا كه كتاب فلسفي مشاء است از آيات قرآن استفاده كرده است؟ جز آنچه از قرآن اقتباس شده است تركيبي است از آراي افلاطون و ارسطو و رواقيان به صورت مخدوش شده از لحاظ تاريخي و انتساب اين آرا به مبادي اصلي خود، چنانكه مثلا اعتقاد به معاد حتي معاد جسماني را به ارسطو نسبت داده اند.
اطلاعات عمومي براي فلسفه نخوانده ها
صانعي: آقاي دكتر رشيديان فرمودند كه اين كتابي كه سه مبحث و سه باب است و هر مبحثي را من يك باب ناميده ام، هدف از اين كار چه بوده است؟ هدف اين بوده است كه در يكي از اين سه باب مطلب گفته شود يا به نحو ديگري؟ هدف بنده اين بود كه يك اطلاعات عمومي، چنانكه در مقدمه گفتم به دانشگاهيان فلسفه نخوانده بدهم و احساس كردم كه اين طوري خوب است باشد. گفتم خوب است كه در سه باب بياورم، باب اول تاريخ فلسفه باشد، باب دوم آن نحله هاي فلسفي و مكتب هاي فلسفي باشد و باب سوم هم موضوعات و مسائل فلسفي. نكته ديگري كه آقاي دكتر رشيديان اشاره فرمودند در مورد اين  بود كه من در اين كتاب ادعا كردم كه فلسفة پست مدرنيزم صورتي از شكاكيت است. ذهن ما به اين مفاهيم شاكله اي و كليشه اي انس گرفته و عادت كرده، يعني وقتي كسي در فلسفه حرفي مي زند، مي گوييم حرف اين آدم يا اين است كه انسان نمي تواند به حقيقتي برسد، يا حرفش اين است كه انسان مي تواند به حقيقتي برسد. اسم حالت اول در تاريخ فلسفه شكاكيت است. بنابراين سنخ تفكر پست مدرنيزم و آن چيزي كه ما در تاريخ فلسفه غرب داريم شكاكيت است، يعني همان طور كه آقاي دكتر رشيديان به درستي فرمودند واقعا عمر نوح مي خواهد كه انسان بنشيند و همه اينها را بررسي كند. كار من فلسفه جديد است، من دو قرن هفده و هجده و يك كمي از قرن نوزدهم را مدعي هستم كه مي شناسم، ولي در پست مدرنيزم تورقي كردم و متوجه شدم كه حرف اين آقايان اين است كه دست انسان به جايي نمي رسد. اما در مورد مطالبي كه آقاي دكتر حكمت فرمودند؛ در بحث كلي ايشان به دو نكته مهم اشاره كردند كه بنده توضيح مي دهم. من فكر مي كنم كه ساختار فلسفه اسلامي، كلام است و فلسفه اسلامي theology است.
اما اين كه مي فرماييد فلسفه اسلامي تخريب شده منظور شما همين تلخيص است يا چيز ديگري است؟ اگر منظورتان تلخيص است كه بنده جواب دادم، ولي اگر از تخريب منظورتان اين باشد كه بنده تعمدا  مطالبي را نادرست گفتم كه فلسفه اسلامي را كوچك كنم نه خير، چنين هدفي نداشته ام. در مورد عرفان غرب هم همين است و بنده خواستم كه گزارشي بدهم، حالا در بحث اكهارت بنده متاسفانه نوشته هاي اكهارت را نديدم و اينها را از منابع دست دوم استفاده كردم. اگر كتاب هاي ايشان را پيدا كنيم و بخوانيم شايد او هم چنين چيزهايي را گفته باشد. بنده اصلا معتقد به اين نيستم كه تفكر شرقي و غربي است و اين تقسيمات را قبول ندارم. در مورد فلسفه اسلامي و قرآن، لازم نيست كه آيه اي از قرآن بياورند، پايه فلسفه اسلامي قرآن است. شما چطور قبول نداريد. بنده مي توانم پنج شش معيار اسم ببرم، فيلسوفان اسلامي اول به توحيد معتقدند. اين حرف مال يونان نيست و يونانيان موحد نيستند. هر كس بگويد ارسطو موحد است دروغ مي گويد. توحيد را متفكران ما آورده اند و مال قرآن است.
</TEXT>
</DOC>
<DOC>
<DOCID>HAM2-851027-112</DOCID>
<DOCNO>HAM2-851027-112</DOCNO>
<ORIGINALFILE>/1385/851027/world/_idea.htm</ORIGINALFILE>
<ISSUE>چهارشنبه 27 دي 1385</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
نگاه
ساده سازي و يك پيش شرط
</TITLE>
<TEXT>
گروه انديشه:مراد از ساده سازي فلسفه چيست؟ اگر آن گونه كه غالبا گفته مي شود، مقصود آسان ياب كردن آن براي همگان باشد، به نظر امري ناممكن مي رسد. البته از اين قيد ناممكن نبايد بوي مخالفت با نفس ساده سازي فلسفه يا هر علم ديگري برآيد. مسئله بر سر همگان است.
همگان كيستند؟ اگر منظور از همگان همه قشرها و آحاد يك جامعه باشند؛ يعني كتابي فلسفي بنويسيم كه به كار همه اينها بيايد، اين كار ناشدني است. تجربه كشورهايي كه سالهاست دستي در اين نوع كارها دارند، حكايت از چيز ديگري دارد. آنها همگان را به اجزاي خردتري تقسيم مي كنند و تلاش مي ورزند تا متناسب با نيازها، خواسته و مسائل آنها به بحث بپردازند. بنابراين از اين منظر، همگان مي شود: طيف هاي گوناگون سني از كودكي تا كهنسالي، كه البته بي ترديد در اين طيف هاي سني مختلف هم، مي توان بسته به موقعيت و مقام اجتماعي و درجه و سطح تحصيلات، مخاطبان را دسته بندي كرد. پس اگر مي خواهيم كتاب فلسفه اي بنويسيم كه به كار همگان بيايد، از همان آغاز راه را اشتباه رفته ايم. بهتر است ابتدا مخاطب خود را در نظر آوريم و آنگاه مطابق با سطح آرمان ها، خواسته و مسائل او حركت كنيم. درهمين جا، مناسب تر است تا به جاي همگاني كردن فلسفه يا هر علم ديگري، از دمكراتيك سازي معرفت يا- به طور خاص- فلسفه سخن بگوييم.
اين مهم نيز با هندسه جهان امروز كه برپايه شاهراه هاي ابررسانه اي در هم تنيده سامان يافته، هماهنگ است. بدين معنا كه هم اكنون داده هاي اطلاعاتي از هر نوع و جنسي از انحصار محافل علمي خارج شده و آزادانه در اختيار طيف ها و گروه هاي مختلف مردم جهان قرار مي گيرد. بر همين منوال، فلسفه نيز بنا به سرشت خود كه پرسش از هستي است، به متن زندگي انسان نزديك شده و ارتباطي تنگاتنگ با مسائل و اهداف روزمره و ملموس وي يافته است. به عبارت ديگر، فلسفه از در گفتگو با ديگر پديده هاي زندگي بشر درآمده است. همين مسئله، نيز به نوبه خود گفتگوي ميان حوزه هاي تمدني و فلسفي گوناگون جهان را تسهيل گردانيده است. بنابراين در اين معنا، فلسفه چيزي جز گفتگوي ميان ابناي بشر نيست.
بنابر آنچه كه گفته شد، ساده سازي فلسفه- با همه شرايطي كه مي تواند داشته باشد و به برخي از آنها در گزارش همين صفحه اشاره شد- به نظر مي رسد، يك پيش شرط اساسي ديگر دارد و آن پاسخ به اين پرسش است كه چگونه مي توان گفتگوي ميان آدميان را گسترش داد و از موانع فراروي
آن كاست؟
</TEXT>
</DOC>
<DOC>
<DOCID>HAM2-851027-113</DOCID>
<DOCNO>HAM2-851027-113</DOCNO>
<ORIGINALFILE>/1385/851027/world/_litew.htm</ORIGINALFILE>
<ISSUE>چهارشنبه 27 دي 1385</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">ادب و هنر.ادبیات</CAT>
<CAT xml:lang="en">Literature and Art.Literature</CAT>
<TITLE>
نقدي بر مقاله غزل تفنن نيست
توهم پرواز
بحثي در باب قالب و محدوديت
</TITLE>
<TEXT>


عليرضا سميعي
چندي پيش مقاله اي در همين صفحه با عنوان غزل تفنن نيست به قلم مريم جعفري تقديم خوانندگان شد آن مقاله نقدي بود و پاسخي اعتراض آميز از يكي از غزل سرايان نسل جوان به اظهار نظرهايي كه در آخرين شماره فصلنامه شعر،(ويژه غزل)از برخي از شاعران آزاد سرا(يا آزادنويس، اگر لفظ سرايش را براي شعر آزاد درست ندانيم)منتشر شده بود. شاعراني چون شمس لنگرودي، ضياء موحد، محمد آزرم و... كه پاسخ اقتراح فصلنامه شعر را داده بودند با اين عنوان كه: چرا غزل نمي گوييد؟
آنچه امروز ملاحظه مي كنيد جوابيه اي است بر مقاله غزل تفنن نيست از يكي از خوانندگان صفحه كه خود يكي از شاعران جوان تهران است، در اين مقاله بحثي مبنايي درباره محدوديت قالب و تأثير آن بر خلاقيت شاعر مطرح شده است. ما هنوز باب اين بحث را مفتوح نگه داشته ايم.
امروزه غالب قالب ها غزل است و نگارنده بر آن است تا از آن به عنوان نماينده قالب نويسي با حداكثر آرا نام برد. مساله بعدي زمان است؛ يعني منظور از زمان، غزل چند دهه اخير است و بنابراين به شاعران پيش از نيما براق نخواهيم شد كه چرا اين گونه مي نوشتند بلكه روي سخن، متوجه قالب نويس هاي متاخر است.
نگراني هاي ادبي و هنري متوجه د غدغه هاي اجتماعي است يا صرفا به موضوع فني و هنري آن نگاه مي شود. در ديدگاه نخست، هنر به مثابه امري در تعامل با اجتماع نگريسته مي شود. خونسردي هنرمند خون مدافعين اين ديدگاه را به جوش مي آورد تا او را در دادگاه كاغذي خود به جرم توجه تنها به اصالت هنر به پرسش بگيرند.
ولي در ديدگاه شكلي، هنر به مثابه امري فروبسته تلقي مي شود كه فارغ از جامعه، تاريخ خود را رقم مي زند. گله مندي اين منتقدين از هنرمند در خودآزادانگاري در ساختارشكني  ها و بي توجهي به دنياي پيرامون است.
شك نيست كه بايد گنجينه گذشته را پاس داشت چرا كه گسست از سنت، بلايي هويت سوز است و لاجرم ارجمندترين دغدغه اجتماعي- هنري مربوط به شعر، صيانت از گذشته است؛ چه فرهنگ بدون تاريخ، بي ريشه و نحيف خواهد ماند. اگر غزل بتواند اين ماموريت را به سرمنزل برساند، به راستي كار شاقّي كرده است. اما آيا واقعا همين طور است؟ ايده اي كه غزل را محافظ تاريخ(ادبي)مي داند، خواه ناخواه از چنين مقدمه اي استنتاج شده است كه تصور مي كند انتقال دادن گذشته به زمان حال به واسطه شكل نوشتن ممكن است.
متاسفانه موضوع به اين راحتي نيست زيرا انتقال كل گذشته به حال با همان شكل، ممكن نخواهد بود چرا كه ما همواره گذشته را از خلال حال مي بينيم. اين همان چيزي است كه گادامر نام آن را درهم شدگي افق ها مي داند.
گفته اند: تعرف الاشياء باضدادها(چيزها به واسطه تفاوت هايي كه با يكديگر دارند شناسايي مي شوند). درك گذشته تنها از راه فاصله گذاشتن با آن و متمايزكردن حال از گذشته ممكن مي شود. همان گونه كه درنظرگرفتن شباهت هاي اشيا باعث مفهوم سازي و فهميدن آنها مي شود، اختلاف آنها نيز براي تشخيص ضروري است. سوسور در توضيح ارزش كلمات، وجه تمايز هر دال با ديگر دال ها را ارزش آن دال مي داند زيرا ما از آن  رو مثلا اسب را مي فهميم كه ديوار، درخت و هيچ چيز ديگر نيست.
مقدمه و استنتاج يادشده، حاوي آسيبي ديگر است كه آن را خطرناك مي كند و آن همان توهم بازگشت به گذشته است؛ توهمي كه از طريق شباهت ظاهري ايجاد شده است؛ تصوري مبني بر اين كه پس از نوشتن غزل، وظيفه رجوع به گذشته انجام شده است. غرور ناشي از اين توهم در ما ملغمه اي از احساس رضايت و بي نيازي مي سازد و در حالي كه بيش از پيش به خود مي باليم، گنج هاي بي زبان، دست نخورده باقي خواهند ماند.
موضوع بعدي، پايبندي به ساخت هاي از پيش تعيين شده است كه وضعيتي شبيه وضعيت استثمار دارد زيرا كسي كه غزل مي نويسد، هر بار به الگويي پيش ساخته سر سپرده است و كسي كه غزل مي خواند نيز هر بار پذيرفتن آن الگو را تمرين مي كند.
در دنيايي كه به قول ليوتار تمام نهادها و خرده نهادها تلاش مي كنند ما را كاناليزه كنند و در افق مصرف خود قرار دهند، هرگونه چشم وگوش بستگي به هر بهانه و توجيهي، نوعي سياه كاري خود و مخاطب خواهد بود.
اما به فرض كه گفتيم غزل باشد يا غزل نباشد؛ اصلا آيا منتقد اجازه دارد پا از گليم فراتر بگذارد و با اعلام ممنوعيت درباه غزل نويسي، محدوديتي براي شاعر قائل شود؟
به واقع چرا وقتي حرف از هنر مي شود، سينه چاكان زيادي بايد و نبايدها را مرخص مي كنند. ظاهرا جواب روشن است زيرا جغرافياي هنر، محدوديت را برنمي تابد. خلاقيت و محدوديت، يكديگر را تحمل نمي كنند؛ از اين رو نبايدي در كار نيست. از سوي ديگر شك هست در اين كه واقعا محدوديت و آزادي(به عنوان فضايي كه در آن خلاقيت مي تواند نضج گيرد)دو نقيض و غيرقابل جمع باشند. كمافي السابق مجبور هستيم وضعيت تعادلي را وضعيت مطلوب بدانيم؛ يعني محدوديت در جاي خود و آزادي نيز در جايگاه خويش. براي درك بهتر موضوع بايد بر مسأله محدوديت دقيق شد تا بعد از شناخت آن بتوان حريم حضورش را مشخص نمود.
آيا هرگونه محدوديتي(چارچوب)نافي  آزادي و خشكاننده قوه  خلاقه است؟ اين حكم دو اشكال دارد:1-هيچ هستنده اي بدون قيد قابل تصور نيست 2- وقتي به اين صورت از كلمه چارچوب(محدوديت)سخن مي رانيم، تو گويي هيچ تفاوتي بين انواع چارچوب ها قائل نشده ايم.
مثلا وقتي دقيق نگاه كنيم، مي بينيم كه عبارت ما بايد غزل هم بنويسيم ناظر بر نوعي محدودكنندگي اصطلاحا آب زيركارانه است.
در واقع ما به اجبار و البته با اجازه بزرگ ترها دست به انتخاب چارچوب ها مي زنيم؛ حال يكي محدوديت بيشتري براي ما الزام مي كند و يكي كمتر. به اين ترتيب بايد و نبايدها در جغرافياي نقد هنري با توجه به موقعيت خود مورد بازپرسي قرار مي گيرند.
از طرف ديگر بايد و نبايد در قلمرو هنر، بيشتر به معني دربايسته بودن يعني امكان سنجي و به سزايي است.به اين معنا منتقد پس از تفحص و تعمق گمان مي كند رعايت فلان موازين، شانس بيشتري به هنرمند مي دهد و از آن طرف عدم رعايت آن، شانس وي را پايين مي آورد. حال زمان آن رسيده كه با توجه به مقدمات، دو امر محدودكننده را با هم مقايسه كرد؛ اول امري كه مي گويد بايد در انتخاب قالب آزاد بود و دوم امري كه مي گويد بايد در ايجاد ساختار آزاد بود. كسي كه شاعر را آزاد مي گذارد تا غزل بنويسد، اجازه داده است كه غزل، شاعر را محدود كند و همين محدودكنندگي نقض غرض هنر است. اما كسي كه معتقد است نبايد در قالب نوشت، شاعر را محدود مي كند كه در چاله هاي محدوديت نيفتد و شانس بيشتري داشته باشد تا آزادانه به ايجاد ساخت هاي ديگر و در بهترين حالت، آفرينش ساختارهاي تازه بپردازد. شايد مثالي از فضاي سياسي به شفافيت بحث كمك كند؛ كشور دمكراتيكي را نظر بگيريد كه به انواع حزب ها اجازه فعاليت داده است. حال اگر يك حزب نازي درخواست مجوز نمايد، چه بايد كرد؟ چنانچه دولت منظور درخواست را نپذيرد، دموكراسي آن زير سوال خواهد رفت و اگر مجوز فعاليت نازي ها را صادر كند، وجود دموكراسي را به خطر انداخته است؛ پس نازي ها محدود مي شوند تا محدوديت هايي با فشار بالا را به راه نيندازند.
اما اشكالاتي كه مي توان به اين بحث گرفت نيز كم نيست؛ اول آن كه از كجا مي دانيم كسي كه خارج از قالب مي نويسد، مي تواند ساختار تازه اي ايجاد كند يا بيافريند؟ دوم از كجا كه اين ساختار تازه، چيز دندان گيري باشد؟ سه ديگر آن كه چه كسي حكم كرده است هنرمند موظف است ساختار تازه اي به وجود بياورد و اصلا مگر كار هنرمند همواره خلق ساختار است؟ چهارمين سوال مي تواند اين باشد كه چطور مي توان ثابت كرد غزل محدودكننده است؟
در پاسخ به اين چند سوال بايد گفت همان طور كه گفته شد، تنها كاري كه از دست اندركاران هنر برمي آيد(منتقد و هنرمند)بالابردن شانس هنرمند براي آفريدن اثر بديع است زيرا عواملي كه نوشتن را راهبري مي كند گاهي شناخته نشده و غير قابل كنترل هستند. دليلي نيست تا ثابت كند كه قطعا خروج از قالب به سرانجام مي رسد يا در قالب بودن نوشتار را لوث مي كند؛ فقط مي توان ادعا كرد كه در خارج از قالب متغيرهاي كنترل ناپذير(وزن، قافيه، رديف و ساير حدود)كمتر هستند بنابراين مولف، شانس بيشتري براي دخالت دارد.
به واقع اگر هنرمند نخواهد كار تازه اي انجام دهد، پس چه بايد بكند؟
طبق نظريه سيستم ها يكي از ضروري ترين وظايف هر سيستم، ايجاد تغيير در خود جهت هماهنگي با محيط تازه است؛ چرا كه در غير اين صورت، حيات سيستم به خطر مي افتد. ادبيات نيز مجبور به تحول است. لزوم تحول و حركت، جزو اصول فلسفي است كه از پيش از سقراط به بحث گذارده شده و لااقل بعد از سقراط هيچ فيلسوفي يافت نمي شود كه به ثبات اجزاء هستي راي داده باشد.
ادبيات هرچه باشد از جمله توليدات انسان است؛ پس براي هماهنگي با ديگر توليدات، ناگزير از تغيير مي شود.
بارها شنيده ايم كه غزل نويسان گفته اند محدوديت رعايت وزن، قافيه، رديف و... ما را به چالش نمي كشد و شعر با همان صورت در ذهن ما نقش مي بندد. شايد اشتباه مي كنند، اما به گمان من اين به معناي دقيق عبارت، عذر بدتر از گناه است؛ چه، مخالفان غزل از آن رو نوشتن در قالب را دوست ناداشتني مي گيرند كه شاعر مجبور به تعديل كشف ها، فكرها و حرف هايش با قالب است. حال عده اي مي گويند قبل از اين كه بنويسيم، خود كشف ها و حرف هايمان را محصور به قالب كرده ايم و به ديگر صور خيال، فرمان نبودن داده ايم. اين گروه ذهن خويش را از پيش مقيد كرده و دچار مشكلي شده اند كه مخالفان غزل در پي پيشگيري از همان بوده اند؛ يعني ذهن خود را با قالب تعديل نموده اند و عادت داده اند.
دوستي مي گفت مساله، نسبي است؛ يعني قالب در حالي كه شاعري را محدود مي كند، شاعر ديگري را محدود نمي كند. اگر دوباره به اين نظر دقت شود روشن مي گردد كه اين همان حرف قبلي است؛ با اين تفاوت كه به خاطر استفاده از نسبيت ظاهري علمي به خود گرفته است. چه كسي در نسبت با غزل راحت است و چه كسي دچار مشكل مي شود؟ هر كسي پيش از قالبي شدن مجبور است منويات خود را با فشار در قالب جاي دهد اما كسي كه قالبي مي زيد، از ابتدا در نسبت با غزل آسوده است.
نهايت
از شگفت آورترين چيزهايي كه شنيده ايم، اين است كه كساني محدوديت را علتي از علت هاي خلاقيت مي دانند. بعضي كار را به جايي رسانده اند كه با افتخار جار مي زنند كه هنر، همين كار در دشواري و تنگناست.
كلمه هنر در اين استدلال، صرفا يك مشترك لفظي با هنر است و كاربردي عاميانه دارد؛ مثلا اين كه مي گوييم: پدر بودن كه هنر نيست؛ بايد مادر باشي تا بفهمي درد زاييدن يعني چه.
البته مي توان اين گونه تقرير كرد كه كار هنري، كار سخت و دشواري است اما هر كار سختي را نمي توان فعاليت هنري دانست.
مساله بعدي، باوري است كه محدوديت را علت خلاقيت مي داند. خوشبختانه اين عقيده نمي تواند عموميت داشته باشد و مشروعيت قانون شدن را ندارد زيرا اولا آثار هنري درخشاني در فضاهاي آزاد و حتي سبك هاي آزاد خلق شده اند و ثانيا يكي از مهمترين وظايف خلاقيت، ازبين بردن محدوديت و ابزارسازي و خلق فضاست. كار كسي كه محدوديت را انتخاب مي كند، بيشتر به خودآزاري مي ماند. از اين گذشته براي قضاوت در مورد آثار هنري، مخاطبين با اثر مواجه مي شوند و نه فرآيند به وجودآمدن آن. فرآيند خلق اثر تنها براي كشف چگونگي سلوك هنري به كار منتقدان مي آيد و مسلم آن كه در ارزش گذاري آنها بي تاثير است.
من هرگز ادعا نكرده ام قالب نويسي(كه به فرآيند خلق اثر مربوط است)در شعر بودن يا نبودن اثر دخالت دارد و به اصطلاح هر نوشته اي كه با نظم مصاريع چاپ شود شعر نيست بلكه موضوع من همان پرشانسي و كم شانسي مولف است؛ يعني در مسير خلق شعر، هر قدر كه استقلال نويسنده بيشتر باشد، شانس او براي درخشيدن بيشتر است.
</TEXT>
</DOC>
<DOC>
<DOCID>HAM2-851027-114</DOCID>
<DOCNO>HAM2-851027-114</DOCNO>
<ORIGINALFILE>/1385/851027/world/_litew.htm</ORIGINALFILE>
<ISSUE>چهارشنبه 27 دي 1385</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">ادب و هنر.ادبیات</CAT>
<CAT xml:lang="en">Literature and Art.Literature</CAT>
<TITLE>
غزل امروز ايران
</TITLE>
<TEXT>
يوسف علي ميرشكاك
دورم از ياران ز خاطر برده ام خود را در اينجا
مي گدازم همچو نخل تشنه، هستم تا در اينجا
چند سرگردان تر از دريا بر اين ساحل نشستن
سايه اي حتي نمي پرسد كيم آيا در اينجا
گردباد اي همعنان با من بپرس از اين بيابان
تا كدامين روز مي مانيم و تا كي ما در اينجا
برگ سبزي، يادگاري، آه سردي، ياد ياري،
هرگرم كاري، آسمان فرسا در اينجا
با من اما ماند سنگي، دست تنگي، پاي لنگي
سنگ بر دل دست بر سر غرق در گل پا در اينجا
آه اگر پايان نگيرد همچو سرگرداني من
گردش گرداب گرد گريه دريا در اين جا
چند چون بار گراني مايه آزار ياران
خويش را زين بيشتر يوسف مكن رسوا در اينجا
اي سكوت سايه گستر بار كن تا بار ديگر
كس نبيند خسته است بي پير و بي پروا در اينجا
محمدسعيد ميرزايي
همين كه ساعت، چشمان مهربانش را
به هم گذاشت و آيينه ديدگانش را
همين كه مادر خواباند كودك خود را
همين كه گلدان تنها گل جوانش را
همين كه ماهي كم كم به خواب دريا رفت
و باز ديد پر از آب آسمانش را
همين كه غنچه غمگين خمار رويا بود
و شبنم آمد و پر كرد استكانش را
همين كه نيمه ي شب پهن كرد خانم ماه
دوباره سفره ي سبز ستارگانش را
همين كه در شاعر ريشه مي زند شعري
و مي شكافد تا مغز استخوانش را
و رشد مي كند آرام ساقه ي كلمات
و عطر رويا پر مي كند دهانش را
كليد باران مي چرخد و در دريا
گشوده مي شود و مي برد جهانش را...
همين كه شاعر وا كرده دفترش را باز
همين كه ساعت چشمان مهربانش را
مريم آريان
همان طوري كه مادر حدس زد شد
پدر آمد به شهر و نابلد شد
به شهر آمد، بساط واكس وا كرد
نشست آنجا كه معبر بود، سد شد
پدر را شهرداري آمد و برد
بساطش ماند بي صاحب، لگد شد
پدر از معضلات اجتماعي است
كه تبديل ِ به شعري مستند شد
و بعد آمد كوپن بفروشد اما
شبي آمد به خانه گفت بد شد
دوباره ريختند و جمع كردند
خطر از بيخ گوشم باز رد شد
پدر جان كند و هي از خستگي مرد
نفس در سينه اش حبس ابد شد
به مادر گفت من كه رفتم اما
همان طوري كه گفتي مي شود شد
به ياد روي ماهش بودم امشب
نشستم گريه كردم جزر و مد شد...
</TEXT>
</DOC>
<DOC>
<DOCID>HAM2-851027-115</DOCID>
<DOCNO>HAM2-851027-115</DOCNO>
<ORIGINALFILE>/1385/851027/world/_mycity.htm</ORIGINALFILE>
<ISSUE>چهارشنبه 27 دي 1385</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
تلاش موثري براي خروج دفاتر شركت ها و ادارات غير ضروري انجام نشده است
مهمانان ناخوانده پايتخت
</TITLE>
<TEXT>


عكس: عليرضا بني علي
غلامرضا رفيع
كارشناسان و دست اندركاران امور شهري معتقدند كه دولت براي خروج دفاتر شركت ها و ادارات غيرضروري از تهران و تلاش در راستاي تمركززدايي از پايتخت، اقدام موثري انجام نداده است.
نايب رئيس شوراي اسلامي شهر تهران با اشاره به پيشينه بدون برنامه و بعضا سليقه اي تمركز اين گونه شركت ها در پايتخت مي گويد: با توجه به جاذبه ها و امكانات موجود در تهران، اكثر سازمان ها و شركت ها از گذشته به دنبال اين بوده اند كه مركزيت خود را در تهران قرار دهند و اين موضوع هم اكنون شهر تهران را با مشكلات فراواني رو به رو ساخته است.
حسن بيادي مي افزايد: با اين حال مديريت شهري از مدت ها پيش در پي اين بوده است تا شركت هايي كه واقعا ضرورتي براي حضور آنها در تهران نيست به شهرستان هاي محل فعاليت شان منتقل شوند.
وي مي گويد: شركت هايي همچون شركت ملي گاز، پتروشيمي، شيلات و سازمان ها و دستگاه هايي از اين دست به دليل استقرار و انجام فعاليت اصلي آنها در ساير مناطق كشور، ضرورتي به حضور آنها در تهران نيست و بايد از پايتخت خارج و به شهرستان ها، منتقل شوند.
بيادي با اشاره به مصوبه شوراي شهر در اين باره مي افزايد: اگرچه هدف مصوبه اين بود كه اين گونه شركت ها با افزايش عوارض تحت فشار قرارگيرند و تهران را ترك كنند ولي هنوز اقدام عملي در اين زمينه انجام نشده است.
وي خاطر نشان مي كند: در ابتداي دولت نهم بحث خروج شركت ها از تهران مطرح شد ولي اين موضوع تاكنون از حد شعار فراتر نرفته است.
نايب رئيس شوراي شهر مي گويد با اينكه رئيس جمهوري در اين باره جدي است ولي اين موضوع عملي نشده و همچنان در حد شعار باقي مانده است.
از سوي ديگر حمزه شكيب عضو كميسيون شهرسازي و فني و معماري شوراي شهر نيز با بيان اينكه دولت در خروج ادارات غيرضروري از تهران موفق نبوده است مي گويد: يكي از مصوبات خوب شوراي شهر دوم در سال 83، طرح خروج ادارات غيرضروري از تهران بود كه هرچند اين موضوع در دولت جديد نيز پيگيري شد ولي متاسفانه در طول اين مدت اتفاق عملي نيفتاده است.
وي با بيان مشكلات ناشي از حضور اين شركت ها در تهران و تاثير خروج آنها بر كاهش ترافيك و بهبود آلودگي هواي پايتخت، معتقد است: از آنجا كه طرح خروج اين نوع شركت ها در زمان مديريت احمدي نژاد بر شهرداري و به پيشنهاد خود وي به تصويب شوراي شهر رسيده است، رئيس جمهوري نگذارد اين طرح به فراموشي سپرده شود و دولت با جديت آن را دنبال كند.
شكيب با ملي دانستن مشكلات و معضلات پايتخت مي گويد: تهران در حال حاضر از جميع جهات مركزيت پيدا كرده و به عنوان مركز فرهنگي، اقتصادي، آموزشي و سياسي كشور به شمار مي رود و مراكز بعضا غيرضروري در آن شكل گرفته است كه بار مضاعفي را بر شهر تحميل مي كند و براي تمركززدايي و رهايي شهر از اين وضعيت بايد فكري به حال تهران كرد.
وي با اشاره به مصوبه شوراي شهر در ارتباط با خروج شركت هايي كه فعاليت اصلي شان در تهران نيست مي گويد: در آن مصوبه دو مكانيزم براي خروج اين نوع شركت ها پيش بيني شده بود و از جمله با صحبت هايي كه با دولت داشتيم قرار شد دولت در اين زمينه همكاري و اقدام كند و علاوه بر آن در مصوبه مذكور مقرر گرديد، شهرداري با استفاده از اهرم ها و ابزارهاي موجود، افزايش عوارض را به گونه اي لحاظ كند كه ماندن شركت ها در تهران مقرون به صرفه نباشد.
شكيب مي گويد: از آنجا كه شهرداري مي بايست اين مصوبه را در بخش مربوط به خود عملياتي مي كرد، بايد گزارش دهد كه اين مصوبه چقدر عملياتي شده يا مي تواند بر كاهش بار ترافيكي و بهبود آلودگي هوا موثر باشد و چه تعاملات و راهكارهايي بايد براي بهتر عملياتي كردن آن اتخاذ شود.
وي معتقد است، تسريع در خروج اين نوع شركت ها از تهران و عملياتي شدن مصوبه مذكور را مي توان با طرح در نشست مشترك كلانشهرها و شوراي عالي استان ها با اتخاذ دو شيوه يكي استفاده از اهرم فشار و ديگري ايجاد انگيزه هاي تشويقي دنبال كرد. به اين معنا كه در تهران از اهرم فشار براي خروج اين نوع شركت ها و در شهرستان ها نيز با ايجاد جاذبه هاي تشويقي، زمينه خروج اين شركت ها از پايتخت و استقرار آنها در شهرستان ها فراهم شود.
از سوي ديگر محمود ساعتچي استاد دانشگاه و كارشناس و متخصص روانشناسي بهره وري نيز در اين باره مي گويد: قاعدتا وقتي يك موسسه در جايي تاسيس مي شود بايد همه مديران و كاركنان به ويژه مدير عامل در همان محل حضور فيزيكي داشته باشند.
وي مي افزايد: اينكه بعضي موسسات وقتي در يك شهرستان شكل مي گيرند، دفترمركزي خود را در تهران مستقر مي كنند چند دليل مي تواند داشته باشد: از جمله شبكه هاي كامل ارتباطي و زمينه هاي ملاقات و عقد قرارداد با طرف هاي خارجي، دسترسي آسان به دولتمردان و نهادهاي مختلف كشور نسبت به ساير مناطق، فراهم و مهياتر است و همين عوامل حضور اين نوع شركت ها را در تهران تشديد مي كند.
ساعتچي با اين حال مي گويد: خروج دفاتر اين نوع شركت ها مي تواند محسنات و يا مضراتي را نيز در پي داشته باشد، به بيان ديگر حسن كار اين است كه سازمان به دليل حضور مديريت در محل اصلي فعاليت راحت تر اداره مي شود و كاركنان بهتر عمل مي كنند و مدير عامل نيز به دليل ارتباط مستمر و لحظه به لحظه با سازمان مربوطه، براي اعمال مديريت و اداره امور آرامش فكر بهتري مي تواند داشته باشد.
اين استاد دانشگاه مي افزايد: با اين حال اين موضوع اشكالاتي هم دارد از جمله اينكه ممكن است شخص مدير يا خانواده او حاضر به انتقال و سكونت در شهرستان محل استقرار شركت نباشد كه در اين صورت بايد مدير از محل انتخاب شود و در چنين مواردي احتمال دارد در آن شهرستان مدير محلي با ويژگي هاي مورد نياز پيدا نشود، چون زمينه آموزش مديريت در شهرستان به شدت پايين است و از اين رو ناچارند مدير مربوطه را از جاهاي ديگر انتخاب كنند.
ساعتچي در اين زمينه وضعيت سومي را پيشنهاد مي كند و مي گويد: البته وضعيت آرماني نيز در اين زمينه متصور است به اين معنا كه سازمان مربوطه در شهرستان مستقر باشد و فقط يك محل كوچكي را در تهران در حد يك يا دو اتاق با سه الي چهار كارمند داشته باشد و از طريق شبكه هاي ارتباطي، بسياري از نيازهاي مديريتي خود را برطرف سازد و هزينه هاي خود را اعم از هزينه هاي ساختماني و غيره پايين بياورد، هرچند كه در اين زمينه نيز هنوز نقايص ارتباطي و مخابراتي وجود دارد. به هر حال بايد از ابزارهاي بهره وري در اين زمينه استفاده كرد.
اين در حالي است كه علي ديرباز عضو كميسيون برنامه و بودجه و محاسبات مجلس شوراي اسلامي چندي پيش(27/7/85)با بيان اينكه طبق مصوبه مجلس بايد يك هزار دستگاه دولتي با فروش امكانات ملكي خود در تهران به استان هاي محل فعاليت خود منتقل شوند به ايرنا گفته بود:   طي سال جاري تنها 67شركت از تهران به شهرهاي محل كار خود در سطح كشور منتقل شده اند.
وي در عين حال خاطرنشان كرده بود كه آخرين مهلت به وزارتخانه ها براي انتقال دفاتر شركت هاي تابع خود به شهرستان اصلي محل خدمت، خرداد ماه امسال بوده است.
با اين حال مهدي چمران رئيس شوراي اسلامي شهر تهران دو هفته پيش به خبرگزاري مهر گفته بود دولت در حال پيگيري خروج ادارات غيرضروري از تهران است.
چمران با اشاره به اينكه در مدتي كه سعي داشتيم ساختماني براي شوراي عالي استان پيدا كنيم من به شخصه ساختمان هاي خالي آنها را ديده ام، افزود: بيش از يكصد شركت تاكنون از تهران خارج شده اند كه شركت هاي غيرضروري مانند شيلات و پتروشيمي و نفت از اين قبيل است.
از سوي ديگر سازمان بازرسي كل كشور اوايل ماه جاري طي گزارشي از سازمان گسترش و نوسازي صنايع ايران، تاسيس بي رويه دفاتر برخي شركت هاي مستقر در شهرستان را در تهران در تعارض با سياست تمركززدايي دولت دانست. سازمان بازرسي در گزارش خود خاطرنشان كرده كه 75شركت و كارخانه وابسته به اين سازمان كه مركز اصلي آنها در خارج از تهران است در تهران نيز دفتر نمايندگي تاسيس كرده اند.
اين گزارش با بيان اينكه سازمان گسترش و نوسازي صنايع ايران تا اوايل سال جاري 172 شركت را تحت پوشش دارد، خاطرنشان كرده كه با توجه به توسعه شبكه مخابراتي، انجام بسياري از اقدامات در محل اصلي شركت قابل پيگيري و انجام است و نياز به استقرار در تهران نيست.
</TEXT>
</DOC>
<DOC>
<DOCID>HAM2-851027-116</DOCID>
<DOCNO>HAM2-851027-116</DOCNO>
<ORIGINALFILE>/1385/851027/world/_mycity.htm</ORIGINALFILE>
<ISSUE>چهارشنبه 27 دي 1385</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
بازيافت
370 شهردار محله
</TITLE>
<TEXT>
* مهندس مسعود زلفي
محله محوري از جمله رويكرد مديريت شهري تهران است كه ضرورت توجه و اجراي آن بارها از سوي دكتر قاليباف مورد تأكيد قرار گرفته است. اين رويكرد از آن حيث اهميت به سزايي مي يابد كه بدانيم هدف غايي آن تحقق هويت محلي، شهروندمحوري، عدالت محوري و مشاركت عملي و معنادار شهروندان در ساخت شهري نوين و توسعه يافته و برخوردار است.
به راستي چه شرايطي در كلانشهر تهران حاكم است كه مديريت محله اي به عنوان يك نياز و در عين حال يك استراتژي مدنظر قرار گرفته است. كلانشهر تهران با حداقل 370 محله در قالب 22 منطقه شهري با كاستي هايي از جمله بي هويتي محلات و كند بودن ضرباهنگ مشاركت شهروندان روبه رو است و حداقل اين دو موضوع مي تواند به عنوان يك تهديد رخ نمايد و اين در حالي است كه مديريت شهري مي تواند با پياده سازي پروژه مديريت محله اي، تهديد مذكور را به يك فرصت تاريخي تبديل كند و تهران را در مسير توسعه پايدار قرار دهد.
فراموش نكنيم كه تهران، شهر محله هاي به هم پيوسته، از زماني كه با شيوه هاي شهرسازي مدرن آشنا شد به سرعت تحت تأثير قرار گرفت و رفته رفته به شهر از هم گسسته و بي هويتي تبديل شد كه تغيير ساختار فيزيكي ساير بخش ها و نهادهاي اجتماعي شهري را نيز تحت تأثير خود قرار داد. اين موضوع بيگانگي شهروندان با يكديگر را به همراه آورد و در تهراني كه روابط اجتماعي و سنت هاي فرهنگي به وفور ديده مي شد با ورود به آن دوران از هم جدا شد. از سويي ديگر در گذشته مشاركت گسترده شهروندان محلات در مراسم جشن ها، عزاها و حل مشكلات يكديگر و... همه در قالب روابط محله اي شكل مي گرفت اما امروز در تهران چنين روابطي حاكم نيست مگر در بخش هاي كوچكي از تهران. پايتخت اين روزها خيلي چيزها را از ياد برده است؛ فرهنگ زيست محله اي و شهري جاي خود را به فرهنگ محدود و بسته اي به نام خانه داده و فرهنگ محله اي فراموش شده است. فراموش نشده كه محله ها در گذشته نوعي نظام اداري داشتند؛ يعني در هر محله تأمين امنيت، مسايل حقوقي، مسايل اقتصادي، نظير جمع آوري ماليات ها در يك حد توسط خود ساكنين محله ها و بزرگان محله انجام مي شد، يعني شهروندان واقعاً در اداره شهر مشاركت مي كردند. اما امروزه مي بينيم كه دولت به عنوان يك نظام حاكم بخش عمده اي از آن را در دست گرفته و خود به خود عملاً جايي براي شهروندان باقي نگذاشته است. ايجاد تعلق خاطر در شهروندان نسبت به شهر يكي از وظايف شهرداري ها در دنياست و طبعاً شهرداري تهران نيز از اين موضوع مستثني نيست. سياست محله محوري مي تواند از جمله ابزار اثرگذاري در اختيار مديريت شهري باشد كه هويت بخشي را به محلات تهران بازگرداند.
* كارشناس مديريت و برنامه ريزي شهري
</TEXT>
</DOC>
<DOC>
<DOCID>HAM2-851027-117</DOCID>
<DOCNO>HAM2-851027-117</DOCNO>
<ORIGINALFILE>/1385/851027/world/_siasatw.htm</ORIGINALFILE>
<ISSUE>چهارشنبه 27 دي 1385</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
اسرائيل؛ هيدروپليتيك خاورميانه و مديريت جنگ و صلح
نمايي از رودخانه ليتاني در لبنان
</TITLE>
<TEXT>


تاسيس و كاركرد تهديدآميز اسرائيل با هدف دامن زدن به منازعات منطقه اي از سوي قدرت هاي فرامنطقه اي بوده و نه تنها اراده واقعي در اين قدرت ها - كه تقريبا همه مراكز، مجامع و سازمان هاي بين المللي را در سيطره خود دارند- وجود ندارد، بلكه همه مساعي و برنامه هاي آنها براي گسترش منازعات منطقه اي با هدف ماندگاري سيطره و سلطه آنان بر ثروت منطقه است.
قدرت هاي مؤسس اسرائيل، مي كوشند به هر نحوي، كنترل تحولات را در منطقه در دست داشته باشند. از اين  رو آنها به دنبال نوعي مديريت جنگ و صلح هستند؛ در واقع نوعي سازش همسو با منافع خود را دنبال مي كنند و هرگاه ضرورتي ديدند، جنگي را بر منطقه تحميل مي كنند. شاهد مهره اين سياست غرب در منطقه، رژيم صهيونيستي است كه با كاركرد خويش توانسته غرب را بر منطقه مسلط ساخته و راه هر نوع پيشرفت را بر مردم منطقه مسدود سازد.
از هنگامي كه نقطه تاسيس كشوري به نام اسرائيل در انديشه استعمار نشست(يعني از همان سال هاي 1890)دريافتند كه سرزمين فلسطين، فاقد امكانات و منابع زيرزميني جهت اسكان چندين ميليون كوچنده يهودي است و اين فقدان منابع(به ويژه منابع آبي)اجازه نمي دهد كه كشور ادعايي صهيونيسم در آن تاسيس شود مگر آن كه نيازهاي خود را به هر طريق ممكن از همسايگان، تامين كند.
آب به عنوان يك ضرورت غيرقابل چشم پوشي از اهميت ويژه اي براي تاسيس و ماندگاري رژيم صهيونيستي  برخوردار بوده و هست. لذا از همان زمان و در مقاطع مختلف و به انحاي گوناگون، مسئله بررسي و مطالعه پيرامون امكانات آبي در منطقه هلال خضيب(لبنان، سوريه، اردن، فلسطين و بخشي از عراق)در دستور كار پروژه صهيونيسم قرار گرفت. به همين دليل رهبران جنبش صهيونيستي، از گذشته هاي دور، دولت يهود را دولت آب   دانسته اند.
تئودور هرتزل يكي از بنيانگذاران صهيونيسم اصرار بر تصرف منابع آبي در منطقه به عنوان يك استراتژي موثر و راهگشا داشت و در سال 1897 در نخستين كنگره جنبش صهيونيسم در شهر بازل سوئيس اعلام كرد: پايه دولت يهود را تا 50سال آينده از شمال به ليتاني در لبنان، گسترش خواهيم داد.
مجله جويش آبزرور در سال 1973 نامه اي را از حاييم وايزمن يكي ديگر از رهبران صهيونيسم، مربوط به سال 1919 منتشر ساخت كه در آن آمده بود با توجه به جميع جهات لازم است كه مرزهاي شمالي دولت يهود، به دشت ليتاني و بلندي هاي جبل الشيخ غربي و جنوبي بپيوندد تا بتوان بر آب هاي اردن مسلط گشت و اين منطقه را به تصرف درآورد.
همچنين وايزمن در سال 1920 در نامه اي به وزير امور خارجه وقت دولت انگليس مي نويسد: آب، عنصر اساسي براي امنيت و بقاي كشور اسرائيل است.
در سال 1938 هوراس منيرگالين و لاودر ملك آب شناس و خاك شناس آمريكايي براي انجام تحقيقاتي به منطقه هلال  خضيب اعزام شدند. پس از 6سال(1944)نتيجه تحقيقات آنان نشان داد كه براي تشكيل كشور اسرائيل، حتما لازم است بر آب هاي لبنان شامل ليتاني، حاصباني، چشمه وزاني و آب هاي سوريه شامل بانياس، چشمه دان، رودخانه يرموك و نيز نهر اردن دسترسي و احاطه يافت. آنان معتقد بودند كه تمام آينده منطقه در دست كشوري خواهد بود كه سلطه خود را بر ليتاني و يرموك و منابع آبي اردن گسترش دهد. به زعم آنان، بايد جريان رودخانه اردن از بستر طبيعي آن تغيير و به منطقه ساحلي و از آنجا به صحراي نقب انتقال يابد. همچنين بر آب هاي حاصباني و بانياس بايد چيره شد. همين ايده مربوط به چيرگي بر آب هاي منطقه اي منجر به آن شد كه اكنون اسرائيل حدود 45درصد آب مورد نياز خود را خارج از مرزهاي 1967 به دست مي آورد. سازمان ملل نيز در گزارشي اذعان داشت كه اسرائيل 67درصد آب مورد نياز خود را خارج از مرزهاي 1948 تامين مي كند.
با توجه به نياز روزافزون اسرائيل به منابع آبي، دولت اسرائيل چگونه از مسئله آب به عنوان اهرم مقابله با رقبا و دشمنان خود بهره مي گيرد و چگونه مشكل بي آبي خود را در دايره امنيت ملي حل مي كند. اگر رژيم صهيونيستي و اعراب بپذيرند كه مرزهاي 1947(همان مرزهايي كه با مساعي و دخالت آمريكا و انگليس و تصويب سازمان ملل متحد در سال 1947 ترسيم شد)مرزهاي قانوني كشوري به نام اسرائيل باشد، چگونه مي توان تصور نمود كه اسرائيل بتواند براي اندك سالي استمرار داشته باشد. با توجه به نياز روزافزون سرزمين هاي اشغالي به آب و با توجه به اين كه اسرائيل بيش از 67درصد آب هاي مورد نيازش را خارج از مرزهاي خود(به اذعان سازمان ملل متحد)به دست مي آورد و شايد عنوان بزرگترين سارق آب براي رفتار اين رژيم، عنواني به حق باشد، چگونه مي تواند امنيت شهروند خود را حداقل براي درامان ماندن از تشنگي و گردش چرخ صنعت تامين نمايد تا چه رسد به احياي كشاورزي!
از همين موضوع مستفاد مي شود كه نمي توان انتظار داشت اسرائيل بر مرزهاي 1967 باقي مانده و يا به مرزهاي 1967 و 1948 بازگردد زيرا در هر صورت اين بازگشت به عقب، در كنار ده ها ايراد شكلي و محتوايي كه براي هويت و ماهيت اين رژيم به همراه دارد، نابودي آن را به دليل بي آبي فراهم مي سازد. همچنين ماندن بر سر مرزهاي 1967 نيز خيالي بيش نيست؛ لذا در معادله برخورد كشورهاي اسلامي با رژيم صهيونيستي و آمريكا، به يقين دل بستن به عقب نشيني يا ماندگاري اين رژيم به مرزهاي امروزي نيز خوابي بيش نيست.
بنابراين با توجه به فقدان منابع آب كافي در سه بخش كشاورزي، صنعتي و مصرف خانگي، بعيد به نظر مي رسد كه اسرائيل حاضر شود در اثر صلح با كشورهاي همجوار، سرزمين هاي اشغال شده در سال هاي گذشته را به آنان بازگرداند زيرا در اين صورت اين رژيم از 67درصد آب هاي مصرفي فعلي خود محروم مي شود و اين به معني يك فاجعه بزرگ امنيتي جهت ماندگاري اين رژيم است.
نكته ديگر آن كه چنانچه گزينه هاي موجود فراروي دولت صهيونيستي در جهت مهار شكل آب را برشماريم، به مواردي قابل تامل برمي خوريم:
1 - اولين راه مهار بحران بي آبي اسرائيل، ماندگاري در سرزمين هاي فعلي و حتي گسترش آنها در مناطق جديد است كه در بالا به آن اشاره شد.
2 - اولين راه حل پيشروي اين رژيم، استفاده از دستگاه هاي آب شيرين كن است كه اين شيوه هم به دلايلي چند عملي نمي باشد(از جمله هزينه بسيار بالاي آن، فقدان مزيت نسبي براي كشاورزي، فقدان املاح كاني براي مصرف خانگي و غيره. علاوه بر اين، دستگاه هاي آب شيرين كن هر لحظه ممكن است مورد تهاجم قرار گيرد و حتي مديريت و نگهداري و تعميرات چنين دستگاه هايي مزيت نسبي استفاده از آنها را براي درازمدت و در حد وسيع، به شدت كاهش مي دهد).
3 - راه حل سوم، واردات آب توسط تانكرهاي بزرگ از كشورهايي نظير تركيه است كه شرايط منطقه اجازه استفاده مناسب از اين راه حل را نيز نمي دهد.
4 - راه حل ديگري كه صيهونيست ها به شدت به آن دل بسته اند و روش عملي آنها نشان مي دهد كه اين گزينه را گزينه اي قابل دسترسي مي دانند، انتقال آب از طريق تركيه و كردستان عراق به اردن و سرزمين هاي اشغالي فلسطين است.
رژيم صهيونيستي با انتخاب اين راه حل، درصدد است اهداف ذيل را تحقق بخشد:
- مشكل آب را در داخل خود حل نمايد.
- از آب به عنوان اهرم فشار براي همگرايي كشورهاي منطقه با خود سود جويد.
- موقعيت خود را در منطقه تثبيت و نهادينه كند.
در راستاي اين راه حل، اسرائيل ايجاد خط لوله انتقال آب از كشور تركيه، سوريه و سپس سرزمين هاي اشغالي را در دستور كار خود قرار داده است و براي تحقق چنين طرحي مدت هاست كه در رسانه هاي غربي و متمايل به اسرائيل، كشورهاي منطقه را تشويق به ورود به يك دوره همگرايي منطقه اي با سرآغازي چون آب مي كنند.
پيش از آن كه موضوع انتقال آب از تركيه پيش كشيده شود، رسانه هاي غربي و صهيونيستي به طور مفصل در مورد هزينه هاي بالاي شيرين سازي آب دريا و خشك شدن سفره هاي زيرزميني آب در دو كشور سوريه و اردن، بحران بي آبي را تا آنجا حاد و شديد ساختند كه امر بر اهل فن نيز مشتبه مي شود.
در واقع اسرائيل حديث درد بي آبي خود را در قالب درد كشورهاي همسايه زمزمه مي كند و طوري وانمود مي سازد كه گويي خطر بي آبي، تنها همسايگان اين رژيم را تهديد مي كند.
اما اگر اسرائيل از سرقت آب از سه كشور سوريه، لبنان و اردن دست بردارد و فرصت هاي بهره وري و بهره برداري از آب هاي جاري در اين كشورها را از آنها سلب سازد، اين كشورها تا ساليان دراز مي توانند مشكلات آب خود را مرتفع سازند؛ حال آن كه با تهديدات پيوسته اين كشورها از سوي اسرائيل بر هزينه هاي دفاعي و امنيتي آنها هر روز افزوده مي شود كه در صورت نبود اين تهديدات، اين بودجه ها مي توانست صرف بهينه سازي استفاده از منابع آبي موجود شود. از سوي ديگر رژيم صهيونيستي مي كوشد با دست آويز قراردادن دلسوزي براي بحران آب از اين كشورها به يك همگرايي اقتصادي دست يابد و در نتيجه، كم كم آرزويي را كه قريب 60سال جنگ و كمك هاي فراوان آمريكا به آن نرسيده طي مدت كوتاه به بهانه آب به آن دست يابد.
در كنار اين دلسوزي هاي فريبنده، رژيم صهيونيستي با تهديد كشورهاي منطقه هرگز اجازه مديريت بهره برداري از آب هاي منطقه را به آنها نمي دهد(حمله نظامي به فونداسيون سد الوحده سوريه در اين راستا ارزيابي مي شود. همچنين پروژه هاي سوريه در تغيير جريان آب رود حاصباني نيز با حمله هوايي اسرائيل متوقف شده است).
يكي از اهداف حمله اسرائيل به لبنان كه به جنگي 33روزه مشهود شد، در كنار اهداف ديگري كه دنبال مي كند، سلطه بر منابع آبي جنوب لبنان بوده است؛ چه اصرار اين رژيم در تسلط بر منطقه ليتاني از طريق قطعنامه 1701 و حضور نيروهاي يونيفل در اين منطقه، تلاشي در همين زمينه است.
از ديگر طرح هاي بزرگ رژيم صهيونيستي، انتقال آب پس از تجزيه عراق با همكاري آمريكا از منطقه كردستان به اردن و فلسطين است.
با اجراي اين طرح، ضمن اين كه كانون بحران جديدي در منطقه ايجاد مي شود و كشورهاي مقدم و توانمند در عرصه مقابله با زياده خواهي هاي غرب و اسرائيل را با چالش هاي امنيتي فراواني روبه رو مي سازد، آب مورد نياز خود را نيز تامين مي كند و با انتقال آن به كشورهاي ديگر اسلامي، زمينه همگرايي اقتصادي را با خود فراهم مي سازد.
منبع: خبرگزاري قدس
</TEXT>
</DOC>
<DOC>
<DOCID>HAM2-851027-118</DOCID>
<DOCNO>HAM2-851027-118</DOCNO>
<ORIGINALFILE>/1385/851027/world/_siasatw.htm</ORIGINALFILE>
<ISSUE>چهارشنبه 27 دي 1385</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
انتخاب بيت المقدس به عنوان پايتخت فرهنگي جهان عرب در سال 2009
</TITLE>
<TEXT>
نوشته: سمير عطيه
موافقت وزيران فرهنگ كشورهاي عربي در اجلاس اخيرشان در شهر مسقط ـ پايتخت بحرين ـ با درخواست دكتر عطاالله ابوالسبح در زمينه انتخاب شهر اشغالي قدس به عنوان پايتخت فرهنگي جهان عرب در سال 2009م. اقدامي بسيار مهم است كه امكان دارد در آينده شاهد يك سري دستاوردهاي بزرگ در عرصه فرهنگ باشيم البته در صورتي كه ارزيابي درستي از وضعيت و شرايط حاكم و براي به ثمر نشستن اين طرح برنامه ريزي جالبي داشته باشيم. قبل از اين كه درباره اميد و آرزوهايي كه به اين طرح بسته ايم بپردازم، لازم مي دانم كه نگاهي به مهمترين ادوار و مراحلي كه وزارت فرهنگ فلسطين آنها را پشت سر گذاشته است، بيندازيم؛ چرا كه اين امر موجب واقع بينانه شدن آرمان ها و طرح هاي آتي ما خواهد شد.
جنبش مقاومت اسلامي حماس پس از پيروزي در انتخابات اخير مجلس قانونگذاري فلسطين دولت را تشكيل داد. اين پيروزي و حضور حماس در يكي از مهمترين و حساس ترين مراحل سياسي فلسطين سؤالات زيادي را درباره چشم انداز دولت در اذهان پديد آورده است. بخش اعظم از اين سؤالات به وزارت فرهنگ فلسطين مربوط مي شود. اين برداشت ها به رغم اختلافاتي كه در جزئيات و نوع نگرش هاي فكري و سياسي صاحبان آن داشت، اما در يك مسئله اشتراكاتي در آنها به چشم مي خورد و آن هم بر آرزوهايي كه به اين وزارتخانه پس از گذشت چند سال از سير قهقهرايي فرهنگي در عرصه فلسطين بسته شده است، تكيه دارد.
وزير فرهنگ بار ديگر وعده مي  دهد كه آرزوها و آمال مربوط به مسائل فرهنگي در كرانه باختري و نوار غزه را تا هر منطقه اي كه تحت سلطه و حاكميت تشكيلات خودگردان فلسطين است، برآورده خواهد ساخت. به رغم اين كه اين مساحت كل بخش هاي نقشه فرهنگي فلسطين را نشان نمي دهد، به طوري كه برخي از فلسطينيان در منطقه اي به نام اراضي اشغالي 48 تحت حاكميت رژيم صهيونيستي زندگي مي كنند و جداي از آن ميليون ها فلسطيني در تبعيد گاه و اسارت گاه ها بسر مي برند، اما موفقيت در به حركت درآوردن وضعيت راكد كنوني موفقيتي مهم در حوزه فرهنگي خواهد بود و مرحله جديد و ويژه اي را پي ريزي خواهد كرد كه در پرتو آن دولت فلسطيني كه جنبش حماس آن را تشكيل داده است، مسئله فلسطين را بر اساس معيارهاي اسلو تحقير نخواهد كرد و گذشته از آن خطرات و پيامدهاي بي توجهي سازمان آزادي بخش فلسطين به مسئله فلسطينيان خارج از اراضي اشغالي را درك خواهد كرد.
به نظر مي رسد كه اين برداشت بود كه به روند اعمال خشونت و حمله به دولت و به راه انداختن جنگ تبليغاتي عليه آن، روند فزاينده و سرعت بخشيد و ناگهان ملت و دولت فلسطين تحت محاصره بي سابقه اي قرار گرفتند تا از اين عقيده و مواضعشان عقب نشيني كنند و از آنها دست بردارند.
با نزديك شدن زمان رايزني درباره تشكيل دولت وحدت ملي و سخن گفتن درباره نزديك بودن پايان كار دولت كنوني من به برخي از دانشوران، فرهيختگان و نخبگان مي گفتم كه دولت كنوني از جمله وزارت فرهنگ به عنوان بخشي از آن، مثال روشني درباره ضرورت وحدت و انسجام و پرهيز از تفرقه كه ملت فلسطيني از اين بابت طي چندين دهه پي در پي ضررها ديده ارائه كرده است. همواره مي گفتم و باز هم مي گويم كه آنچه اتفاق افتاد يك امر مثبت و حركت مثبتي به شمار مي رود و اگر اين وزارتخانه بدون برنامه اي كارآمد استعفا مي داد، اين كار نااميد كننده بود، اما بسط مفهوم وحدت در فرهنگ اين ملت يكي از دستاوردهاي بزرگ اين وزارتخانه به شمار مي رود.
موافقت وزيران فرهنگ با درخواست ابوالسبح در خصوص انتخاب شهر قدس به عنوان پايتخت جهان عرب در سال 2009 اين وزارتخانه را در مقابل توفان عظيمي از مخالفت ها و راحتي و اميد را در دل دوستداران اين طرح و برنامه قرار داده است.
براي روشن شدن موضوع اظهارات احمد دحبور، كفيل سابق وزارت فرهنگ در گفت و گو با روزنامه فلسطيني الحياه الجديده كافي است تا مشخص شود كه اين مسئله با توجه به اهميت آن از سوي هيچ يك از وزارتخانه هاي فرهنگ پيگيري نشده است.
يك چنين طرحي از مهمترين اقداماتي است كه يك وزارتخانه عربي مي تواند آن را در منطقه اي كه بي ثبات است به اجرا در آورد به ويژه آن كه اين طرح در شهري مهم و در وضعيت حساس كنوني كه دولت در آن با تحريم و محاصره ظالمانه رو به رو است به اجرا درآيد.
اين انتخاب در حقيقت مطرح شد تا تمامي سازمان ها و نهادها و سنديكاهاي فرهنگي فلسطين به محك آزمايش گذاشته شوند.
منبع: مركز اطلاع رساني فلسطين
</TEXT>
</DOC>
<DOC>
<DOCID>HAM2-851027-119</DOCID>
<DOCNO>HAM2-851027-119</DOCNO>
<ORIGINALFILE>/1385/851027/world/_siasatw.htm</ORIGINALFILE>
<ISSUE>چهارشنبه 27 دي 1385</ISSUE>
<DATE calender="Western">2007-01-17</DATE>
<DATE calender="Persian">1385/10/27</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
نگاه
ايران، سنگ بزرگ پيش پاي سلطه گري آمريكاست
</TITLE>
<TEXT>
گروه بين الملل- سردبير نشريه معروف فلسطيني المنار گفت: استراتژي جديد جرج بوش رئيس جمهور آمريكا بر اهداف خطرناك و برنامه هاي پليدي تأكيد دارد كه دولت آمريكا در پي اجراي آن در منطقه است اما متأسفانه برخي كشورهاي عربي از اين موضوع غافل هستند.
اسماعيل عجوه در گفت وگوي اختصاصي با خبرنگار خبرگزاري قدس(قدسنا)با اعلام اين مطلب افزود: هدف از استراتژي جديد آمريكا دشمني با اسلام و مدافعان آن است و در واقع همان استراتژي نخ نما شده نومحافظه كاران در كاخ سفيد عليه امت اسلامي براي سيطره و تجزيه اراضي آنان و ادامه كشتار فرزندان اين مرز و بوم است.
وي افزود: شكست سياست آمريكا در منطقه، رئيس جمهور آمريكا را بر آن داشت كه به اصطلاح استراتژي جديدي ارائه دهد كه اين استراتژي عبارت است از ادامه تجاوزگري واشنگتن و تعرض به ايران كه مخالف با سياست هاي آمريكا در منطقه و در جهان است.
عجوه تصريح كرد: به عبارت ديگر اين استراتژي عبارت است از فشارهاي مضاعف بر ايران و ديگر قدرت هاي منطقه اما تهران سنگ جلو پاي سياستهاي خصمانه آمريكا عليه امت اسلامي است.
وي در ادامه افزود: آمريكا سعي دارد مسلمانان را از طريق برخي قدرت هاي مرتبط با آن پراكنده سازد كه تلاش هاي مفتضحانه و ايجاد رعب و وحشت در ميان سازمانها و رهبران منطقه از موضع گيري هاي ايران در حمايت از حقوق ملت هاي اسلامي و مخالفت با استراتژي خصمانه آمريكا نيز در راستاي اين برنامه صورت گرفت.
سردبير نشريه المنار فلسطين تاكيد كرد: امروز دولت آمريكا دم از حمله به ايران و سوريه و مقاومت قهرمانانه در لبنان و فلسطين مي زند و ملت هاي منطقه از اين مي ترسند كه آمريكا در جلب حمايت برخي رهبران جهان عرب براي كمك به واشنگتن در اقدامات تجاوزكارانه و برنامه ريزي عليه ايران كه قدرت در جهان اسلام و مخالف با سلطه آمريكا به حساب مي آيد، موفق شود.
عجوه كه نشريه متبوعش معمولاً اخبار پشت پرده اي را فاش مي سازد تصريح كرد: حضرت آيت الله خامنه اي نيز در سخنانش به اين امر اشاره كردند و كشورهاي عربي را از افتادن در دام آمريكا و انجام چنين طرح هاي تجاوزكارانه برحذر داشتند.
وي به قدسنا تاكيد كرد: اين كشورها امروز بايستي بيدار شوند و آگاه باشند كه مجري طرح هاي واشنگتن نباشند. نومحافظه كاران آمريكايي در كاخ سفيد اين هدف را دنبال مي كنند كه هدفي بسيار شوم و پليد عليه تهران و ديگر كشورهاي منطقه است. آنها قصد دارند كشورهاي منطقه را در برابر خواسته ها و تهديدهاي آمريكا به زانو درآورده و آنها را در پيمان تجاوزكارانه واشنگتن و رژيم اسرائيل عليه كشورهاي منطقه به عضويت درآورند كه اين امر هرگز به نفع منطقه و امت اسلامي نيست.
عجوه افزود: محور شري كه آمريكا از آن سخن مي گويد محور مخالف سياست ها و تجاوزكاري هاي آمريكاست كه از زمان تأسيس تاكنون، تنها شر و طغيانگري و ظلم را تحت پوشش شعارها و تبليغات دروغين و وعده هاي كاذب در مورد انتشار دمكراسي و رعايت حقوق بشر ارائه داده است و نخستين ناقض حقوق بشر و دمكراسي است.
اين تحليلگر فلسطيني هشدار داد اين كشورها(برخي كشورهاي عربي)اگر گمان مي كنند كه از طريق ائتلاف با آمريكا و همكاري در تجاوزكاري هاي اين كشور(آمريكا)مي توانند از دايره خطر و سلطه گري آمريكا در امان باشند سخت در اشتباهند. ايران هيچ خطري براي كشورهاي منطقه ندارد بلكه مدافع حقوق و خواسته هاي آنان است و عدم حمايت از آن به معني صف بندي در جبهه دشمن به رهبري بوش است كه خسارت هاي زيادي را در چندين جبهه به اين كشورها وارد كرده و با كمك آنان مسلمانان را نشانه رفته است و سعي در ايجاد تفرقه در ميان آنان دارد در حالي كه مسلمانان همگي برادرند و مخالف با آسيب رساني به دين و حقوق شان هستند.
عجوه افزود: دولت منفور آمريكا سعي در ايجاد چنددستگي در عراق، لبنان و فلسطين و توطئه عليه ايران و سوريه دارد و ما يقين داريم كه تجاوزگري هاي بوش و همراهان و همپيمانان آن بي نتيجه خواهد ماند و اگر اين گستاخي را داشته باشد كه با همكاري و هماهنگي اسرائيل و هم پيمانانش به ايران حمله كند تنها شكست و نااميدي نصيبش خواهد شد همچنان كه نمونه آن را در لبنان و مقاومت قهرمانانه حزب الله شاهد بوديم.
وي در پايان با تشكر از مواضع ايران گفت: در پايان درود مي فرستم به ملت و دولت ايران و از مواضع جمهوري اسلامي ايران در حمايت از امت اسلامي و مخالفت با استراتژي شوم واشنگتن تشكر مي كنم و اعلام مي نمايم كه واقعاً مايه ننگ است كه يك كشوري از جهان اسلام به جبهه آمريكايي- اسرائيلي عليه ايران بپيوندد.
</TEXT>
</DOC>
</HAMSHAHRI2>