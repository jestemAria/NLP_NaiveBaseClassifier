<?xml version="1.0" encoding="utf-8"?>
<!DOCTYPE HAMSHAHRI2 SYSTEM "hamshahri.dtd">
<HAMSHAHRI2>
<COPYRIGHT>
Hamshahri2 Corpus, Beta Release!
Copyright 2004-2008, Database Research Group (DBRG), Faculty of Engineering, University of Tehran
All the news content in the corpus is copyrighted by Hamshahri Newspaper (www.hamshahri.net)

Homepage:
http://ece.ut.ac.ir/dbrg/hamshahri/ham2

Contact:
darrudi@insf.org 

Please view the enclosed `Help.txt` file in the package for more information (tag description, etc).

IT IS A BETA RELEASE, PLEASE DON NOT REDISTRIBUTE IT!
</COPYRIGHT>
<DOC>
<DOCID>HAM2-860129-001</DOCID>
<DOCNO>HAM2-860129-001</DOCNO>
<ORIGINALFILE>/1386/860129/news/_adabh.htm</ORIGINALFILE>
<ISSUE>چهارشنبه 29 فروردين 1386 - سال پانزدهم - شماره4245 - Apr 18, 2007</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
ابهام در پخش قرارگاه مسكوني
</TITLE>
<TEXT>


گروه ادب و هنر سربازان قرارگاه مسكوني كه مي خواستند براي تعطيلات نوروز به مرخصي بروند، هنوز در تلويزيون بلاتكليف اند.
جواد رضويان كارگردان سريال قرارگاه مسكوني كه اين مجموعه 14 قسمتي را قبل از عيد به شبكه يك سيما تحويل داده بود از پخش نشدن آن اظهار بي اطلاعي كرده و به فارس گفته كه: پي گيريها براي مشخص شدن زمان پخش برعهده تهيه كننده است. محمد رضا تختكشيان تهيه كننده اين مجموعه تلويزيوني هم مي گويد: اين سريال براي پخش در نوروز 86 ساخته شده و يقيناُ با تعويق زمان پخش، بسياري از جذابيتهاي خود را از دست خواهد داد. سيد مجيد ميرميران هم كه دو سه ماهي است از شبكه 2 به گروه فيلم و سريال شبكه يك آمده حاضر به اظهار نظر در مورد زمان پخش اين مجموعه تلويزيوني نشد.
اما برخي از شنيده ها حكايت از آن دارد كه اين سريال نياز به ملاحظاتي دارد. شايد جواد رضويان در برنامه امشب شب شيشه اي به اين موضوع اشاره كرده و يا آن را تكذيب كند؛ اما درهرصورت سربازان قرارگاه مسكوني هنوز بلاتكليف اند.
</TEXT>
</DOC>
<DOC>
<DOCID>HAM2-860129-002</DOCID>
<DOCNO>HAM2-860129-002</DOCNO>
<ORIGINALFILE>/1386/860129/news/_adabh.htm</ORIGINALFILE>
<ISSUE>چهارشنبه 29 فروردين 1386 - سال پانزدهم - شماره4245 - Apr 18, 2007</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
مجلس قانون فعاليت هاي غيرمجاز سمعي و بصري را بازنگري مي كند
با متخلفان و توزيع كنندگان محصولات مستهجن تصويري از جريمه تا اعدام برخورد مي شود
</TITLE>
<TEXT>
گروه ادب و هنر- سرانجام پيگيريهاي رسانه اي و موج اعتراض دست اندركاران فعاليت هاي سمعي و بصري سبب شد، كليات طرح اصلاح قانون نحوه مجازات اشخاصي كه در امور سمعي و بصري فعاليت هاي غيرمجاز مي كنند تصويب شود.
قانون نحوه مجازات فعاليت هاي غيرمجاز سمعي بصري به سال 1372 بازمي گردد. مطابق اين قانون هر شخصي كه به هر گونه فعلي در امور سمعي بصري غيرمجاز مبادرت كرده و باعث ضرر صاحب اثر شود يا هر گونه فعاليت در زمينه توليد، تكثير يا توزيع محصولات مستهجن سمعي و بصري و دست درازي به حريم خصوصي افراد و خانواده ها، مستوجب مجازات است. اما آن طور كه جواد آرين منش، نايب رئيس كميسيون فرهنگي مجلس شوراي اسلامي مي گويد: امروز شرايط جامعه از اين نظر بسيار بدتر شده است و سوءاستفاده از فناوري هاي ارتباطي و توليد و تكثير آثار مستهجن، به شدت عفت عمومي را جريحه دار كرده و آرامش جامعه را مخدوش مي كند، بنابراين در كميسيون فرهنگي مجلس اين بحث پيش آمد كه تدابير بازدارنده در اين حوزه، تشديد شود.  البته طرح ياد شده ابتدا در كميسيون قضايي مجلس مطرح شده است و كميسيون فرهنگي، به عنوان كميسيون فرعي ماجرا، بخش هاي مربوط به خود را مورد بررسي قرارداده است چرا كه به گفته پرويز سروري، يكي ديگر از اعضاي كميسيون فرهنگي مجلس، تا كنون نيروي انتظامي براي مقابله با اين جرايم، احكام سبك و برخورد سهل گيرانه قوه قضائيه را مانع مي دانست و مي گفت اين موضوع موجب جري تر شدن مجرمان نيز مي شود. قوه قضائيه هم خلاء قانوني را مطرح مي كرد و مي گفت قانون دست ما را بسته و كاري كه ما مي تونيم بكنيم با قوانين موجود در همين حد است و مؤثر نيست. در واقع در قانون سال 72، جرم و جريمه متناسب نبودند و ما تلاش كرده ايم كه اين دو ر ا متناسب كنيم.  
مطابق با اصلاحيه طرح مذكور كه كليات آن ديروز با 131 رأي موافق، 17 رأي مخالف و 8 رأي ممتنع به تصويب رسيد، از اين پس، عوامل تهيه، تكثير و توزيع نوارها ولوح هاي فشرده سمعي و بصري فاقد پروانه نمايش و مجوز عرضه به يك تا 6 ماه حبس يا 2 تا 10 ميليون ريال جريمه نقدي محكوم مي شوند. اين مجازات در مرتبه دوم به 6 ماه تا 2 سال حبس يا مبلغ 5 تا 30 ميليون ريال جزاي نقدي و در صورت تكرار، به 2 تا 5 سال حبس يا 2 تا 50 ميليون ريال جزاي نقدي و ضبط كليه تجهيزات مربوط افزايش مي يابد.
البته همه اين جريمه ها تنها در شرايطي است كه محصول توليد شده فاقد صحنه هاي مستهجن يا موارد خلاف عفت عمومي باشد، چرا كه در اين گونه موارد، جزاي مجرم تا اعدام نيز پيش مي رود. آرين منش در اين باره مي گويد: علاوه بر تكثير آثار غيرمجاز، در ماه هاي گذشته، بسيار ديده شده است كه بعضي از آثار سمعي و بصري مجاز نيز مورد سرقت قرار مي گيرند و حقوق مؤلفان رعايت نمي شود. اين اصلاحيه، شامل اين مورد نيز مي شود و توليد، تكثير و توزيع را حتي تا سطح دست فروشان كنار خيابان شامل مي شود. اما طبيعي است كه ميزان جريمه بسيار متفاوت است و از جريمه هاي نقدي اندك تا حكم مفسد في الارض يعني اعدام را در برمي گيرد.
</TEXT>
</DOC>
<DOC>
<DOCID>HAM2-860129-003</DOCID>
<DOCNO>HAM2-860129-003</DOCNO>
<ORIGINALFILE>/1386/860129/news/_adabh.htm</ORIGINALFILE>
<ISSUE>چهارشنبه 29 فروردين 1386 - سال پانزدهم - شماره4245 - Apr 18, 2007</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
صدور پروانه ساخت 6 فيلم
</TITLE>
<TEXT>
گروه ادب و هنر 3 فيلم از ارشاد پروانه ساخت گرفتند و پروانه ساخت 3 فيلم هم تمديد شد.
شوراي صدور پروانه فيلمسازي 35 ميليمتري معاونت سينمايي وزارت فرهنگ و ارشاد اسلامي به پروژه  هاي همخانه  به تهيه كنندگي مسعود جعفري جوزاني و كارگرداني مهرداد فريد، كنعان  به تهيه كنندگي مصطفي شايسته و كارگرداني ماني حقيقي و مي زاك به كارگرداني حسينعلي فلاح ليالستاني پروانه ساخت داد. اين شورا همچنين با تمديد پروانه ساخت فيلم تعطيلات آخر هفته به تهيه كنندگي هوشنگ نورالهي و كارگرداني محمد متوسلاني، لبه پرتگاه  به تهيه كنندگي حميد اعتباريان و كارگرداني بهرام بيضايي و روز رستاخيز به تهيه كنندگي تقي عليقلي زاده و كارگرداني احمد رضا درويش موافقت كرد.
</TEXT>
</DOC>
<DOC>
<DOCID>HAM2-860129-004</DOCID>
<DOCNO>HAM2-860129-004</DOCNO>
<ORIGINALFILE>/1386/860129/news/_adabh.htm</ORIGINALFILE>
<ISSUE>چهارشنبه 29 فروردين 1386 - سال پانزدهم - شماره4245 - Apr 18, 2007</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
معرفي برندگان پوليتزر 2007
</TITLE>
<TEXT>
ايسنا: برندگان جايزه معتبر پوليتزر 2007 شب گذشته در نيويورك معرفي شدند. در بخش ادبيات جايزه پوليتزر و در شاخه بهترين اثر داستاني، رمان جاده نوشته كورمك مك كارتي - نويسنده 73ساله آمريكايي - توانست جايزه پوليتزر را به دست آورد. اين اولين جايزه پوليتزر براي نويسنده اي است كه بسياري او را به خاطر رمان هاي تمام اسب هاي زيبا و ظهر خونين، وارث سبك ويليام فاكنر مي دانند. اين نويسنده پيش از اين نيز جايزه انجمن ملي منتقدان كتاب آمريكا را دريافت كرده است. در بخش بهترين نمايش نامه، جايزه پوليتزر به كتاب لانه خرگوش نوشته ديويد ليندسي - ابير تعلق گرفت. داستان كتاب درباره يك زوج جوان ثروتمند است كه در تلاش براي پي  بردن به راز مرگ پسرشان هستند. هيأت داوران در بخش بهترين شرح حال يا زندگي نامه، كتاب معروف ترين مرد آمريكا؛ شرح  حال هنري وارد بيچر نوشته دبي اپل گيت را شايسته دريافت جايزه دانستند. اين نويسنده 39ساله مدت 20 سال براي تهيه اين كتاب وقت صرف كرده است. همچنين در بخش بهترين مجموعه شعر، جايزه پوليتزر به ناتاشا ترس وي براي كتاب شعر نگهبان بومي اختصاص يافت. در بخش بهترين اثر غيرداستاني عمومي، اين جايزه به كتاب پرفروش برج هاي نمايان نوشته لاورنس رايت كه به رابطه القاعده و حوادث 11 سپتامبر مي پردازد، اهدا شد. رايت كه در روزنامه نيويوركر قلم مي زند، رمان هايدوقلوها و در جهاني جديد را نيز نوشته است. جايزه پوليتزر معتبرترين جايزه ملي آمريكا است كه هر ساله به بهترين آثار در بخش هاي موسيقي، روزنامه نگاري و ادبيات اهدا مي شود و توسط دانشگاه كلمبيا در نيويورك برگزار مي شود. اين جوايز در 21 بخش برگزار مي شوند و برندگان هريك مبلغ 10هزار دلار جايزه نقدي دريافت مي كنند. اولين مراسم جايزه پوليتزر در سال 1917 برگزار شد.
</TEXT>
</DOC>
<DOC>
<DOCID>HAM2-860129-005</DOCID>
<DOCNO>HAM2-860129-005</DOCNO>
<ORIGINALFILE>/1386/860129/news/_adabh.htm</ORIGINALFILE>
<ISSUE>چهارشنبه 29 فروردين 1386 - سال پانزدهم - شماره4245 - Apr 18, 2007</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
20 ميليارد تومان، بودجه همه هنر 86
</TITLE>
<TEXT>
فارس: معاون هنري وزارت فرهنگ و ارشاد اسلامي مي گويد: بودجه پيشنهادي اين معاونت به مجلس 40 ميليارد تومان بود كه تنها نيمي از آن بودجه به تصويب مجلس شوراي اسلامي رسيد.محمدحسين ايماني خوشخو ابراز اميدواري كرد محدوديت هاي اعتباري براي حوزه هاي فرهنگي و هنري در اين دولت از بين برود و حمايت ها بيشتر شود تا توليدات تاثيرگذار بر فرهنگ افزايش يافته و غناي بيشتر  يابد. وي درباره فعاليت هاي سال 85 گفت: بيشتر برنامه هاي هنري با توجه به نامگذاري سال 85 به نام پيامبر اكرم ص متمركز بود كه باعث شد فعاليت هاي هنري و فرهنگي سمت  و سويي پيدا كند و غالب فعاليت هاي خوب و ماندگار در ارتباط با پيامبر اكرم انجام شود. وي به برنامه هاي توليد شده و اجراي آن در سال 86 اشاره كرد و يادآور شد: توليد قطعه موسيقي رسول عشق و اميد از توليدات سال گذشته بود كه امسال قرار است با حركات نمايشي در 2 ماه آينده و همزمان با بعثت حضرت محمد در تهران اجرا شود. همچنين توليد نمايش عشقه به كارگرداني محمد رحمانيان از ديگر فعاليت هايي است كه در سال 86 اجراي عمومي خواهد داشت.
</TEXT>
</DOC>
<DOC>
<DOCID>HAM2-860129-006</DOCID>
<DOCNO>HAM2-860129-006</DOCNO>
<ORIGINALFILE>/1386/860129/news/_adabh.htm</ORIGINALFILE>
<ISSUE>چهارشنبه 29 فروردين 1386 - سال پانزدهم - شماره4245 - Apr 18, 2007</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
برپايي جشنواره امام رضا تكليف است
</TITLE>
<TEXT>
گروه ادب و هنر - وزير فرهنگ و ارشاد اسلامي گفت: جشنواره بين المللي فرهنگي - هنري امام رضا ع بايد شاه بيت فعاليت ها، مدل و باب ورود ما به عرصه هاي مختلف فرهنگي - هنري باشد. محمدحسين صفار هرندي در جمع اعضاي شوراي سياست گذاري و برنامه ريزي پنجمين جشنواره فرهنگي - هنري امام رضا، برپايي هر چه باشكوه اين جشنواره را مورد تاكيد قرار داد و گفت: در توجيه ضرورت برگزاري چنين جشنواره اي نياز به استدلال نيست و برپايي اين جشنواره در اوج خودش را يك تكليف مي دانيم.
اولين كنسرت اركستر تهران در سال 86
مهر: اركسترسمفوني تهران از اول تا سوم ارديبهشت با شركت هنرمندان ميهمان از كشور فرانسه 3 كنسرت برگزار مي كند.اولين كنسرت با اجراي آثاري از شوپن، شومان، دبوسي و مشايخي در ساعت 19:30 در تالار انديشه حوزه هنري خواهد بود.
كنسرت هاي بعدي در دوم و سوم ارديبهشت با آثاري از دبوسي - مارتينو- آرش عباسي و عليرضا مشايخي،ساعت 17در تالار شهيد آويني دانشگاه تهران و ساعت 19در سالن رودكي برگزار مي شود اين كنسرت ها با شركت گروه كوبه اي موسيقي نو و اركستر موسيقي نو به رهبري عليرضا مشايخي و ميهماناني از فرانسه اجرا مي شود.
</TEXT>
</DOC>
<DOC>
<DOCID>HAM2-860129-007</DOCID>
<DOCNO>HAM2-860129-007</DOCNO>
<ORIGINALFILE>/1386/860129/news/_adabh.htm</ORIGINALFILE>
<ISSUE>چهارشنبه 29 فروردين 1386 - سال پانزدهم - شماره4245 - Apr 18, 2007</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
كوتاه
</TITLE>
<TEXT>


آتش سبز در بم: محمد رضا اصلاني بعد از 35 سال دومين فيلم سينمايي خود را مقابل دوربين مي برد. اين فيلم كه آتش سبز نام دارد هم اكنون مراحل پيش توليد را مي گذارند و قرار است فيلمبرداريش تا اواخر خردادماه در حوالي كرمان آغاز شود. اصلاني به ايسنا گفت: در ابتدا قرار بود داستان فيلم در ارگ بم اتفاق افتد و در حاليكه همه چيز آماده شروع فيلمبرداري بود آن زلزله بسيار بد آمد و كار متوقف شد.



سومين سريال: ابراهيم حاتمي كيا كار ساخت سومين مجموعه تلويزيوني خود را با عنوان بچه هاي پشت جبهه و به تهيه كنندگي محمد پيرهادي آغاز كرد. به گزارش فارس، اين مجموعه تلويزيوني كه بنا به تصميم حاتمي كيا در سكوت خبري ساخته مي شود، به نوعي بازگشت حاتمي كيا به ساخت مضامين مربوط به دفاع مقدس به شمار مي رود.



پژوهش جديد شاعر: قيصر امين پور اثر پژوهشي جديدي با نام شعر و كودكي منتشر كرد. او در تازه ترين كتابش پس از مقايسه  همانندي هاي تفكر كودك و تخيل شاعر همراه با نمونه هايي از شعر سنتي و معاصر ايران به بررسي چرايي و چگونگي اين كه آيا شعر نوعي بازگشت به كودكي است، مي پردازد. در بخشي از يادآوري كتاب نوشته شده است: در اين دفتر نه سوداي مكتب سازي در سر داشته ام، نه هوا و ادعاي نظريه پردازي در دل.



ملك سليمان: حسين ياري به زودي نقش حضرت سليمان را درفيلمي به نام ملك سليمان به كارگرداني شهريار بحراني بازي مي كند. مجتبي فرآورده تهيه كننده اين فيلم سينمايي در گفت و گو با فارس گفت: اين فيلم، داستان زندگي و رويدادهاي زندگي سليمان نبي ع را كه برگرفته از قرآن كريم است روايت مي كند. اين اثر در مرحله ساخت دكور است و گروه، در اطراف شهريار مشغولند.
</TEXT>
</DOC>
<DOC>
<DOCID>HAM2-860129-008</DOCID>
<DOCNO>HAM2-860129-008</DOCNO>
<ORIGINALFILE>/1386/860129/news/_akhar.htm</ORIGINALFILE>
<ISSUE>چهارشنبه 29 فروردين 1386 - سال پانزدهم - شماره4245 - Apr 18, 2007</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
عكس: همشهري‎/ محمد توكلي
</TITLE>
<TEXT>


تونل رسالت، ديروز بعد از ظهر - پس از اينكه تونل رسالت، شبكه بزرگراهي شرقي - غربي تهران را كامل كرد حالا ساكنان پايتخت در انتظار افتتاح دومين تونل هوشمند شهر هستند. قرار است تونل هوشمند توحيد به طول 2 كيلومتر، طي مدت 28 ماه، جنوب خيابان باقرخان را به جنوب خيابان آذربايجان متصل كند.
</TEXT>
</DOC>
<DOC>
<DOCID>HAM2-860129-009</DOCID>
<DOCNO>HAM2-860129-009</DOCNO>
<ORIGINALFILE>/1386/860129/news/_akhar.htm</ORIGINALFILE>
<ISSUE>چهارشنبه 29 فروردين 1386 - سال پانزدهم - شماره4245 - Apr 18, 2007</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
بازار
</TITLE>
<TEXT>


خيمه كاهش قيمت، روي بازار خودرو
همواره در ماه هاي اول و دوم سال، بازار خريد و فروش خودرو با كاهش تقاضا و به دنبال آن كاهش قيمت ها روبه رو مي شود.
اغلب مردم در اين ماه متقاضي فروش خودرو  هستند، چرا كه اين افراد در ماه  هاي پاياني سال گذشته براي تعطيلات نوروزي به خريد خودرو اقدام كرده اند و در اين ماه به دلايلي همچون مشكلات مالي، خواهان فروش خودرو خود هستند.
بنابراين پيش بيني مي شود، قيمت فروش خودرو به دليل كاهش معاملات، در ارديبهشت ماه نيز همانند ماه فروردين با كاهش روبه رو باشد. از سوي ديگر خبر ثبت سفارش نشدن خودرو هاي خارجي و جلوگيري از واردات آنها كه منجر به انتشار شايعات گوناگوني مبني بر گراني خودرو در روز هاي آينده شده بود توسط مديركل مقررات صادرات و واردات وزارت بازرگاني تكذيب شد. به گفته وي هيچ محدوديتي از سوي دولت و يا مجلس شوراي اسلامي  براي واردات خودرو ايجاد نشده و هر شخص حقيقي يا حقوقي مي تواند با داشتن گواهي هاي سه گانه(استاندارد، بهينه سازي سوخت و محيط زيست)اقدام به واردات تجاري كند.
</TEXT>
</DOC>
<DOC>
<DOCID>HAM2-860129-010</DOCID>
<DOCNO>HAM2-860129-010</DOCNO>
<ORIGINALFILE>/1386/860129/news/_akhar.htm</ORIGINALFILE>
<ISSUE>چهارشنبه 29 فروردين 1386 - سال پانزدهم - شماره4245 - Apr 18, 2007</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
10 فيلم برتر سال 2006
</TITLE>
<TEXT>
سومين دوره كارگاه نمايش و تحليل فيلم در فرهنگسراي خانواده برگزار مي شود.
در اين كارگاه ها 10 فيلم برتر سال 2006 اكران مي شود و پس از اكران، فيلم نقد مي شود. گفتني است، دپارتر، رمز داوينچي، پرچم هاي پدران ما، ملكه، چوپان خوب و... ازجمله فيلم هايي است كه اكران و سپس نقد و بررسي مي شود.
علاقه مندان براي ثبت نام مي توانند به فرهنگسراي خانواده واقع در نارمك، ميدان هلال احمر، خيابان گلستان مراجعه كنند و يا جهت كسب اطلاع بيشتر با شماره تلفن 77819455 تماس بگيرند.
</TEXT>
</DOC>
<DOC>
<DOCID>HAM2-860129-011</DOCID>
<DOCNO>HAM2-860129-011</DOCNO>
<ORIGINALFILE>/1386/860129/news/_akhar.htm</ORIGINALFILE>
<ISSUE>چهارشنبه 29 فروردين 1386 - سال پانزدهم - شماره4245 - Apr 18, 2007</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
پليس همراه
</TITLE>
<TEXT>
دستگاه پليس همراه در اصفهان توسط 2 مبتكر طراحي و ساخته شد. اين دستگاه كه به 5 حسگر و 4 دوربين مجهز است به طور همزمان از 4 جهت خودرو تصويربرداري مي كند. نصب اين دستگاه روي خودرو مشكل به هم خوردن صحنه هاي تصادف و ابهام در نحوه شكل گيري تصادفات را بر طرف خواهد كرد.
</TEXT>
</DOC>
<DOC>
<DOCID>HAM2-860129-012</DOCID>
<DOCNO>HAM2-860129-012</DOCNO>
<ORIGINALFILE>/1386/860129/news/_akhar.htm</ORIGINALFILE>
<ISSUE>چهارشنبه 29 فروردين 1386 - سال پانزدهم - شماره4245 - Apr 18, 2007</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
اقدام انسان دوستانه
</TITLE>
<TEXT>
يك خير بروجردي به منظور حمايت از بيماران دياليزي، يك دستگاه دياليز و يك دستگاه آمبولانس به شبكه بهداشت و درمان اين شهرستان اهدا كرد. هزينه خريد هر دستگاه دياليز بيش از?? ميليون ريال است. اين اقدام انسان دوستانه در شرايطي صورت گرفت كه شبكه بهداشت و درمان بروجرد با كمبود?? دستگاه دياليز روبه رو است.
</TEXT>
</DOC>
<DOC>
<DOCID>HAM2-860129-013</DOCID>
<DOCNO>HAM2-860129-013</DOCNO>
<ORIGINALFILE>/1386/860129/news/_akhar.htm</ORIGINALFILE>
<ISSUE>چهارشنبه 29 فروردين 1386 - سال پانزدهم - شماره4245 - Apr 18, 2007</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
در شهر چه خبر
</TITLE>
<TEXT>
ترافيك كارت هوشمند



توزيع نشدن كامل كارت هوشمند سوخت، ترافيك هاي متنوعي را به وجود آورده است. رانندگاني كه همچنان كارت سوخت خود را دريافت نكرده اند، تنها منبع كسب اطلاعات خود را دوست و آشناياني مي دانند كه شايد راه تازه اي پيش پاي آنها قرار دهند. درحال حاضر ترافيك بيش از حد شماره تلفن اعلام شده براي پيگيري وضعيت اين كارت، كسب اطلاعات را تقريباً غير ممكن كرده است. البته باجه هاي پستي نيز تا ساعت 22براي تحويل و پاسخگويي در مورد كارت هوشمند سوخت فعال هستند. از ترافيك تلفني كه بگذريم برخي جايگاه هاي سوخت رساني كه در شرايط عادي نيز عامل ترافيك هاي خياباني هستند با پيوستن به طرح سوخت رساني با كارت هوشمند به اين ترافيك دامن خواهند زد زيرا گفته ها و شنيده ها پيرامون اينكه در برخي جايگاه ها سوخت فقط از طريق كارت هوشمند ارائه مي شود، متقاضيان سوخت را جلوي اين جايگاه ها سرگردان مي كند و اين سردرگمي  عامل مكث و متعاقب آن كندي ترافيك است. البته به  گفته نماينده جايگاه داران، 46جايگاه  تهران از10روز آينده فقط با كارت هوشمند، سوخت عرضه مي كنند.
ثبات سيم كارت
قيمت هاي سيم كارت در روز گذشته تغيير چنداني نداشت.بنابر اعلام انجمن صنفي فروشندگان سيم ژكارت، در بازار ديروز تهران، سيم ژكارت كاركرده كد يك 490 هزار تومان خريداري و 500 هزار تومان به فروش رسيد. همچنين، سيم ژكارت صفر كد 2 نيز 470 هزار تومان خريداري و 480 هزار تومان فروخته شد و بهاي كاركرده اين سيم كارت نيز 380 تا 385 هزار تومان بود. سيم كارت صفر كد،3 400 هزار تومان در خريد و 410 هزار تومان در فروش قيمت داده شد و بهاي كاركرده آن نيز 340 هزار تومان اعلام گرديد. همچنين، سيم كارت صفر كد 4، 310 هزار تومان در خريد و 320 هزار تومان در فروش قيمت خورد و قيمت كاركرده  ژآن نيز 275 هزار تومان بود. سيم كارت صفر كد 5 و 6، 335 هزار تومان خريداري و 345 هزار تومان فروخته شد و بهاي سيم كارت كاركرده آنها نيز به 275 هزار تومان رسيد. اين گزارش حاكي است، سيم كارت صفر كد 7 نيز 300 هزار تومان خريداري شد و 310 هزار تومان فروش رفت و سيم كارت كاركرده آن نيز 275 هزار تومان معامله شد. سيم كارت صفر ايرانسل 150 هزار تومان و كاركرده آن 110 تا 120 هزار تومان به فروش مي ژرسد.
گسترش سرقت كابل
از جنوب كشور خبر مي رسد، باندهاي سرقت  كابل هاي برق، گسترش يافته و اين عمل مجرمانه در برخي نقاط كشور به صورت سازماندهي شده صورت مي گيرد به طوري كه اداره هاي برق و يا صاحبان صنايع وابسته به اين انرژي از حفاظهاي فلزي براي مراقبت از كابل ها استفاده مي كنند. به عنوان نمونه در بندرعباس طي سه ماه اخير دوبار سرقت سيم برق صورت گرفته و خسارتهاي زيادي به وسايل برقي وارد شده است. بر اثر اين سرقت ها و برگشت جريان برق و يكي شدن جريان فاز و نول، جريان برق افزايش يافته و در نتيجه كولر گازي و يخچال ساكنان منطقه سوخته است.
مسيرهاي ميان بر



رانندگاني كه در ابتداي زمان راه اندازي طرح پاركبان معترض بودند و توقع داشتند مبالغ دريافتي از محل اجاره حاشيه خيابان ها، دست كم صرف ساخت پاركينگ هاي طبقاتي شود تصورش را هم نمي كردند كه زماني برسد كه محلي براي پارك خودرو در اين مكان  نيز پيدا نكنند. با توجه به اينكه حداكثر زمان مجاز براي پارك خودرو در كنار خيابان، 2 ساعت تعيين شده است و اعتبار قبوض صادر شده توسط پاركبان ها نيز حداكثر 2 ساعت است اما بسياري از رانندگان از يك راه ميان بر براي دور زدن قانون و پاركبا ن ها استفاده مي كنند. اين رانندگان چند دقيقه قبل از اينكه مهلت پارك 2 ساعته آنها به اتمام برسد، مجدداً اقدام به خريد قبض جديد مي كنند و در برخي از مواقع مشاهده شده كه مثلاً يك خودرو از صبح تا شب در فضاي كنار خيابان با خريد چندين قبض توقف كرده است. به هر حال براي اينكه فضاي پارك حاشيه  خيابانها به صورت عادلانه ميان شهروندان تقسيم شود، نظارت بيشتري را از سوي مأموران پاركبان مي طلبد.
گاز سوزها در كشور
به نظر مي رسد جايگزيني اتوبوس هاي گاز سوز در خارج از تهران نيز با جديت دنبال مي شود براي نمونه از ابتداي سال جاري تاكنون??? دستگاه اتوبوس گازسوز جايگزين اتوبوس هاي فرسوده ناوگان اتوبوسراني كرج شده است. براي خريد اين اتوبوسهاي گازسوز?? ميليارد ريال اعتبار صرف شده است. هم اكنون تعداد اتوبوس هاي ناوگان اتوبوسراني كلانشهر كرج در بخش دولتي??? دستگاه است.
گوساله بي دست و پا
گوساله بي دست و پايي كه در استان ياسوج به دنيا آمده محصول اختلالات ژنتيكي ناشي از مصرف دارو تشخيص داده شده است. در دامداري مدرن حيوانات خانگي نيز از معضلات و مشكلات ناشي از مصرف دارو حين بارداري به دور نمانده اند. اين دارو ها موجبات صدمه به نوزاد حيوانات را نيز فراهم مي آورد، كه پيدايش حيوانات عجيب الخلقه كه روز به روز به تعداد آنها اضافه مي شود از جمله اين صدمات است.
حال خوب شهر
وزش باد هاي بهاري به همراه بارندگي هاي اخير موجب شد تا شاخص هواي تهران در روز گذشته در شرايط سالم به سر  برده و دستگاههاي سنجش آلودگي هوا در سطح شهر، حال عمومي  تهران را خوب و مساعد نشان  دهند. ديروز ميزان غلظت آلاينده هاي ازن و ذرات معلق كاهش يافت و به غير از ايستگاه ميدان بهمن ساير ايستگاه ها هواي سالمي را گزارش كردند.
باغچه زيبا
يك پيرمرد خوش زوق در سميرم، گونه هاي مختلف گياهي و گلهاي وحشي منطقه را در باغچه خانه اش پرورش مي دهد. از اين 30 گونه گياهي و گياه وحشي، 10 گونه آن گياهان دارويي است. كنگر، توت وحشي، زيتون، تره وحشي، جاشير، گل نرگس و كرفس كوهي از جمله گياهاني است كه اين پيرمرد 78 ساله در باغچه 25 متري خانه خود پرورش مي دهد.
تبعيض خودپردازها



عابربانك ها كه براي پي بردن به همكاري نكردن هر يك از آنها بايد دست كم چند دقيقه اي وقت تلف كرد اين اواخر براي حفظ موجودي خود و به تأخير انداختن زمان اتمام موجودي از ترفند هاي جديدي استفاده مي كنند كه چندان هم منصفانه نيست. براي نمونه در حالي كه صاحب كارت همان بانكي كه خودپرداز به آن تعلق دارد، مي تواند به راحتي از حساب خود برداشت كند، اما همين خودپرداز به كارت ساير بانك ها اعلام اتمام موجودي مي كند كه اين مشكل، فلسفه راه اندازي سيستم شتاب در عابربانك ها را هم زير سؤال مي برد. جداي از اين رفتار
تبعيض آميز خودپردازها، قورت دادن كارت مشتري نيز همچنان از فهرست تخلفات اين دستگاهها به شمار مي آيد. البته از انصاف به دور است كه كاملاً منكر خدمات به مراتب بهتر خودپردازها در اين چند ماه اخير شويم.
نمايشگاه تنوع جانوري
دومين نمايشگاه تنوع جانوري استان سمنان ديروز گشايش يافت. در اين نمايشگاه 100 گونه جانوري تاكسيدرمي  شده نظير آهو، خرس، قوچ، يوزپلنگ، بزمجه، گربه وحشي، انواع پرندگان و همچنين 35 قطعه عكس از مناطق حفاظت شده استان سمنان به نمايش گذاشته شده است. نمايشگاه مذكور تا پايان فروردين ماه داير است.
گراني طلاي سرخ
در حالي كه زعفران تقلبي به ميزان
قابل توجهي وارد بازار مصرف شده، عرضه نشدن اين طلاي سرخ در ايام تعطيلات نوروزي و خريد بالاي مسافران نوروزي براي مصارف سوغاتي، قيمت اين محصول را افزايش داده است. رئيس اتحاديه فروشندگان زعفران مي گويد: به احتمال زياد با شروع دوباره عرضه زعفران در بازار، قيمت اين محصول به قيمت چند ماه گذشته خود بازخواهد گشت.
</TEXT>
</DOC>
<DOC>
<DOCID>HAM2-860129-014</DOCID>
<DOCNO>HAM2-860129-014</DOCNO>
<ORIGINALFILE>/1386/860129/news/_akhar.htm</ORIGINALFILE>
<ISSUE>چهارشنبه 29 فروردين 1386 - سال پانزدهم - شماره4245 - Apr 18, 2007</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
فرهنگسرا
</TITLE>
<TEXT>
آموزش براي همه
كلاس هاي آموزشي خانه فرهنگ حر در رده هاي مختلف كودكان، نوجوانان و بزرگسال و در سطوح مختلف ثبت نام مي كند. اين كلاس ها شامل كلاس هاي قرآن به صورت اشاره براي گروه خردسال، نقاشي در دو رده خردسال و بزرگسال، طراحي، رنگ روغن، خوشنويسي، رشته هاي موسيقي ازجمله دف، تار و سه تار، ويلن، سلفژ، ارف كودكان و گيتار، رشته هاي هنري شامل معرق، خياطي از مبتدي تا پيشرفته، ژورنال و كلاس هاي زبان در دو گروه كودك و بزرگسال از مرحله مقدماتي تا پيشرفته است. اين كلاس ها تا پايان خرداد ماه ادامه خواهد داشت. علاقمندان مي توانند براي ثبت نام به خانه فرهنگ حر واقع در خيابان كارگر جنوبي، ضلع شمال شرقي ميدان حر مراجعه كنند و يا براي كسب اطلاعات بيشتر با شماره تلفن هاي 66402365 و 66963999 تماس بگيرند.
آشنايي با دنياي ورزش
فرهنگسراي تفكر، كلاس هاي آشنايي با دنياي ورزش براي تمامي علاقمندان برگزار مي كند. دوره هاي آموزش ورزشي شامل يوگا، كاراته، شطرنج، بدنسازي، ايروبيك، دفاع شخصي، ژيمناستيك، ووشو و تكواندو است. علاقمندان به شركت در دوره هاي آموزشي براي ثبت نام مي توانند تا سي ام فروردين همه روزه به جز روزهاي تعطيل به نشاني: شهرزيبا، شهران، بلوار شهران، نرسيده به فلكه دوم، فرهنگسراي تفكر مراجعه كنند.
لاك پشت در هنر
فرهنگسراي هنر(ارسباران)با هدف ايجاد نشاط، ترويج و تقويت روحيه هنري و شادابي كودكان، نوجوانان، جوانان و بزرگسالان نمايش لاك پشت را روي صحنه مي برد. اين نمايش هر روز ساعت 10 به مدت يك ساعت روي صحنه مي رود كه تماشاي آن براي همه شهروندان رايگان است. براي كسب اطلاعات بيشتر با شماره تلفن هاي 20-22872818 تماس بگيريد.
</TEXT>
</DOC>
<DOC>
<DOCID>HAM2-860129-015</DOCID>
<DOCNO>HAM2-860129-015</DOCNO>
<ORIGINALFILE>/1386/860129/news/_akhar.htm</ORIGINALFILE>
<ISSUE>چهارشنبه 29 فروردين 1386 - سال پانزدهم - شماره4245 - Apr 18, 2007</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
مسابقه با جايزه
</TITLE>
<TEXT>
چه مقدار گوشت؟
پزشكان مصرف چه مقدار گوشت را براي يك نفر در روز مناسب مي دانند؟(پاسخ را در صفحه 24 بيابيد.)
a)ه150 تا 200 گرمb)ه100 تا 150 گرم
c)ه80 تا 90 گرمd)ه50 تا 75 گرم
نحوه شركت در مسابقه:شركت كنندگان بايد يكي از گزينه هاي a ,b ,c ,d را حداكثر تا ساعت 19 امروز به شماره 3000251(بدون پيش شماره)و دارندگان تلفن هاي تاليا و ايرانسل به شماره 09122029165 اس ام اس كنند. به حساب 12 نفر از افرادي كه پاسخ صحيح داده باشند(5 نفر از تهران، 5 نفر از شهرستان ها و 2 نفر از مشتركان سرويس sms خبري)جايزه نقدي واريز مي شود. شماره تلفن همراه برندگان در شماره بعدي روزنامه چاپ مي شود و همكاران ما به منظور دريافت شماره حساب بانكي با آنها تماس مي گيرند.
2 جايزه ويژه براي مشتركان sms خبري: اين مشتركان بايد در صورت شركت در مسابقه پس از تايپ گزينه صحيح، عبارت sms را درج و سپس ارسال كنند. گفتني است شانس مشتركان sms خبري، 10 برابر بيش از ساير شركت كنندگان است.
شماره تلفن برندگان مسابقه 62


</TEXT>
</DOC>
<DOC>
<DOCID>HAM2-860129-016</DOCID>
<DOCNO>HAM2-860129-016</DOCNO>
<ORIGINALFILE>/1386/860129/news/_akhar.htm</ORIGINALFILE>
<ISSUE>چهارشنبه 29 فروردين 1386 - سال پانزدهم - شماره4245 - Apr 18, 2007</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
سينما
</TITLE>
<TEXT>


مهمان
كارگردان: سعيد اسدي
بازيگران: امين حيايي، پوريا پورسرخ، شقايق فراهاني، حسام نواب صفوي، مريم اميرجلايي، محمدرضا شريفي نيا
خلاصه داستان: اين فيلم به يك مثلث پرماجرا و اتفاقات كمدي پيرامون آن مي پردازد.
سينما هاي نمايش دهنده: ملت،مركزي،1كانون،قدس،جي،2تهران،1
پارس،1بهمن،1ايران،2اروپا،فراز
</TEXT>
</DOC>
<DOC>
<DOCID>HAM2-860129-017</DOCID>
<DOCNO>HAM2-860129-017</DOCNO>
<ORIGINALFILE>/1386/860129/news/_bourse.htm</ORIGINALFILE>
<ISSUE>چهارشنبه 29 فروردين 1386 - سال پانزدهم - شماره4245 - Apr 18, 2007</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
كدهاي سهامداري يكسان مي شوند
</TITLE>
<TEXT>


گروه بورس- بر اساس طرح پاك سازي كدهاي سهامداري، سهامداراني كه داراي 2 كد سهامداري هستند شناسايي شده و همه كدها يكسان مي شود.
عليرضا حاجي نوروز، مديرعامل شركت سپرده گذاري مركزي بورس با بيان اين مطلب افزود: طرح پاك سازي كدهاي سهامداري بر اساس كد ملي هم اكنون در حال اجرا است.
وي افزود: بر اساس اين طرح همه سهامداران حقيقي كه از طريق 2 كد سهامداري اقدام به خريد و فروش سهام مي كنند شناسايي شده و در نهايت يك كد به هر سهامدار اختصاص خواهد يافت.
وي تصريح كرد: اين طرح با استفاده از كد ملي اجرا مي  شود و سهامداران موظف به ارايه كد ملي براي انجام معاملات خواهند بود.
به گفته حاجي نوروز برخي سهامداران به عمد و برخي به سهو داراي 2 كد معاملاتي براي انجام معاملات هستند كه از طريق اين روش اين افراد شناسايي مي شوند. وي درباره شناسايي افراد حقوقي كه داراي 2 كد معاملاتي هستند گفت: در مورد اشخاص حقوقي نيز الگوي ديگري به كار گرفته شده كه در آن از كدهاي شهري استفاده شده است.
مديرعامل شركت سپرده گذاري مركزي تأكيد كرد: با فراخواني كه ماه آينده در رسانه ها منتشر خواهد شد از سهامداران خواسته مي شود تا كد ملي خود را به اين شركت اعلام كنند.
وي در خصوص طرحي كه بر اساس آن سهامداران مي توانند همه اطلاعات سهام خود را به صورت الكترونيك دريافت كنند گفت: اقداماتي براي اجراي اين طرح انجام شده و اميدواريم اين طرح تا انتهاي سال 86 به بهره برداري برسد.
وي تأكيد كرد: مهم ترين بخش اين طرح بحث امنيت شبكه هاي الكترونيك است و بايد از روشي استفاده شود كه در آن اطلاعات سهامداران محفوظ بماند.
مديرعامل شركت سپرده گذاري مركزي با توضيح بيشتر در مورد اين طرح گفت: اين سيستم چيزي شبيه بانكداري الكترونيك است كه در آن هر فردي داراي يك حساب است و از آن طريق مي تواند تمامي اطلاعات مربوط به سهام خود را دريافت كند.
وي افزود: در اين سيستم بخشي از رمز عبور توسط ما به سهامدار داده مي شود و بخشي از رمز نيز متعلق به خود سهامدار است.
مديرعامل شركت سپرده گذاري مركزي بورس درباره روش هاي استفاده سهامداران از اين سيستم گفت: ما براي استفاده سهامداران از اين سيستم دو راه را پيش بيني كرده ايم؛ يكي ارايه اطلاعات سهامداران از طريق اينترنت و دوم از طريق ايجاد پايانه هايي در تالارها، دفاتر كارگزاري و دفاتر شركت.
به گفته وي سهامداراني كه به اينترنت دسترسي ندارند مي توانند با مراجعه به پايانه هاي موجود در تالارهاي بورس و يا دفاتر اين شركت اطلاعات خود را دريافت و از راهنمايي كارشناسان اين شركت استفاده كنند.
حاجي نوروز درباره مزاياي طرح هاي مذكور خاطرنشان كرد: اجراي اين طرح منجر به شفافيت اطلاع رساني براي سهامداران و بورس خواهد شد؛ ضمن اين كه سهامداران مي توانند اطلاعات كليه دارايي هايشان را در يك جا مشاهده كنند.
وي ابراز اميدواري كرد: با راه اندازي سيستم معاملاتي جديد بورس، طرح هاي مذكور سريع تر انجام شود. بر همين اساس سهامداران بورس تهران بايد هرچه سريع تر نسبت به اعلام كد ملي خود به بورس اقدام كنند.
</TEXT>
</DOC>
<DOC>
<DOCID>HAM2-860129-018</DOCID>
<DOCNO>HAM2-860129-018</DOCNO>
<ORIGINALFILE>/1386/860129/news/_bourse.htm</ORIGINALFILE>
<ISSUE>چهارشنبه 29 فروردين 1386 - سال پانزدهم - شماره4245 - Apr 18, 2007</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
اين روزها در محافل بورس همه از سيمان مي گويند
نبض جديد بازار سهام
</TITLE>
<TEXT>


گروه بورس اوج گيري تقاضا براي سهام سيمان در روزهاي اخير به مهمترين موضوع بحث محافل مرتبط با بورس تهران تبديل شده و بسياري براين باورند كه نبض بازار به زودي در دستان سهام سيمان خواهد تپيد.
شركت هاي توليدكننده سيمان در اوايل دهه 80 خورشيدي و در طول سال هاي 80 تا 83 محور حركت بورس و شاخص عملكرد آن بودند. در سال 83 ارزش كل مجموعه سهام سيمان در بازار سرمايه به 90 هزار ميليارد ريال رسيد. در آن زمان سيمان فارس و خوزستان با ارزش بازاري معادل 24 هزار ميليارد ريال بزرگترين شركت بورس تهران بود. در اين دوران ارزش سهام سيمان تهران هم از مرز 11 هزار ميليارد ريال گذشت. اما آمارها نشان مي دهد پس از 3 سال و اجرا نشدن طرح جامع سيمان و همچنين بازگشت سيمان به سبد حمايتي دولتي، توليدكنندگان سيمان 44 هزار ميليارد ريال از ارزش خود را از دست داده اند.
در اين مدت 14 هزار ميليارد ريال از ارزش بازار شركت سيمان فارس و خوزستان از كف رفته و 6 هزار ميليارد ريال از ارزش سهام سيمان تهران دود شده و به هوا رفته است.
نوشدارو
آمار گوياي اين واقعيت است كه خروج سيمان از سبد حمايتي در چنين هنگامي، نوشدارو پس از مرگ سهراب است. توليدكنندگان سيمان عمدتاً به دليل كاهش شديد سود و نداشتن توان لازم براي تأمين منابع مالي از طريق انجام افزايش سرمايه عمدتاً طرح هاي توسعه خود را وانهاده اند.
عملكرد فروردين
براساس آخرين گزارش هاي موجود در فروردين ماه امسال و تا پيش از انتشار شايعه خروج سيمان از سبد حمايتي فقط 500 نفر 3/2 ميليون سهم از سهم شركت هاي توليدكننده سيمان را خريده بودند. در اين ميان نيمي از خريداران سهام سيمان فارس و خوزستان را به سبد دارايي هايشان افزوده اند. ضمن اين كه بالاترين سود هم نصيب سهامداران سيمان فارس شده، ارزش سهام اين شركت در يك ماه اخير 4/6 درصد بالا رفته است. در يك ماه گذشته فقط سهام 4 شركت توليدكننده سيمان سودآور بوده است. در چنين شرايطي بايد نشست و ديد، با اعلام تصميم قطعي و نهايي دولت آيا موج سيمان بار ديگر در بورس تهران به راه خواهد افتاد يا نه.
</TEXT>
</DOC>
<DOC>
<DOCID>HAM2-860129-019</DOCID>
<DOCNO>HAM2-860129-019</DOCNO>
<ORIGINALFILE>/1386/860129/news/_bourse.htm</ORIGINALFILE>
<ISSUE>چهارشنبه 29 فروردين 1386 - سال پانزدهم - شماره4245 - Apr 18, 2007</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
بازگشت 3 شركت به تالارهاي مبادلات
</TITLE>
<TEXT>


گروه بورس- در مبادلات ديروز 3 شركت بورس معاملات خود را از سر گرفتند.
در معاملات ديروز، نماد معاملاتي شركت هاي نصيرماشين و توليد مواد اوليه داروپخش بعد از اعلام پيش بيني سود و شركت فرآورده هاي نسوز پارس پس از برگزاري مجمع عادي سالانه و تقسيم سود نقدي باز شد.
براساس اين گزارش، ديروز براي دومين روز متوالي شركت هاي سيماني جدول تقاضاي بازار را تسخير كردند. سهامداران بورس تهران از روز گذشته و در پي انتشار خبر، خروج مشروط سيمان از سبد حمايتي دولت در صف هاي خريد سهام سيماني ايستادند. ديروز صف هاي خريد سهام شركت هاي سيمان شرق، سيمان فارس و خوزستان، سيمان كارون، سيمان بهبهان و سرمايه گذاري بوعلي طولاني تر شد. به طوري كه در پايان معاملات سرمايه گذاري بوعلي با صفي معادل 5/9 ميليون سهم روبه رو بود. حجم دستور خريدها براي سهام سرمايه گذاري بوعلي به مرز هزار تقاضا رسيد.
صف هاي خريد سيمان فارس و خوزستان نيز با 256 تقاضا به 2 ميليون و 200 هزار سهم رسيد. شركت هاي سيمان شرق، سيمان بهبهان و سيمان كارون نيز در مجموع با صفي معادل 3 ميليون سهم روبه رو بودند. ديروز همچنين صف هاي خريد سهامداران براي خريد سهام شركت ملي صنايع مس ايران از مرز 28 ميليون سهم فراتر رفت.
در مجموع 122 هزار ميليون ريال از نقدينگي بازار براي خريد سهام شركت مس واريز شد و حجم دستور خريدها براي اين شركت به 2هزار و 900 تقاضا رسيد. از ابتداي سال جاري تاكنون و در پي افزايش بهاي جهاني مس، اين شركت با صف هاي سنگين سهامداران مواجه شده است.
ديروز همچنين دو شركت دارويي سبحان و جابربن حيان در جدول تقاضاي بازار قرار گرفتند و حجم تقاضا براي اين سهام به 700هزار سهم رسيد. صف هاي خريد كابل البرز نيز كه از ابتداي سال جاري تاكنون آغاز شده است، در معاملات ديروز به 2 ميليون و800 هزار سهم رسيد.
</TEXT>
</DOC>
<DOC>
<DOCID>HAM2-860129-020</DOCID>
<DOCNO>HAM2-860129-020</DOCNO>
<ORIGINALFILE>/1386/860129/news/_bourse.htm</ORIGINALFILE>
<ISSUE>چهارشنبه 29 فروردين 1386 - سال پانزدهم - شماره4245 - Apr 18, 2007</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
روندها
روز سيماني بورس
</TITLE>
<TEXT>
بعد از انتشار خبرهايي از تصويب خروج سيمان از سبد حمايتي بازار ديروز شاهد ادامه جو مثبت رواني حاصل از اين خبر در ميان شركت هاي سيمان بود.
ديروز بازار توجه بسياري به صنعت سيمان نشان داد و روزي از جنس سيمان را تجربه كرد. برخي از كارشناسان بر اين عقيده اند كه اختلاف فروش محصولات شركت هاي سيمان با بازار آزاد چيزي در حدود30 هزار تومان در هر تن است كه در صورت خروج اين صنعت از سبد حمايتي دولت و قيمت گذاري آزاد محصولات سيمان ، بخشي از اين اختلاف قيمت به جيب سهامداران شركتهاي سيمان خواهد رفت.
در روز سه شنبه شركت هاي سرمايه گذاري سيمان و سهامداران گروه سيمان نيز از توجه بازار بي بهره نبودند. در اين ميان شركت هاي سرمايه گذاري بوعلي با صف خريد بيش از 9 ميليون سهمي مواجه شد ولي سهام شركت هاي سرمايه گذاري صنعت بيمه و سرمايه گذاري صنعت و معدن هرچند با حجم تقريباً مناسبي مورد معامله قرار گرفتند ولي با عرضه از سوي سهامداران همراه بودند. در صورت ادامه روند افزايشي گروه سيمان انتظار رشد قيمت در شركت هاي مذكور نيز وجود دارد.
گروه خودرو در اين روز با عرضه هاي تقريباً سنگيني مواجه شد و اغلب شركت هاي اين گروه روند منفي را در پيش گرفتند. حتي اين عرضه هاي سنگين باعث شد نماد سهام سايپا بيشترين تاثير منفي را پس از بانك پارسيان بر روي شاخص كل داشته باشد.
گروه دارو در اين روز از اقبال مناسبي در بين سرمايه گذاران برخوردار شد. شركت هاي داروسازي زهراوي ، داروسازي اسوه، داروسازي جابربن حيان، كيميدارو، داروسازي لقمان و دارويي رازك بيشترين توجه بازار را به خود جلب كردند.
در گروه فلزات اساسي شركت فولاد مباركه از توجه بيشتري برخوردار بود؛ به طوري كه شاهد برگشت روند اين سهم از منفي به مثبت بوديم . شركت ملي صنايع مس نيز همچنان با حجم بالاي تقاضا براي خريد مواجه است ولي محدوديت عرضه از سوي سهامداران عمده ادامه روند رو به رشد سهم را كند كرده است.
در كل بازار ديروز بيشتر روند منفي را شاهد بود كه دليل آن بيشتر اصلاح قيمت در برخي نمادها و جابه جايي برخي سهام شركت ها توسط سرمايه گذاران و خريد سهام گروه سيمان ارزيابي شده است. در مورد تغييرات مربوط به حجم مبنا نيز شنيده مي شود احتمالاً تا پايان هفته آينده وضعيت نهايي حجم مبنا مشخص خواهد شد.
ديروز نماد شركت هاي نسوز پارس، نصير ماشين و توليد مواد اوليه داروپخش بازگشايي شدند و نماد شركت هاي جام دارو و لاستيك كرمان جهت اعمال افزايش سرمايه متوقف شدند.
iratahlil.com
</TEXT>
</DOC>
<DOC>
<DOCID>HAM2-860129-021</DOCID>
<DOCNO>HAM2-860129-021</DOCNO>
<ORIGINALFILE>/1386/860129/news/_bourse.htm</ORIGINALFILE>
<ISSUE>چهارشنبه 29 فروردين 1386 - سال پانزدهم - شماره4245 - Apr 18, 2007</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
سقوط شاخص، با وزنه پارسيان
</TITLE>
<TEXT>
گروه بورس- شاخص كل بورس تهران ديروز به رغم رشد ارزش سهام شركت هاي گروه سيمان كاهش يافت.
شاخص كل بورس تهران ديروز بار ديگر با 9 واحد كاهش به 9 هزار و756 واحد رسيد. شاخص هاي بازده بازار و صنعت نيز هر كدام به ترتيب با 28 و 5/2 واحد كاهش روبه رو شدند اما شاخص تالار فرعي در پايان معاملات 8/2 واحد صعود كرد.
در دادوستدهاي روز گذشته بانك پارسيان 5/4 واحد تأثير منفي بر شاخص بيشترين نقش را در كاهش شاخص داشت. پس از پارسيان سايپا با 2/2 واحد تأثير منفي بر شاخص در جايگاه بعدي جدي گرفت.
بانك كارآفرين نيز در روزهاي گذشته از عملكرد مطلوبي برخوردار بود و ديروز شاخص بورس را يك واحد پايين كشيد. شركت هاي سرمايه گذاري توسعه معادن و فلزات و غدير و پتروشيمي اصفهان نيز از ديگر سهامي بودند كه زمينه هاي كاهش شاخص را فراهم كردند.
اين در حالي است كه در دادوستدهاي روز گذشته شركت هاي سيماني حضور مؤثري در معاملات داشتند به طوري كه در پايان معاملات شركت هاي سيمان اروميه و سيمان شمال بيشترين افزايش شاخص را داشتند، سيمان دورود، سيمان فارس و خوزستان، سيمان سبحان و سيمان بجنورد نيز از جمله سهامي بودند كه منجر به رشد شاخص شدند اما در نهايت حركت اين سهام از سقوط شاخص جلوگيري نكرد و شاخص همچنان با روند منفي به كار خود پايان داد.
</TEXT>
</DOC>
<DOC>
<DOCID>HAM2-860129-022</DOCID>
<DOCNO>HAM2-860129-022</DOCNO>
<ORIGINALFILE>/1386/860129/news/_bourse.htm</ORIGINALFILE>
<ISSUE>چهارشنبه 29 فروردين 1386 - سال پانزدهم - شماره4245 - Apr 18, 2007</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
كارشناسان پاسخ مي دهند:
دوران سهام سيمان آغاز شده است؟
</TITLE>
<TEXT>
ايسنا: آن طور كه از محتواي اخبار و شنيده ها برمي آيد، خروج سيمان از سبد حمايتي دولت بالاخره پس از ماه ها بحث و بررسي به تصويب شوراي اقتصاد رسيد و مقرر شده قيمت گذاري اين كالا توسط كميته اي با حضور نمايندگان و وزارتخانه هاي صنايع و معادن و بازرگاني انجام شود.
بسياري بر اين اعتقادند كه حضور سيمان در سبد حمايتي دولت در اين مدت مشكلات متعددي را براي اين صنعت به وجود آورده و سهام شركت هاي سيمان طي اين مدت با افت شديدي مواجه شده؛ حال بايد ديد پس از خروج اين محصول از سبد حمايتي دولت بالاخره سهامداراني كه مدتي از خريد سهام اين محصول گريزان بودند، به سمت آن رو خواهند آورد؟ و آيا بازار ما مجدداً شاهد رونق سهام سيمان در بورس خواهد بود يا خير؟
حسين خزلي خرازي ـ مديرعامل كارگزاري بانك كشاورزي - معتقد است: وزارت بازرگاني به صورت عمد خروج سيمان از سبد حمايتي را دو سال به تعويق انداخت زيرا معتقد بود در سال 86 ميزان توليد و مصرف سيمان در كشور به تعادل رسيده، همچنين در پايان سال 86 با ورود خط توليد  جديد، به طور حتم ميزان توليد از ميزان مصرف بالاتر خواهد رفت با اين وجود كمبود سيمان نيز در كل سال وجود نخواهد داشت.
محمدحسين ديده ور ـ عضو هيأت مديره بورس فلزات ـ در اين زمينه معتقد است: به طور قطع خروج سيمان از سبد حمايتي قيمت ها را عادلانه خواهد كرد و سيمان به قيمت واقعي خود خواهد رسيد.
ديده ور درباره حذف دلالان با خروج سيمان از سبد حمايتي توضيح مي دهد: زماني كه كالايي آزاد شد در آن زمان خريد آن آزاد و به صورت شفاف و مشخص ميزان عرضه آن نيز مشخص خواهد شد، بنابراين دلالان نيز حضورشان در بازار كم رنگ تر مي شود.
همچنين غلامرضا سلامي ـ  رئيس شوراي عالي انجمن حسابداران خبره ايران ـ مي گويد: شركت هايي كه در بورس پذيرفته مي شوند، قيمت محصولات آنها نبايد از سوي دولت تعيين شود اين با فلسفه وجودي بورس در تضاد است اين امر به ثبات بازار ايران لطمه وارد خواهد كرد. در بورس ايران متاسفانه از اين وقايع بسيار اتفاق افتاده است.
در ادامه نصرالله برزني ـ عضو هيأت مديره شركت بورس اوراق بهادار ـ با اشاره به قوت گرفتن دوباره آزاد سازي سيمان و اثرات آن گفت: هرچند اين مسئله به نفع بازار خواهد بود، اما با توجه به شرايط موجود براي اين كالا و براي آن كه بازار تنظيم شود و روال طبيعي يابد، بايد در يك تشكيلات منظم مانند بورس كالا وارد شود. به گفته وي قطعاً براي صنعت سيمان خبر بسيار خوشي است چون قيمت سيمان در اين مدت  زير قيمت واقعي بود و هميشه بازار سياهي وجود داشت وتوليدكنندگان در اين شرايط آسيب ديدند؛ تا حدي كه قيمت بازارشان در اكثر موارد به نصف ارزش واقعي آنها كاهش يافته بود.
</TEXT>
</DOC>
<DOC>
<DOCID>HAM2-860129-023</DOCID>
<DOCNO>HAM2-860129-023</DOCNO>
<ORIGINALFILE>/1386/860129/news/_bourse.htm</ORIGINALFILE>
<ISSUE>چهارشنبه 29 فروردين 1386 - سال پانزدهم - شماره4245 - Apr 18, 2007</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
واگذاري مذاكره اي سهام دولتي قانوني شد
</TITLE>
<TEXT>
گروه بورس- سرانجام پس از 15 سال ممنوعيت، واگذاري سهام دولتي از طريق مذاكره بار ديگر قانوني شد.
در دهه 70 خورشيدي پس از اتفاقاتي كه در جريان فروش سهام دولتي با روش مذاكره روي داد، فروش سهام دولتي فقط به دو روش بورس و مزايده منحصر شد. اما ديروز، معاون سازمان خصوصي سازي، در گفت وگو با مهر با بيان اين كه قانون برنامه سوم و چهارم توسعه واگذاري سهام از طريق مذاكره را پيش بيني كرده است، گفت: البته اين نوع واگذاري منوط به تهيه آئين نامه واگذاري از طريق مذاكره است كه اين آئين نامه تهيه شده و در هيأت عالي واگذاري در حال بحث و بررسي است. سيد مهدي عقدايي با تأكيد بر اين كه اين آئين نامه هنوز تصويب و قطعي نشده است، تصريح كرد: تاكنون هيچ سهامي از طريق مذاكره واگذار نشده است.
قانون
وي همچنين با پيش بيني اين كه لايحه قانوني سياست هاي اجرايي اصل 44 قانون اساسي تا دو هفته آينده در هيأت دولت نهايي و به مجلس ارسال شود، افزود: همزمان با ارائه لايحه قانوني اصل 44 به دولت، اين لايحه به مركز پژوهش هاي مجلس نيز ارائه شد كه با اين اقدام نمايندگان سازمان خصوصي سازي در جلسات مجلس يا مركز پژوهش ها براي بررسي لايحه حضور دارند. وي با اشاره به جلسه هيأت عالي واگذاري در روز اول ارديبهشت ماه سال جاري گفت: در اين جلسه قيمت پايه واگذاري سهام 8 شركت به تصويب خواهد رسيد.
سهام بيمه ها
عقدايي در گفت وگو با ايسنا، درباره شركت هايي كه سهام آن ها در جلسه هيات عالي واگذاري مصوب خواهد شد، توضيح داد: اين شركت ها ظرف هفت تا هشت روز آينده مشخص مي شوند. وي به واگذاري سهام بيمه ها و اين كه هنوز كارگروه آن تعيين نشده است، اشاره كرد و گفت: پس از تعيين كارگروه بر روي اين شركت ها نيز كار خواهد شد اما اولويت اول با بانك ها بوده و سپس بيمه ها مدنظر قرار خواهند گرفت. او از عرضه سهام شركت هاي مخابراتي در شهريور ماه خبر داد و افزود: هم چنين در مورد سهام شركت هاي نفتي قرار شد جلسه اي بين وزيران امور اقتصادي و دارايي و نفت برگزار و ليست شركت هاي آن ها نهايي شود كه كدام يك از شركت ها مشمول اصل 44 قانون اساسي و كدام ذيل اصل 44 خواهند بود. عقدايي به عرضه سهام مپنا در اواسط ارديبهشت ماه اشاره كرد و گفت: بين سازمان خصوصي سازي و سهامدار بخش خصوصي شركت در مورد سياست هاي تقسيم سود جلسه اي برگزار و سپس عرضه آن در بورس انجام خواهد شد.
</TEXT>
</DOC>
<DOC>
<DOCID>HAM2-860129-024</DOCID>
<DOCNO>HAM2-860129-024</DOCNO>
<ORIGINALFILE>/1386/860129/news/_diet.htm</ORIGINALFILE>
<ISSUE>چهارشنبه 29 فروردين 1386 - سال پانزدهم - شماره4245 - Apr 18, 2007</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
محققان مي گويند
</TITLE>
<TEXT>
خواب شب زنده داران مشكل دارتر است
يك مطالعه در آمريكا نشان مي دهد افرادي كه ترجيح مي دهند شب ها بيدار بمانند و روزها بخوابند، بيشتر از افراد عادي احتمال دارد كه به اختلالات خواب دچار شوند.
به گزارش خبرگزاري يونايتدپرس، در اين مطالعه محققان الگوي خواب اين افراد و وضعيت بدني شان را در هنگام خواب بررسي كردند و متوجه شدند آنها نامنظمي ها و تنش هاي بيشتري نسبت به افرادي كه ساعات منظم بيشتري مي خوابند، داشته اند. با توجه به اين كه افراد روز خواب در مقايسه با افراد شب خواب مدت زمان بيشتري را در خواب سپري مي كنند، اين مطالعه نشان مي دهد كه زمان خواب اغلب حياتي تر از مقدار آن است. اين مطالعه در مجله درمان باليني خواب منتشر شده است.
سبزي ها را پاس بداريم
مطالعات جديد در مركز ملي سرطان آمريكا نشان مي دهد اضافه كردن يك وعده سبزيجات در هر 1000 كالري از رژيم غذايي، مي تواند تا 6 درصد از احتمال بروز سرطان در سر و گردن كم كند.
خبرگزاري رويترز گزارش داد در اين بررسي جامع، از 500 هزار مرد و زن 50 ساله، رژيم غذايي شان سؤال شد و بعد به مدت 5 سال تحت نظر قرار گرفتند. نتايج به دست آمده همچنين حاكي از اين بود كه افرادي كه روزانه از سبزي و ميوه بيشتري استفاده مي كنند، مي توانند حداقل 23 درصد از احتمال بروز سرطان پانكراس كم كنند. در اين مطالعه مشخص شد كه استعمال انواع دخانيات و نيز الكل، نقش مهمي در ابتلا به انواع سرطان هاي سرو گردن دارد. سرطان هايي در حنجره، دهان، لبها، سينوس و بيني. اين مطالعه در شماره 7 آوريل نشريه مركز ملي سرطان آمريكا منتشر شده است.
شير دادن به نوزاد از سرطان سينه مادر جلوگيري مي كند
محققان مي گويند مادراني كه دير بچه دار مي شوند و به همين علت در معرض خطر بالاتري براي ابتلا به سرطان سينه قرار دارند، مي توانند با تغذيه نوزاد با شير خودشان، از اين خطر كم كنند. خبرگزاري رويترز گزارش داد محققان دانشگاه كاليفرنياي جنوبي اين تحقيق را با توجه به اين نكته انجام دادند كه پيش از اين مطرح بود. اين كه بارداري در سن پايين(زير 25 سالگي)و زايمان هاي متعدد مي تواند احتمال ابتلا به سرطان سينه را كم كند.
نتايج اين بررسي ها در نشست ساليانه انجمن سرطان آمريكا ارائه شد كه چندي پيش در لوس آنجلس برگزار شد.
در نارسايي قلبي، وقفه تنفس زياد است
محققان كانادايي با بررسي سابق بيماران مبتلا به نارسايي قلبي دريافتند اين بيماران بيشتر از مردم سالم، دچار وقفه تنفسي انسدادي حين خواب مي شده اند. همچنين اين بيماران نسبت به ساير بيماران با خطر بيشتر مرگ و مير مواجه هستند.
خبرگزاري رويترز گزارش داد محققان دانشگاه تورنتو در اونتاريوي كانادا، 164 بيمار قلبي را براي 7 سال از لحاظ وقفه هاي تنفسي حين خواب تحت نظر گرفتند و متوجه شدند كه 37 نفر آنها وقفه هايي متوسط تا شديد دارند كه عدد بالايي محسوب مي شود. در وقفه تنفسي انسدادي حين خواب، بافت نرم ته حلق، براي مدت كوتاهي راه تنفس را مي بندد.اين مطالعه در شماره 17 آوريل نشريه كالج بيماري هاي قلب آمريكا منتشر شده است.
</TEXT>
</DOC>
<DOC>
<DOCID>HAM2-860129-025</DOCID>
<DOCNO>HAM2-860129-025</DOCNO>
<ORIGINALFILE>/1386/860129/news/_diet.htm</ORIGINALFILE>
<ISSUE>چهارشنبه 29 فروردين 1386 - سال پانزدهم - شماره4245 - Apr 18, 2007</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
سلامت در ايران
</TITLE>
<TEXT>
جمع آوري متوفيان جاده اي توسط
اورژانس 115
دكترعلويان معاون سلامت وزارت بهداشت درهم انديشي مديران عرصه سلامت و نمايندگان مجلس گفت:  از اين پس متوفيان حوادث جاده اي توسط اورژانس 115 جمع آوري مي شوند. دكتر علويان با بيان اينكه بر اساس گزارش هاي موجود شاخص پوشش خدمات پيش بيمارستاني و روند رسيدگي به مصدومان در كشور دستخوش تغييراتي شده است، در ادامه از راه اندازي اتاق بحران در ستاد وزارتخانه و حضور 24 ساعته آن خبر داد.
افزايش بيماري ام.اس در كشور
وزير بهداشت با اعلام افزايش 65 درصدي مصرف داروهاي بيماران ام اس در كشور گفت: سير فزاينده بيماري ام اس در كشور غير قابل پيش بيني شده است.
كامران باقري لنكراني افزود: مصرف داروهاي بيماران ام اس در سال 85 نسبت به 84 حدود 35 درصد رشد داشت و ما چنين رشدي را براي سال 86 نيز پيش بيني مي كرديم در حالي كه با افزايش ناگهاني 65 درصدي مصرف داروي اين بيماران به خصوص در فروردين ماه جاري مواجه شديم. وي اضافه كرد: البته در حال بررسي هستيم كه چقدر از اين افزايش مصرف واقعي و چقدر آن غير واقعي است اما قطعاً با افزايش بيماران ام اس در كشور مواجه هستيم.
فروش الكل سفيد
در سوپرماركت ها ممنوع
الكل سفيد كه به عنوان ماده ضدعفوني در داروخانه ها به فروش مي رسد، متأسفانه به علت ارزان و در دسترس بودن، مورد مصرف خوراكي برخي از جوانان قرار مي گيرد.
دكتر ايرج خسرونيا ضمن بيان اين مطلب به مهر گفت: استفاده خوراكي از الكل باعث ابتلاي فرد مصرف كننده در كمترين زمان به نارسايي كبد و بروز مشكلات زياد جسمي نظير زردي و يرقان، بزرگي كبد، آب آوردن شكم و تمام اندام مي شود كه در اين صورت پس از يك تا 2 سال باعث مرگ ومير افراد مصرف كننده مي شود.
</TEXT>
</DOC>
<DOC>
<DOCID>HAM2-860129-026</DOCID>
<DOCNO>HAM2-860129-026</DOCNO>
<ORIGINALFILE>/1386/860129/news/_diet.htm</ORIGINALFILE>
<ISSUE>چهارشنبه 29 فروردين 1386 - سال پانزدهم - شماره4245 - Apr 18, 2007</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
متخصصان صنايع غذايي تلاش مي كنند اين غذاي پرطرفدار را سالم  تر عرضه كنند
تلاش براي رفع اتهام از پيتزا
صدف كوه كن
</TITLE>
<TEXT>


پيتزا يكي از محبوب ترين  غذاهاي جوانان، نوجوانان  و كودكان است، در حالي كه اكثر متخصصين  تغذيه، مصرف  پيتزا را به  دليل  كالري فراواني كه  دارد و همچنين موادي مثل سوسيس و كالباس، توصيه  نمي كنند. با اين  حال، تلاش گروهي از متخصصان صنايع غذايي اين است كه اين غذاي محبوب را سالم تر ارائه كنند.
مدتي قبل، خبري به نقل از خبرگزاري فرانسه منتشر شد مبني بر اين كه شيميدانان در اجلاس متخصصان قلب آمريكا اعلام كرده اند با پختن طولاني تر خمير پيتزا با درجه حرارت بالاتر، مي توان آن را به يك انتخاب غذايي سالم تر بدل كرد. اين پژوهش كه بوسيله شيميدانان دانشگاه مريلند انجام شده است، نشان مي دهد خمير پيتزايي كه از گندم كامل(آرد سبوس دار گندم)تهيه مي شود، در صورتي كه براي مدت طولاني تر و در درجه حرارت بالاتر پخته شود، ميزان آنتي اكسيدان ها- موادي كه تصور مي شود خطر سرطان و بيماري قلبي را كاهش مي دهند- را در آن تا 82 درصد بالا مي برد.
البته متخصصان به چنين خبرهايي خيلي هم خوش بين نيستند. دكترسيدضياءالدين مظهري- متخصص تغذيه ورييس انجمن تغذيه ايران- معتقد است كه  انواع  همبرگر و پيتزاها ضمن  اشتهاآور بودن، در هر صورت فاقد محتواي غذايي لازم  بوده  و باعث  انباشتگي انرژي و در نتيجه  چاقي مي شوند.  دكتر مظهري البته اذعان مي كند استفاده  از گوشت  مرغ  و انواع  گوشت  سفيد به  جاي سوسيس  و كالباس  به  همراه  انواع  سبزيجات  در تهيه  اين  غذا نه  تنها ممانعتي در مصرف  پيتزا ايجاد نمي كند، بلكه  يك  غذاي اصلي و كامل  براي همه  گروه هاي سني به خصوص كودكان فراهم  مي كند كه  از مزه  بي همتايي نيز برخوردار است.
وي در ادامه مي گويد: خمير پيتزا هم البته يكي از قسمت هايي است كه اگر در تهيه آن دقت شود، ارزش غذايي اين غذا را بالا مي برد، به عنوان مثال استفاده از آردهاي قهوه اي(سبوس دار)و شير در تهيه خمير پيتزا باعث افزايش مواد مغذي آن مي شود.
دكتر كيمياگر، متخصص تغذيه نيز مي گويد: مصرف پيتزا منوط به اينكه از پنير كمي در تهيه آن استفاده شده، سوسيس و كالباس نداشته و سبزيجات مختلف، مرغ، ماهي و كيلكا تركيبات اوليه آن را تشكيل دهند، بلامانع است.
پيتزاي ماهي با سبزيجات
اكثر آشپزهاي حرفه اي معتقدند كه اگر چه پيتزا در ايران تنوع زيادي ندارد اما در تمام دنيا، پيتزاهاي مختلفي با تركيبات گوناگون تهيه مي شوند كه نه تنها مضر نيست بلكه برخي از آنها بسيار مغذي و مفيد است.
به عنوان مثال، چند برش از پيتزاي سبزيجاتي كه از مخلوط سبزيجاتي شامل بادمجان،گوجه فرنگي، فلفل دلمه اي، هويج، آويشن، رزماري، پياز، پودر سير، قارچ، سويا، نخود فرنگي، ذرت و زيتون تهيه مي شود، نان نازكي دارد و پنير كمي در طبخ آن استفاده شده، در صورتي كه با سالاد اسفناج يا سالاد فصل(سالادهايي كه از انواع سبزيجات تازه به اضافه آبليمو يا آب نارنج تازه درست شده)و نوشيدني مفيدي نظير شربت آبليمو يا خاك شير سرو شود، حتي براي كساني هم كه از بيماري هاي قلبي- عروقي و يا بالا بودن چربي هاي خون رنج مي برند، پيتزا هميشه در ليست سياه خوراكي هاي آنها وجود داشته، وعده مناسبي خواهد بود.
از سوي ديگر پيتزاهاي دريايي هم از انواع پيتزا هستند كه متخصصان به آن بيشتر روي خوش نشان مي دهند. اين نوع پيتزا را با افزودن ماهي، ميگو و درمواردي جلبك هاي دريايي به تركيبات اوليه طبخ مي كنند. البته ذائقه ايراني با اين فرمولاسيون هنوز چندان آشنا نيست، اما از آنجايي كه تغيير ذائقه افراد در اثر استفاده مداوم از محصولات غذايي مختلف دريايي نظير ماهي، ميگو و... در رژيم غذايي روزانه و حتي در غذاهايي نظير پيتزا و برگرها امري غير قابل انكار است مي توان درصدد جايگزيني اين مواد با تركيبات سنتي و خطرناك غذاهاي آماده نظير سوسيس، كالباس و گوشت هاي قرمز برآمد.
استفاده از زيتون، آويشن و سس گوجه فرنگي خانگي كه از حرارت دادن گوجه تازه رنده شده و كمي سير به دست آمده هم به عنوان چاشني، ارزش غذايي پيتزا را بالا مي برد.
نكته غير قابل چشم پوشي در تمام اين پيتزاها خمير آنهاست كه چنانچه از آرد سبوس دار تهيه شده و طي زمان مناسب و درجه حرارت ايده آل پخته شود به ارزش غذايي آن مي افزايد.
خوشحال نباشيد
متخصصان مي گويند اگر شما يكي از عاشقان بالفطره پيتزا هستيد و به سبب يافته هاي دانشمندان جشن گرفته ايد، بايد بدانيد كه اين شادي ديري نمي پايد چرا كه به دلبر خطرناكي دلبسته ايد.
دكتر كيمياگر با اشاره به اينكه پيتزايي كه در حال حاضر در پيتزا فروشي ها عرضه مي شود سرشار از چربي و كالري است، مي گويد: وجود سوسيس و كالباس در پيتزاها با دارا بودن تركيبات نيتريت و نيتراته سرطان زا در آنها به اندازه كافي مضر است، در اين حال اگر كالري بالا را نيز به آن اضافه كنيد، درصد خطرزا بودن آن را در خواهيد يافت. او تاكيد مي كند چنانچه مصرف بيش از يك بار در هفته از آن را در برنامه غذايي خود داشته باشيد، بدنتان را مستعد ابتلا به انواع بيماري ها خواهيد كرد. دكتر كيمياگر همچنين معتقد است: ترديدي نيست خانمي كه به عنوان شام يك پيتزاي كامل با 1200 كالري را مي خورد در صورتي كه به بيش از 300 كالري نياز ندارد، در معرض ابتلا به چاقي و بيماري هاي مرتبط با آن قرار مي گيرد.
دكتر مظهري هم تنها مصرف گاه به گاه انواع پيتزا را توصيه مي كند و مي گويد: مصرف بيش از حد اين غذا در دراز مدت باعث ايجاد عدم تعادل در ريزمغذي هاي دريافتي شده و به خصوص افرادي كه از اضافه وزن رنج مي برند، مصرف مخلوطي از مواد غذايي گوناگون همراه با پنير و خمير مي تواند برايشان خطرناك باشد. وي از كساني كه دچار اختلالاتي نظير بالا بودن چربي هاي خون(كلسترول و تري گليسيريد)هستند به عنوان جميعت در معرض خطر ياد كرده و مي گويد: اين افراد بايد از مصرف غذايي نظير پيتزا مگر در برخي موارد و به شكل تفنني و تنها از انواع كاملاً سالم، خودداري كنند.
</TEXT>
</DOC>
<DOC>
<DOCID>HAM2-860129-027</DOCID>
<DOCNO>HAM2-860129-027</DOCNO>
<ORIGINALFILE>/1386/860129/news/_ejtem.htm</ORIGINALFILE>
<ISSUE>چهارشنبه 29 فروردين 1386 - سال پانزدهم - شماره4245 - Apr 18, 2007</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
اول ارديبهشت آغاز مي شود
خروج يك ميليون مهاجر خارجي از كشور
</TITLE>
<TEXT>


بنيامين صدر در حالي كه بر اساس اظهار نظرهاي رسمي، ايران سالانه 5 ميليارد دلار براي مهاجران افغان هزينه مي كند، وزير كشور از خروج يك ميليون تبعه بيگانه از كشور خبر داد.
مصطفي پورمحمدي، با تاكيد بر اينكه طرح اخراج اتباع بيگانه از اول ارديبهشت ماه سال جاري اجرا مي شود، گفت: اين طرح نسبت به سال هاي گذشته موفقيت هاي بيشتري خواهد داشت و در نظر داريم يك ميليون تبعه بيگانه را از كشورمان خارج كنيم.
پورمحمدي گفت: هم اكنون اتباع بيگانه غيرمجاز به عنوان كارگر در بخش هاي مختلف خصوصي، عمومي و حتي دولتي فعال هستند؛ بنابراين از تمامي اين بخش ها درخواست كرديم در طرح خروج اتباع بيگانه غيرمجاز با دولت همكاري داشته باشند.
اين در حالي است كه وزير كشور پيش از اين در ديدار با دكتر سپنتا، وزير خارجه دولت اسلامي افغانستان گفته بود، ايران سالانه دست كم 4 تا 5 ميليارد دلار براي مهاجران افغان هزينه مي كند كه اگر ايران سرمايه هايي را كه دركشور براي افغان ها هزينه مي كند، كمتر از آن را در افغانستان در بخش هاي مختلف كشاورزي، خدمات و غيره هزينه كند، هم به نفع ايران و هم به نفع افغانستان است و بسياري از مشكلات افغان ها هم حل خواهد شد.
پورمحمدي در عين حال تصريح كرد: ما انگيزه كافي براي صدور سرمايه به افغانستان داريم، اما موانعي هست كه امكان حضور ما را فراهم نمي كند.
او با اشاره به وضعيت مطلوب آموزشي كودكان افغان در ايران، گفت سياست آموزشي ما اين است كه كودكان، چه ايراني و چه غيرايراني، بي سواد نباشند.
پورمحمدي مهاجران افغان مقيم ايران را به دو دسته ثبت نام شده و ثبت نام نشده تقسيم كرد و با بيان اينكه ايران رويه مورد توافق با سازمان ملل و وزارت مهاجران افغانستان را نسبت به ثبت نام شده ها ادامه خواهد داد، خاطرنشان كرد: ايران در اين راستا به آخرين توافقنامه كه در اسفند ماه منعقد شد، ملتزم است.
وزير كشور همچنين در خصوص مهاجران ثبت نام نشده گفت: بنا داريم با رعايت همه موازين در مورد ثبت نام نشدگان عمل كنيم.
وي با بيان اين مطلب كه توقف در بازگشت مهاجران افغان مشكلي را حل نخواهد كرد، يادآور شد: ما از سال گذشته كه توقفي در بازگشت مهاجرين ايجاد شد با افزايش چند صد هزار نفري مهاجران مواجه شديم ولي امسال با برنامه ريزي هايي كه انجام شده از ارديبهشت ماه برنامه خروج افغان ها پيگيري خواهد شد.
وزير كشور افزود: به لحاظ وجود معيارهاي مشترك فرهنگي و اجتماعي بين دو جامعه ايران و افغانستان، در هيچ يك از مدارسي كه كودكان افغان مشغول تحصيل هستند، مشكلات فرهنگي و عقيدتي نمود نداشته و تنها نوع محيط، بهداشت و سلامت آنها دغدغه  مسئولان آموزش بوده است.
سپنتا، وزير خارجه دولت افغانستان نيز بر توسعه روابط فيمابين تاكيد و خاطرنشان كرد نحوه رفتار ايران در كمك به ثبات و امنيت در افغانستان و ميزباني از سه ميليون مهاجر افغان در پنج سال اخير بسيار صادقانه بوده و ما به آن ارج مي نهيم.
مراكز بازگشت داوطلبانه اتباع افغان
تمامي اتباع افغان دارنده برگه تردد خروج مدت دار نارنجي رنگ و كارت هويت ويژه كه داوطلب بازگشت به افغانستان هستند، بايد از تاريخ 20 فروردين 86 جهت ثبت نام و انجام امور اداري به مراكز تعيين شده در استان ها و يا به دفاتر امور اتباع و مهاجران خارجي استانداري ها مراجعه مي كردند.
ستاد مركزي پيگيري بازگشت آوارگان افغان با صدور اطلاعيه اي ضمن تعيين مراكز بازگشت داوطلبانه آوارگان اعلام كرد: تمامي اتباع افغان دارنده برگه تردد خروجي مدت دار نارنجي رنگ و كارت هويت ويژه كه داوطلب بازگشت به افغانستان هستند، به منظور ثبت نام و انجام امور اداري به مراكز بازگشت در استان هاي تهران، خراسان رضوي، اصفهان، فارس و كرمان يا به دفاتر امور اتباع و مهاجران خارجي استانداري هاي مربوطه مراجعه نمايند.
</TEXT>
</DOC>
<DOC>
<DOCID>HAM2-860129-028</DOCID>
<DOCNO>HAM2-860129-028</DOCNO>
<ORIGINALFILE>/1386/860129/news/_ejtem.htm</ORIGINALFILE>
<ISSUE>چهارشنبه 29 فروردين 1386 - سال پانزدهم - شماره4245 - Apr 18, 2007</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
افزايش سقف هزينه هاي بيمه تكميلي درمان
</TITLE>
<TEXT>
گروه اجتماعي - سقف هزينه هاي درمان بيمه مكمل بازنشستگان و وظيفه بگيران مشترك صندوق بازنشستگي كشوري براي جراحي هاي تخصصي در سال جاري افزايش يافت. معاون اقتصادي سازمان بازنشستگي كشوري با اشاره به تمديد قرارداد بيمه مكمل درمان گفت: در قرارداد جديد سقف هزينه هاي جراحي هاي تخصصي و فوق تخصصي از 24 ميليون ريال در سال گذشته به 30 ميليون ريال افزايش يافته است.حسين تربتي افزود: سقف هزينه استفاده از جراحي هاي عمومي و تخصصي به صورت همزمان نيز از 28 ميليون ريال به 34 ميليون ريال در قرار داد جديد تغيير كرده است.تربتي گفت: هزينه قرار داد بيمه مكمل درمان بازنشستگان و وظيفه بگيران در سال جاري 900 ميليارد ريال است كه 300 ميليارد ريال به عنوان سهم دولت در قانون بودجه پيش بيني شده است سهم دولت در بودجه سال گذشته در اين زمينه 200 ميليارد ريال بود.در سال گذشته تعداد 560 هزار پرونده خسارات مربوط به بيمه تكميلي درمان ثبت شده است كه نسبت به سال 84، 41درصد افزايش داشته است.
</TEXT>
</DOC>
<DOC>
<DOCID>HAM2-860129-029</DOCID>
<DOCNO>HAM2-860129-029</DOCNO>
<ORIGINALFILE>/1386/860129/news/_ejtem.htm</ORIGINALFILE>
<ISSUE>چهارشنبه 29 فروردين 1386 - سال پانزدهم - شماره4245 - Apr 18, 2007</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
بخشي از شهريه داوطلبان دوره دكتراي دانشگاه پيام نور بازگردانده مي شود
</TITLE>
<TEXT>
گروه اجتماعي:   بدنبال خبر ديروز همشهري در مورد اعتراض به شهريه هاي سنگين دوره    دكتري فراگير دانشگاه پيام نور، رئيس اين دانشگاه امروز اعلام كرد بخشي از شهريه اين دانشجويان پس از تصويب هيات امنا بازگردانده مي شوند.
عليرضا علي ژاحمدي، رئيس دانشگاه پيام نور، در جمع خبرنگاران، افزود: مقدار شهريه بازگردانده شده به نوع رشته تحصيلي، قبولي و يا عدم قبولي داوطلبان در دوره دانشپذيري و چند شاخص ديگر بستگي دارد. وي تصريح كرد: سياست دولت نهم تثبيت و مهار قيمت ژها است و در مورد شهريه ژها نيز اين گونه بوده است.
علي ژاحمدي افزود: شهريه دانشگاه پيام نور از سال گذشته افزايش نداشته حتي مهرماه گذشته شهريه مقطع كارشناسي و ارشد دانشگاه پيام نور 100درصد كاهش داده شد. رئيس دانشگاه پيام نور اعلام كرد: شهريه دوره دكتراي دانشگاه پيام نور نيز با در نظر گرفتن چندين شاخص لحاظ شده بود و دانشگاه پيام نور با توجه به ساختار دانشگاه مجبور است كه هزينه خود را، بصورت خوداتكا تامين كند.
وي ادامه داد: شهريه مقطع كارشناسي دانشگاه پيام نور در حال حاضر يك ژسوم تا يك ژپنجم شهريه دانشگاه ژهاي شهريه  ژبگير
كشور است. علي ژاحمدي با اشاره به فعاليت ژهاي موسسات آزاد، خصوصي و دولتي در خصوص برگزاري دوره ژهاي دانشپذيري فراگير افزود: دانشگاه پيام نور تا اين لحظه براي هيچ مؤسسه ي عمومي، خصوصي و دولتي مجوز فعاليت صادر نكرده است. وي همچنين به ايجاد بازار سياه كتاب دانشگاه پيام نور اشاره كرد و افزود: براي جلوگيري از اين امر، دانشگاه نمايندگي جديد توزيع كتاب و محصولات فرهنگي را پذيرش كرده و فايل كامپيوتري كتاب ژها در همه مقاطع تحصيلي روي سايت دانشگاه قرار داده شده است.
</TEXT>
</DOC>
<DOC>
<DOCID>HAM2-860129-030</DOCID>
<DOCNO>HAM2-860129-030</DOCNO>
<ORIGINALFILE>/1386/860129/news/_ejtem.htm</ORIGINALFILE>
<ISSUE>چهارشنبه 29 فروردين 1386 - سال پانزدهم - شماره4245 - Apr 18, 2007</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
مشاوراستاندارتهران درامور بانوان اعلام كرد
جشنواره لباس مشاغل برگزار مي شود
</TITLE>
<TEXT>


گروه اجتماعي - مشاور استاندار تهران در امور بانوان گفت: جشنواره لباس مشاغل همزمان با برگزاري اوّلين دوره بين المللي جشنواره زنان سرزمين من، 14 تير ماه سال جاري برگزار مي شود.
فرحناز قند فروش در خصوص لزوم برگزاري اين جشنواره اظهار كرد: لباس مشاغل از جمله لباس هاي كاربردي است كه هر شغلي، نوع خاصي از آن را مي طلبد؛ اما لباس هاي ديگر با توجه به نيازهاي زنان براي حضور در اجتماع، تفريح و... تهيه شده است. به گفته قند فروش اين دو جشنواره هر كدام در سالن هاي جداگانه اي برگزار مي شوند. لازم به ذكر است، جشنواره بين المللي زنان سرزمين من در هفته زن برگزار و جشنواره لباس مشاغل نيز همزمان با اين جشنواره برگزار مي شود.
اين  جشنواره  كه در سال گذشته   از 25 تا 30 تيرماه برگزار شد و به گفته مشاور استاندار تهران اولين  و بديع ترين  جشنواره اي  بود  كه  در صدد ارائه  پوشش هاي  مناسب  زنان  ايراني  برآمد.
فرحناز قند فروش ، بيشترين  استقبال ازنمايشگاه مذكور  را از سوي  دانشگاه ها بويژه  دانشگاه هايي  كه  داراي  رشته  تحصيلي  طراحي  دوخت  و لباس  هستند اعلام  كرد و افزود: علاوه  بر دانشجويان  و دانشگاهيان ، توليدكنندگان  حرفه اي  پوشاك  زنان  نيز استقبال  خوبي  براي  ارائه  طرح هاي  مناسب  مانتو به  جشنواره  داشتند. قند فروش ، شاخص هاي  پذيرش  مانتو و لباس هاي  ارائه  شده  به  جشنواره  را زيبايي  و نوآوري ، استفاده  از رنگ هاي  شاد، زيبايي  در دوخت  و استفاده  از طرح هايي  مطابق  با فرهنگ  ملي  و سنتي  عنوان  كرد.
وي  بيان  كرد: يكي  از ديدني ترين  بخش هاي  جانبي  جشنواره  غرفه هاي  مربوط  به  لباس هاي  زنان  استان هاي  مختلف  كشور بود . همچنين  سير تحول  لباس  و پوشش  در اديان ، اختصاص  فضايي  به  وسعت  300 متر براي  ارائه  نمايشگاه  هنرهاي  تجسمي  در ارتباط  با لباس  و پوشش ، بخش  گفت  و گو به  صورت  زنده  با محور طرح  ديدگاه هاي  مختلف  و انجام  مناظره  در خصوص  پوشش  زنان  نيز از جمله  بخش هاي  جانبي  نمايشگاه  سال گذشته بود. وي  در خصوص  بخش هاي  اصلي  نمايشگاه  زنان  سرزمين  من  يادآور شد: لباس  مشاغل ، مانتوهاي  مدارس  در مقاطع  تحصيلي  دبستان ، راهنمايي  و دبيرستان  براي  دختران  جوان  در نمايشگاه  عرضه  مي شود.
دبير كميته  بانوان  استانداري  تهران  با ذكر اين  نكته  كه  به  جز در برخي  مشاغل ، نمي توان قواعد اداري  براي  پوشش    افراد تعيين  كرد زيرا كه  نمي توان  سليقه ها را خط كشي  و تعريف  كنيم  افزود: بطور كلي  لباس  هر كس  با توجه  به  روحيه  و سليقه  فردي ، موقعيت  اجتماعي  و تفكر حاكم  بر خانواده  انتخاب  مي شود ولي  اين  جشنواره  با تنوع  بسيار در مدل هاي  ارائه  شده  مانتو در صدد ارائه  الگوهاي  ايراني  و اسلامي  از پوشش  مناسب  براي  خانم هاي  جامعه  است .
</TEXT>
</DOC>
<DOC>
<DOCID>HAM2-860129-031</DOCID>
<DOCNO>HAM2-860129-031</DOCNO>
<ORIGINALFILE>/1386/860129/news/_ejtem.htm</ORIGINALFILE>
<ISSUE>چهارشنبه 29 فروردين 1386 - سال پانزدهم - شماره4245 - Apr 18, 2007</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
006 هزار سرباز بيمه درمان  شدند
</TITLE>
<TEXT>
ايسنا: مديرعامل سازمان تأمين اجتماعي نيروهاي مسلح اعلام كرد: حدود 600 هزار سرباز و افراد تحت تكفل آنها تحت پوشش بيمه درمان قرار گرفتند.
سردار سرتيپ پاسدار حسين دقيقي افزود: سربازان و خانواده تحت تكفل آنها با تحت پوشش بيمه درمان قرار گرفتن مي توانند از مراكز وابسته به نيروهاي مسلح و 32 هزار مركز درماني طرف قرارداد سازمان تأمين اجتماعي نيروهاي مسلح، برخوردار شوند.
وي تصريح كرد: سربازان با پرداخت 20 درصد سرانه مصوب درمان، تحت پوشش بيمه درمان قرار مي گيرند و اين در حالي است كه افراد شاغل در نيروهاي مسلح با پرداخت 33 درصد سرانه مصوب، از تسهيلات بيمه درمان برخوردار مي شوند.
مديرعامل سازمان تأمين اجتماعي نيروهاي مسلح در خصوص مستمري بازنشستگان گفت: افزايش مستمري بازنشستگان در سال جاري هنوز ابلاغ نشده و مبناي پرداخت حقوق در فروردين ماه نيز همانند سال گذشته است.
</TEXT>
</DOC>
<DOC>
<DOCID>HAM2-860129-032</DOCID>
<DOCNO>HAM2-860129-032</DOCNO>
<ORIGINALFILE>/1386/860129/news/_ejtem.htm</ORIGINALFILE>
<ISSUE>چهارشنبه 29 فروردين 1386 - سال پانزدهم - شماره4245 - Apr 18, 2007</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
مركز پژوهش هاي مجلس خواستار شد
بازنگري در شيوه  برخورد با ايرانيان خارج از كشور
</TITLE>
<TEXT>
گروه اجتماعي - مركز پژوهش هاي مجلس شوراي اسلامي تدوين سياست هاي مشخص در ارتباط با ايرانيان مقيم خارج از كشور را ضروري دانست.
دفتر مطالعات فرهنگي اين مركز با ارائه راهكارهايي براي جذب سرمايه هاي انساني و مالي ايرانيان خارج از كشور تصريح كرد كه به طور كلي سياست هاي كلي نظام نسبت به ايرانيان مقيم خارج از كشور مشخص نيست و با آن كه شوراي عالي ايرانيان خارج از كشور به منظور سياستگذاري در سطح كلان و هماهنگي ميان دستگاه هاي اجرايي فعال در اين حوزه به وجود آمده، مع الوصف اين شورا تاكنون هيچ اقدام عملي جدي نداشته است و به همين دليل تدوين سياست هاي مشخص در اين زمينه، اولين اقدام ضروري در توجه به سرمايه هاي انساني و مالي ايرانيان خارج از كشور به شمار مي رود.
مركز پژوهش ها سپس عدم هماهنگي ميان دستگاه هاي مرتبط در اين زمينه را از مشكلات اصلي ذكر كرد و افزود: بسياري از مشكلات ايرانيان مقيم خارج چون تابعيت دوگانه، خدمت سربازي، مالكيت اموال باقيمانده در كشور و امثال اينها بايد توسط سازمان هاي مختلف پاسخ داده شوند و شيوه هاي برخورد متفاوت و گاه منفي اين سازمان ها بايد مورد بازنگري قرار گيرد.
مركز پژوهش ها ميزان سرمايه هاي مالي ايرانيان مقيم خارج را با استناد به نظر مسئول بازرسي و نظارت سازمان نخبگان كشور بالغ بر 1300 ميليارد دلار و ثروت ايرانيان مقيم آمريكا را به تنهايي بالغ بر 900 ميليارد دلار ذكر كرد و افزود: هم اكنون بيش از 6500 شركت و 10 هزار دانشجوي ايراني در دبي حضور دارند و افزون بر 1400 ايراني نيز در بورس دبي سرمايه گذاري كرده اند و سرمايه اين عده بوده كه در سال 2005 به بازارهاي مالي دبي و ابوظبي جان تازه اي داده و باعث رونق و صعود شاخص  آنها شده است.
</TEXT>
</DOC>
<DOC>
<DOCID>HAM2-860129-033</DOCID>
<DOCNO>HAM2-860129-033</DOCNO>
<ORIGINALFILE>/1386/860129/news/_ejtem.htm</ORIGINALFILE>
<ISSUE>چهارشنبه 29 فروردين 1386 - سال پانزدهم - شماره4245 - Apr 18, 2007</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
با مردم
9 تا 12 به استثناءروزهاي تعطيل23023337
</TITLE>
<TEXT>
آسيب شناسي يك بزرگراه
اهل فن مي دانند كه زيرسازي محكم و اصولي آسفالت يك جاده يا خيابان را بادوام مي كند. متاسفانه بزرگراه صدر اين زيرسازي را ندارد. سالها پيش اين بزرگراه شتابزده به بهره برداري رسيد و حالا دستخوش خرابي آسفالت و ناهمواري هاي متعدد است. بهترين راه براي بهسازي اين شريان مهم ارتباطي تهران، زيرسازي و آسفالت اساسي آن است.
مهندس علي.الف- تهران
ريشه هاي جنايت مرودشت
@ واقعه ناگوار و تكان دهنده قتل سه كودك مرودشتي توسط گروهي كه خود در ميانگين سني نوجواني قرار دارند، همگان را متاثر كرد. سواي پيگيري فاجعه و بازداشت و مجازات قاتلان، اين مسئله به لحاظ فرهنگي و روانشناسي اجتماعي هم قابل پيگيري است تا ريشه هاي، چنين جناياتي كه غرايز كورجنسي در آن نقش اساسي دارند، شناخته شود.
ن. عبادي- كرمان
آرزوي خانه دار شدن
@ 32 سال است اجاره نشينم. هر بامداد كه از خواب بيدار مي شوم مي بينم، قيمت خانه ها بالاتر رفته است. ريشه هاي اين گراني بايد شناخته بشوند. چون با ادامه وضع فعلي، دسترسي به يك خانه براي كم درآمدهايي مثل من به صورت آرزوي دست نيافتني درمي آيد.
اميري- منطقه 71 تهران
تقاضا از وزارت راه
جاده نيشابور سبزوار در تعطيلات عيد امسال باز هم شاهد حوادث دلخراش رانندگي بود. آسفالت قسمتي از اين جاده از بين رفته و پستي و بلندي هاي زياد به وجود آمده است. از وزارت راه خواستار توجه بيشتر به اين گذرگاه پرحادثه هستيم.
باقري مشهد
دو صد گفته چون...
تا آنجا كه سن و سال بنده گواهي مي كند، سالهاست از نوسازي بافت فرسوده روستاها سخن برمي آيد، اما به قول شاعر؛ دو صد گفته چون نيم كردار نيست...! پيشنهاد مي كنم، اعتبار لازم همراه با پشتيباني هاي فني و مهندسي در اختيار روستاييان گذاشته شود تا خودشان با حفظ هويت فرهنگي و تاريخي بناها، خانه هايشان را نوسازي كنند.
دبير بازنشسته از تهران
حق ديه، بيمه و درآمدها
به طور يقين افزايش 46درصدي مبلغ ديه در بيمه شخص ثالث دليلي بر بالارفتن قيمت ها و رشد تورم در كشور است. اما چرا اين عنايت متوجه حقوق بگيران و بازنشستگان نمي شود، تا همگان بتوانند از عهده پرداخت حق بيمه كه در مقايسه با پارسال سنگين تر شده، برآيند؟
سوسن آبادي شهرري
به موقع اعلام كنيد
از مسئولاني كه بشارت داده اند، به زودي خبر خوشي را درباره افزايش حقوق معلمان اعلام مي كنند، ممنونم. اما توصيه مي كنم اين نوع خبرها را وقتي قطعي و حتمي شد، به اطلاع همگان برسانند. چون تبليغ پيش هنگام، به افزايش قيمت كالاها كمك مي كند.
صادقي تهران
جايزه براي اشياي عتيقه
@ به سازمان ميراث فرهنگي و گردشگري پيشنهاد مي كنم در برابر كشف و تحويل اشياي عتيقه و به قول عوام، زيرخاكي ها جايزه مناسبي براي يابندگان در نظر بگيرد تا اين گنج هاي ارزشمند كه بخشي از هويت تاريخي و فرهنگي ما هستند، همچنان راه خارج از كشور را در پيش نگيرند.
سلطاني اراك
پشت برج هاي نواب
در دو سوي بزرگراه نواب با شيوه اي مدرن، ساختمان هاي بلندمرتبه سربرافراشته اند، اما پشت همين برج ها، بعضي از ساختمان هاي متروك و نيمه ويران جولانگاه معتادان شده اند. ساختمان هاي متروك واقع در ابتداي كوچه اكبريان آذر به عنوان نمونه درخور يادآوري است.
امضاء محفوظ
خطر كمبود شير
ما دامداران مازندران كه بخش مهمي از شير مورد نياز كشور را تامين مي كنيم، به شدت با كمبود علوفه هاي دامي روبه رو هستيم. اگر هر چه زودتر اين كمبود برطرف نشود، مسئله كمبود عرضه شير،  نمايان خواهد شد.
ش. غلامي ساري
آفت سينماي ايران
@ ده ها نفر از تهيه كننده، فيلمنامه نويس، كارگردان، هنرپيشگان و... بايد ماه ها زحمت بكشند و هزينه هاي سنگيني صرف گردد تا يك فيلم سينمايي خوب و پرطرفدار ساخته شود. اما درست هنگام برداشت محصول- يعني به نمايش درآمدن آن دست اندركاران تكثير قاچاق فيلم به صورت سي دي ، دسترنج اين گروه را به يغما مي برند. اگر براي اين پديده خطرناك و سازمان يافته فكري نشود، صنعت سينماي ايران در سراشيب نابودي قرار مي گيرد.
برادران تهران
براي شناسايي قارچ ها
باز هم قارچ سمي در يكي از روستاهاي فارس، خانواده اي را به كام مسموميت و مرگ كشاند. پيشنهاد مي كنم صدا و سيما و مطبوعات براي تشخيص قارچ هاي سمي، كار فرهنگي كنند.
اسلامي قزوين
دموكراسي، نه از راه نظامي
من هم مثل آن هموطن عزيزم كه پيام هشدار دهنده اش روز دوشنبه 27 فروردين، در همين ستون چاپ شده بود، مي گويم كه دموكراسي يك نياز اجتماعي است كه در ساير تلاش هاي فرهنگي اجتماعي و اقتصادي به وجود مي آيد، نه به زور حمله نظامي. به همين دليل روشي كه آمريكا با هدف تامين دموكراسي در عراق و افغانستان در پيش گرفته محكوم به شكست است.
اكبريان تهران
پشت صحنه بيكاري
@ روزي روزگاري، در شهر بزرگ تهران محدوده صنفي هم وجود داشت، اما حالا بسياري از پيشه وران بخصوص جوان ها براي فرار از بيكاري، با قرض و قوله و وام، بساط كسب و كار راه انداخته اند. اگر قرار است محدوده صنفي دوباره قانونمند شود، بايد مقدم بر آن براي حل معضل بيكاري چاره انديشي گردد.
هوشنگ فرامرزجو اسلامشهر
زيان دهي اتوبوس ها
با وجود بازشدن جاده چالوس، به اتوبوس هاي مسافربري اجازه رفت و آمد در اين جاده داده نمي شود. اين ممنوعيت، اتوبوس داران را كه هر ماه بايد مبلغ سنگيني بابت قسط بپردازند با مشكلات اقتصادي روبه رو مي كند.
اميري كرج
كمبود داروي ام.اس
بيمار مبتلا به ام.اس هستم. هم مردم و هم دستگاه هاي مسئول مي دانند كه از پاييز گذشته داروي بتافرون كه براي ما حياتي است، به هر دليل كمياب شده است. اين فرصت چند ماهه كافي بود تا دارو به قدر لازم در داروخانه ها عرضه شود. مگر قرار است براي حل هر مشكلي يك ستاد بحران تشكيل گردد تا آن مسئله برطرف شود؟!
زيور. م ورامين
نوعي سوءاستفاده اخلاقي
@ اگر يك دفتر خصوصي به بهانه استخدام منشي، قصد سوءاستفاده اخلاقي داشته باشد، چگونه قابل پيگيري خواهد بود؟ آيا بهتر نيست در اين مورد ضوابطي برقرار شود تا عوامل فرصت طلب از اعتماد مردم سوءاستفاده نكنند؟
ر.س- تهران
مايه اميدواري است
در ميان خبرهاي نگران كننده اي كه درباره واردات چاي قاچاق و انباشته شدن بازارهاي داخلي از چاي هاي بي كيفيت و حتي تقلبي خارجي مي خوانيم و يا مي شنويم، خبر مربوط به تشكيل تعاوني چايكاران ايران مايه اميدواري است. چه خوب است دولت براي تشكيل هر چه زودتر اين تعاوني و در واقع حمايت از صنعت ملي چاي، پشتيباني كافي به عمل بياورد.
جمعي از چايكاران رودسر
</TEXT>
</DOC>
<DOC>
<DOCID>HAM2-860129-034</DOCID>
<DOCNO>HAM2-860129-034</DOCNO>
<ORIGINALFILE>/1386/860129/news/_ejtem.htm</ORIGINALFILE>
<ISSUE>چهارشنبه 29 فروردين 1386 - سال پانزدهم - شماره4245 - Apr 18, 2007</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
بحران كمبود سربازدر كشور وجود ندارد
</TITLE>
<TEXT>
ايلنا: مدير مشمولان ستاد كل نيروهاي مسلح گفت: هيچ بحثي مبني بر اعمال سخت ژگيري ژهاي جديد براي اعزام به خدمت مشمولان غايب مطرح نبوده است و تنها براساس آنچه كه در قانون آمده، كليه افراد ذكور جامعه بايد تكليف نظام وظيفه عمومي خود را مشخص كنند.
سردار سرتيپ دوم موسي كمالي،با اشاره به قانون وظيفه عمومي مصوب مجلس شوراي اسلامي، گفت: افرادي كه از سلامت و توان لازم برخوردار هستند، بايد خدمت سربازي را انجام دهند و در غير اين صورت در چارچوب قوانين از انجام خدمت معاف مي ژشوند.
</TEXT>
</DOC>
<DOC>
<DOCID>HAM2-860129-035</DOCID>
<DOCNO>HAM2-860129-035</DOCNO>
<ORIGINALFILE>/1386/860129/news/_ejtem.htm</ORIGINALFILE>
<ISSUE>چهارشنبه 29 فروردين 1386 - سال پانزدهم - شماره4245 - Apr 18, 2007</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
آ
مبارزه با بدحجابي شنبه آغاز مي شود
حضور افراد بدحجاب در خودرو منجر به توقيف خودرو خواهد شد
</TITLE>
<TEXT>


گروه اجتماعي- در حالي مبارزه با بد حجابي از شنبه آغاز مي شود كه مديركل مركز مبارزه با مفاسد اجتماعي نيروي انتظامي، گفت: طبق قانون، بسيج ميتواند با جرائم مشهود برخورد كند و اين نيرو ميتواند مستقل از ناجا به افراد بدحجاب تذكر دهد.
اين سخن سردار احمد روزبهاني در حالي است كه قبلاً جانشين فرمانده انتظامي تهران بزرگ گفته بود: صرفاً نيروي انتظامي و قوه قضائيه مجريان طرح برخورد با بدحجابي از ابتداي ارديبهشت هستند.
سردار حسين ساجدينيا در جمع خبرنگاران همچنين گفته بود: هيچ سازمان ديگري در اين زمينه نمي تواند بدون هماهنگي با نيروي انتظامي اقدامي داشته باشد و اجازه دخالت به هيچ نهاد ديگري داده نشده است.
اما سردار احمد روزبهاني، مديركل مركز مبارزه با مفاسد اجتماعي نيروي انتظامي، در گفت و گو با ايلنا، معتقد است: بسيج در انجام ماموريتهاي خود نيازي به دستور گرفتن از پليس ندارد و بسيج تحت كنترل نيروي انتظامي نيست.
وي خاطرنشان كرد: ورود پليس به طرح برخورد با بدحجابي به معناي عدم ورود بسيج به اين طرح نيست؛ بلكه آنان نيز ميتوانند و بايد به افراد بدحجاب تذكر دهند.
روزبهاني، آرايش تند و مانتوي كوتاه را نيز به مظاهر بدحجابي افزود و اظهار داشت: پليس با بدحجابان اعم از افرادي كه مانتو و شلوار كوتاه و چسبان به تن دارند، از آرايشهاي تند و زننده استفاده ميكنند و يا شالهاي باريك دارند، برخورد ميكند.
قبلاً سردار رادان، فرمانده پليس تهران،شلوار كوتاه، مانتو تنگ، چسبان و بدن نما و شالهاي كوچك كه مو را نمي پوشاند را از مصاديق بدحجابي اعلام كرده بود.
مديركل مركز مبارزه با مفاسد اجتماعي نيروي انتظامي، تاكيد كرد: در طرح امسال، افراد بدحجاب به مقرهاي تعيين شده، هدايت ميشوند و تنها در صورتي كه خانوادههاي آنها برايشان لباسهاي مناسب بياورند، بعد از اخذ تعهد، آزاد خواهند شد.
وي افزود: دستگيري مجدد افراد بدحجاب كه از آنان تعهد اخذ شده است، موجب معرفي آنان به دستگاههاي قضايي خواهد شد؛ زيرا برخي از افراد به تذكرهاي ارايه شده، توجه نميكنند و مجدداً از لباسهاي نامتعارف استفاده ميكنند.
روزبهاني، با اشاره به اينكه پليس براي اجراي اين طرح به اندازه كافي اطلاعرساني كرده است، گفت: در حال حاضر همه افراد جامعه ميدانند كه لباس نامتعارف چيست و بايد با چه پوششي در سطح جامعه ظاهر شوند، بنابراين هر فرد با لباس نامناسب، بايد توقع داشته باشد كه پليس با او برخورد كند.
مديركل مركز مبارزه با مفاسد اجتماعي نيروي انتظامي، در خصوص نگهداري افراد بدحجاب در مقرهاي پليس، افزود: اين افراد بعد از اينكه پوشش مناسبي به تن كردند، آزاد ميشوند؛ اما اگر بين اين افراد زنان ويژه وجود داشته باشد، پوشيدن لباس مناسب، سبب آزادي آنان نخواهد شد.
وي خاطرنشان كرد: زنان خياباني كه غالباً داراي پوشش نامناسب هستند، در طرح برخورد با بدحجابي شناسايي شده و در صورت انتقال به مقر، حتماً به مراجع قضايي معرفي شده و با آنان به صورت جدي برخورد خواهد شد.
روزبهاني، با تاكيد بر اين كه در اجراي طرح امنيت اخلاقي، زنان پليس نيز فعال هستند، گفت: نوع گشتها تا حدودي نسبت به سال گذشته متفاوت شده است؛ اما همچنان از حضور زنان پليس در اجراي طرح استفاده ميشود.
به گفته مديركل مركز مبارزه با مفاسد اجتماعي نيروي انتظامي، نيروهاي پليس به كار گرفته شده در اجراي طرح امنيت اخلاقي، آموزش ديده هستند و از نيروهاي با تجربه سال گذشته نيز، در اين طرح استفاده شده است.
وي يادآور شد: نيروهاي اجراي طرح هر روز با حضور در مقر تقسيمبندي ميشوند و هر روز نسبت به رفع نقايص و كاستيهاي موجود در طرح اقدام خواهد شد.
روزبهاني ادامه داد: فرمانده نيروي انتظامي و رئيس پليس تهران هر روز در جريان جزييات اجراي طرح قرار ميگيرند و بازرسيهاي لازم در حين اجراي طرح از ماموران به عمل ميآيد.
مديركل مركز مبارزه با مفاسد اجتماعي نيروي انتظامي، در خصوص برخورد با افراد بدحجابي كه در خودروي شخصي خود هستند، خاطرنشان كرد: حضور در خودروي شخصي مصونيتي براي افراد بدحجاب ايجاد نميكند و با آنچه قابل رويت است. مانند شال يا روسري نامناسب، برخورد ميشود. وي افزود: هر نوع ايجاد مزاحمت توسط خودروها مانند آلودگي صوتي يا حضور افراد بدحجاب در خودرو منجر به توقيف خودرو خواهد شد.
روزبهاني، با اشاره به اينكه پليس در طرح امنيت اخلاقي با موارد مشهود برخورد خواهد كرد، ادامه داد: با آموزشگاهها مكاتبه شده است كه نسبت به رعايت شئونات و حفظ حريمها اقدام كنند و اگر مواردي از مصاديق بدحجابي در اين اماكن گزارش شود، پليس قطعاً برخورد خواهد كرد.
مديركل مركز مبارزه با مفاسد اجتماعي نيروي انتظامي، در خصوص برخورد فيزيكي ماموران با افراد بدحجاب، تصريح كرد: اگر افراد متخلف به تذكر پليس توجه نكرده و به مامور حمله كنند، پليس نيز سعي ميكند با آموزشهاي پليسي فرد مهاجم را مهار و به مقر هدايت كند.
وي اعلام كرد: پليس، مجري قانون و داراي اقتدار است و با فرد مهاجم در حد خودش برخورد ميكند، حتي در صورت لزوم ميتواند از دستبند نيز استفاده كند.
روزبهاني، در خصوص استفاده از سلاح توسط ماموران اجراي طرح برخورد با بدحجابي، اظهار داشت: پليس در حين ماموريت مسلح است و اين موضوع ربطي به اين طرح ندارد.
وي افزود: پليس بنا به نياز و به تشخيص فرمانده مسلح است و ميتواند به باتوم يا سلاح مسلح باشد.
روزبهاني خاطرنشان كرد: خودروهاي پليس مسلح هستند؛ اما لزومي نمي بينيم ماموران طرح امنيت اخلاقي از سلاح استفاده كنند.
وي يادآور شد: طرح برخورد با بدحجابي در حال حاضر در تهران اجرا ميشود؛ اما در مراحل بعدي در ساير شهرستانها نيز اجرايي خواهد شد.
</TEXT>
</DOC>
<DOC>
<DOCID>HAM2-860129-036</DOCID>
<DOCNO>HAM2-860129-036</DOCNO>
<ORIGINALFILE>/1386/860129/news/_ejtem.htm</ORIGINALFILE>
<ISSUE>چهارشنبه 29 فروردين 1386 - سال پانزدهم - شماره4245 - Apr 18, 2007</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
از15 خرداد ماه
تمامي مراكز درماني معتادان تحت نظارت بهزيستي قرار مي گيرند
</TITLE>
<TEXT>
مينا شهني- از نيمه خردادماه سال جاري تمامي مراكز درمان معتادان در سراسر كشور زير نظر سازمان بهزيستي به كار مي پردازند.
فريد براتي، مدير كل دفتر پيشگيري و درمان اعتياد سازمان بهزيستي، با اعلام اين خبر گفت: ستاد مبارزه با مواد مخدر كشور نظارت بر تمامي سازمان هاي مردم نهاد(go )ها را به سازمان بهزيستي سپرده  است و به اين ترتيب سازمان بهزيستي به ويژه در زمينه برنامه ها و روش هاي اجرايي مورد استفاده اين مراكز دقت و نظارت لازم را اعمال خواهد كرد.
وي با اشاره به اينكه آئين نامه تنظيم شده از سوي بهزيستي براي چگونگي نظارت بر اين مراكز مراحل تصويب نهايي را در ستاد مبارزه با مواد مخدر طي مي كند افزود: آئين نامه مورد نظر از سوي سازمان بهزيستي تهيه و براي تصويب در اختيار ستاد گذاشته شده است كه پس از تصويب ستاد مبارزه با مواد مخدر براي اجرا به سازمان بهزيستي استان هاي سراسر كشور ابلاغ خواهد شد.
به گفته براتي پس از ابلاغ اين آئين نامه تمامي مراكزي كه در زمينه درمان معتادان كشور فعاليت مي كنند تحت نظارت مستقيم سازمان بهزيستي قرار خواهند گرفت.
مدير كل دفتر پيشگيري و درمان اعتياد سازمان بهزيستي توضيح داد: در تنظيم اين آئين نامه استانداردهايي براي مراكز خصوصي درمان معتادان در نظر گرفته شده و تمامي اين مراكز موظف به رعايت اين استانداردها به عنوان حداقل شرايط هستند. در اين صورت حمايت هاي سازمان بهزيستي از اين مراكز نيز به شكل مناسب تري انجام خواهد شد.
مهم ترين نكته در اجرايي شدن اين آئين نامه از سوي مسئولين، شناسنامه دار شدن سازمان هاي مردم نهاد درمان اعتياد در كشور است.
براتي در اين باره گفت: تمامي تلاش ما بر اين است كه اين مراكز داراي شناسنامه شوند و با نظارت بر چگونگي فعاليت آنها از ادامه كار و تاسيس مراكزي كه توانايي و تخصص لازم در اين زمينه ندارند جلوگيري شود.
براتي گفت: امسال در زمينه پيشگيري از اعتياد تقاضاي بودجه 3 ميليارد و 900 ميليون توماني شده  است كه از اين بودجه يك ميليارد تومان براي اجراي برنامه هاي آموزشي در محيط هاي آموزشي در نظر گرفته  شده است.به اين ترتيب سازمان بهزيستي قصد دارد با همكاري وزارت آموزش و پرورش تمامي مقاطع تحصيلي از پيش دبستاني تا دانشگاه را زير پوشش برنامه هاي آموزشي با موضوع پيشگيري از اعتياد قرار دهد.
او در توضيح بودجه پيشگيري از اعتياد سال گذشته افزود: سال گذشته اين بودجه به شكل استاني توزيع شد كه اين رخداد سبب بوجود آمدن برخي مشكلات بويژه در بخش آموزش در زمينه پيشگيري از اعتياد شد به اين ترتيب ما در سال گذشته نتوانستيم بودجه قابل توجهي در اين بخش خرج كنيم.
بر اساس گفته هاي براتي در سال 84 نزديك به 3 ميليون نفر در اين زمينه آموزش ديدند كه در سال گذشته اين تعداد به 3 ميليون و 200 هزار نفر رسيد.
مدير كل دفتر پيشگيري و درمان اعتياد سازمان بهزيستي درباره پيش بيني اين سازمان براي آموزش در سال جاري گفت: در صورت دريافت بودجه، پيش بيني مي شود امسال بتوانيم تعداد افراد آموزش ديده را به 5 ميليون نفر برسانيم.
از ديگر فعاليت هاي اين دفتر در سال جاري كمك بيشتر به معتادان بهبود يافته خواهد بود به اين ترتيب با در نظر گرفتن سهام عدالت براي اين گروه از معتادين بخشي از مشكلات معيشتي آنان حل  مي شود.
امسال از محل اعتبار كمك به آسيب ديدگان اجتماعي سهم قابل توجهي براي خانواده هاي افراد معتاد در نظر گرفته خواهد شد و با اعطاي كمك به خانواده ها سعي خواهد شد از بروز ساير آسيب ها به ويژه در ميان خانواده جلوگيري شود.
</TEXT>
</DOC>
<DOC>
<DOCID>HAM2-860129-037</DOCID>
<DOCNO>HAM2-860129-037</DOCNO>
<ORIGINALFILE>/1386/860129/news/_ejtem.htm</ORIGINALFILE>
<ISSUE>چهارشنبه 29 فروردين 1386 - سال پانزدهم - شماره4245 - Apr 18, 2007</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
خدمات رفاهيبه صورت نقدي به معلمان پرداخت مي شود
</TITLE>
<TEXT>
فارس: معاون حقوقي و امور مجلس وزارت آموزش و پرورش گفت: از اين پس كليه اعتبارات خدمات رفاهي فرهنگيان به صورت نقدي در اختيار آن ها قرار خواهد گرفت.
مسلم ميرزاپور افزود: اين طرح به منظور توزيع عادلانه خدمات رفاهي بين فرهنگيان صورت مي گيرد. وي به فعاليت آموزش و پرورش براي حل مشكل رفاهي و معيشتي فرهنگيان اشاره كرد و گفت: پرداخت مطالبات معوقه فرهنگيان قدم بزرگي بود كه بايد به آن توجه شود. معاون حقوقي و امور مجلس وزارت آموزش و پرورش ادامه داد: مطالبات معوقه فرهنگيان از 10 سال پيش باقي مانده بود كه بخش عظيمي از آن ها پرداخت شد.
وي به افزايش اعتبارات آموزش و پرورش نيز در سال گذشته اشاره كرد و گفت: بودجه آموزش و پرورش در سال گذشته 50 درصد افزايش يافت كه اين موضوع نكته بسيار مهمي است. ميرزاپور به افزايش حقوق 750 هزار معلم به ميزان 50 هزار تومان نيز اشاره كرد و اظهار داشت: برداشته شدن سقف ارتقاي شغلي باعث شد كه تعداد 750 هزار معلم بتوانند مشمول اين طرح شوند.
وي با اشاره به طرح افزايش پلكاني حقوق معلمان گفت: اميدواريم كه مشكل حقوقي معلمان با اين طرح حل شود.
</TEXT>
</DOC>
<DOC>
<DOCID>HAM2-860129-038</DOCID>
<DOCNO>HAM2-860129-038</DOCNO>
<ORIGINALFILE>/1386/860129/news/_ejtem.htm</ORIGINALFILE>
<ISSUE>چهارشنبه 29 فروردين 1386 - سال پانزدهم - شماره4245 - Apr 18, 2007</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
اول خرداد ماه اجرا خواهد شد
ممنوعيت تردد اتوبوس هاي فاقد كنترل الكترونيكيدر3 محور جاده اي كشور
</TITLE>
<TEXT>
ايسنا: فرمانده پليس راه كشور گفت: تردد اتوبوسها و خودروهاي حامل مواد سوختي فاقد gps در سه محور مواصلاتي مهم كشور از اول خرداد 86 ممنوع است.
سرهنگ عليرضا اسماعيلي،افزود: در محور تهران -شيراز از 15 ارديبهشت، در محور تهران ـ مشهد از 26 ارديبهشت و در محور تهران ـ تبريز از اول خرداد تردد اتوبوس ها و خودروهاي حامل مواد سوختي فاقد gps ممنوع است.
فرمانده پليس راه كشور تصريح كرد: مسافران اتوبوس در ترمينال ها بايد از سوارشدن بر اتوبوس هاي فاقد gps خودداري كنند زيرا پس از پايان مهلت اعلامي اتوبوس ها در اولين پاسگاه پليس راه متوقف شده و مسافران بايد منتظر اتوبوس كمكي براي طي مسير باشند.
سرهنگ اسماعيلي با اشاره به اثرات بهره گيري از سيستم كنترل الكترونيكي گفت: طي 55 شبانه روز كاري 87 هزار و 698 مورد gps اتوبوس ها كنترل و 271 هزار و 969 فقره تخلف ثبت شد.
وي با اشاره به كاهش حداكثر سرعت اتوبوس ها طي بهمن و اسفندماه 85 و فروردين 86 افزود: در ابتداي استفاده از gps حداكثر سرعت اتوبوس ها 170 كيلومتر در ساعت بود اما هم اكنون اين ميزان به 125 كيلومتر كاهش يافته است كه اين امر حاكي از موفقيت  مراقبت الكترونيكي در مهار سرعت بوده است. فرمانده پليس راه كشور گفت: رانندگان اتوبوس در صورت هرگونه دستكاري دستگاه gps به دادگاه معرفي مي شود.
</TEXT>
</DOC>
<DOC>
<DOCID>HAM2-860129-039</DOCID>
<DOCNO>HAM2-860129-039</DOCNO>
<ORIGINALFILE>/1386/860129/news/_ejtem.htm</ORIGINALFILE>
<ISSUE>چهارشنبه 29 فروردين 1386 - سال پانزدهم - شماره4245 - Apr 18, 2007</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
مديركل فناوري اطلاعات سازمان صدا و سيما:
ايران براي توليد محتواي ديجيتالي راه درازي در پيش دارد
</TITLE>
<TEXT>
گروه اجتماعي: رسانه هاي ديجيتالي تأثيرات جدي و اغلب پنهاني را در جوامع امروز دارند اما ايران به عنوان يكي از كشورهاي درگير در حوزه رسانه هاي ديجيتال به خصوص بازي هاي رايانه اي و نرم افزارهاي تلفن همراه، هنوز راه درازي در راه رسيدن به توليد محتواي ديجيتالي مناسب براي جامعه دارد.
به گزارش ستاد خبري جشنواره ملي رسانه هاي ديجيتالي وزارت فرهنگ و ارشادي اسلامي، مديركل فناوري اطلاعات سازمان صدا و سيما با بيان اين مطلب گفت: آنچه لزوم توجه ويژه مسئولان حوزه هاي فناوري اطلاعات و فرهنگ را به اين امر مي طلبد فرهنگ سازي پنهان ولي عميقي است كه از طريق اين رسانه ها اتفاق مي افتد. سيد جهانگير آقازاده با اشاره به مسأله فردگرايي در جوامع غربي آن را يكي از اثرات منفي بازي هاي رايانه اي دانست كه امروزه، جوامعي مانند ايران را نيز در بر گرفته است.
مديركل فناوري اطلاعات سازمان صدا و سيما همچنين در خصوص فرهنگ سازي بومي درباره رسانه هاي ديجيتالي بيان كرد: همه نهادها مانند خانواده، آموزش و پرورش، رسانه هاي جمعي و به خصوص وزارت فرهنگ و ارشاد اسلامي كه متوليان امور فرهنگي و رسانه اي هستند بايد در يك حركت منسجم و هماهنگ به يك سلسله نتايج مورد توافق برسند كه با شناخت تك تك ابعاد فرهنگي و تقويت اين نهادها امكان پذير است. آقازاده با ابراز خرسندي از برپايي اين جشنواره از سوي وزارت فرهنگ و ارشاد اسلامي در راستاي فرهنگ سازي اظهار داشت: نهادهايي مانند وزارت ارشاد از طريق شوراي فرهنگ عمومي، با سياستگذاري مناسب در اين زمينه و برپايي چنين جشنواره هايي مي توانند نقش به سزايي در ايجاد فرهنگ و حمايت از توليد كنندگان محتوا ايفا كنند.
</TEXT>
</DOC>
<DOC>
<DOCID>HAM2-860129-040</DOCID>
<DOCNO>HAM2-860129-040</DOCNO>
<ORIGINALFILE>/1386/860129/news/_ejtem.htm</ORIGINALFILE>
<ISSUE>چهارشنبه 29 فروردين 1386 - سال پانزدهم - شماره4245 - Apr 18, 2007</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
طرح آرامش بخشي و استرس زدايي به مدارس مي آيد
</TITLE>
<TEXT>
مهر: معاون پرورشي و تربيت بدني وزارت آموزش و پرورش از تدوين طرح آرامش بخشي و استرس زدايي در محيط مدارس خبر داد.
سيد باقر پيشنمازي، در باره كمبود نيروهاي مشاوره در مدارس تاكيد كرد: طرح ذكر شده( آرامش بخشي و استرس زدايي )در مراحل تصويب و پيگيري است.معاون وزير آموزش و پرورش ادامه داد: براي هر مقوله لازمي(در آموزش و پرورش )نمي توانيم نيروي جديدي استخدام كنيم.اما بايد آگاهي هاي لازم مشاوره اي و اطلاعات كافي بهداشت روان به معلمان و دانش آموزان ارائه شود.اين مقام مسئول خاطر نشان ساخت: طرح آرامش بخشي مدارس با توزيع بروشور و استفاده از ظرفيت هاي رسانه اي انجام مي شود.
</TEXT>
</DOC>
<DOC>
<DOCID>HAM2-860129-041</DOCID>
<DOCNO>HAM2-860129-041</DOCNO>
<ORIGINALFILE>/1386/860129/news/_ejtem.htm</ORIGINALFILE>
<ISSUE>چهارشنبه 29 فروردين 1386 - سال پانزدهم - شماره4245 - Apr 18, 2007</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
ايجاد اشتغال پايدار براي كودكان كار 15 تا 18 ساله
</TITLE>
<TEXT>
ايلنا: مدير كل امور آسيب ديدگان اجتماعي سازمان بهزيستي اعلام كرد: يكي از اولويت هاي بهزيستي، ايجاد اشتغال پايدار براي كودكان كار 15 تا 18 ساله است.
حسن موسوي، مديركل امور آسيب ديدگان اجتماعي سازمان بهزيستي، گفت: يكي از اقدامات سازمان بهزيستي در سال جاري، ايجاد اشتغال پايدار براي كودكان كار 15 تا 18 ساله است.وي افزود: بر همين مبنا قصد داريم ساعات كاري اين افراد را كاهش داده، قسمتي از ساعت كاري آنان را به آموزش اختصاص دهيم.به گفته موسوي، اين افراد پس از مدتي آموزش مي ژتوانند اشتغال پايدار داشته باشند و از شغل ژهاي سخت و زيان ژآور رها شوند.وي تصريح كرد: شناسايي كودكان كار 15 تا 18 ساله در مشاغل سخت كار آساني نيست، زيرا آمار رسمي از اين افراد نداريم.
وي يادآور شد: حذف كودكان كار ممكن نيست، ولي مي ژتوانيم با انجام كار مددكاري روي خانواده ژها، وضعيت اشتغال آنان را بهبود دهيم.
</TEXT>
</DOC>
<DOC>
<DOCID>HAM2-860129-042</DOCID>
<DOCNO>HAM2-860129-042</DOCNO>
<ORIGINALFILE>/1386/860129/news/_ejtem.htm</ORIGINALFILE>
<ISSUE>چهارشنبه 29 فروردين 1386 - سال پانزدهم - شماره4245 - Apr 18, 2007</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
سلامت
نماينده سازمان جهاني بهداشت هم هشدار داد:تبليغات تنقلات فانتزي در ايران بايد ساماندهي شود
</TITLE>
<TEXT>
گروه سلامت- نماينده سازمان بهداشت جهاني در ايران گفت: تبليغات تنقلات فانتزي در ايران كه به وفور ديده مي شود، بايد ساماندهي شود. مبشر شيخ در اولين كنگره بين المللي پيشگيري از بيماري هاي غيرواگيردار اضافه كرد: اين تبليغات گسترده در حالي است كه كشور ايران در زمينه  برنامه ريزي هاي بهداشت در موضوعات مختلف جزو كشورهاي الگو و موفق است.
وي افزود: اگرچه اين نوع تبليغات در مقايسه با ديگر كشورها به خصوص اروپايي ها ناچيز است، اما تبليغات در كشورهاي اروپايي تحت قوانين تعيين شده براي رسانه ها انجام مي شود. نماينده سازمان جهاني بهداشت در كشورمان با بيان اينكه تبليغات غذاهاي فانتزي يا fast foodدر اين كشورها? تا? ثانيه به همراه توصيه هاي بهداشتي از جمله مسواك زدن دندان و يا انداختن زباله در سطل هاي آشغال است، اضافه كرد: هزينه هاي اين تبليغات نيز نسبت به ديگر تبليغات بيشتر است وجزء  آخرين تبليغات رسانه هاست و در روزنامه ها نيز در ستون كوتاهي چاپ مي شود، مگر اينكه كارخانه هاي توليدكننده اين محصولات در زمينه هاي مختلف به خصوص محيط زيست و يا امور خيريه فعال باشند.
نماينده بهداشت جهاني تاكيد كرد: بيشترين تبليغاتي كه در رسانه هاي تصويري و مطبوعاتي در ايران ديده ام تنقلات فانتزي و نيز فروش آنها در مدارس بوده است.
وقتي يك خوراكي مضر تبليغ مي شود
گفته هاي نماينده سازمان جهاني بهداشت در حالي است كه طبق آمارها 50درصد كودكان?? تا? ماه و??درصد كودكان يك تا دو ساله كشور پفك مصرف مي كنند كه اين جريان هزينه بازيافت سلامتي افراد جامعه را افزايش مي دهد و جامعه را به لحاظ اقتصادي ميليون ها تومان متضرر مي كند.
طبق نظر كارشناسان در برنامه غذايي هر فرد، اگر انرژي مورد نياز او از طريق صحيحي وارد بدن نشود املاح، ويتامين ها و مواد مغذي لازم به علت سيري كاذب فرد، وارد بدن نمي شود. از نگاه آنها مثلاً پفك، از جمله اقلام خوراكي كم ارزشي است كه مانع رسيدن مواد خوراكي مفيد به بدن مي شود. كارشناسان پفك را empty calories يعني كالري توخالي مي خوانند و مي گويند هر چند در پفك درصد ناچيزي از پروتئين وجود دارد، اما رقابت آن با مواد غذايي مغذي و مفيدي كه ويتامين ها، املا ح و تركيبات مفيد ديگر را به بدن مي رساند، قابل اهميت است. كارشناسان همچنين مي گويند مصرف بي رويه اين خوراكي كم ارزش به مرور زمان بر رشد صحيح كودكان در دوران شتابان رشد به ويژه دوران? ماهگي تا? يا?سالگي تأثير منفي مي گذارد.
آمار نشان مي دهد?? درصد كودكان زير دو سال در شهرها و?? درصد كودكان زير دو سال در روستاها، تنقلات مضر(هله هوله)مصرف مي كنند. اين آمار در شهرهاي سيستان و بلوچستان?? درصد و در روستاهاي آن?? درصد است و در گيلان به طور متوسط در شهر و روستا حدود?? درصد است. بنابر تحقيقات انجام شده،??/? درصد كودكان يك تا?ساله روستاهاي كشور و??درصد كودكان يك تا دو ساله شهرها پفك مي خورند. اين ارقام در سيستان و بلوچستان به ترتيب??درصد در شهرها و حدود?? درصد در روستا بوده است.
</TEXT>
</DOC>
<DOC>
<DOCID>HAM2-860129-043</DOCID>
<DOCNO>HAM2-860129-043</DOCNO>
<ORIGINALFILE>/1386/860129/news/_ejtem.htm</ORIGINALFILE>
<ISSUE>چهارشنبه 29 فروردين 1386 - سال پانزدهم - شماره4245 - Apr 18, 2007</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
خبر
</TITLE>
<TEXT>
اعلام ضوابط و شرايط ثبت نام
در دبيرستان هاي فرهنگ
گروه اجتماعي- سازمان آموزش و پرورش شهر تهران، ضوابط و شرايط ثبت نام در دبيرستان هاي فرهنگ شهر تهران را اعلام كرد.
به گزارش روابط عمومي آموزش و پرورش شهر تهران، با توجه به مصوبه شوراي عالي آموزش و پرورش(موضوع تاسيس دبيرستان هاي فرهنگ ويژه رشته ادبيات و علوم انساني)دبيرستان هاي فرهنگ شهر تهران در رشته ادبيات و علوم انساني در مناطق 13، 10، 7، 5، 4(دخترانه)و 2، 7، 16، 10، 8( پسرانه)از بين فارغ التحصيلان سال سوم راهنمايي براي ثبت نام در سال اول و براي تكميل ظرفيت پايه هاي مياني از دانش آموزان سال اول، دوم و سوم متوسطه بر اساس آزمون ورودي دانش آموز مي پذيرد.
بر اين اساس دانش آموزان اين مدارس از قبول شدگان سال سوم راهنمايي و سال اول، دوم و سوم متوسطه بر اساس آزمون ورودي انتخاب مي شوند و دانش آموزاني كه در مسابقات علمي و ادبي، المپيادهاي مربوط به ادبيات و علوم انساني، مسابقات شعر، مقاله و قصه نويسي و... رتبه هاي استاني و كشوري كسب كرده باشند در شرايط مساوي در اولويت قرار خواهند گرفت.
از جمله ضوابط شركت در آزمون براي ورود به سال اول متوسطه اشتغال به تحصيل در پايه سوم راهنمايي در سال تحصيلي 86 -85، كسب معدل كل 17 در سوم راهنمايي و شركت در آزمون ورودي و كسب حد نصاب لازم است.
براي ورود به سال دوم و سوم اشتغال به تحصيل در سال تحصيلي 86-85، كسب معدل 15 در امتحانات نوبت دوم سال تحصيلي جاري و داشتن حداقل معدل كتبي 15 در امتحانات نهايي خرداد ماه86، براي ورود به پيش دانشگاهي نيز قبولي در سال اول و نداشتن درس افتاده در سال دوم است.
</TEXT>
</DOC>
<DOC>
<DOCID>HAM2-860129-044</DOCID>
<DOCNO>HAM2-860129-044</DOCNO>
<ORIGINALFILE>/1386/860129/news/_eqtes.htm</ORIGINALFILE>
<ISSUE>چهارشنبه 29 فروردين 1386 - سال پانزدهم - شماره4245 - Apr 18, 2007</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
خبر
</TITLE>
<TEXT>
كمك هاي دولت به سيلوسازي توسط بخش خصوصي



گروه اقتصادي- دولت به منظور كمك به سيلوسازي و نگهداري گندم بخشي از قيمت خريد تضميني گندم را در زمان اوج برداشت محصول مناطق كشاورزي پرداخت مي كند.
به گزارش دبيرخانه شوراي اطلاع رساني دولت، هيات وزيران با تصويب آيين نامه اجرايي بند ب تبصره 3قانون بودجه سال 86 به شركت بازرگاني دولتي ايران اجازه داد به منظور تشويق بخش غيردولتي، كارخانه هاي آرد و كشاورزان به ايجاد انبارها و سيلوهاي گندم، نسبت به پرداخت دو درصد بهاي خريد تضميني گندم متناسب با شرايط هر منطقه و در زمان اوج برداشت اقدام كند. اين شركت همچنين موظف است به منظور صرفه جويي در هزينه هاي حمل و نقل گندم و جلوگيري از ازدحام وسايط حمل در زمان اوج برداشت، در صورت عدم ظرفيت خالي تاسيسات نگهداري گندم در مبادي توليد و مصرف، گندم را به بهاي تعيين شده با رعايت جدول پاكي خريداري كند و علاوه بر بهاي گندم به ازاي نگهداري هر كيلوگرم(در فاصله زماني اوج برداشت گندم تا زمان تحويل)ماهانه معادل 40 ريال به عنوان هزينه نگهداري پرداخت نمايد. بر اساس اين آيين نامه زمان اوج برداشت هر شهرستان توسط وزارتخانه هاي جهاد كشاورزي و بازرگاني و حداكثر زمان نگهداري برحسب شهرستان، توسط شركت بازرگاني دولتي ايران تعيين و يك هفته قبل از شروع زمان خريد، توسط اين دستگاه اطلاع رساني خواهد شد. كارخانه هاي آرد و بخش غيردولتي به منظور استفاده از امكانات و تسهيلات موضوع اين آيين نامه موظف هستند، گندم را مستقيماً از كشاورزان خريداري كنند.
مرجوع شدن هزار دلار كالاي غير استاندارد
گروه اقتصادي- در اسفند ماه گذشته هزاران دلار كالاي غيراستاندارد در گمركات كشور مرجوع شد.
مديركل بازرسي كالا و امور صادرات و واردات موسسه استاندارد و تحقيقات صنعتي با بيان اين مطلب گفت: در اسفند ماه سال?? از مجموع كالاهاي وارداتي مشمول استاندارد اجباري?? فقره به ارزش??? هزار و??? دلار از نظر مقررات استاندارد اجباري و كيفيت مورد تاييد قرار نگرفت و تمام محموله هاي وارداتي نامرغوب و غيراستاندارد مرجوع شد.
به گزارش موسسه استاندارد و تحقيقات صنعتي ايران، نيره پيرو بخت، گفت: محموله هاي وارداتي غيراستاندارد شامل ميكروست، نخ جراحي، لاستيك، ست سرم، لنت ترمز، كيس كامپيوتر، منبع تغذيه كامپيوتر، ويدئو سي دي، لوله پلي اتيلن، فن برقي، شيرآلات بهداشتي، سرپيچ سراميكي، اسباب بازي، دي وي دي، همزن، چرخ گوشت، چاي ساز، جارو  برقي، تيغه برف پاك كن، توپ هاي بسكتبال و واليبال و فوتبال، باتري، بوق، الكتروموتور، الكترود جوشكاري، خودكار، اجاق گاز، آبميوه گيري، مخلوط كن، پارچه، پيچ و مهره، كاشي سراميكي، اتو، حالت دهنده مو، سشوار، لامپ، تيوپ، فيلتر روغن، كليد مينياتوري، ترازو، جوراب و لوله فولادي است.اين گزارش مي افزايد: آمار بيشترين گواهي عدم انطباق صادره مربوط به استان هاي خوزستان 30، هرمزگان 25، تهران 11، بوشهر 3 و گيلان 2 فقره بوده است و بيشترين كالاهاي وارداتي غيراستاندارد از امارات متحده عربي(31 فقره)و بيشترين كالاهاي غيراستاندارد توليد كشور نيز از كشور چين(51 فقره)بوده است.
11 تا 14 ارديبهشت برگزار مي شود
پنجمين نمايشگاه بين المللي فرش دستباف در كيش



گروه اقتصادي- پنجمين نمايشگاه بين المللي فرش دستباف از 11 تا 14 ارديبهشت ماه سال جاري در محل دائمي نمايشگاه بين المللي جزيره كيش برگزار مي شود.
به  گزارش روابط عمومي سازمان منطقه آزاد كيش، در اين نمايشگاه انواع فرش، قالي، تابلو، گليم، ورني، شرماك و ديگر دستبافته هاي توليدكنندگان ايراني به نمايش گذاشته مي شود. بر اساس اين گزارش، پنجمين نمايشگاه بين المللي فرش دستباف كيش توسط مركز ملي فرش ايران و مركز توسعه تجارت كيش وابسته به سازمان منطقه آزاد كيش برگزار مي شود. همچنين در برگزاري اين نمايشگاه  اتحاديه صادركنندگان فرش دستباف استان ها، اتحاديه مركزي فرش دستباف روستايي كشور، اتحاديه سراسري تعاوني هاي فرش دستباف و شركت سهامي فرش ايران همكاري دارند. بنا بر اين گزارش، همچنين نمونه فرش هاي صادراتي كشورهايي از جمله چين، هندوستان، پاكستان، افغانستان، نپال، تركيه و الجزاير در اين نمايشگاه بين المللي در معرض ديد علاقه مندان قرار مي گيرد. پنجمين نمايشگاه بين المللي فرش دستباف، در محل دائمي نمايشگاه هاي بين المللي جزيره كيش برگزار مي شود.
</TEXT>
</DOC>
<DOC>
<DOCID>HAM2-860129-045</DOCID>
<DOCNO>HAM2-860129-045</DOCNO>
<ORIGINALFILE>/1386/860129/news/_eqtes.htm</ORIGINALFILE>
<ISSUE>چهارشنبه 29 فروردين 1386 - سال پانزدهم - شماره4245 - Apr 18, 2007</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
نابساماني در بازار مسكن
ركود تورمي، محصول سياست هاي اقتصادي
حاشيه هم خواندني است
</TITLE>
<TEXT>



مقايسه رشد قيمت مسكن و رشد قيمت مصالح ساختماني
در 11 ماه نخست سال 1385
گراني هاي مسكن طبيعي نبود و عده اي تصميم گرفته بودند با استفاده از منابع بانك هاي خصوصي بازار مسكن را متزلزل كنند. به زودي اطلاعاتش به مردم داده خواهد شد. / رئيس جمهوري(15 فروردين 86)
? به علت ركود 4 ساله در بخش مسكن، افزايش شديد قيمت ها در اين بخش غيرطبيعي نبود. / وزير امور اقتصادي و دارايي(20 اسفند 85)
بخشي از گراني ها و تورم به ويژه افزايش قيمت مسكن، ناشي از ساختارهاي اقتصادي گذشته است اما گراني مسكن محصول يك حركت سازمان يافته بود. / رئيس جمهوري(3 بهمن ماه 85)
استدلال هاي وزير مسكن قبول، اما دولت آبي بر آتش مسكن بريزد. / رئيس مجلس(26 دي )
تلاش هايي براي شناسايي شبكه هايي كه در افزايش قيمت مسكن نقش داشته اند صورت داده ايم و گزارش هاي وزارت اطلاعات درباره گراني مسكن به زودي اعلام مي شود. / وزير اطلاعات(اول بهمن  85)
***
رشد شديد قيمت مسكن در سال گذشته خصوصا در شهرهاي بزرگ و در رأس آنها تهران، مهمترين موضوع اقتصادي براي اقشار مختلف جامعه خصوصا اقشار متوسطي بود كه قصد داشتند با اتكا به وام هاي مسكن، سرپناه كوچكي براي خود فراهم كنند.
در حالي كه كارشناسان مسكن معتقدند بازار مسكن به علت سياست هاي نادرست اقتصادي دچار وضعيت ركود تورمي شده است و تنها راه حل اين معضل بازگشت رونق به مسكن است، مسئولان دولتي از سال گذشته كه قيمت مسكن در شهرهاي بزرگ خصوصا تهران روز به روز با افزايش مواجه شد، استدلال هاي مختلفي درباره رشد قيمت مسكن از وجود مافيا در اين بخش تا بالا بودن عوارض ساخت وساز و نهايتا تسهيلات هدايت شده بانك هاي خصوصي مطرح كردند. هر چند كه شوراي شهر تهران در اقدامي قابل توجه نرخ عوارض ساخت وساز براي سال جاري را افزايش نداد، اما آنچه از مجموع بحث هاي كارشناسي برمي آيد اين است كه بازار مسكن در تهران دچار وضعيت ركود تورمي شده است. در اين وضعيت با اينكه قيمت ها تحت تاثير تورم و انتظارات تورمي موجود افزايش مي يابد اما به علت پايين بودن قدرت خريد مردم، خريدار براي مسكن كاهش مي يابد و اقتصاد مسكن فقط در بخش اجاره پررونق است. به اعتقاد كارشناسان ركود تورمي بدترين وضعيتي است كه گريبانگير يك بخش اقتصادي مي شود، چراكه توليدكننده و مصرف كننده به طور هم زمان ضرر مي بينند و در مقابل، دلالان سود كلاني مي برند.
حسين لطفي
بر اساس آخرين آمار بانك مركزي، متوسط نرخ رشد 12 ماهه قيمت مسكن در كشور تا پايان بهمن ماه سال گذشته 19 درصد و نرخ رشد كرايه خانه هاي مسكوني اجاري 6/17 درصد و متوسط رشد ارزش اجاري خانه هاي مسكوني شخصي نيز 5/19 درصد بوده كه مطمئنا بر اساس شواهد موجود، اين ارقام در سطح تهران در سال گذشته تا 60 درصد نيز رسيد.
سال گذشته به دنبال افزايش اعتراض هاي مردمي به رشد يك باره قيمت مسكن مسئولان دولتي از محول شدن بررسي معضل مسكن به وزارت اطلاعات خبر دادند و وزير اطلاعات هر چند تاكنون چنين گزارشي را به افكار عمومي نداده است، اما دكتر احمدي نژاد رئيس جمهوري در سوم بهمن ماه سال گذشته افزايش قيمت مسكن را محصول يك حركت سازمان يافته اعلام كرد. امير منصور برقعي رئيس سازمان مديريت و برنامه ريزي نيز هفته گذشته گفت: بر اساس بررسي هاي مراجع ذي ربط دولت، تسهيلات هدايت شده برخي بانك هاي خصوصي در ايجاد گراني در بخش مسكن موثر بوده است. اين در حالي است كه وزير امور اقتصادي و دارايي در مصاحبه مطبوعاتي 20 اسفند خود در توضيح علل بحران مسكن، عوامل اقتصادي را موجب افزايش قيمت مسكن دانست و گفت: در 4 سال اخير بخش مسكن در ركود به سرمي برد و هدف دولت بازگرداندن رونق به اين بخش بود و طبيعي است سرمايه گذاراني كه از 4-3 سال قبل اقدام به توليد مسكن كرده بودند با رونق گرفتن اين بخش در سال جاري اقدام به كسب سود منطقي و اصولي سال هاي فوق نيز نمايند كه با احتساب تورم 15 درصد در هر سال، افزايش قيمت 60 درصدي در اين بخش، طبيعي مي نمايد. البته وي مديريت مسكن را از چالش هاي هميشگي اقتصاد كشور دانست و گفت: از سويي بيشتر شوك قيمتي مسكن ناشي از سفته بازي و بورس بازي در خريد مسكن بود كه بايد اين واقعيت تلخ را پذيرفت.
اين اظهارات بيانگر يك واقعيت تلخ و آن فقدان يك ديدگاه مشترك در دولت نسبت به بازار مسكن است. وضعيتي كه به طور طبيعي حل مشكل مسكن را سخت تر و پيچيده تر مي كند.
عوامل اقتصادي موجب بحران مسكن شد
در همين باره، رئيس كميسيون برنامه و بودجه مجلس با رد اظهارات رئيس سازمان مديريت و برنامه ريزي كه در آن سياست هاي برخي بانك هاي خصوصي را عامل گراني لجام گسيخته مسكن اعلام كرده بود، رشد نقدينگي در دو سال اخير را مهمترين عامل گراني مسكن اعلام كرد.
دكتر رضا عبداللهي گفت: گراني مسكن در اين مدت چند عامل داشت كه مهمترين آن رشد نقدينگي فزاينده بود كه مي توانست تأثير خود را در بخش هاي مختلف نشان دهد اما چون مسكن در ايران كالايي سرمايه اي محسوب مي شود و از امنيت بيشتري براي سرمايه گذاري برخوردار است، نقدينگي به اين بخش هجوم آورد و تاثير خود را نشان داد. عبداللهي گفت: هزينه هاي عمراني در بودجه 85 نسبت به سال 84، 40 درصد افزايش داشت و رشد قابل توجه اين هزينه ها نسبت به سال قبل تأثير بسزايي در قيمت مصالح ساختماني از قبيل آهن و سيمان داشت چرا كه اين مصالح براي پروژه ها استفاده  شد و بازار را دچار كاستي هايي  كرد.
مهدي موذن رئيس كانون كاردان هاي فني ساختمان نيز با اشاره به تاثير برنامه هاي دولت در ثبات قيمت مسكن، گفت: برنامه ها وطرح هاي دولت مي تواند در ابتدا و تا چند ماه در ثبات قيمت مسكن در بازار موثر باشد اما ادامه اين وضعيت مشروط به تحقق برنامه هاي دولت است به طوري كه در صورت عدم اجرايي شدن اين طرح ها،  به تدريج قيمت ها دوباره روند افزايشي خود را آغاز خواهد كرد.
موذن با انتقاد از تصميم اخير دولت در زمينه تغيير در الگوي پرداخت وام مسكن، گفت: بدون شك  تغيير به وجود آمده در الگوي پرداخت وام مسكن هيچ اقدام مثبتي درخانه دار شدن مردم نخواهد بود.
عوامل اقتصادي موثر
در مجموع مي توان عوامل اقتصادي و سياست گذاري مختلفي براي بروز بحران در مسكن در كشور در سال گذشته نام برد. البته شكي نيست كه فزوني گرفتن تقاضا بر عرضه در هر بازار اقتصادي، فرصت را براي دلال بازي، فرصت طلبي و سفته بازي مهيا مي سازد و شايد سخن دولت بر وجود عوامل غيراقتصادي در بازار مسكن در اين مرحله صحت داشته باشد. اما در نگاه واقع گرايانه بايد توجه داشت كه آنچه فرصت سفته بازي در بازار مسكن در سال 85 را فراهم آورد و در واقع، عامل اصلي آغاز حركت شديدا صعودي نمودار قيمت مسكن، اعمال سياست هايي بود كه به رشد قيمت مصالح و عوامل توليد مسكن منجر شد و بازار را از كنترل دولت خارج ساخت. در اين بخش، مطمئنا سياست هاي دولت در توسعه پروژه هاي عمراني كه به افزايش قيمت مصالح ساختماني منجر شد به هيچ مافياي اقتصادي يا شيطنت سياسي مرتبط نبود كه متاسفانه هيچ يك از مسئولان دولتي تاكنون به اين عامل خودساخته اعتراف نكرده اند.
وام هاي بانكي خرد به خريداران، نقدينگي بالا در سطح جامعه و گران شدن مصالح ساختماني مهمترين علل ساختاري افزايش قيمت مسكن در سال گذشته بودند. مقايسه رشد قيمت مسكن با رشد مصالح ساختماني در 11 ماهه سال گذشته نشان مي دهد ميان افزايش قيمت مصالح ساختماني با قيمت مسكن ارتباط مستقيمي وجود دارد. بر اين اساس، در ماه هاي تير، شهريور و آذر كه قيمت مصالح ساختماني با رشد قابل توجهي مواجه شد، قيمت مسكن نيز به فراخور سهم مصالح ساختماني از آن، با افزايش مواجه شد.(نمودار)اما در 3 ماه نخست سال كه قيمت مصالح ساختماني با رشد مواجه شد، قيمت مسكن تقريبا ثابت بود كه اين واقعيت نفي كننده رابطه مستقيم قيمت مصالح با قيمت مسكن نيست، بلكه به طور طبيعي يك دوره چند ماهه مدت فاصله زماني ميان عامل مستقل(قيمت مصالح)و عامل وابسته(قيمت مسكن)  وجود دارد. عامل ديگر در رشد قيمت مسكن، رشد هزينه دستمزد كارگران ساختماني است. دستمزد كارگران ساختماني كه جزو هزينه هاي عوامل توليد مسكن محسوب مي شود، در سال 85 حدود 18درصد افزايش يافت.
بر اساس آمارهاي بانك مركزي، متوسط افزايش شاخص دستمزد كارگران ساختماني در سال 85 نسبت به سال هاي قبل چندان بالا نبود و حتي از سال هاي 82 و 83 نيز كمتر بود. متوسط افزايش دستمزد كارگران ساختماني در سال 1375 برابر با 33.8درصد، در سال 1376 برابر با 17.9درصد، در سال 1377برابر با 13.3درصد، در سال 1378 برابر با 13.4درصد و در سال هاي 1379 و 1380 نيز به ترتيب 10.7 و 9.7درصد بود. اين رقم در سال 1381 به 17.9درصد و سپس در سال هاي 1382 و 1383 به 23.5 و 25.8درصد افزايش يافت اما در سال 1384 به 18 درصد كاهش يافت.البته بازار مسكن در كشور و خصوصا تهران به علت اينكه متعادل نيست و دچار التهاب است(و صد البته دولت هاي قبلي نيز بايد در اين باره پاسخگو باشند)نسبت به كوچكترين اخبار نگران كننده دچار تنش مي شود. در اين شرايط، تعجبي ندارد كه يك خبر يا يك شايعه موجب ايجاد شوك در بازار مسكن شده و قيمت ها را افزايش دهد.
</TEXT>
</DOC>
<DOC>
<DOCID>HAM2-860129-046</DOCID>
<DOCNO>HAM2-860129-046</DOCNO>
<ORIGINALFILE>/1386/860129/news/_eqtes.htm</ORIGINALFILE>
<ISSUE>چهارشنبه 29 فروردين 1386 - سال پانزدهم - شماره4245 - Apr 18, 2007</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
گفت وگوي روزحسن زماني
راه حل كوتاه مدت براي حل مشكل مسكن
</TITLE>
<TEXT>
رشد شديد قيمت مسكن در تهران و ديگر كلان شهرها مهمترين دغدغه مردم كشورمان در يك سال اخير بوده است. كارشناسان اقتصادي عمدتا سياست هاي دولت را عامل اين گراني مي دانند و در مقابل، دولت نيز معتقد است حركت هايي سازمان يافته موجب تشديد معضل دائمي مسكن شده است.
با رئيس كميته مسكن مجلس شوراي اسلامي درباره تاثير عوامل غيراقتصادي و هدايت شده بر بازار مسكن، گفت وگو كرده ايم.
جديدترين موضع دولت درباره مسكن، سخن رئيس سازمان مديريت است كه تسهيلات هدايت شده برخي بانك هاي خصوصي را در بحران مسكن موثر دانسته است، آيا اين موضع را مي پذيريد؟
وام هاي بانك هاي خصوصي در افزايش قيمت مسكن در سال گذشته بي تاثير نبوده اند، اما هدايت شده بودن آنها براي متلاطم ساختن بازار مسكن درست نيست چون عوامل مهمتري نيز در سال گذشته وجود داشتند كه موجب اختلال بازار مسكن شدند. عمدتا وام هايي كه به صورت فردي پرداخت مي شود چه توسط بانك مسكن و چه توسط بانك هاي خصوصي، تاثير نامطلوبي بر قيمت مسكن گذارده اند.
ديگر عامل افزايش قيمت مسكن حجم بالاي نقدينگي فراوان و سرگرداني است كه از زمان ركود بورس در 2 سال قبل به سمت بخش مسكن حركت كرد، چون بازدهي سرمايه گذاري در بخش مسكن از بازار طلا و ارز مطلوب تر بود.عامل سوم افزايش قيمت مسكن بي ثباتي قيمت مصالح ساختماني و عوامل توليد مسكن در سال گذشته به علت موازي كاري و ناهماهنگي دستگاه هاي مسئول بود. عامل چهارم نبود هيچ گونه نظارت از جانب دولت بر قيمت مصالح ساختماني و عوامل توليد در بخش مسكن است و در كليه عوامل فوق، بنيان هاي نادرست اقتصادي موثرتر از ساير موارد هستند.
عواملي كه برشمرديد در سال جاري نيز وجود دارند، پس بايد منتظر شوك جديدي در بازار مسكن باشيم؟
متاسفانه اين عامل در سال جاري نيز وجود دارد چون توليد مصالح ساختماني در اختيار وزارت صنايع است، توزيع مصالح در اختيار وزارت بازرگاني است و نحوه اعطاي تسهيلات بانكي نيز در اختيار وزارت اقتصاد و سيستم بانكي است بدون اينكه وزارت مسكن به عنوان متولي بخش مسكن در هيچ يك از سه مورد فوق نظارت يا دخالتي داشته باشد.
راه حل كوتاه مدت براي بازگشت ثبات به بخش مسكن چيست؟
براي بازگرداندن ثبات به بازار مسكن بايد تسهيلات بانكي را از وام هاي فردي به سمت واحدهاي انبوه سازي و تعاوني سوق داد تا بدين ترتيب تسهيلات مسكن موجب افزايش قيمت مسكن نشود.
در حالي كه در يكي دو ماه اخير بازار مسكن با آرامش نسبي مواجه شده بود، تغيير شيوه اعطاي وام مسكن دوباره موجب تكان خوردن اين بازار شده و متقاضياني كه پيش از اين سپرده گذاري كرده بودند براي اينكه مشمول طرح جديد قرار نگيرند و مجبور به افزايش 6 ميليون توماني سپرده خود و يا تحمل 6 ماه دوره انتظار ديگر نشوند، براي خريد خانه هجوم آورده اند كه مسلما با هدف آرامش در بازار مسكن، در تناقض است.
اما براي سال جاري تبصره حمايتي لايحه بودجه سال 86 كه در قالب تبصره 6 آمده است، به عنوان راهكاري كوتاه مدت اما موثر براي حل گراني مسكن محسوب مي شود، هرچند اين تبصره جامع نيست، اما كليه 4 عامل گراني مسكن را در نظر گرفته است و در صورت اجرا مطمئنا با افزايش هماهنگي دستگاه هاي مسئول، در سال جاري به بازار مسكن باز خواهد گشت.
</TEXT>
</DOC>
<DOC>
<DOCID>HAM2-860129-047</DOCID>
<DOCNO>HAM2-860129-047</DOCNO>
<ORIGINALFILE>/1386/860129/news/_eqtes.htm</ORIGINALFILE>
<ISSUE>چهارشنبه 29 فروردين 1386 - سال پانزدهم - شماره4245 - Apr 18, 2007</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
وزير تعاون خبر داد
5 راهبرد وزارت تعاون براي سيا ست هاي اصل44
</TITLE>
<TEXT>
گروه اقتصادي: وزير تعاون در خصوص مهم ترين برنامه هاي وزارت تعاون در سال جاري براي تحقق اصل 44 قانون اساسي گفت: در اين راستا بايد 14 محور راهبردي كه تدوين شده است اجرايي شود كه در سال جاري 5 محور از اين محورها به مرحله اجرا در خواهند آمد.
محمد عباسي در خصوص محورهاي ياد شده اظهار كرد: در سال جاري تعاوني هاي توسعه به شكل شركت هاي مادر تخصصي در استان ها و شهرستان ها و روستاها راه اندازي خواهد شد. همچنين بنياد توسعه و تعاون استان ها نيز تشكيل خواهد گرديد تا فرايند حضور تمام افرادي كه در استان ها مي توانند موثر باشند قوت يابد.
وي از اقدامات ديگري كه در اين زمينه انجام خواهد شد به تشكيل بانك توسعه تعاون كه در قالب لايحه اي توسط دولت به مجلس ارائه خواهد شد، افزايش سرمايه گذاري تعاوني ها از طريق به كارگيري تسهيلات يارانه اي كه در تبصره 2 قانون بودجه در قالب بخش هاي زود بازده اقتصادي مي توانند تحرك خود را به شكل تعاوني ها داشته باشند و اجراي طرح جامع نظارت بر تعاوني ها در جهت سالم سازي مديريت آنها اشاره كرد.
</TEXT>
</DOC>
<DOC>
<DOCID>HAM2-860129-048</DOCID>
<DOCNO>HAM2-860129-048</DOCNO>
<ORIGINALFILE>/1386/860129/news/_eqtes.htm</ORIGINALFILE>
<ISSUE>چهارشنبه 29 فروردين 1386 - سال پانزدهم - شماره4245 - Apr 18, 2007</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
افزايش حداقل 10 درصدي حقوق كارگران تغيير نمي كند
</TITLE>
<TEXT>
گروه اقتصادي- وزير كار و امور اجتماعي با بيان اينكه تغييري در حداقل دستمزد كارگران و ساير سطوح دستمزدي در سال 86 ايجاد نخواهد شد گفت: در سال 84 هيچ افزايش دستمزدي در ساير سطوح دستمزدي ايجاد نشد اما در سال 85 و 86 افزايش هايي را در ساير سطوح دستمزدي اعمال كرديم كه در سال 86 نيز اين رقم 10 درصد است به طوري كه كارفرمايان نبايد كمتر از 10 درصد حقوق كارگران خود را در ساير سطوح مزدي افزايش دهند. دكتر محمد جهرمي تصريح كرد: تعيين حداقل دستمزد و افزايش ساير سطوح مزدي با توافق كارگران و كارفرمايان بوجود آمد و اين ميزان افزايش تاثير حداكثر 13درصدي و قيمت تمام شده كالا را به همراه دارد كه دولت براي جبران اين امر ميزان تجميع عوارض را به يك درصد كاهش داد.
وزير كار و امور اجتماعي با اشاره به نرخ 1/11 درصدي بيكاري در داخل در مورد تمديد آيين نامه مشاغل سخت و زيان آور نيز اظهار كرد: در اين آيين نامه هيچ تغييري به وجود نيامده است و كارها و امور بازنشستگي همانند گذشته ادامه پيدا خواهد كرد.
</TEXT>
</DOC>
<DOC>
<DOCID>HAM2-860129-049</DOCID>
<DOCNO>HAM2-860129-049</DOCNO>
<ORIGINALFILE>/1386/860129/news/_eqtes.htm</ORIGINALFILE>
<ISSUE>چهارشنبه 29 فروردين 1386 - سال پانزدهم - شماره4245 - Apr 18, 2007</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
مركز پژوهش هاي مجلس اعلام كرد
1300 ميليارد دلار؛ سرمايه ايرانيان خارج از كشور
</TITLE>
<TEXT>
گروه اقتصادي- مركز پژوهش هاي مجلس شوراي اسلامي مجموع سرمايه مالي ايرانيان مقيم خارج را 1300 ميليارد دلار اعلام كرد.
اين مركز با استناد به نظر مسئول بازرسي و نظارت سازمان نخبگان كشور ميزان سرمايه هاي مالي ايرانيان مقيم خارج را بالغ بر 1300 ميليارد دلار و ثروت ايرانيان مقيم آمريكا را به تنهايي بالغ بر 900 ميليارد دلار ذكر كرد. اين در حالي است كه بر اساس آمارهاي وزارت اقتصاد، كل رقم سرمايه گذاري مستقيم خارجي جذب شده به كشور طي 10 سال اخير رقمي كمتر از 21 ميليارد دلار است كه بدين ترتيب كل سرمايه ايرانيان مقيم خارج بيش از 62 برابر رقم فوق است و حدود 7 برابر توليد ناخالص داخلي 180 ميليارد دلاري ايران در سال 2005 بوده است. بر اساس گزارش مركز پژوهش ها، هم اكنون بيش از 6500 شركت و 10 هزار دانشجوي ايراني در دوبي حضور دارند و افزون بر 1400 ايراني نيز در بورس دوبي سرمايه گذاري كرده اند و سرمايه اين عده بوده كه در سال 2005 به بازارهاي مالي دوبي و ابوظبي جان تازه اي داده و باعث رونق و صعود شاخص  آن ها شده است.
</TEXT>
</DOC>
<DOC>
<DOCID>HAM2-860129-050</DOCID>
<DOCNO>HAM2-860129-050</DOCNO>
<ORIGINALFILE>/1386/860129/news/_eqtes.htm</ORIGINALFILE>
<ISSUE>چهارشنبه 29 فروردين 1386 - سال پانزدهم - شماره4245 - Apr 18, 2007</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
سرانجام، 8 مفسد اقتصادي معرفي شدند
محمدرضا حكمي، مهرداد قطان، قاسم ممتاز، علي مشهدي اسماعيل، پيمان محبي، اسماعيل احمدي زمردي، عباس تقي زاده و قاسم خاكي 8 مفسد
</TITLE>
<TEXT>


اقتصادي هستند كه از سوي ستاد مباره با قاچاق كالا و ارز معرفي شده اند
گروه اقتصادي - ستاد مركزي مبارزه با قاچاق كالا و ارز اسامي 8 تن از محكومان دانه درشت مفاسد اقتصادي را معرفي كرد.
با گذشت بيش از 4 سال از تشكيل ستاد مركزي مبارزه با قاچاق كالا و ارز و در شرايطي كه مسئولين اين ستاد در نشست هاي قبلي خود با نمايندگان رسانه هاي جمعي با بيشترين پرسش در زمينه اعلام اسامي و مقابله با دانه درشت هاي قاچاق كالا روبرو بودند در نهايت روز سه شنبه، اين ستاد در اطلاعيه اي اسامي 8 دانه درشت مفسد اقتصادي را اعلام كرد.
نكته قابل توجه آن است كه به نظر مي رسد با اين اقدام، روند مبارزه با اقتصاد زير زميني در كشور وارد مرحله جديدي شده و مفسدان اقتصادي از حاشيه امنيت كمتري برخوردار خواهند بود. گرچه در بين اسامي اعلام شده تنها نام يكي از مديران دولتي به چشم مي خورد و بقيه افرادي داراي مشاغل آزاد هستند اما تداوم اين روند مي تواند تاثير مثبتي بر پيش گيري از مفاسد اقتصادي به خصوص در دستگاه هاي دولتي داشته باشد.
محمدرضا حكمي، مهرداد قطان، قاسم ممتاز، علي مشهدي اسماعيل، پيمان محبي، اسماعيل احمدي زمردي، عباس تقي زاده و قاسم خاكي 8 مفسد اقتصادي هستند كه از سوي ستاد مباره با قاچاق كالا و ارز معرفي شده اند.
محمدرضا حكمي تنها مدير دولتي است كه نام وي اعلام شده است. وي در سال 1383 مدير كل وقت گمرك جنوب تهران و مشاور عالي رئيس گمرك ايران بود كه به اتهام رشوه خواري 220 ميليون ريال در ماجراي فرودگاه پيام دستگير شد و به پرداخت 220 ميليون ريال جريمه نقدي در حق صندوق دولت، 6 ماه حبس تعزيري، 2 سال انفصال موقت از خدمات دولتي و پرداخت 10 ميليون ريال جزاي نقدي بدل از شلاق محكوم گشت. بنابر اعلام ستاد مبارزه با قاچاق كالا و ارز، قاسم ممتاز، ديگر مفسد اقتصادي، به اتهام حمل كالاي قاچاق به پرداخت 248 ميليارد ريال جريمه نقدي و 74 ضربه شلاق تعزيري و 20 سال محروميت از ورود هر گونه كالاي ترانزيتي از بنادر كشور محكوم شد.
علي مشهدي اسماعيلي نيز به اتهام قاچاق به پرداخت 144 ميليارد ريال جريمه نقدي و تحمل 74 ضربه شلاق تعزيري محكوم شد. اين متهم با پرداخت رشوه انواع كالاهاي ممنوعه از جمله تجهيزات دريافت ماهواره، كفش، لوازم آرايش و موتور خودروهاي سنگين را تحت پوشش ترانزيت وارد كشور نموده و در مسير راه منحرف و در داخل كشور تخليه و وارد بازار مي كردند.
پيمان محبي نيز به پرداخت 131 ميليارد ريال و تحمل 40 ضربه شلاق تعزيري محكوم شده است. متهم مذكور با پرداخت رشوه انواع كالاهاي ممنوعه از جمله تجهيزات دريافت ماهواره، كفش، لوازم آرايش و مكمل هاي ورزشي را تحت پوشش ترانزيت وارد كشور نموده و در مسير راه منحرف و در داخل كشور تخليه و وارد بازار كرده و به جاي آن كالاهاي ديگر و بعضا كالاهاي يارانه اي را بارگيري و به خارج از كشور قاچاق مي كرد.
احمد زمردي به پرداخت 115 ميليارد و 494 ميليون ريال محكوم شده است. وي با اغفال و تطميع تعدادي از كارمندان بانك و پرداخت رشوه به آنان اقدام به قاچاق ارز مي نمودند.پرونده شبكه قاچاق مذكور با اعلام جريمه از سوي بانك مركزي به ميزان 115 ميليارد و 494 ميليون ريال به شعبه 23 دادگاه انقلاب اسلامي مستقر در فرودگاه مهرآباد جهت رسيدگي ارسال مي گردد.
عباس تقي زاده نيز كه به پرداخت جمعا 460 ميليارد ريال جريمه محكوم شده، از سال 1368 تا 1383 چندين بار به اتهام جرائم قاچاق، تحصيل مال به صورت نامشروع و پرداخت رشوه دستگير و محكوم شده است.
قاسم خاكي كه شغل وي فرش فروش اعلام شده است، به پرداخت 115 ميليارد و 494 ميليون ريال جريمه محكوم شده است. وي در سال 78 اقدام به قاچاق ارز و جعل اظهارنامه هاي ارزي، تطميع كارمندان بانك و پرداخت رشوه نموده بود.
مهرداد قطان نيز به پرداخت 110 ميليارد و 761 ميليون ريال جريمه نقدي محكوم شده است. متهم مذكور با پرداخت رشوه، انواع كالاهاي ممنوعه از جمله تجهيزات دريافت ماهواره، كفش، لوازم آرايشي و... را تحت پوشش ترانزيت وارد كشور نموده و در مسير راه منحرف و در داخل كشور تخليه و وارد بازار مي كرد.
**
فقط يك مدير دولتي
در بين اسامي مفسدان اقتصادي اعلام شده تنها نام يكي از مديران دولتي به چشم مي خورد و بقيه افرادي هستند كه شغل آزاد دارند.
</TEXT>
</DOC>
<DOC>
<DOCID>HAM2-860129-051</DOCID>
<DOCNO>HAM2-860129-051</DOCNO>
<ORIGINALFILE>/1386/860129/news/_havad.htm</ORIGINALFILE>
<ISSUE>چهارشنبه 29 فروردين 1386 - سال پانزدهم - شماره4245 - Apr 18, 2007</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
سارقان نقابدار،باند افغان ها بودند
</TITLE>
<TEXT>


گروه حوادث- كارآگاهان پليس تهران در جريان يك عمليات ضربتي،موفق شدند 5 سارق مسلح افغان را دستگير كنند، اعضاي اين باند مخوف با تباني نگهبانان چند شركت دست به سرقت مسلحانه از آنجا زده بودند.
رسيدگي به پرونده سرقت هاي مسلحانه باند افغان ها، پس از آن در دستور كار پليس قرار گرفت كه شكايت هاي متعدد و مشابهي درباره
سرقت هاي مسلحانه از كارخانجات و شركت ها به كارآگاهان پليس كرج گزارش
مي شد.
در تمامي اين سرقتهاي زنجيره اي، سارقان مسلح بعد از بستن دست و پاي نگهبان اقدام به سرقت كرده و بدون بر جاي گذاشتن سرنخي از خود به راحتي گريخته بودند، با آغاز بررسي ها مشخص شد كه نقطه مشترك تمام اين سرقتها آن بود كه نگهبانان شركت ها اكثرا اتباع افغاني بودند.
در حالي كه تنها سرنخ پليس براي جستجوي سارقان، اظهارات نگهباناني بود كه مدعي بودند سارقان به لهجه آذري با يكديگر صحبت مي كرده اند، كارآگاهان پليس تحقيقات گسترده اي را براي دستگيري آنها آغاز كردند.
رديابي ها در اين زمينه ادامه داشت، تا اينكه سحرگاه 18 فروردين به ماموران پليس وقوع يك سرقت مسلحانه از خانه اي در علي آباد اطلاع داده شد. با حضور ماموران در صحنه حادثه آنها با پيكر خونين صاحبخانه كه با ضربات چاقو زخمي شده بود مواجه شدند. اين در حالي بود كه همسايه ها توانسته بودند يكي از سارقان به نام عبدالعزيز را هنگام فرار دستگير كنند.
در حالي كه احتمال مي رفت سارقان نقابدار احتمالا ارتباطي با سارقان شركتها و كارخانه ها داشته باشند،تحقيق از تنها سارق دستگير شده در اداره مبارزه با سرقت آغاز شد و وي در جريان اين بازجويي ها بود كه به راز باند مسلحانه سارقان افغان به سركردگي سارق مخوفي به نام غلام اعتراف كرد.
وي گفت: بعد از تشكيل باند توسط غلام، به شناسايي كارخانه ها و شركت هايي مي پرداختيم كه نگهبان آن افغاني بود، پس از تباني با اين نگهبان به محل رفته و براي ظاهر سازي دست و پاي او را بسته و سپس به راحتي اقدام به سرقت كرده و فرار مي كرديم.
با مشخص شدن اين موضوع در يك عمليات ضربتي تمامي اعضاي باند در مخفيگاههايشان دستگير شدند.
در ادامه پرونده ماموران كه دريافته بودند نگهبانان افغاني براي به بيراهه كشاندن پرونده به دروغ مدعي شده اند، سارقان به زبان آذري صحبت مي كرده اند، تمامي آنها را بازداشت كردند.
سرهنگ هاديي- معاون پليس آگاهي استان تهران- روز گذشته با اعلام اين خبر به همشهري گفت: متهمان تاكنون به 30 فقره سرقت از شركت ها و كارخانجات مختلف در استان اعتراف كرده اندكه اموال سرقتي را به 3 مالخر در تهران و كرج مي فروختند. هم اكنون متهمان با قرار در بازداشت به سر مي برند تا تحقيقات تكميلي در اين خصوص انجام شود.
</TEXT>
</DOC>
<DOC>
<DOCID>HAM2-860129-052</DOCID>
<DOCNO>HAM2-860129-052</DOCNO>
<ORIGINALFILE>/1386/860129/news/_havad.htm</ORIGINALFILE>
<ISSUE>چهارشنبه 29 فروردين 1386 - سال پانزدهم - شماره4245 - Apr 18, 2007</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
دستگيري سارق توپي زن با30 فقره سرقت
</TITLE>
<TEXT>
گروه حوادث- با دستگيري يك سارق تك روي منزل، پرونده 30 سرقت از خانه هاي تهران به نتيجه رسيد.
كارآگاهان اداره هفدهم پليس آگاهي پايتخت، با شناسايي يك سارق سابقه دار به نام حسين موفق شدند، پرونده 30 سرقت منزل در جنوب و جنوب غرب تهران را به نتيجه برسانند.
سرهنگ داوود سلطاني معاون اداره آگاهي تهران روز گذشته در توضيح اين خبر گفت : با اعتراف مرد سارق به 30 فقره سرقت از منزل به روش توپي زني ، تاكنون 24 مالباخته پرونده شناسايي شده اند.
بر پايه اين گزارش ، متهم با سرقت طلا و جواهر ، پول نقد و لوازم صوتي طي چند ماه گذشته بالغ بر 70 ميليون تومان سرقت كرده بود كه با دستگيري 3 خريدار اموال مسروقه، قسمتي از اجناس ربوده شده كشف شده است .
</TEXT>
</DOC>
<DOC>
<DOCID>HAM2-860129-053</DOCID>
<DOCNO>HAM2-860129-053</DOCNO>
<ORIGINALFILE>/1386/860129/news/_havad.htm</ORIGINALFILE>
<ISSUE>چهارشنبه 29 فروردين 1386 - سال پانزدهم - شماره4245 - Apr 18, 2007</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
در نور مازندان رخ داد
جنايت فجيع توسط گروه خرافه پرستان
</TITLE>
<TEXT>
ايسنا: اعضاي يك فرقه خرافه پرستي زماني كه به اتهام قتل يكي از اعضايشان دستگير شدند مدعي شدند كه چون شيطان در روح اين مرد رفته بود، او را كشته و جسدش را سوزانديم.
صبح 26 فروردين ماه، ساكنان شهرستان نور در مازندران متوجه شعله هاي آتشي شدند كه از خانه يكي از همسايه ها بلند شده بود.
همسايگان به سرعت موضوع را به ماموران آتش نشاني اطلاع دادند و به اين ترتيب با حضور ماموران در محل آتش سوزي، آنها در كمال ناباوري با جسد مثله شده مردي روبه رو شدند كه در حال سوختن بود.
با افشاي اين جنايت موضوع به پليس جنايي شهرستان اطلاع داده شد و مأموران با حضور در محل و تحقيق از عاملان جنايت كه سه مرد و يك زن بودند دريافتند كه آنها اعضاي يك فرقه خرافه پرستي هستند.
در بازجويي از دستگيرشدگان آنها مدعي شدند شيطان در روح اين مرد نفوذ كرده بود و بنابراين وقتي آنها در يك جلسه به اين نتيجه رسيدند كه بايد وي را به قتل برسانند، تصميم خود را به اجرا گذاشته و او را بعد از قتل مثله كرده و جسدش را به آتش كشيدند.
سرهنگ اكبريان- فرمانده انتظامي نور- روز گذشته با اعلام اين خبر گفت: با دستگيري اين متهمان تحقيق از آنها ادامه دارد.
</TEXT>
</DOC>
<DOC>
<DOCID>HAM2-860129-054</DOCID>
<DOCNO>HAM2-860129-054</DOCNO>
<ORIGINALFILE>/1386/860129/news/_havad.htm</ORIGINALFILE>
<ISSUE>چهارشنبه 29 فروردين 1386 - سال پانزدهم - شماره4245 - Apr 18, 2007</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
دستگيري جوان جنايتكار بعد از 11 روز
</TITLE>
<TEXT>



گروه حوادث- 11 روز عمليات شبانه روزي پليس جنايي، براي دستگيري عامل جنايت خونين
نظام آباد، با دستگيري متهم به قتل در پاركي در جنت آباد به پايان رسيد.
ساعت 15 هفدهم فروردين ماه، پس از  آنكه كارآگاهان جنايي پايتخت و بازپرس كشيك قتل دادسراي جنايي تهران از قتل مردي جوان در منطقه نظام آباد مطلع شدند، با حضور در محل كشف جسد، تحقيقات خود براي يافتن سرنخي از عامل جنايت  را  آغاز كردند.
در حالي كه بررسي هاي اوليه نشان مي داد مقتول با ضربه چاقو از پاي درآمده،بازپرس حسين اصغرزاده و تيم پليسي در كمتر از 2 ساعت توانستند با سرنخهايي كه در اختيار داشتند عامل جنايت را شناسايي كرده و عمليات دستگيري وي را آغاز كنند.
به اين ترتيب كارآگاهان اداره دهم آگاهي پايتخت- ويژه بررسي
پرونده هاي قتل- در3 اكيپ عملياتي، 30 نقطه كه احتمال رفت و آمد متهم به آنجا وجود داشت را تحت مراقبت قرار دادند و سرانجام با گذشت 11 روز هنگامي كه جوان متهم قصد تهيه پول از يكي ازآشنايان خود براي فرار از پايتخت را داشت موفق شدند او را دريك پارك در غرب تهران بازداشت كنند.
روزگذشته اين متهم 18 ساله كه ميلاد نام دارد در شعبه دوم دادسراي جنايي تهران مقابل بازپرس حسين اصغرزاده قرارگرفت و به توضيح ماجراي قتل مرد جوان پرداخت.
وي در خصوص انگيزه خود مدعي شد: شب قبل از اين ماجرا وقتي كه يك دختر جوان و خواهرش در حال عبور از خيابان نظام آباد بودند، من و دوستانم به آنان متلك گفتيم، امير كه متوجه اين موضوع شد، به خاطر مزاحمتي كه ايجاد كرده بوديم، به ما اعتراض كرد و سر همين موضوع من و 2 نفر از دوستانم با او درگير شديم.
وي افزود: در هنگام دعوا با چاقويي كه به دست آورده بودم، ضربه محكمي به بدن او زدم و وقتي كه بر روي زمين افتاد سوار بر خودرواش از آنجا فرار كرديم و لحظاتي بعد در حالي كه يكي از دوستانم فرمان و دنده خودرو را از جا درآورده بودند، آن را 2 كوچه پايين تر رها كرده و متواري شديم.
وي افزود: در آن هنگام فكر نمي كردم مرد جوان كشته شده باشد، اما يك ساعت بعد در تماس تلفني با يكي از دوستانم كه به آنجا رفته بود متوجه شدم او جان باخته است، در حالي كه به شدت ترسيده بودم با برداشتن يك ساك كوچك اقدام به فرار كردم.
آواره در شهر
اين متهم جوان در ادامه گفت: ازآن روز به بعد پيش هر كسي كه فكر
مي كردم مي تواند كمكم كند رفتم، ولي هيچ كس پول لازم براي فرار ازتهران را در اختيارم نمي گذاشت، تا اينكه پيش يكي از دوستان برادر بزرگم رفتم واو به من پيشنهاد داد خودم را به پليس معرفي كنم.
با حرفهاي او تصميم گرفتم به كلانتري بروم و خود را تسليم كنم، ولي ساعت 12 بيست و هفتم فروردين هنگام قدم زدن در پاركي در جنت آباد در محاصره پليس قرار گرفته و بازداشت شدم.
بازپرس حسين اصغرزاده با پايان يافتن اولين جلسه بازپرسي از متهم، وي را در اختيار كارآگاهان اداره دهم آگاهي قرار داد تا تحقيقات كامل براي بررسي ادعاهاي او توسط پليس جنايي صورت گيرد.
در همين حال سرهنگ خوئيني، معاون مبارزه با جرايم جنايي پليس آگاهي تهران بزرگ روز گذشته گفت: بررسي ها نشان مي دهد كه اين قتل به هيچ وجه يك دوئل عشقي نبوده است.
</TEXT>
</DOC>
<DOC>
<DOCID>HAM2-860129-055</DOCID>
<DOCNO>HAM2-860129-055</DOCNO>
<ORIGINALFILE>/1386/860129/news/_havad.htm</ORIGINALFILE>
<ISSUE>چهارشنبه 29 فروردين 1386 - سال پانزدهم - شماره4245 - Apr 18, 2007</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
خونبارترين حادثه تاريخ دانشگاه هاي آمريكا در ويرجينيا به وقوع پيوست
2بار خونبارتر از كلمباين!
در حالي كه شليك هاي مرد مسلح 32 نفر را در دانشگاه ويرجينيا از پاي درآورده، پليس هنوز درباره انگيزه قاتل گزارشي منتشر نكرده است
</TITLE>
<TEXT>







در حالي كه وندل فلينچوم رئيس پليس منطقه ويرجينيا، درباره عامل اصلي جنايت و اين كه هر دو حادثه مرگبار توسط يك نفر رخ داده است، نظر قطعي ارائه نمي كند اما در آخرين ساعات روز گذشته، برخي مقامات محلي اعلام كردند با توجه به شواهد به نظر مي رسد عامل جنايت يك جوان 23 ساله اهل كره جنوبي باشد.اين جوان دانشجو در دانشگاه ويرجينيا درس مي خوانده و در خوابگاهي كه جرقه جنايت در آنجا زده شده است ساكن بوده است.به گزارش تلويزيون mbc جوان آسيايي كه جسد وي در محل پيدا شده است به اين دليل اصلي ترين مظنون اين جنايت محسوب مي شود كه در كوله پشتي او رسيد خريد يكي از اسلحه هايي كه در محل جنايت كشف شده پيدا شده است.
گروه حوادث- حمله يك جوان مسلح به دانشگاه ويرجينا، خونبارترين قتل عام تاريخ معاصر آمريكا را رقم زد، در جريان اين حمله خونين كه مطبوعات آن را حمام خون آمريكا نام نهادند، 32 نفر به قتل رسيده و حداقل 15 نفر مجروح شدند و مرد مسلح سرانجام خودكشي كرد.
ساعت 7 و 15 دقيقه صبح دوشنبه به وقت محلي، يك جوان آسيايي در حالي كه 2 اسلحه و مقدار زيادي مهمات به همراه داشت، به خوابگاه وست آمبلر جاستون رفت، در اين ساعت از روز دانشجويان ساكن خوابگاه در حال رفتن به دانشگاه بودند كه ناگهان صداي شليك دو گلوله را شنيدند.
در حالي كه دانشجويان خوابگاهي هراسان و وحشت زده به سمت درها مي دويدند، متوجه شدند درها از داخل بسته شده است و فرار غيرممكن است، اما مرد مسلح كار خود را در خوابگاه با برجاي گذاشتن 2 جسد به پايان رساند و قبل از آ ن كه پليس به خوابگاه برسد ناپديد شد.
حمام خون در دانشگاه
در حالي كه مسئولان دانشگاه سعي مي كردند ماجراي قتل در خوابگاه را از طريق ايميل به دانشجويان اطلاع دهند، در فاصله اي اندك صداي شليك هاي پياپي ساختمان دانشگاه فني ويرجينيا را لرزاند تا وحشيانه ترين حادثه تاريخ معاصر آمريكا رقم بخورد، حادثه اي كه با 31 كشته ديگر به آخر رسيد، 30 نفر از دانشجويان و مرد مسلح كه خودكشي كرد.
اين مرد مسلح بعد از ورود به دانشگاه به كلاس زبان آلماني رفته و 12 دانشجو و استاد دانشگاه را به گلوله بست كه تنها 4 نفر از آنها موفق به بيرون پريدن از پنجره كلاس و نجات خود شدند.
آلك كالهون دانشجوي 20 ساله اي كه از اين حادثه جان سالم به در برده است وحشت زده به خبرنگار آسوشيتدپرس گفت: ساعت 9 و 5 دقيقه، در كلاس نشسته بوديم كه ناگهان صداي وحشتناك شليك هاي پياپي گلوله را از كلاس كناري شنيديم، صدا لحظاتي بعد در ميان فريادهاي وحشت دانشجويان محو شد، تعدادي از همكلاسي هايم از ترس مات و مبهوت به زير ميزهاي كلاس رفتند و تعدادي ديگر به سمت پنجره هاي كلاس رفته و از كلاس 204 به پايين پريديم. او مي گويد به چشم خودش شاهد آن بوده است كه يكي از استادان كلاس و 2 دانشجوي ديگر هدف گلوله قرار گرفته اند كه به نظر او استاد كه قصد بستن در كلاس را داشته است در همان لحظات اوليه جان باخته است. تري پاركينز دانشجوي ديگري كه در زمان حادثه در كلاس زبان آلماني بوده است به واشنگتن پست گفت مرد مهاجم به محض وارد شدن به كلاس، استاد كلاس را با شليك گلوله به سرش از پاي درآورده و سپس بي رحمانه به سمت دانشجويان آتش گشود، به گفته او مهاجم حدوداً 19 ساله و آسيايي بود.
در حالي كه دانشجويان از اين كه دانشگاه بعد از وقوع حادثه مرگبار در خوابگاه به سرعت اطلاع رساني نكرده است، شكايت دارند. مسئولان دانشگاه مدعي هستند كه آنها نمي دانسته اند لحظاتي بعد چه اتفاقي رخ خواهد داد اما با اين حال از طريق ايميل و ديگر ابزارهاي الكترونيكي موضوع را به 11 هزار دانشجويي كه در حال رفتن به دانشگاه بودند اطلاع داده اند.
وحشيانه ترين جنايت
اين دومين بار در طي يك سال گذشته است كه دانشگاه ويرجينيا به دليل تيراندازي تعطيل مي شود. در ماه آگوست نيز در روز شروع كلاس ها دانشكده تعطيل شد چرا كه يك زنداني فراري كه يكي از محافظان يك بيمارستان و يك افسر پليس را به قتل رسانده بود در دانشكده پناه گرفت و با پليس درگير شد.
تا پيش از اين، مرگبارترين حادثه در تاريخ آمريكاي معاصر در كيلين تگزاس در سال 1991 رخ داده بود كه در جريان آن مردي به نام جرج هننارد با كاميون خود به كافه ترياي لابيوس رفت و 23 نفر را به قتل رسانده و سپس خودكشي كرد.حادثه قتل عام روز دوشنبه 8 سال پس از حمام خون در كلمباين رخ مي دهد كه در جريان آن دو دانش آموز نوجوان در 20 آوريل 1999 به مدرسه كلمباين در ليتلتون رفته و 12 هم شاگردي خود و معلمشان را به ضرب گلوله از پاي درآوردند و سپس خودكشي كردند.
قبل از اين حادثه، مرگبارترين حمله به دانشگاه ها در تاريخ آمريكا در جريان يك حمله وحشيانه در سال 1966 در دانشگاه تگزاس در آستين رخ داد و در جريان آن مردي به نام چارلز ويتمان بعد از بالا رفتن از برج ساعت، به سوي دانشجويان آتش گشود و قبل از آنكه به ضرب گلوله پليس از پاي درآيد 16 نفر را كشت.
</TEXT>
</DOC>
<DOC>
<DOCID>HAM2-860129-056</DOCID>
<DOCNO>HAM2-860129-056</DOCNO>
<ORIGINALFILE>/1386/860129/news/_informatic.htm</ORIGINALFILE>
<ISSUE>چهارشنبه 29 فروردين 1386 - سال پانزدهم - شماره4245 - Apr 18, 2007</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
آغاز عصر پهلوانان
</TITLE>
<TEXT>
عصر پهلوانان كار بسيار مشكلي بود. بهتر است بگويم كه در ابتدا يك ماموريت غيرممكن بود. ما مي دانستيم كه اين صنعت بسيار گسترده و مخاطره آميز است ولي با اين حال به دليل علاقه زياد به بازي سازي، شروع به كار كرديم. تك تك افراد متخصص را پيدا كردن مانند يافتن يك سوزن در انبار كاه بود. مشكلات مادي هم كه همواره با ما بودند ولي همه بچه هاي گروه با علاقه به كار ادامه مي دادند و اين تيم، بزرگترين سرمايه ما بود.
هدف ما ساخت يك بازي در سطح بازي هاي بين المللي بود و اين مساله كار را سخت تر مي كرد. به علاوه ما هيچ كسي را نداشتيم كه راهنمايي مان كند و تيم حرفه اي ديگري هم نبود كه از تجربه هايش استفاده كنيم.
عصر پهلوانان اولين بازي نقش محور است كه در خاورميانه ساخته شده و مي توانيم بگوييم بهترين بازي خاورميانه است. وب سايت ما گوياي نظرات ديگران است و ما دموي بازي عصر پهلوانان را در اختيار بازديدكنندگان قرار داده ايم تا نظرات خود را براي ما ارسال كنند و تاكنون 11هزار نفر در دنيا دموي ما را دانلود كرده اند. بسياري از ايميل ها حاكي از علاقه زياد بازيكنان به يك بازي ايراني را نشان مي دهد كه خواهان آشنايي بيشتر با فرهنگ ايران هستند و اين نكته براي ما بسيار جالب بود. نكته جالب تر در سايت ها قرار گرفتن بازي ما در مقابل بازي هاي خوب جهاني بود كه براي تيم ما بسيار با ارزش بود در صورتي كه با بودجه اي كه ما داشتيم مي توانم بگويم اين رده بندي براي ما خيلي عجيب بود. كوچكترين رقيبي كه ما در ژانر خودمان(rpg)در بازار داريم بازي(في ول)ساخت شركت يوبيسافت است كه ساخت آن 6 ميليون دلار هزينه داشته است و به راحتي مي توانم بگويم كه بازي ما از نظر حجم در حد يك بازي 2 ميليون دلاري است كه در ديگر كشورها ساخته مي شود.جالب است كه در اولين برخورد با بازي خارجي ها به خوبي مي فهمند كه عصر پهلوانان يك بازي شرقي است زيرا ما از المان هاي ايراني بسياري در اين بازي استفاده كرديم. با مطالعات تاريخي بسيار، المان هايي چون كشتي ها و يا ساختمان هاي ايراني قديمي  را در آن طراحي كرديم و فضاي بازي يك فضاي كاملاً شرقيايراني است.
داستان در دوران ايران باستان اتفاق افتاده و نقطه شروع در سرزمين سيستان خيالي است. قهرمان ما بايد به كشف حقيقت تولد خودش بپردازد ولي در اين دنيا نيروهاي خير و شر به شدت در حال جنگند. در كل داستان بسيار تغييرپذير است و قهرمان بازي با بسياري از افراد ملاقات مي كند كه رفتارش رخدادهاي ديگر را رقم خواهد زد. برخي قسمت هاي داستان ملهم از داستان هايي چون داستان زندگي حضرت موسي، گيلگمش و شاهنامه فردوسي است.
</TEXT>
</DOC>
<DOC>
<DOCID>HAM2-860129-057</DOCID>
<DOCNO>HAM2-860129-057</DOCNO>
<ORIGINALFILE>/1386/860129/news/_informatic.htm</ORIGINALFILE>
<ISSUE>چهارشنبه 29 فروردين 1386 - سال پانزدهم - شماره4245 - Apr 18, 2007</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
به بهانه برگزاري نخستين جشنواره بازي هاي الكترونيكي و رايانه اي در ارديبهشت ماه
صنعت بازي در ايران با جشنواره رونق نمي گيرد
عكس:جواد گلزارعميد نمازي خواه
</TITLE>
<TEXT>


آمارها نشان مي دهد كه در سال 2007 حدود 56 ميليارد دلار سرمايه در صنعت بازي هزينه شده است و جالب است بدانيم كه سهم آسيا و آمريكا در اين صنعت به ترتيب 20 و15 ميليارد دلار است و اين نشان مي دهد كه اين صنعت در آسيا نسبت به آمريكا پيشرفته تر است.21 ميليارد دلار ديگر نيز براي مابقي قاره ها است. بيشتر بازيكنان نيز به ترتيب در آمريكا، كانادا، استراليا، كره جنوبي و ژاپن هستند و جالب است كه اكثر كشورهايي كه بيشترين بازيكنان بازي هاي رايانه اي را دارند صنعت بازي سازي خوبي هم دارند.
در كشور ما تاكنون سرمايه گذاري يا پروژه ويژه اي در اين صنعت نداشتيم، ولي در ارديبهشت يا خرداد امسال قرار است جشنواره  توليد و ساماندهي محتواي الكترونيك ايران(تسما)و در ذيل آن نخستين جشنواره بازي هاي الكترونيكي و رايانه اي نيز به صورت همزمان برگزار  شود.
اين جشنواره به همت شوراي عالي اطلاع رساني برپا خواهد شد و به گفته بهروز مينايي معاون فني اين شورا، بر بخش بازي و سرگرمي در اين جشنواره تمركز خاصي شده است.
با اين حال چندين سوال در مورد اين جشنواره وجود دارد. اول اينكه آيا كشور ما هم اكنون و با وجود عدم توانايي كافي در صنعت بازي احتياج به چنين جشنواره اي دارد؟ دوم، اين جشنواره چه كمكي به پيشرفت يا بهتر است بگوييم به شروع بازي سازي در ايران مي كند؟ و سوم تعداد متخصصين بازي سازي در ايران كفاف ارزيابي و سنجش كيفي چنين جشنواره اي را مي دهد؟
به اين بهانه با كاوه وحدت مدير پروژه بازي عصر پهلوانان كه اولين و بزرگترين بازي نقش محور در خاورميانه محسوب مي شود، در مورد صنعت بازي الكترونيكي در ايران و جهان گفتگو كرديم تا از پتانسيل كشورمان و فوايد چنين جشنواره هايي در صنعت بازي الكترونيكي مطلع شويم.
* با وجود اينكه صنعت بازي در ايران بسيار نوپاست و هنوز شركت ها يا سازمان هاي خاصي به صورت حرفه اي اين صنعت را دنبال نمي كنند، تصميم شوراي عالي اطلاع رساني در راستاي برپايي جشنواره تسما را چگونه مي بينيد؟
- اين حركت ها خوب است ولي تنها مي تواند يك ارتعاش سطحي در ميان جامعه ايجاد كند. ما براي پيشرفت در اين صنعت احتياج به سرمايه گذاري و حمايت مستمر دولت داريم و به نظر من چنين جشنواره هايي در حال حاضر تنها براي جلب نظر اذهان عمومي خوب است و يا اينكه ببينيم چه پتانسيل هاي ديگري در ايران براي بازي سازي وجود دارد. اما سوال اين است كه اگر چنين پتانسيلي هم پيدا شد، چه بايد كرد.
*و به نظر شما ايران چه توانايي هايي در اين صنعت دارد؟
-ما پتانسيل فرهنگي بسيار خوبي داريم ولي در كارهاي فني، گرافيكي، برنامه نويسي و در كل بازي نويسي با مشكلات عديده اي روبرو هستيم.
*آيا وابستگي بين صنعت بازي و صنايع ديگر مربوط به ساخت رايانه وجود دارد؟ مثلاً كشوري كه قدرت سخت افزاري و يا نرم افزاري خوبي دارد در صنعت بازي سازي نيز پيشرو است؟
- نه. اين بخشها در واقع به يكديگر خيلي وابسته نيستند. صنعت بازي، صنعت بسيار سختي است. براي ساخت يك بازي 4 تيم بسيار قوي بايد با هماهنگي كامل با هم كار كنند. براي ساخت هر بازي ما به 4 گروه احتياج داريم. اول گروه طراحي مفهومي(desig)كه وظيفه طراحي تمام اشيا، وسايل و شخصيتها و... را دارد. دوم گروه گرافيك كه تمامي ايده هاي طراحان را بايد جامه عمل بپوشاند و به بهترين نحو، گرافيك بازي را پوشش دهند. گروه سوم تيم برنامه نويسي است كه پس از انتخاب يا ساخت موتور بازي، برنامه هاي بازي را مي نويسند. گروه چهارم هم صدا و موسيقي است كه تمامي صداگذاري ها، آهنگ ها و ديالوگ ها را متناسب با بازي اجرا مي كنند.
* پس مي توان نتيجه گرفت كه صنعت بازي كاملاً جدا از قدرت صنعت نرم افزار و سخت افزار كشورها است؟
- بله. حتي برنامه نويسي بازي كاملا متفاوت است و كشورهايي كه در ديتابيس قوي هستند لزوما نمي توانند كارهاي گرافيكي خوبي انجام دهند.
*به طور كلي چه نوع بازي هايي داريم؟
- بازي هاي رايانه اي را مي توان در هفت گروه طبقه بندي كرد البته گروه هاي بسيار ديگري وجود دارد، ولي مي توان كل آنها را در هفت گروه طبقه بندي كرد. گروه اول، بازي هاي اكشن(actio)است كه بيشتر در فرم هاي جنگي و رزمي است كه داستان در آنها خيلي نقش ندارد و به دليل سادگي شان بيشتر افراد با آنها شروع مي كنند. بازي هاي اكشن بيشتر در قسمت گرافيك بايد خوب كار كنند. گروه دوم بازي هاي استراتژيك است كه در اين بازي ها افراد يك سري منابع در اختيار دارند و از آنها استفاده مي كنند يا منابع را ارتقا مي دهند و در نهايت كسي برنده مي شود كه بهترين هماهنگي و تصميم گيري را در بهره وري آنها داشته باشد. گروه سوم بازي هاي ماجرايي يا adveture است. در اين گروه، يك داستان محور اصلي بازي است و در جريان بازي معماهاي مختلفي را بايد حل كرد تا در بازي مرحله به مرحله پيشرفت. گروه سوم بازي هاي نقش محور(roleplayig game or rpg)هستند كه يك مرحله پيشرفته تر از بازي هاي ماجرايي هستند و يك تفاوت بسيار مهم با گروه سوم دارند و آن هم كسب تجربه(experiece)در جريان بازي است. در انواع جديد بازي مانند واركرفت3 خصوصيت كسب تجربه( experiece)و استراتژي را با يكديگر تلفيق كرده اند. گروه ديگر بازي هاي شبيه سازي هستند و در بيشتر اين بازي ها هدف پولدار شدن و يا آموختن مديريت در فرايند بازي است. دسته ششم بازي هاي ورزشي مانند ماشين سواري، فوتبال، بسكتبال و انواع ورزشهاست و دسته آخر بازي هاي massive multiplayer است كه هزاران نفر در دنيا با هم تحت يك شبكه مي جنگند، تبادل نظر مي كنند و يا به هم كمك مي كنند و در واقع جذابيت آنها در تعامل بين افراد است. البته دسته هاي ديگري از بازي ها هستند مانند بازي هاي تخته اي كه در رده بازي هاي حرفه اي قرار نمي گيرند.
*آيا بازي هاي موبايل هم در رده بازي هاي كامپيوتري قرار مي گيرند؟
-بله. هم اكنون گروه وسيعي از بازي ها را بازي هاي موبايل و تلويزيون تعاملي(iteractive tv)تشكيل و از رقم 56ميليارد دلاري صنعت بازي حدود 5 يا 6 ميليارد دلار را به خود اختصاص داده اند. رشد بسيار عجيب و فزاينده اي هم دارند.
*اگر دولت يا هر سازماني بخواهد در اين صنعت سرمايه گذاري كند علي القاعده بايد به صرفه اقتصادي آن هم فكر كند. شما وضعيت رشد بازار بازي را در ايران و جهان چگونه مي بينيد؟
-ما از سال 2003 ميلادي رشد سالانه 15درصدي در هر سال داشته ايم و به نظر مي آيد كه هر ساله به اين ميزان افزوده مي شود. به ويژه اين كه قسمت هاي ديگري مانند بازي هاي موبايل و massive multiplayer اضافه شده اند و كم كم گروه ها و سبك هاي ديگري مانند بازي هاي حقيقت مجازي(virtual reality)به دنياي بازي هاي رايانه اي افزوده مي شود. علاوه بر اين موضوعات ميزان علاقه مندي بانوان نيز به بازي هاي رايانه اي در حال افزايش است و متوسط سني بازيكنان نيز بالاتر مي رود.
*طبق گفته شما ما پتانسيل فرهنگي و سايز بازار خوبي در ايران داريم. پتانسيل فني ما در ايران چگونه است؟
- بايد قبول داشته باشيم كه ما در اين صنعت تازه كاريم و در چهار گروه فني بازي سازي به نسبت متخصص نداريم، ولي ما نيروهاي انفرادي با استعدادي داريم كه هر كدام از آن ها با وجود آموزش هاي بسيار كم و بعضاً غير حرفه اي، خوب كار مي كنند. با اين حال به دليل عدم هماهنگي و نقص در كار گروهي(team work)اين نيروها انسجام ندارند و نمي توان از آن ها استفاده كرد. بازي سازي افراد بسيار متخصص و باهوش مي خواهد كه متاسفانه بسياري از اين افراد در ايران نمي مانند و به كشورهاي ديگر مي روند.
</TEXT>
</DOC>
<DOC>
<DOCID>HAM2-860129-058</DOCID>
<DOCNO>HAM2-860129-058</DOCNO>
<ORIGINALFILE>/1386/860129/news/_informatic.htm</ORIGINALFILE>
<ISSUE>چهارشنبه 29 فروردين 1386 - سال پانزدهم - شماره4245 - Apr 18, 2007</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
سوژه روزنسرين خسرو شاهي
تحقق افسانه هري پاتر
</TITLE>
<TEXT>


... چهارشنبه شب هري و هرميون مدت ها پس از رفتن ساير دانش آموزان به خوابگاهايشان در سالن عمومي تك و تنها نشستند. زنگ ساعت ديواري تازه نيمه شب را اعلام كرده بود كه حفره تابلو باز شد و رون ناگهان از زير شنل نامرئي هري بيرون آمد. او به كلبه هاگريت رفته بود تا در غذا دادن به نوربرت كه ديگر جعبه جعبه موش مرده مي خورد به هارگريت كمك كند...
حتما اين جمله ها براي شما آشنا است. نقش مهمي كه شنل نامرئي در داستان هاي هري پاتر دارد شايد شما را هم به اين فكر انداخته باشد كه كاش اين شنل ها واقعا وجود داشت. البته تبديل افسانه به واقعيت هميشه هم ناممكن نيست، حالا مي توان به هواداران پر و پا قرص هري پاتر مژده داد كه دانشمندان بالاخره موفق به عملي كردن طرح رداي نامرئي مشابه شنل نامرئي هري پاتر شدند.آنها مي توانند اميدوار باشند كه در آينده نزديك صاحب يكي از اين شنل ها شوند.
سال گذشته فيزيكدان ها محاسبات رياضي پيچيده  اي را براي ساخت اشياي نامريي با استفاده از شكست نور انجام دادند.
به منظور تحقق اين رويا گروهي از مهندسان دانشگاه پوردو اينديانا از اين محاسبات براي طراحي دستگاهي نسبتا ساده استفاده كردند. اين دستگاه شايد به زودي قادر به ساخت اجسامي به بزرگي يك هواپيما باشد كه به آساني هم ناپديد شود.
در اين طرح نياز به سوزن هاي فلزي كوچكي هست كه در يك مخروط سشوار مانند قرار مي گيرند، به اين ترتيب آنها مجبور مي شوند در طول ها و زواياي مشخص نور را از اطراف ردا عبور دهند. اين عمل باعث ناپديد شدن هر جسم قرار داده شده درون مخروط خواهد  شد چون هيچ انعكاس نوري وجود ندارد. اساس كار اين طرح بر پايه سوزن هاي كوچكي است كه براي تغيير ترتيب تجزيه در اطراف مخروط استفاده مي شوند.
بر اساس قوانين فيزيك هر ماده اي ضريب انكسار مخصوص خود را دارد كه طول موج نور و ميزان عبور آن از ماده اي به ماده ديگر را مشخص مي كند. مواد طبيعي به طور خاص ضريب انكسار بزرگتر از يك دارند اما اين سوزن هاي فلزي كوچك صرفا براي تغيير تدريجي ضريب انكسار از عدد صفر در لايه داخلي تا عدد يك در لايه بيروني ردا قرار داده شده اند. همين ماجرا منجر به هدايت نور به سمت اجسام پوشيده شده با اين ردا مي شود.
ولاديمير شالوف پروفسور مهندسي كامپيوتر و الكترونيك در پوردو كه رهبري اين تحقيق را نيز بر عهده دارد، مي گويد: اين بيشتر شبيه يك افسانه است كه من آن را به واقعيت تبديل كردم؛ اما اين كاملا مغاير قوانين فيزيك است كه تصور كنيد اگر ما قادر به تبديل آن به واقعيت شويم در واقع همان كاري را انجام داده ايم كه شنل نامريي هري پاتر انجام مي دهد.
مبتكر اين طرح معتقد است كه بايد يك پشتوانه محكم براي ساخت دستگاه داشته باشد و به اين ترتيب او انتظار دارد بعد از دو تا سه سال بتواند به الگوي اوليه برسد. اما بزرگترين محدوديت اين طرح آن است كه تنها مي تواند يك طول موج از نور را در هر واحد از زمان نشان دهد و نمي تواند در تمام محدوده هاي فركانس  طيف مرئي به كار رود.
شالوف همچنين مي گويد: چگونگي ساخت طرحي كه بتواند براي همه رنگ هاي نور مرئي در يك زمان استفاده شود يك كار تكنيكي بزرگ خواهد بود اما ما معتقديم اين امكان وجود دارد و در واقع اين كار شدني است. او مي افزايد: حتي انسداد يك فركانس واحد مي تواند كاربرد هاي مفيدي داشته باشد.
همان طور كه شنل نامرئي جان هري پاتر را در بسياري از مواقع نجات مي داد اين ردا نيز مي تواند براي محافظت سربازان از عينك هاي ايمني ديد شب كه تنها براي يك طول موج از نور استفاده مي شوند، مفيد باشد.
جالب است بدانيد در اين طرح حتي نور ليزر كه سابقا توسط ارتش براي شناسايي هدف به كار مي رفت هم نمي تواند اشيا را نشان دهد. اين طرح جديد براي اولين بار است كه در هر سايز و در محدوده طيف مريي براي انسان ساخته شده است. در اين ميان پژوهشگران ديگري نيز، اجسامي را كه از خود امواج الكترومغناطيسي ساتع مي كنند مطالعه كرده اند. اين اجسام طول موجي بيشتر از نور مريي دارند.
به تازگي تكنولوژي ساخت سوزن هاي ريز براي ساخت دستگا ه هاي نانوتكنولوژي نيز استفاده شده است. سوزن ها در طرح تئوري عرضي در حدود 10 نانومتر و طولي به بلندي صد ها نانومتر دارند. جالب است بدانيد كه يك نانومتر به سختي به اندازه 20 اتم هيدروژن متصل به هم است. اين طرح قرار است اين ماه در مجله نيچر فوتونيكس منتشر شود.
</TEXT>
</DOC>
<DOC>
<DOCID>HAM2-860129-059</DOCID>
<DOCNO>HAM2-860129-059</DOCNO>
<ORIGINALFILE>/1386/860129/news/_informatic.htm</ORIGINALFILE>
<ISSUE>چهارشنبه 29 فروردين 1386 - سال پانزدهم - شماره4245 - Apr 18, 2007</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
دنياي علم
</TITLE>
<TEXT>
شتاب سنج هوشمند در مشهد
حسگر شتاب سنج پيزوالكتريك توسط محققان پارك علم و فناوري خراسان و با مشاركت پژوهشكده سيستم هاي ناوبري وابسته به سازمان هوافضاي كشور ساخته  شد.
به گزارش همشهري از مشهد، در اثر تغيير سرعت جسم از وزنه به سراميك پيزوالكتريك اين حسگر نيرو وارد مي شود و اين نيرو به پالس الكتريكي تبديل شده و با استفاده از يك پردازشگر الكتريكي، شتاب جسم را نشان مي دهد. اين حسگر براي اولين بار در ايران ساخته  شده و مي توان از آن براي سنجش شتاب لحظه اي در دستگاه هاي مختلف استفاده  كرد.
دانشجوي ايراني رتبه نخست مسابقات علمي انجمن
مهندسي نفت منطقه خاورميانه
در مسابقه دانشجويي انجمن مهندسي نفت منطقه خاورميانه كه در كنار پانزدهمين كنفرانس نفت و گاز خاورميانه در تاريخ دهم مارس 2007 برگزار شد، ياسين حاجي زاده، دانشجوي رشته مهندسي نفت دانشگاه آزاد اسلامي اميديه موفق به كسب رتبه نخست شد. اين مسابقات با حضور دانشجويان مقطع ليسانس و دانشجويان مقطع تركيبي فوق ليسانس و دكتري از كشورهاي ايران، هند، مصر، قطر و پاكستان در بحرين برگزار شد.
حاجي زاده با ارائه مقاله اي با عنوان بهينه سازي مدل فازي خوردگي در خطوط لوله نفت و گاز با استفاه از شبكه هاي عصبي موفق به كسب رتبه اول شد و مجوز شركت در مسابقه نهايي در آمريكا به وي داده شد.
ارائه تكنيك جديد براي افزايش عملكرد رايانه ها
آي بي ام از ارايه فناوري نوين چيپ هاي توده اي براي قدرتمند ساختن نسل بعدي رايانه هاي فوق العاده سريع خبر داد. آي بي ام اعلام كرد كه با چينش عمودي و نه افقي تراشه ها مسافتي را كه داده ها سير مي كنند تا 1000 بار كاهش مي دهد. با استفاده از چنين تكنيكي تراشه هاي سريع تر و البته ارزان تر در اختيار كارشناسان قرار خواهد گرفت. اينتل نيز پيش از اين اعلام كرده بود كه به دنبال ارائه چنين تكنيك جديدي براي استفاده هرچه بهتر از تراشه هاست. سال گذشته اين شركت تراشه اي را ارائه كرد كه با 80 هسته پردازش كننده قادر به انجام بيش از يك تريليون محاسبه در ثانيه است كه در آن از تكنيك چينش عمدي تراشه ها استفاده شده است.
راهي به صرفه براي توليد انبوه نانولوله هاي كربني
پژوهشگران ژاپني، فناوريي را ابداع كرده اند كه سبب ساخت مستقيم تعداد زيادي از نانولوله ها ي كربني تك ديواره  بر روي يك صفحه  فلزي بزرگ مي شود. اين تكنيك از لايه هاي سيليكوني گران براي ساخت نانولوله هاي كربني استفاده مي كند. اما اين تكنيك، به طور نسبي، با استفاده از لايه ها نيكلي نيز موفق بود.
</TEXT>
</DOC>
<DOC>
<DOCID>HAM2-860129-060</DOCID>
<DOCNO>HAM2-860129-060</DOCNO>
<ORIGINALFILE>/1386/860129/news/_kharj.htm</ORIGINALFILE>
<ISSUE>چهارشنبه 29 فروردين 1386 - سال پانزدهم - شماره4245 - Apr 18, 2007</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
رايزني اردوغان با سران 2 حزب مخالف
</TITLE>
<TEXT>
گروه بين الملل- رجب طيب اردوغان، نخست وزير تركيه روز گذشته با سران 2 حزب سياسي راه راست و مام ميهن درباره انتخابات آتي رياست جمهوري اين كشور رايزني كرد.
به گزارش زمان چاپ تركيه، اردوغان در ديدار با محمد آغار و اركان مومجو، سران احزاب راه راست و مام ميهن حضور نمايندگان اين دو حزب در رأي گيري براي انتخاب رئيس جمهور جديد در مجلس تركيه را خواستار شد.
نخست وزير تركيه اعلام كرده با حزب جمهوري خواه خلق، بزرگترين حزب مخالف دولت در مجلس تركيه درباره انتخاب رئيس جمهور آينده رايزني نخواهد كرد.
دوره رياست جمهوري احمد نجدت سزر، رئيس جمهور كنوني
16 مه سال جاري ميلادي پايان خواهد يافت و بر اساس برنامه پيش بيني شده رئيس جمهور جديد تركيه پيش از اين تاريخ در مجلس تركيه انتخاب خواهد شد.
حزب مخالف جمهوري خواه خلق حضور دوسوم نمايندگان مجلس 367 نفر را براي آغاز رأي گيري انتخاب رئيس جمهور جديد ضروري مي داند. حزب حاكم عدالت و توسعه حزب مام ميهن و حزب راه راست حضور 184 نماينده را براي آغاز رأي گيري كافي دانسته اند.
بر اساس قانون اساسي تركيه براي انتخاب رئيس جمهور اين كشور كسب 367 رأي در دو دور اول و يا دوم و 276 رأي در دور سوم ضروري است. در حال حاضر حزب عدالت و توسعه در مجلس 550 نفري تركيه 354 كرسي، حزب جمهوريخواه خلق 153 كرسي، حزب مام ميهن 20 كرسي، حزب راه راست 4 كرسي، احزاب سوسيال دمكرات خلق جوان و ائتلاي خلق هركدام يك كرسي را در اختيار دارند. 9 تن از نمايندگان مجلس به  هيچ حزبي وابسته نيستند و 6 كرسي مجلس نيز خالي است.
</TEXT>
</DOC>
<DOC>
<DOCID>HAM2-860129-061</DOCID>
<DOCNO>HAM2-860129-061</DOCNO>
<ORIGINALFILE>/1386/860129/news/_kharj.htm</ORIGINALFILE>
<ISSUE>چهارشنبه 29 فروردين 1386 - سال پانزدهم - شماره4245 - Apr 18, 2007</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
هشدار قانونگذاران اروپا به آمريكا
</TITLE>
<TEXT>
گروه بين الملل قانونگذاران اتحاديه اروپا روز گذشته در ديدار با هيأتي از نمايندگان كنگره آمريكا اقدام سازمان جاسوسي آمريكا سيا در ربودن افراد مظنون به ارتكاب فعاليت هاي تروريستي را عامل وارد آوردن لطمه به روابط آمريكا با اروپا توصيف كردند.
به گزارش آسوشيتدپرس اين هيأت كه شامل اعضاي گروه آزادي هاي مدني پارلمان اروپا است با دو نفر از اعضاي كميته امور خارجي مجلس نمايندگان آمريكا درباره ربودن يا دستگيري افراد مظنون به ارتكاب فعاليت هاي تروريستي در يك كشور و تحويل آنها به يك كشور ديگر گفت وگو كردند. اين گروه روز دوشنبه با جان بلينگر، مشاور حقوقي كاندوليزا رايس وزير امور خارجه آمريكا ديدار كرده بود. بلينگر گفته است بررسي اروپا درباره فعاليت سيا ممكن است همكاري اطلاعاتي اروپا و آمريكا را تضعيف كند.
پارلمان اروپا گزارشي ارائه داد كه در آن انگليس، لهستان، ايتاليا و كشورهاي ديگر به همدستي با سيا در انتقال افراد مظنون به ارتكاب فعاليت هاي تروريستي به زندان هاي مخفي در كشورهاي ثالث متهم شده بودند.
</TEXT>
</DOC>
<DOC>
<DOCID>HAM2-860129-062</DOCID>
<DOCNO>HAM2-860129-062</DOCNO>
<ORIGINALFILE>/1386/860129/news/_kharj.htm</ORIGINALFILE>
<ISSUE>چهارشنبه 29 فروردين 1386 - سال پانزدهم - شماره4245 - Apr 18, 2007</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
فعاليت هاي غيرعادي در رآكتور هسته  اي كره شمالي
</TITLE>
<TEXT>
خبرگزاري فرانسه: سرويس اطلاعاتي كره جنوبي روزگذشته اعلام كرد ماهواره هاي آمريكايي فعاليت هاي غيرعادي را در اطراف رآكتور هسته اي اصلي كره شمالي مشاهده كرده اند كه اين امر ممكن است حاكي از آغاز تلاش هاي پيونگ يانگ براي بستن اين رآكتور هسته ا ي باشد.
عكس هايي كه توسط ماهواره هاي آمريكايي طي دو روز گذشته از رآكتور هسته  اي اصلي كره شمالي گرفته شده در اختيار مقام هاي كره  جنوبي گذاشته شد. ماهواره هاي آمريكايي تصاويري از فعاليت هاي غير عادي افراد و خودروها در اطراف برج خنك كننده و پاركينگ رآكتور هسته اي يانگ بيون گرفته اند.
واشنگتن و سئول معتقدند به نظر مي رسد اين فعاليت ها بخشي از عمليات متوقف شدن فعاليت اين رآكتور هسته اي باشد. سرويس اطلاعات ملي كره  جنوبي اعلام كرد از فعاليت هاي غيرعادي در اطراف رآكتور هسته اي يانگ بيون مطلع بوده است، با اين حال به هدف اين فعاليت ها اشاره اي نكرد.
</TEXT>
</DOC>
<DOC>
<DOCID>HAM2-860129-063</DOCID>
<DOCNO>HAM2-860129-063</DOCNO>
<ORIGINALFILE>/1386/860129/news/_kharj.htm</ORIGINALFILE>
<ISSUE>چهارشنبه 29 فروردين 1386 - سال پانزدهم - شماره4245 - Apr 18, 2007</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
تماس هاي محرمانه مقام هاي اسرائيلي و عربي
</TITLE>
<TEXT>
المنار: منابع آگاه از تماس هاي محرمانه نمايندگان كشورهاي عربي و رژيم صهيونيستي در يك كشور حاشيه خليج فارس به منظور بررسي تعديل صلح اعراب خبر دادند.
اين منبع عربي فاش كرد تماس  بين مقام هاي عربي و اسرائيلي به دور از رسانه هاي گروهي انجام شد. به گفته اين منبع تدابير امنيتي در اين كشور براي ميزباني اين ديدارها اتخاذ شده است. در اين نشست هاي محرمانه راه هاي دستيابي به اصول و قواعد مشترك براي حل سياسي مناقشه فلسطيني اسرائيلي بررسي شد كه دستيابي به موضع روشن اسرائيلي درقبال طرح صلح اعراب در راس اين قواعد قرار دارد.
به گفته اين منبع نمايندگان 5 كشورعربي در ديدار آتي خود با نمايندگان اسرائيلي كه قرار است به طور محرمانه در يك كشور عربي منطقه خليج فارس برگزار شود، حضورخواهند داشت.
</TEXT>
</DOC>
<DOC>
<DOCID>HAM2-860129-064</DOCID>
<DOCNO>HAM2-860129-064</DOCNO>
<ORIGINALFILE>/1386/860129/news/_kharj.htm</ORIGINALFILE>
<ISSUE>چهارشنبه 29 فروردين 1386 - سال پانزدهم - شماره4245 - Apr 18, 2007</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
3 هزار نيروي سازمان ملل در دارفور مستقر مي شوند
</TITLE>
<TEXT>


گروه بين الملل نيروهاي پاسدار صلح سازمان ملل در دارفور مستقر مي شوند. مقامهاي سازمان ملل اعلام كردند استقرار و شروع به كار اين نيروها ممكن است شش ماه به طول انجامد.
سودان هنوز با حضور يك نيروي سازمان ملل متشكل از  20 هزار نيرو در خاك خود موافقت نكرده است ولي توافق سودان براي پذيرفتن
سه هزار صلح بان سازمان ملل باعث مي شود كه طرح هاي آمريكا و انگليس براي پيشنهاد تحريم ها عليه خارطوم به حالت تعليق در آيد.
بان كي مون، دبيركل سازمان ملل از اين اقدام سودان استقبال كرد و آن را يك نشانه سازنده و مثبت خواند. دبيركل سازمان ملل همچنين به گزارش رويتر گفت كه اين سازمان و اتحاديه  آفريقا به سرعت در جذب نيرو اقدام خواهند كرد. ژان ماريه گوئنو كه رياست عمليات نيروهاي سازمان ملل را بر عهده دارد به خبرنگاران گفت كه وي روز پنجشنبه هفته جاري با مقامات كشورهاي تامين كننده  اين نيروها ديدار مي كند.
آلفا عمر كناره، رئيس كميسيون اتحاديه  آفريقا پس از گفت وگو در شوراي امنيت سازمان ملل گفت، دو يگان آفريقايي آماده است كه به دارفورفرستاده شود اما گفت كه  آنها نياز به تامين بودجه دارند.
جان نگروپونته، معاون وزير امور خارجه  آمريكا نيزاز خارطوم درخواست كرد كه شبه نظاميان مظنون به انجام حملات عليه غير نظاميان در دارفور را خلع سلاح كند.
در همين حال خبرگزاري آسوشيتدپرس گزارش داد كه شوراي امنيت سازمان ملل پس از پذيرفتن حضور سه هزار نيروي پاسدارصلح سازمان ملل در دارفور از طرف دولت سودان، بي درنگ شروع به انجام اقدامات در جهت استقرار آنان در دارفور كرده است. اين شورا از دولت سودان خواست كه روند استقرار فوري اين نيرو را فراهم كند. عبدالمحمود عبدالحليم، سفير سودان در سازمان ملل به دبير كل سازمان ملل اعلام كرد كه دولت سودان اميدوار است كه استقرار اين نيروها به سرعت انجام گيرد.
مصطفي عثمان اسماعيل مشاور رئيس جمهور سودان گفت در قطعنامه اخير شوراي امنيت سازمان ملل متحد در خصوص دارفور بر حضور نيروهاي مشترك آفريقايي و بين المللي صحه گذاشته نشده بلكه بر عمليات مختلط صحه گذاشته شده است تا نيروهاي بين المللي به نيروهاي رزمي آفريقايي كمك كنند.
</TEXT>
</DOC>
<DOC>
<DOCID>HAM2-860129-065</DOCID>
<DOCNO>HAM2-860129-065</DOCNO>
<ORIGINALFILE>/1386/860129/news/_kharj.htm</ORIGINALFILE>
<ISSUE>چهارشنبه 29 فروردين 1386 - سال پانزدهم - شماره4245 - Apr 18, 2007</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
رويارويي كنگره و كاخ سفيد
بوش: با هر قانوني كه حمايت مالي از جنگ عراق را به تدوين جدول زماني خروج نظاميان آمريكايي مشروط كند، مخالفت خواهم كرد
</TITLE>
<TEXT>


گروه بين الملل جورج بوش، رئيس جمهور ايالات متحده روز گذشته در اظهاراتش با اين استدلال كه شكست در عراق عامل ويراني خاورميانه و ضربه اي به امنيت ايالات متحده خواهد بود از كنگره تحت سلطه دمكرات ها خواست لايحه بودجه متمم براي جنگ عراق را تصويب كنند.
به گزارش خبرگزاري آسوشيتدپرس، بوش كه در جمع خانواده هاي سربازان آمريكايي سخن مي گفت به كنگره پيرامون تعلل در تصويب اين لايحه هشدار داد. وي گفت: ما بايد براي پيروزي سربازان مان در عراق از آنها حمايت كنيم و مسئوليت عدم حمايت مالي از سربازان آمريكايي در عراق برعهده كنگره آمريكا است.
رئيس جمهور آمريكا با تأكيد بر اين كه عدم تخصيص بودجه كافي براي ارتش، كاهش توانايي هاي نظاميان آمريكايي براي انجام مسئوليت هايشان را برعهده خواهد داشت، ادعا كرد اگر بخواهيم از شهروندان خود در آمريكا صيانت به عمل آوريم بايد تروريست ها را در عراق شكست دهيم. وي در عين حال با اشاره به نشستي كه قرار است امروز با رهبران حزب دموكرات داشته باشد ابراز اميدواري كرد در اين نشست بر سر لايحه بودجه متمم پنتاگون توافقي جامع به دست آيد. با اين وجود بوش از دمكرات ها خواست از درخواست خود براي عقب نشيني ارتش آمريكا از عراق چشم پوشي كنند و تصريح كرد با هر قانوني كه حمايت مالي از جنگ عراق را به تدوين جدول زماني خروج نظاميان آمريكايي از عراق مشروط كند، مخالفت خواهد كرد.
درواقع بوش به موج نوظهور تلاش هاي دمكرات ها براي اجرايي شدن طرحي كه در آن بوش ملزم به تدوين جدول زماني خروج ارتش آمريكا از عراق شده است واكنش نشان داد. به نظر مي رسد بوش مصمم به وتوي اين طرح است. اين طرح 24 مارس گذشته با رأي 218 عضو مجلس نمايندگان به تصويب رسيد و براساس آن دولت موظف است تا سپتامبر سال آينده ميلادي همه نظاميان آمريكايي را از عراق خارج كند.
با قوت گرفتن احتمال وتوي اين طرح مخالفان جنگ در كنگره روند رسيدگي به لايحه بودجه متمم 96 ميليارد دلاري ارتش كه بخش اعظم آن صرف تأمين هزينه هاي جنگ عراق مي شود را متوقف كردند. به ظاهر دمكرات ها قصد دارند با اردوگاه بوش بر سر تصويب بودجه متمم در ازاي خودداري بوش از وتوي طرح الزام دولت به فراخوان نيروها از عراق معامله كنند هرچند كه تعلل در تصويب لايحه بودجه متمم به وجهه حزب دمكرات ها لطمه زده و به جمهوريخواهان فرصت مي دهد رقيب خود را به تضعيف ارتش آمريكا متهم كنند. كارل لوين، سناتور دمكرات اعتقاد دارد حتي اگر بوش طرح الزام دولت به فراخوان نيروها از عراق را وتو كند هم كنگره چاره اي جز تصويب بودجه متمم ارتش نخواهد داشت اما دمكرات هاي كنگره در مقابل بر تدوين و تصويب طرحي متمركز خواهند شد كه كمك هاي آمريكا به عراق را به پيشرفت سياسي دولت اين كشور مشروط مي كند.
</TEXT>
</DOC>
<DOC>
<DOCID>HAM2-860129-066</DOCID>
<DOCNO>HAM2-860129-066</DOCNO>
<ORIGINALFILE>/1386/860129/news/_kharj.htm</ORIGINALFILE>
<ISSUE>چهارشنبه 29 فروردين 1386 - سال پانزدهم - شماره4245 - Apr 18, 2007</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
خالده ضياء، به عربستان تبعيد مي شود
</TITLE>
<TEXT>


خبرگزاري فرانسه: خالده ضياء، نخست وزير سابق بنگلادش تحت فشار دولت نظامي كشور و در ازاي آزادي پسرش از زندان تبعيد خواهد شد.
مقامات مسئول پاكسازي سيستم سياسي بنگلادش كه در صدد سركوب رشوه گيري و رشوه دهي بوده اند، موافقت كرده اند در عوض تبعيد شدن خالده ضياء، پسر وي بنام عرفات رحمان كوكو را آزاد كنند. عرفات رحمان روز يكشنبه در راستاي برنامه سركوب رشوه دستگير شد.
خالده ضياء كه تا ماه اكتبر(مهر)نخست وزير بنگلادش بود از هفته گذشته تحت بازداشت خانگي بوده است.
به ظاهر در چارچوب توافق بدست آمده خالده ضياء، رييس حزب ملي گراي بنگلادش(bp)طي دو روز آينده به عربستان سعودي تبعيد مي شود.
ضياء ابتدا با يك ويزاي يك ماهه به منظور انجام حج عمره به عربستان خواهد رفت و به محض ورود وي به اين كشور مراتب اقامت دايم وي در عربستان نهايي خواهد شد.
</TEXT>
</DOC>
<DOC>
<DOCID>HAM2-860129-067</DOCID>
<DOCNO>HAM2-860129-067</DOCNO>
<ORIGINALFILE>/1386/860129/news/_kharj.htm</ORIGINALFILE>
<ISSUE>چهارشنبه 29 فروردين 1386 - سال پانزدهم - شماره4245 - Apr 18, 2007</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
بركناري وزير دفاع عراق
</TITLE>
<TEXT>
گروه بين الملل نوري مالكي، نخست وزير عراق روز گذشته به درخواست جبهه سني توافق عراق دستور بركناري محمد عبدالقادر العبيدي، وزير دفاع اين كشور را صادر كرد.
به گزارش خبرگزاري آلمان يك منبع نزديك به نخست وزير عراق اعلام كرد مالكي دستور بركناري محمد عبدالقادر العبيدي را از وزارت دفاع عراق صادر كرده است و خود به مدت 2 ماه عهده دار اين سمت خواهد شد.اين منبع تصريح كرد تصميم مالكي به درخواست جبهه توافق عراق و با پافشاري آنان در بركناري وزير دفاع صورت گرفته است.گفتني است جبهه توافق عراق به رهبري عدنان الدليمي داراي 44 نماينده در مجلس نمايندگان و شماري وزير در دولت اين كشور است.
</TEXT>
</DOC>
<DOC>
<DOCID>HAM2-860129-068</DOCID>
<DOCNO>HAM2-860129-068</DOCNO>
<ORIGINALFILE>/1386/860129/news/_kharj.htm</ORIGINALFILE>
<ISSUE>چهارشنبه 29 فروردين 1386 - سال پانزدهم - شماره4245 - Apr 18, 2007</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
دستگيري جاسوس اسرائيل در مصر
</TITLE>
<TEXT>
الجزيره: يكي از اعضاي هيات انرژي هسته اي مصر به اتهام جاسوسي به نفع اسرائيل به همراه دو تن ديگر كه ژاپني و ايرلندي معرفي شده اند، دستگير شد.
هشام بدوي، نماينده دادستان كل مصر روز گذشته در كنفرانسي خبري گفت: محمدسيد صابرعلي، مهندس مصري كه در هيات انرژي هسته اي مصر فعاليت مي كرد در قبال دريافت پول گزارش هايي از برنامه  هسته اي مصر را به گروه هاي خارجي مي فروخت. به گفته بدوي اين مهندس مصري پس از ديدار با دو متهم ايرلندي و ژاپني در هنگ كنگ از آن ها مبلغ 17 هزار دلار به اضافه يك كامپيوتر درخواست كرده بود و در مقابل آن قول تحويل اسناد سري طرح انرژي هسته اي مصر و اسناد مربوط به نيروگاه انشاص، وابسته به وزارت انرژي مصر را به اين دو داده بود. مهندس محمد سيد صابر از ماه مه 1999 همواره در سفارت اسرائيل در قاهره رفت و آمد مي كرد و خواستار گرفتن بورسيه تحصيل در رشته  مهندسي هسته اي در دانشگاه تل آويو شده بود.
</TEXT>
</DOC>
<DOC>
<DOCID>HAM2-860129-069</DOCID>
<DOCNO>HAM2-860129-069</DOCNO>
<ORIGINALFILE>/1386/860129/news/_kharj.htm</ORIGINALFILE>
<ISSUE>چهارشنبه 29 فروردين 1386 - سال پانزدهم - شماره4245 - Apr 18, 2007</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
نگاهعباس لقماني
فرانسه؛انتخابي سرنوشت ساز
</TITLE>
<TEXT>
انتخابات رياست جمهوري فرانسه در يكشنبه آينده سرنوشت كشوري را براي پنج سال آينده رقم مي زند كه رئيس جمهور آن از قدرت بيشتري نسبت به ديگر سران اتحاديه اروپا برخوردار است.
رئيس جمهور فرانسه قدرت خود را مديون قانون اساسي جمهوري پنجم است كه در سال 1958 به تصويب رسيد و در درجه نخست براي شارل دوگل و دوران رياست جمهوري او پايه ريزي شده بود.
اين قانون در سال 2002 بار ديگر تصحيح شد و دوره رياست جمهوري از هفت سال به پنج سال كاهش يافت.
بر اساس قانون اساسي فرانسه رياست جمهور با راي مستقيم مردم برگزيده مي شود و مي تواند هرچند بار كه مايل باشد در انتخابات شركت كند.
رئيس جمهور فرانسه يكي از معدود رئيسان جمهوري است كه در برابر پارلمان پاسخگو نيست ولي قدرت او به گونه اي ديگر محدود مي شود و آن هنگامي است كه در انتخابات پارلمان گروه سياسي ديگري اكثريت كرسي هاي پارلماني را به خود اختصاص دهد.
براي چنين شرايطي كه در سال 1997 و2002 پيش آمد و به نخست وزيري ليونل ژوسپين انجاميد قانون اساسي فرانسه پيش بيني هاي لازم را انجام نداده است و همين موضوع به فلج شدن اوضاع سياسي چندين بار انجاميده است.
در انتخابات روز يكشنبه هر چند چهار نامزد براي خود شانس بيشتري را قائل هستند ولي آخرين نظر سنجي ها نشان مي دهد كه رقابت اصلي بين نامزد محافظه كار نيكولاي سركوزي و نامزد سوسياليست ها سكولن رويال خواهد بود.
همه نظر سنجي ها نشان مي دهد كه در فرانسه گرايش هاي دست راستي سايه بر جامعه اي انداخته است كه تاكنون بسياري از اين گرايش ها را يا كتمان مي كرد و يا جدي نمي شمرد.
در انتخابات دور پيش هنگامي كه بر خلاف تصور همه لوپن افراطي به جاي نامزد سوسياليست ها به دور دوم راه يافت، زنگ خطر به يكباره در فرانسه نواخته شد و همه نيروهاي پيشرو براي جلوگيري از انتخاب لوپن به يكباره به ژاك شيراك پيوستند و بدين گونه مانع ورود لوپن به كاخ اليزه شدند.
اين بار ولي گرايش عمومي به نيروهاي دست راستي به طيف متوسط جامعه فرانسه نيز رسوخ كرده است و همين موضوع شانس نيكولاي سركوزي را در برابر رويال افزايش داده است.
با همه اين پيش بيني ها ولي هنوز آنگونه كه آمار نشان مي دهد بسياري از فرانسويان در مورد نامزد مورد علاقه خود مردد هستند و جذب آنها مي تواند در آخرين لحظه به پيشي گرفتن يكي از ديگري بيانجامد.
در اين ميان بسياري از روشنفكران و سياست مداران پيشين كه از گرايش مردم به سوي طيف راست نگران شده اند،در روز هاي اخير پا به صحنه نهاده و در مورد تبعاتي كه رياست جمهوري ساركوزي مي تواند براي جامعه فرانسه داشته باشد،هشدارمي دهد.
در حومه شهر هاي بزرگ فرانسه نيز كه در ماههاي گذشته شاهد ناآرامي هاي زيادي بود، نهضتي پا گرفته است كه بدون توجه به ديدگاه نامزدهاي رياست جمهوري فقط شعار همه كس به جز ساركوزي را دنبال مي كند.
به نوشته بيشتر مطبوعات اروپايي ولي جامعه شهر نشين فرانسه در كنار كشاورزان اين كشور كه با نگراني حوادث ماههاي گذشته را دنبال مي كردند و از سوي ديگر از نقش فرانسه در اتحاديه اروپا نيز راضي نبودند، بدون آن كه مايل باشند ديدگاه خود را علني كنند تمايلهاي دست راستي را دامن مي زنند.
نمونه بارز اين موضوع در هفته گذشته هنگامي نمايان شد كه در مراسمي كه در حضور نامزد سوسياليستها سكولن رويال برگزار شده بود، سرود ملي فرانسه نواخته شد و خانم رويال با آن همراهي نكرد. همين موضوع دستاويزي براي سركوزي و لوپن شد تا ميهن پرستي خانم رويال را زير سئوال برد،امري كه اگر در سالها ي پيش اتفاق مي افتاد چندان مورد توجه قرار نمي گرفت.
سركوزي خود پسر مهاجري از مجارستان است ولي با اتكا به دوران وزارت كشورش در دوره ژاك شيراك توانست خود را به عنوان محافظه كاري كه از رويارويي با نيروهاي دست چپي ابايي ندارد جا اندازد واكنون همين پيشينه را براي به گفته خود اصلاح جامعه فرانسه به كار گرفته است.
با همه اين تاكتيك ها ولي راي دهندگان فرانسوي نشان داده اند كه بيشتر از بقيه مردم قاره اروپا سياسي فكر مي كنند و ممكن است نگراني آنان از فرانسه اي كه با گرايش به راست از آرمانهاي فرهنگي خود دور افتد،آنان را وادارد تا راه ديگري را انتخاب كنند.همه چيز نشان از كشيده شدن انتخابات به دور دوم دارد و در آن هنگام چه بسا كه فرانسه جهان را حيرت زده كند.
</TEXT>
</DOC>
<DOC>
<DOCID>HAM2-860129-070</DOCID>
<DOCNO>HAM2-860129-070</DOCNO>
<ORIGINALFILE>/1386/860129/news/_shari.htm</ORIGINALFILE>
<ISSUE>چهارشنبه 29 فروردين 1386 - سال پانزدهم - شماره4245 - Apr 18, 2007</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
طرحي براي رهايي از دشوارترين گره ترافيك تهران
دوشنبه؛ آغاز احداث تونل توحيد
</TITLE>
<TEXT>
گروه شهري- كلنگ احداث تونل 2200 متري توحيد در بزرگراه نواب دوشنبه هفته آينده توسط محمد باقر قاليباف شهردار تهران به زمين خواهد خورد.
تونل توحيد به عنوان يكي ازطولاني ترين و استانداردترين تونلهاي زيرزميني كشوربه شمارمي رود.
بنا براين گزارش ساخت تونل زيرزميني توحيد به منظور دسترسي آسان شهروندان به بزرگراه آزادگان، جاده قديم تهران، جاده قديم قم، آزاد راه ساوه، جاده بهشت زهرا، فرودگاه بين المللي امام خميني احداث خواهد شد.
محل احداث تونل زيرزميني توحيد دربزرگراه چمران- نواب حدفاصل خيابان باقرخان و آذربايجان مي باشدودرتقسيم بندي زيرگذرها درده متري دوم ازسطح زمين احداث خواهدشد.
از ديگرمشخصات فني اين تونل دوقلو بودن آن و دوهزارمتر رفت ودوهزارمتر برگشت(جمعا 4 كيلومتر)مساحت است.
علاوه براين هرتونل شامل سه خط عبوري براي خودرو و دو مسير عابرپياده همراه با حاشيه ايمني درطرفين مي باشد.
زمان اجراي تونل حدود 27 ماه اززمان رفع معارض و با هزينه اي حدود 1500 ميليارد ريال برآوردشده است.
كاهش ترافيك درمحورهاي بزرگراه چمران، خيابان آزادي، ميدان جمهوري و محورهاي جانبي، كاهش آلودگي هاي زيست محيطي و صوتي،حذف تقاطع هاي ميدان توحيد،خيابان آزادي، خيابان اروميه و ميدان جمهوري، حفظ تداوم حركت وسايط نقليه، كاهش زمان سفرهاي درون شهري، افزايش متوسط سرعت حركت وسايط نقليه،كاهش مصرف سوخت و جلوگيري از هدررفتن سوخت،كاهش استهلاك وسايل نقليه و تامين قطعات يدكي ازجمله مزايايي است كه كارشناسان براي احداث اين تونل زيرزميني پيش بيني كرده اند.
</TEXT>
</DOC>
<DOC>
<DOCID>HAM2-860129-071</DOCID>
<DOCNO>HAM2-860129-071</DOCNO>
<ORIGINALFILE>/1386/860129/news/_shari.htm</ORIGINALFILE>
<ISSUE>چهارشنبه 29 فروردين 1386 - سال پانزدهم - شماره4245 - Apr 18, 2007</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
پايتخت 50 هتل كم دارد
طرح شوراي شهر براي توسعه تأسيسات گردشگري در تهران
</TITLE>
<TEXT>
گروه شهري: شوراي شهر در جلسه علني ديروز خود، يك فوريت طرح ساماندهي و توسعه تأسيسات گردشگري در شهر تهران را تصويب كرد.
رئيس كميسيون فرهنگي اجتماعي شوراي اسلامي شهر تهران، هنگام بررسي يك فوريت اين طرح، با اشاره به كمبود تأسيسات گردشگري در تهران گفت: در حال حاضر ظرفيت هتل ژهاي يك تا پنج ستاره و هتل آپارتمان ژهاي مجوزدار، پاسخگوي نياز مسافران به ويژه در زمان برگزاري همايش ژها و نمايشگاه ژهاي بين ژالمللي، نيست.
رسول خادم افزود: اين امر موجب حضور مسافران در هتل آپارتمان هاي بدون مجوز و احتمال به خطر افتادن امنيت آنان مي شود.
وي با اشاره به مصوبه سال 84 مجلس در خصوص ساماندهي و توسعه هتل ژها و مراكز اقامتي و استمهال دريافت عوارض از متقاضيان بخش خصوصي توسط شهرداري ابراز اميدواري كرد كه تصويب نهايي و اجراي اين طرح از سوي شهرداري زمينه را براي عملي شدن مصوبه مجلس و استقبال بخش خصوصي در رابطه با توسعه زيرساخت هاي گردشگري فراهم سازد.
***
مدير عامل مترو گفت: در حال حاضر51 درصد مردم از بليت اعتباري و 49 درصد بقيه به طور روزانه از گيشه ها بليت تهيه مي كنند كه استفاده از بليت اعتباري ارزان تر در مقايسه با بليت هاي گيشه اي مي تواند باعث تشويق مردم به استفاده از اين نوع بليت ها و كاهش هزينه ها شود.
خسرو دانشجو مخبر كميسيون فني و عمراني شوراي شهر نيز در اين باره گفت: هم اكنون مشكلات بسياري از حيث تناسب زيرساخت هاي مورد نياز گردشگري وجود دارد، از اين رو با توجه به گستردگي كار، در بررسي ها بايد فضاهاي جانبي آن مانند رستوران، فروشگاه و ساير فضاهاي مورد نياز پيش بيني شود. در جلسه ديروز شوراي شهر همچنين يك فوريت لايحه تعيين قيمت بليت مترو در سال 86 به تصويب رسيد.
محسن هاشمي مدير عامل مترو هنگام بررسي يك فوريت اين لايحه، با بيان اينكه يكي از مشكلات مترو براي گرفتن سوبسيد از دولت نا مشخص بودن قيمت واقعي بليت است گفت: دولت معتقد است مترو نبايد به طور مستقيم سوبسيد بگيرد بلكه بايد ابتدا قيمت را به دولت اعلام كند اگر دولت با نرخ پيشنهادي مخالف بود بابت آن به مترو سوبسيد بدهد.
وي افزود: سال گذشته با برنامه ريزي هاي انجام شده يك سوم از 60 ميليارد تومان بودجه مترو را دولت و يك سوم را نيز شهرداري پرداخت كرد و بقيه را نيز خودمان تامين كرديم.
مدير عامل مترو تهران گفت: قيمت واقعي بليت با استهلاك و توسعه راه آهن شهري 545 تومان برآورد شده كه البته علت بالابودن قيمت نيز تا حدودي به عدم استفاده كامل از ظرفيت هاي مترو به دليل برخي مشكلات از جمله كمبود واگن است. وي تهيه پول خرد در گيشه ها را نيز از مشكلات مترو عنوان كرد و گفت: براي رفع اين مشكل با كميته امداد و گداها قرارداد بسته ايم تا پول مورد نياز را تامين كنيم زيرا بانك ها پول خرد نمي دهند زيرا فلز سكه ها گران شده و بسياري آنها را ذوب مي كنند و مي فروشند.در جلسه ديروز شوراي شهر همچنين دستورالعمل مشاركت بخش خصوصي در بهره برداري از خطوط اتوبوسراني و ميني بوسراني به تصويب رسيد.
در اين دستور العمل 15 صفحه اي، كليه سازوكارهاي مربوط به ورود بخش خصوصي ازجمله نحوه تعامل و انعقاد قرارداد، چارچوب و دوره فعاليت، مقررات انضباطي، صدور پروانه فعاليت براي شركت هاي مورد نظر، نحوه واگذاري اتوبوس ها و شرايط پرداخت تسهيلات مربوطه، چگونگي استفاده از رانندگان شاغل در شركت واحد به طور دقيق پيش بيني شده.
در اين جلسه همچنين طرح دوفوريتي الزام شوراي شهر براي ارجاع طرح توسعه اطلاعاتي شهر تهران به مراجع ذيربط به منظور تصويب نهايي آن، مطرح ولي براي بررسي بيشتر به جلسه آينده موكول شد.
از سوي ديگر حسن بيادي نايب رئيس شوراي شهر در ابتداي جلسه با اشاره به تجمع برخي متضررين مجتمع مسكوني اركيده( شهر ري )در برابر شوراي شهر، با بيان اينكه تجمع جلوي شوراي شهر باب شده است گفت: اين در حالي است كه در بسياري موارد شورا طرف اين گونه اعتراض ها نيست و مسئوليتي ندارد.
وي با بيان اينكه مجتمع مسكوني اركيده كه ساليان پيش سازنده آن،  واحدها را به تعداد دو برابر ظرفيت مجتمع به افراد فروخته است گفت: شهرداري در اين رابطه تنها مجوز ساخت اين مجتمع را داده است و اين موضوع كه سازنده 2 هزار واحد را به حدود 4 هزار نفر فروخته است به شهرداري مربوط نمي شود. به گفته وي قوه قضائيه و ساير دستگاههاي ذيربط، بايد اين موضوع را پيگيري كنند و اگر قبلا در اين زمينه قول و قرارهايي با شهرداري گذاشته شده باشد، چون نياز به تصويب شوراي شهر داشته است نمي توان پول خلافكار را از جيب مردم داد.
بيادي از برخي تقسيط ها در مناطق شهرداري نيز انتقاد كرد و گفت يكي از افتخارات شوراي دوم، نظام مند كردن بدهي مردم بود تا افراد خود تصميم بگيرند كه به صورت اقساط يا نقدي بدهي خود را پرداخت كنند. ولي هم اكنون درمواردي مصوبه شورا رعايت نمي شود و به طور سليقه اي تعداد اقساط يا دريافت ميزان نقدي، كم و زياد مي شود، در حالي كه در اين زمينه چنين اختياري به شهرداري داده نشده است.
وي همچنين در تذكر ديگري به شهرداري خواستار رعايت قانون باغات و اجراي مصوبه شوراي شهر توسط شهرداري هاي مناطق در رابطه با ساخت و ساز قانوني در اين گونه املاك شد.
حسن زياري رئيس كميسيون شهرسازي شوراي شهر نيز در تذكري به شهرداري ابراز اميدواري كرد، با ارايه هرچه زودتر طرح جامع حمل و نقل و ترافيك توسط شهرداري، امكان بررسي اين طرح در اوايل فعاليت شوراي سوم فراهم شود. نسرين سلطانخواه عضو هيات رئيسه شورا نيز گفت: با توجه به اين كه اين روزها شوراي دوم در تلاش است كارها را به نحوي انجام دهد تا كار زيادي براي شوراي سوم باقي نماند انتظار داريم گزارش تحقيق و تفحص از كميسيون ويژه شهرداري تا قبل از پايان دوره دوم شورا در جلسه علني مطرح شود.
</TEXT>
</DOC>
<DOC>
<DOCID>HAM2-860129-072</DOCID>
<DOCNO>HAM2-860129-072</DOCNO>
<ORIGINALFILE>/1386/860129/news/_shari.htm</ORIGINALFILE>
<ISSUE>چهارشنبه 29 فروردين 1386 - سال پانزدهم - شماره4245 - Apr 18, 2007</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
پخش آگهي تلويزيوني براي انتخاب شهردار سنندج
</TITLE>
<TEXT>
ايرنا: شوراي اسلامي سنندج به منظور انتخاب شهردار آينده اين شهر، آگهي تلويزيوني پخش كرد.در اين آگهي تلويزيوني كه به مرور در شبكه محلي كردستان پخش مي شود از كليه علاقمندان به تصدي پست شهرداري سنندج كه داراي مدرك فوق ليسانس و بالاتر در رشته هاي مرتبط به شهرداري هستند دعوت به همكاري كرده است.اين آگهي از كساني كه داراي مدرك فوق ليسانس در رشته هاي مهندسي عمران با گرايش هاي مختلف، جغرافياي شهري، معماري و مهندسي شهرسازي دعوت كرد جهت ثبت نام به عنوان شهردار سنندج به دفتر شوراي اسلامي اين شهر مراجعه كنند.
</TEXT>
</DOC>
<DOC>
<DOCID>HAM2-860129-073</DOCID>
<DOCNO>HAM2-860129-073</DOCNO>
<ORIGINALFILE>/1386/860129/news/_shari.htm</ORIGINALFILE>
<ISSUE>چهارشنبه 29 فروردين 1386 - سال پانزدهم - شماره4245 - Apr 18, 2007</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
طرح جامع شهر مشهد، در دست تدوين
</TITLE>
<TEXT>
فارس: دبير اولين همايش اماكن مقدس از تهيه طرح جامع شهر مشهد خبر داد.
پيروز حناچي روز گذشته در نشست خبري در جمع خبرنگاران در خصوص برگزاري اولين همايش اماكن مقدس گفت: بعد از ساليان طولاني فعاليت هايي در زمينه عمراني اماكن مقدس در كشور صورت گرفته است. وي ادامه داد: گردهمايي در زمينه پرداخت به مباحث نظري در زمينه توسعه و گسترش اماكن مقدس برگزار خواهد شد.
دبير اولين همايش اماكن مقدس گفت: آستان مقدس و حرم رضوي به عنوان اصلي ترين جايگاه زيارتي در كشور از اهميت ويژه اي برخوردار است. حناچي معرفي فعاليت هاي عمراني، گذشته، حال و آينده، معرفي نيازهاي پژوهشي مطالعاتي، تخصصي و فني و بسترسازي به منظور ارائه نقطه نظرات مسئولين را از اهداف اجراي اين همايش عنوان كرد. به گفته حناچي، بسياري از پروژه هايي كه در آستان مقدس انجام شده براي اولين بار در كشور اجرا مي شود و تمامي آنها مقاوم در برابر زلزله هستند. دبير اولين همايش اماكن مقدس در خصوص مطالعات در زمينه حمل و نقل و ترافيك در شهر مشهد گفت: مطالعات خوبي صورت نگرفته، به عنوان مثال خطوط مترو كه براي مشهد طراحي شده اتصال به شبكه حمل و نقل حرم مقدس را ندارد.
</TEXT>
</DOC>
<DOC>
<DOCID>HAM2-860129-074</DOCID>
<DOCNO>HAM2-860129-074</DOCNO>
<ORIGINALFILE>/1386/860129/news/_shari.htm</ORIGINALFILE>
<ISSUE>چهارشنبه 29 فروردين 1386 - سال پانزدهم - شماره4245 - Apr 18, 2007</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
يادداشتسام خسروي فرد
اجاره ملكي با 70 ميليون مالك
</TITLE>
<TEXT>
بر اساس رسم متداول و مألوف، زمان اجاره ملك خود به مستأجر، آن را پاك و پاكيزه مي كند، تأسيساتش را سروسامان مي دهد و در يك كلام دستي به سر و گوش خانه اش مي كشد. در مقابل مستأجر نيز متعهد مي شود خانه را همچون روز نخست كه تحويل گرفته، تحويل دهد، بي كم وكاست يا خرابي و ويراني. تمام اين قواعد در چند خط مكتوب مي شود. در پايان مدت قرارداد اگر دوطرف به تعهد خود عمل كرده باشند، ماجرا به خوبي و خوشي پايان مي يابد، اگر نه مرجعي كه در قرارداد مشخص شده به اختلافات في مابين رسيدگي خواهد كرد. نبايد فراموش كرد صاحبخانه هايي نيز هستند كه از استيصال مستأجران بي خانمان و البته كم پول باخبرند و خرابه اي را به  نام خانه و كاشانه اجاره مي دهند تا از اين طريق هميان خود را سنگين تر كنند.
واگذاري مناطق حفاظت شده به بخش خصوصي نيز همچون اجاره يك منزل يا مغازه است با اين تفاوت كه صاحبخانه اين عرصه هاي ارزشمند يك نفر يا يك سازمان مشخص نيست، تمام افرادي كه شناسنامه ايراني دارند مالك هستند اما اين ملك با شماره مالكين 70 ميليون نفري، سال هاست كه همچون آن كاشانه مخروبه نيازمند بازسازي و نوسازي است كه بايد تمام مالكان آستين ها را بالا بزنند و زخم هاي پرشماري كه در اين سه دهه بر اندام رو به احتضار طبيعت وارد شده التيام بخشند.
نگراني از واگذاري مناطق حفاظت شده به بخش خصوصي اين است كه آيا زخم ها و جراحت هاي پيش گفته عميق تر نخواهد شد و مهم تر اين كه مستأجرهاي امروزي حرمت خانه و كاشانه و صاحبخانه را نگه  خواهند داشت؟
در بسياري از كشورهاي جهان، مردم محلي، مناطق حفاظت شده را اداره مي كنند. آنها به درستي دريافته اند سود و زيان هر منطقه، منافع و مضار خودشان است بنابراين سعي مي كنند منافع خودشان را حفظ كنند اما پيش از رسيدن به اين نقطه، درك و دريافتن آگاهي در ميان شان جايگاه و پايگاهي مستحكم ايجاد كرده است.
چنانچه قواعد و ضوابط واگذاري مناطق همچون قانون مالك و مستأجر همه جانبه تدوين شده باشد، كار به كاردان سپرده شود و از همه مهم تر مردم محلي در منافع چنين طرح هايي شريك و سهيم باشند مي توان اندكي، فقط اندكي اميدوار التيام يافتن زخم هاي كهنه بود.
بي شك دوستداران راستين محيط زيست نيز با اين نوشتار هم صدا هستند كه نگراني شان از درست انجام شدن چنين طرح هايي است، يا مستأجر بدقلقي كند و يا كم تجربگي در اين زمينه به از دست رفتن باقي مانده ارزش هاي طبيعي كشور منتهي شود. واگذاري مناطق آزاد(غيرحفاظت شده)تمرين به نسبت مناسبي است مشروط به آن كه در همسايگي مناطق حفاظت شده نباشد و بدين ترتيب نقاط قوت و ضعف چنين طرح هايي آشكار خواهد شد..
</TEXT>
</DOC>
<DOC>
<DOCID>HAM2-860129-075</DOCID>
<DOCNO>HAM2-860129-075</DOCNO>
<ORIGINALFILE>/1386/860129/news/_shari.htm</ORIGINALFILE>
<ISSUE>چهارشنبه 29 فروردين 1386 - سال پانزدهم - شماره4245 - Apr 18, 2007</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
هيچ درختي بدون مجوز، قطع نمي شود
</TITLE>
<TEXT>
گروه شهري- شهرداري تهران براي جابه جايي درختاني كه مانع از اجراي پروژه هاي عمراني مي شوند امكانات و تجهيزات لازم را در اختيار دارد و هيچ درختي بي دليل و بدون مجوز قطع نخواهد شد. مسعود نصرآزاداني مدير عامل سازمان مهندسي و عمران شهر تهران اظهار داشت: با توجه به اهميت و نقش برخي از پروژه هاي عمراني در رفع معضلات موجود گاه جابه جايي درختان يك ضرورت محسوب مي شود و در واقع منافع شهر و شهروندان را به دنبال دارد.وي تصريح كرد: قطع درختان براي اجراي پروژه هاي عمراني به هيچ وجه مورد نظر شهرداري تهران نيست چون در مقابل بايد با هزينه هايي صد چندان به غرس نهال هاي جديد و نگهداري از آنها بپردازد به همين دليل تا حد ممكن درختان با ماشين آلات موجود جابه جا خواهند شد. مسعود نصرآزاداني گفت: در اغلب موارد درختان در اسفند ماه جابه جا مي شوند تا لطمه اي نبينند به همين دليل در اسفند ماه سال گذشته نيز تعدادي از درختاني كه بر سرراه پروژه هاي عمراني قرار داشتند جابه جا شدند.
</TEXT>
</DOC>
<DOC>
<DOCID>HAM2-860129-076</DOCID>
<DOCNO>HAM2-860129-076</DOCNO>
<ORIGINALFILE>/1386/860129/news/_shari.htm</ORIGINALFILE>
<ISSUE>چهارشنبه 29 فروردين 1386 - سال پانزدهم - شماره4245 - Apr 18, 2007</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
پالايشگاه مرودشت، تهديدي براي تخت جمشيد
</TITLE>
<TEXT>
گروه شهري آلودگي هاي زيست محيطي بيش از هر عامل ديگري سبب تخريب آثار تاريخي در تخت جمشيد مي شود.محمدحسن طالبيان مدير بنياد پژوهشي پارسه پاسارگاد همزمان با روز جهاني و هفته بزرگداشت بناها و محوطه هاي تاريخي اعلام كرد: در ميان عوامل متعدد تخريب آثار فرهنگي، به ويژه آثار موجود در مجموعه تخت جمشيد آلودگي هاي محيطي بيش از هر عامل ديگري سبب تخريب اين آثار مي شود.
به گزارش روابط عمومي ستاد بزرگداشت روز جهاني محوطه ها و يادمان ها، او در ادامه به عوامل مهم آلودگي محيطي در تخت جمشيد اشاره كرد و گفت: در حال حاضر فعاليت پالايشگاه پتروشيمي در منطقه مرودشت و توسعه روزافزون فعاليت هاي ديگر صنعتي در اين شهر، سبب آلودگي هوا و محيط شده و انتشار مواد آلاينده شيميايي در فضاي اطراف، آثار و مصالح موجود در بناهاي تاريخي را در معرض مخاطره قرارداده است.
</TEXT>
</DOC>
<DOC>
<DOCID>HAM2-860129-077</DOCID>
<DOCNO>HAM2-860129-077</DOCNO>
<ORIGINALFILE>/1386/860129/news/_shari.htm</ORIGINALFILE>
<ISSUE>چهارشنبه 29 فروردين 1386 - سال پانزدهم - شماره4245 - Apr 18, 2007</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
راهنمايان تور تركيه ، به تماشاي آثار تاريخي اصفهان آمدند
</TITLE>
<TEXT>


مهر: گردشگران راهنماي تور تركيه اي در سومين روز سفر خود به ايران، از جاذبه ها و آثار تاريخي استان اصفهان ديدن كردند.
گردشگران تركيه روز گذشته از بناها و آثار تاريخي اصفهان مانند آتشكده زرتشتيان، پل تاريخي شهرستان با قدمت 1800 سال، باغ عمارت چهل ستون كه در دوران شاه عباس اول احداث شد، پل خواجو، پل سي و سه پل، ميدان و مسجد امام، مسجد شيخ لطف الله و عمارت عالي قاپو ديدن كردند.همچنين اين گردشگران از روستاي تاريخي ابيانه با قدمت 1200 سال نيز بازديد كردند. گردشگران تركيه اي معتقد بودند كه ايران تنها كشوري است كه توانسته به خوبي تاريخ گذشته و اصالت خود را حفظ كند.مورات تيرياكاي، يكي از اين راهنمايان تور ترك، گفت: ايران ظرفيت بالايي براي جذب توريست دارد و اميدوارم بتواند با تبليغات مناسب گردشگران زيادي را جذب كند و ما گردشگران تركيه اي نيز با گرفتن عكس و مطالبي كه در طول سفر تهيه كرديم و انعكاس آنها در سايت انجمن تورليدرهاي تركيه براي جذب توريست به ايران تبليغ خواهيم كرد.
</TEXT>
</DOC>
<DOC>
<DOCID>HAM2-860129-078</DOCID>
<DOCNO>HAM2-860129-078</DOCNO>
<ORIGINALFILE>/1386/860129/news/_shari.htm</ORIGINALFILE>
<ISSUE>چهارشنبه 29 فروردين 1386 - سال پانزدهم - شماره4245 - Apr 18, 2007</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
واگذاري ميراث طبيعي كشور به بخش خصوصي
</TITLE>
<TEXT>


گروه شهري- در حالي كه حوزه  هاي اقتصادي و صنعتي بزرگ دولت همچنان در برابر خصوصي سازي مقاومت مي كنند، رئيس سازمان حفاظت محيط زيست از واگذاري ميراث طبيعي كشور به بخش خصوصي خبر داد.
به گزارش خبرنگار ما، فاطمه واعظ جوادي در يك نشست مطبوعاتي گفت: سازمان حفاظت محيط زيست در راستاي اصل 44 قانون اساسي، بهره برداري بخشي از مناطق تحت مديريت اين سازمان را به بخش خصوصي واگذار مي كند.
به گفته وي، در اولين مرحله از اجراي اين طرح، بهره برداري از مناطق شكار ممنوع با مديريت سازمان محيط زيست به بخش خصوصي واگذار و درآمد حاصل از آن مستقيما به خزانه واريز مي شود. در اين راستا، اولين منطقه در استان سمنان ظرف ماه آينده به كانون شكار ايران واگذار مي گردد.
براساس اين طرح، مناطق تعيين شده براي تفرج نيز به بخش خصوصي واگذار مي شود.واعظ جوادي در اين نشست خبري، ضمن اظهار بي اطلاعي از ماهيت كساني كه اقدام به قطع نهال هاي زيتون در سرخه حصار كرده اند، گفت: احتمالا افرادي كه مي خواسته اند ارتباط خوب سازمان محيط زيست و شهرداري را به هم بزنند و يا قصد بهره برداري سياسي از اين ماجرا داشته اند دست به اين كار زده اند.
وي همچنين از تهيه دستورالعملي مدون براي برداشت اصولي از معادن فلزي و غيرفلزي در سال جاري خبر داد.
</TEXT>
</DOC>
<DOC>
<DOCID>HAM2-860129-079</DOCID>
<DOCNO>HAM2-860129-079</DOCNO>
<ORIGINALFILE>/1386/860129/news/_siasi.htm</ORIGINALFILE>
<ISSUE>چهارشنبه 29 فروردين 1386 - سال پانزدهم - شماره4245 - Apr 18, 2007</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
رهبر معظم انقلاب:
تحرك و ابتكار در ارتش بايد ادامه يابد
</TITLE>
<TEXT>
گروه سياسي - حضرت آيت الله خامنه اي رهبر معظم انقلاب اسلامي ديروز در ديدار فرمانده كل و جمعي از فرماندهان ارتش جمهوري اسلامي ايران در نيروهاي
سه گانه و يگانهاي مستقل، تغيير هويت ارتش را پس از پيروزي انقلاب اسلامي به هويتي ديني و انقلابي، تحولي بزرگ برشمردند و تأكيد كردند: بايد با حفظ اين هويت ديني و انقلابي در ارتش، مسير تقويت روحيه دينداري، انقلابي، ابتكار، عزم راسخ، ارتباط با مردم، اعتماد به نفس، جرأت ورود به ميدانهاي بزرگ و زمينه سازي براي شكوفايي استعدادهاي جوان، با قوت ادامه يابد.
در اين ديدار كه در آستانه 29 فروردين روز ارتش جمهوري اسلامي ايران انجام شد، فرمانده كل قوا ضمن تبريك اين روز به همه ارتشيان و خانواده هاي آنان، از اين روز به عنوان عيد ياد كردند و افزودند: رژيم گذشته كه از حمايت آمريكا و قدرتهاي ديگر برخوردار بود، همه تلاش خود را براي پايه گذاري ارتشي بر مبناي هويت غيرديني و غيرمردمي به كار گرفت اما پس از پيروزي انقلاب اسلامي، با همت عناصر متدين، انقلابي و مردمي ارتش، اين سازمان به ارتشي با هويت ديني و انقلابي تبديل شد.
ايشان همكاري عناصر توانا، شجاع، با تدبير و متدين ارتش در اوايل انقلاب، و زمينه سازي نظام جمهوري اسلامي براي رشد نيروهاي انقلابي و مردمي ارتش را دو عامل مهم در تغيير هويت ارتش ارزيابي و خاطرنشان كردند: اين تغيير هويت در ارتش موجب بروز استعدادها و رشد انسانهاي بزرگي همچون شهيد فلاحي، شهيد صياد شيرازي، شهيد ستاري، شهيد بابايي و مرحوم ظهيرنژاد شد كه اين فرماندهان متدين و انقلابي با همكاري انسانهايي پاك و فهيم در بدنه، زمينه خوداتكايي، نوآوري، رويش استعدادهاي جديد و پيشرفت روزافزون ارتش را فراهم كردند.
فرمانده كل قوا تصريح كردند: چنين ارتشي توانست در كنار سپاه و بسيج، باوجود حمايتهاي همه جانبه قدرتهاي بزرگ از رژيم بعث صدام، بر ارتش مجهز اين رژيم پيروز شود.
حضرت آيت الله خامنه اي، ادامه اين مسير و استقامت در اين راه را وظيفه مهم ارتش و فرماندهان اين سازمان دانستند و افزودند: نظام جمهوري اسلامي ايران، نظامي ابتكاري از لحاظ اتكا به دين در تشكيل نظام سياسي و اجتماعي است و اين ابتكار با عنوان مردم سالاري ديني و با هويت ضدسلطه و استكبار، جايگاه خود را در دنيا از جمله در ميان مسلمانان و به ويژه روشنفكران و نخبگان دنياي اسلام باز كرده است و قدرتهاي بزرگ مجبور به پذيرش آن شده اند.
ايشان مهم ترين ويژگي چنين نظام ديني را توانايي شكوفا كردن استعدادها و زمينه سازي براي بروز خلاقيت ها و ابتكارها دانستند و افزودند: ارتش نظام جمهوري اسلامي نيز كه امروز از لحاظ تجهيزات، تجربه و عوامل انساني به مراتب قوي تر از اوايل انقلاب و دوران دفاع مقدس است. بايد با حفظ آمادگي هاي همه جانبه، تعميق ارزش هاي ديني و ايجاد بستر رويش مند براي عناصر مؤمن و استعدادهاي نو، تحرك و ابتكار خود را بيش از پيش ادامه دهد.
رهبر انقلاب اسلامي همچنين بر لزوم مجهز شدن روزافزون ارتش به دانش روز و نوين و ايجاد زمينه لازم براي ساخت و تأمين تجهيزات پيشرفته و مورد نياز با اتكا بر تواناييها و استعدادهاي دروني تأكيد كردند.
در اين ديدار سرلشكر صالحي فرمانده كل ارتش ضمن ارائه گزارشي از آمادگي ها و توانايي هاي بالاي ارتش در نيروهاي سه گانه براي حراست از مرزهاي زميني، هوايي و دريايي جمهوري اسلامي ايران تأكيد كرد: روحيه ديني، نشاط انقلابي، آمادگي رزمي و خودباوري عواملي است كه امروز ارتش جمهوري اسلامي ايران را در اوج اقتدار خود قرار داده است.
</TEXT>
</DOC>
<DOC>
<DOCID>HAM2-860129-080</DOCID>
<DOCNO>HAM2-860129-080</DOCNO>
<ORIGINALFILE>/1386/860129/news/_siasi.htm</ORIGINALFILE>
<ISSUE>چهارشنبه 29 فروردين 1386 - سال پانزدهم - شماره4245 - Apr 18, 2007</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
معافيت هاي مالياتي مانع تحقق درآمدهاي پيش بيني شده مي شود
</TITLE>
<TEXT>
ايرنا: رئيس كل سازمان امور مالياتي كشور پيش بيني كرد: معافيت برخي كالاها از پرداخت عوارض مربوط به قانون تجميع عوارض در سال جاري مانع از تحقق كامل درآمدهاي مالياتي كشور در سال جاري مي شود.
علي اكبر عرب مازار همچنين از تحقق
93 درصدي درآمدهاي مالياتي پيش بيني شده در بودجه كل كشور در سال 85 خبر داد.
معاون وزير امور اقتصادي و دارايي رشد پايين درآمدهاي گمرك و كاهش تعرفه هاي گمركي را از عوامل عدم تحقق كامل درآمدهاي مالياتي كشور در سال گذشته عنوان كرد و از رشد 18درصدي مجموع درآمدهاي مالياتي كشور در سال جاري خبر داد.
</TEXT>
</DOC>
<DOC>
<DOCID>HAM2-860129-081</DOCID>
<DOCNO>HAM2-860129-081</DOCNO>
<ORIGINALFILE>/1386/860129/news/_siasi.htm</ORIGINALFILE>
<ISSUE>چهارشنبه 29 فروردين 1386 - سال پانزدهم - شماره4245 - Apr 18, 2007</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
احمدي نژاد: ملت ايران يك قدم هم عقب نشيني نمي كند
بازديد از بناي تاريخي تخت جمشيد
</TITLE>
<TEXT>


گروه سياسي- رئيس جمهوري كه عصر ديروز در ادامه سفر خود به استان فارس به شهرستان پاسارگاد ر فته بود پس از پايان ديدار خود با مردم اين شهرستان به بازديد مجموعه تاريخي تخت جمشيد رفت.
همچنين صبح ديروز با حضور وي، بهره برداري از سد ملاصدرا در شهرستان اقليد آغاز شد؛ سد و نيروگاه ملاصدرا در استان فارس با سرمايه گذاري يك هزار و 150 ميليارد ريال با مشاركت شركت چيني احداث شده است.
گروه سياسي- رئيس جمهوري روزگذشته در دومين روز سفر به استان فارس در جمع مردم آباده گفت: ملت ايران تا تحقق همه خواسته هاي خود در صحنه ايستاده و حتي يك قدم عقب نشيني نخواهد كرد.
وي در سخنان خود دراجتماع مردم اين شهر خطاب به قدرت هاي دنيا اضافه كرد:اگر تصور كرديد با زبان زور، بي قانوني و طاغوت ها مي توانيد با ملت هاي اين زمان صحبت كنيد اشتباه مي كنيد، دوران طاغوت گري، امپراتوري و شاهنشاهي به پايان رسيده و امروز دوران ملت هاست.
رئيس جمهوري گفت: ما شما را دعوت مي كنيم كه دوست و در كنار ملت ها به ويژه در كنار ملت ايران باشيد، هرچقدر فرياد بزنيد و هركاري كه مي خواهيد كنيد نمي توانيد اين ملت را سرسوزني از حقوق خود به عقب نشيني وادار سازيد.
به گزارش ايرنا احمدي نژاد گفت: امروز در مقابل پيشرفت هاي علمي ملت ها مي ايستند براي اينكه آنهاعلم وفن آوري، صنعت و پيشرفت را فقط براي خود مي خواهندومي خواهند ساير ملت ها در فقر،نياز و عقب ماندگي باشند تا همواره تحت سلطه آنها زندگي كنند و دست نياز آنها به طرف قدرت ها دراز باشد.
معيار طرفداري از حقوق انسانها
رئيس جمهوري ديروز در ادامه سفر به فارس، در جمع مردم خرم بيد اظهارداشت: امروز قدرت طلبان حتي حاضرند همه ادعاهاي خود را در خصوص حقوق بشر، دموكراسي، آزادي و حق تعيين سرنوشت ملتها ناديده بگيرند و از رژيم صهيونيستي حمايت كنند. محمود احمدي نژاد با بيان اينكه معيار طرفداري از حقوق و كرامت انسانها را خداوند دراختيارملت ما قرارداده است گفت:امروز همه  ملتهاي آگاه، صداقت مداري دولتهاي خود را ارزيابي مي كنند. وي گفت: براي اجراي عدالت موضوع معادن خرم بيد را در دولت مطرح خواهم كرد. در واكنش به اين صحبت رئيس جمهوري، مردم خرم بيد يكصدا شعار سردادند: رئيس جمهور محترم تشكر تشكر.
سياست حمايت از كشاورزان
رئيس جمهور عصر ديروز  در جمع مردم شهرستان بوانات حضور پيدا كرد و بر سياست دولت جهت حمايت بهتر و مناسب تر از كشاورزان، تاكيد كرد.
احمدي نژاد اظهار داشت: متاسفانه قبل از پيروزي انقلاب اسلامي، به استعدادهاي كشور در زمينه  كشاورزي، توجه چنداني نمي شد، ولي خوشبختانه بعد از انقلاب اين توجهات بيشتر شد و توانستيم در بسياري از محصولات كشاورزي به خودكفايي برسيم و من در اين جا از زحمات تمام كشاورزان تشكر كرده و لازم مي دانم به خاطر نعمت هايي كه در كشور وجود دارد، خدا را شكر كنم. وي همچنين به اهميت ساختن ايران اسلامي اشاره كرد و گفت: سهم جوانان اين شهرستان از تسهيلات ارزان قيمت، بيش از 30 ميليارد تومان است.
احمدي نژاد از احداث يك شهرك صنعتي براي اشتغال جوانان اين شهرستان خبر داد و گفت: ان شاءالله دو منطقه  نمونه  گردشگري در اين شهرستان تأسيس خواهد شد.
انتقال آب از سد سيوند به ارسنجان
رئيس جمهوري همچنين عصر ديروز در جمع مردم ارسنجان حضور پيدا كرد و به مردم اين شهرستان وعده داد كه يكي از تصميمات مهم دولت در جلسه استاني، تخصيص اعتبارات لازم براي تكميل شبكه  آبياري و زه كشي دشت ارسنجان و انتقال آب از سد سيوند به اين شهرستان خواهد بود.
به گزارش ايسنااحمدي نژاد در بخشي از سخنان خود با بيان اين كه تنها راه نجات بشريت، تبعيت از پيامبران و دوري از ستمگران و طاغوت است افزود: امروز بشريت گرفتار ستمگران است و زياده طلبي و خودخواهي، ريشه  مشكلات امروز بشريت است. وي گفت: قدرت هاي زورگو براي پر كردن كمپاني هاي اقتصادي خود و ساخت سلاح در گوشه وكنار، جنگ راه مي اندازند و با فروش سلاح هاي جديد خود به ديگر كشورها، ثروت ملت ها را چپاول مي كنند.
عظمت ايران را ببينند
رئيس جمهوري در ادامه  دومين روز سفر استاني خود به استان فارس، در جمع مردم شهرستان پاسارگاد گفت: ما از زورگويان و كساني كه فكر مي كنند مي توانند در برابر پيشرفت ملت ايران بايستند، دعوت مي كنيم كه به خرج ملت ايران، به اين سرزمين سفر كنند و پاسارگاد و تخت  جمشيد را ببينند و با عظمت و شكوه ملت ايران آشنا شوند.
احمدي نژاد در بخش ديگري از سخنان خود،اظهار داشت: كساني كه مي خواهند جلوي پيشرفت ملت ايران را بگيرند، كساني هستند كه از تاريخ، بي خبرند؛ آن ها ظاهرا از علم و دانش تاريخي بهره اي ندارند. آن ها نمي دانند كه ملت ايران، ملتي است قدرتمند و باشكوه و همه  علوم امروز بشريت، مديون دانشمندان ايران زمين است. ملت ايران در طول تاريخ، قدرت هاي زورگوي زيادي را به زانو درآورده است كه قدرت هاي زورگوي امروز جهان، در برابر آن عددي نيستند.
</TEXT>
</DOC>
<DOC>
<DOCID>HAM2-860129-082</DOCID>
<DOCNO>HAM2-860129-082</DOCNO>
<ORIGINALFILE>/1386/860129/news/_siasi.htm</ORIGINALFILE>
<ISSUE>چهارشنبه 29 فروردين 1386 - سال پانزدهم - شماره4245 - Apr 18, 2007</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
مشمولان متولد 67 به خدمت فراخوانده شدند
</TITLE>
<TEXT>
فارس: از سوي سازمان وظيفه عمومي ناجا، مشمولان متولد 67 براي اعزام به خدمت ضرورت فراخوانده شدند.
مشمولان متولد 1367 كه در سال 85 به وضعيت آنها رسيدگي شده و همچنين مشمولاني كه شرايط اعزام به خدمت دوره ضرورت را دارند، در سال جاري به خدمت دوره ضرورت اعزام مي شوند. بر اساس اعلام سازمان وظيفه عمومي  ناجا، كليه افراد ذكور متولد سال 68 موظفند تا پايان سال 86 براي رسيدگي به وضعيت مشموليت خود با مراجعه به دفاتر پستي سطح كشور، دفترچه راهنماي خدمت وظيفه عمومي  را دريافت و ضمن مطالعه دقيق آن متناسب با وضعيت خود برگه هاي مربوطه را تكميل كرده و مدارك خود را به سازمان وظيفه عمومي  ناجا، مركز عمليات مشمولان(مركز رايانه)تهران صندوق پستي 313-16415 ارسال كنند. بر اين اساس نيروهاي نظامي  و انتظامي كه در سال جاري يا قبل از آن مشمولان ذكور متولد 68 را به عنوان پايور ثابت استخدام كرده اند، بايد گواهي آن را به صورت انفرادي به آدرس مذكور بفرستند.
همچنين كليه مراكز آموزش عالي و دانشگاه ها بايد درخواست صدور معافيت تحصيلي براي مشمولان متولد سال 68 شاغل به تحصيل در مؤسسات آموزشي مربوطه را به صورت انفرادي به آدرس فوق ارسال كنند. بر اساس اين گزارش مشمولان متولد 68 مقيم خارج از كشور براي تعيين وضعيت مشموليت خود بايد به نمايندگي هاي كنسولي يا سياسي دولت جمهوري اسلامي  ايران در كشور محل اقامت خود و در صورت نبودن آن به نزديكترين نمايندگي كنسولي يا سياسي دولت ايران مراجعه كنند.
</TEXT>
</DOC>
<DOC>
<DOCID>HAM2-860129-083</DOCID>
<DOCNO>HAM2-860129-083</DOCNO>
<ORIGINALFILE>/1386/860129/news/_siasi.htm</ORIGINALFILE>
<ISSUE>چهارشنبه 29 فروردين 1386 - سال پانزدهم - شماره4245 - Apr 18, 2007</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
ادغام يا انحلال دستگاه هاي دولتي محدود شد
</TITLE>
<TEXT>
گروه سياسي- نمايندگان مجلس ديروز با تصويب طرحي ادغام يا انحلال دستگاه هاي دولتي را منوط به كسب اجازه از مجلس كردند.
به گزارش همشهري نمايندگان روز گذشته با الحاق يك تبصره ماده 139 قانون برنامه چهارم توسعه مقرر كردند هرگونه ادغام ياانحلال وزارتخانه ها، مؤسسات و شركت هاي دولتي و نهادها و مؤسسات عمومي غيردولتي كه به موجب قانون ايجاد شده يا مي شود، صرفا با تصويب مجلس امكان پذير خواهد بود.
در جلسه ديروز همچنين تقاضاي تحقيق و تفحص عده اي از نمايندگان مجلس از گمرك ايران به تصويب رسيد.
از ديگر مصوبات ديروز تصويب كليات طرحي بود كه براساس آن عوامل تهيه، توزيع و تكثير نوار و لوح هاي فشرده سمعي و بصري فاقد پروانه نمايش و مجوز عرضه، مجازات خواهند شد. نمايندگان همچنين به يك فوريت طرح واگذاري زمين و وضع ماليات بر مسكن هاي خالي رأي ندادند.
</TEXT>
</DOC>
<DOC>
<DOCID>HAM2-860129-084</DOCID>
<DOCNO>HAM2-860129-084</DOCNO>
<ORIGINALFILE>/1386/860129/news/_siasi.htm</ORIGINALFILE>
<ISSUE>چهارشنبه 29 فروردين 1386 - سال پانزدهم - شماره4245 - Apr 18, 2007</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
ابراز ترديد سخنگوي دولت در باره اجراي سهميه بندي بنزين در خرداد ماه
</TITLE>
<TEXT>


گروه اقتصادي- اجراي دقيق قانون تكليفي است كه به عهده ي دولت گذاشته شده و دولت هم اكنون كارهاي اجرايي سهميه بندي بنزين را در دستور كار دارد ولي فعلا زمان دقيق سهميه بندي قطعي نيست.
غلام حسين الهام سه شنبه در جمع خبر نگاران با اعلام اينكه دولت به دنبال اطمينان از توزيع كارت هوشمند در جامعه است گفت: به دستگاه هاي ذيربط تكليف شده كار آشنايي مردم با كاركرد كارت هوشمند را به طور جدي دنبال كنند. وي تاكيد كرد: برنامه ريزي براي سهميه بندي بنزين وجود دارد، اما فعلا زمان دقيق سهميه بندي قطعي نيست و ما بايد اول مطمئن شويم كه اين كار كامل اجرا شده و ظرفيت هايش آماده است تا در زمان لازم كار سهميه بندي انجام شود. به گزارش ايسنا الهام با بيان اين كه در جلسات متعدد كارشناسي با حضور رئيس جمهور اين موضوع بررسي شده است تصريح كرد: آن چه اهميت دارد تنظيم مصرف و تعادل درست و عاقلانه از مصرف بنزين است كه بايد دنبال شود.
شتاب توزيع و راه اندازي كارت هوشمند
با قطعي شدن اجراي مصوبه مجلس در مورد سوخت علاوه بر مردم، مسئولان پخش بنزين و توزيع كارت سوخت نيز از بلا تكليفي خارج شده و با اطمينان بيشتري برنامه ريزي براي فراهم كردن اجراي طرح سهميه بندي و عرضه سوخت را با سرعت آغاز كرده اند.
در همين زمينه از چهارشنبه 25 جايگاه تهران بزرگ به عرضه سوخت تنها با كارت هوشمند به خودروها مي پردازند و مسئولان شركت پخش
فرآورده هاي نفتي تاكيد كردند كه در تهران همه
جايگاه ها آماده قرار گرفتن در شبكه عرضه با كارت هوشمند هستند. اختصاص جايگاه ها براي عرضه سوخت تنها با كارت هوشمند تدريجي انجام مي شود تا صاحبان خودرو با مشكلي در تهيه سوخت مواجه نشوند.
ديروز همچنين اعلام شد كه علاوه بر افزيش تعداد جايگاه ها در تهران بزودي جايگاه هاي عرضه سوخت در استان هاي فارس، آذربايجان شرقي، مركزي وهمچنين كرج نيز توزيع بنزين به تدريج بوسيله كارت آغاز
مي شود.اگرچه سخنگوي دولت در مورد زمان دقيق اجراي سهميه بندي ابراز ترديد كرد ولي براساس مصوبه مجلس دولت موظف است از اول خرداد
سهميه بندي را با كارت هوشمند آغاز كند.
هنوز 4 ميليون نفركارت دريافت نكرده اند
براساس آخرين آمار نيروي انتظامي تا تاريخ 28 فروردين ماه 6ميليون و 200 هزار پاكت حاوي كارت هوشمند سوخت براي توزيع تحويل شركت پست شده است كه از اين تعداد 4 ميليون و 400 هزار كارت تحويل شده است و 1 ميليون و 550 هزار كارت به دلايل مختلف از جمله مشكل نشاني امكان تحويل نداشته اند. شركت پست پيشتاز به گفته احمد زاده مديرعامل اين شركت براي پاسخگويي به كساني كه هنوز كارت خودرا دريافت
نكرده اند يك شماره اختصاص داده است كه از ساعت 8 تا 24 امكان تماس با آن ممكن است. افردي كه هنوز كارت خودرا دريافت نكرده اند مي توانند پس از اطلاع از محل كارت خود به مراكز پستي مراجعه كنند. به گفته وي باجه هاي پاسخگويي به اين افراد در مراكز مناطق پست تهران و شهرستان ها تا ساعت هشت شب آماده پاسخگويي به مراجعه كنندگان هستند.
در همين حال نيروي انتظامي اعلام كرد تا كنون كارت هوشمند سوخت تمامي خودروهاي مدلهاي 85، 84، 83، 82 و 81و 80(و سال هاي ميلادي متناظر)صادر شده است. از اين تعداد كارت سوخت خودروهاي مدل 85، 84 و 83و 82(وسال هاي ميلادي متناظر)بطور كامل تحويل شده است. دارندگان اين دسته از خودروها در صورتي كه هنوز كارت سوخت خود را دريافت نكرده اند، با در دست داشتن شناسنامه مالكيت يا بنچاق خودرو و مدرك شناسائي خود، در تهران به مناطق پستي و در شهرستان ها به ادارات مركزي پست مراجعه نمايند.
</TEXT>
</DOC>
<DOC>
<DOCID>HAM2-860129-085</DOCID>
<DOCNO>HAM2-860129-085</DOCNO>
<ORIGINALFILE>/1386/860129/news/_siasi.htm</ORIGINALFILE>
<ISSUE>چهارشنبه 29 فروردين 1386 - سال پانزدهم - شماره4245 - Apr 18, 2007</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
مراسم روز ارتش با حضور رئيس جمهوري
</TITLE>
<TEXT>
گروه سياسي- رئيس جمهوري امروز در مراسم رژه نيروهاي مسلح كه به مناسبت روز ارتش برگزار مي شود شركت مي كند.
محمود احمدي نژاد كه هم  اكنون در سفر استاني فارس به سر مي برد امروز شيراز را براي شركت در رژه روز ارتش ترك مي كند؛ وي پس از انجام رژه براي ادامه سفر استاني خود به شيراز باز مي گردد.اين در حالي است كه همزمان با سالروز ارتش جمهوري اسلامي، خط توليد 21 پروژه مهم الكترونيكي در صنايع الكترونيك شيراز و يك پروژه مهم تسليحاتي در صنايع فجر شيراز وابسته به وزارت دفاع را افتتاح خواهد كرد. اين پروژه ها شامل 8 پروژه در حوزه جنگ الكترونيك، 6 پروژه الكترواپتيك و ليزر، 4 پروژه مهم راداري، 3 پروژه در حوزه لامپ هاي مايكروويو و خط توليد نارنجك انداز اتوماتيك 40 ميلي متري است.
</TEXT>
</DOC>
<DOC>
<DOCID>HAM2-860129-086</DOCID>
<DOCNO>HAM2-860129-086</DOCNO>
<ORIGINALFILE>/1386/860129/news/_siasi.htm</ORIGINALFILE>
<ISSUE>چهارشنبه 29 فروردين 1386 - سال پانزدهم - شماره4245 - Apr 18, 2007</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
شايعه سازي رسانه ها عليه سفير ايران در بغداد
</TITLE>
<TEXT>


گروه سياسي- در شرايطي كه اين روزها رايزني هاي گسترده اي براي آزادي 5 ديپلمات ايراني ربوده شده توسط نيروهاي آمريكايي در جريان است، روز گذشته يك خبرگزاري عراقي در خبري فوري از دستگيري حسن كاظمي قمي، سفير جمهوري اسلامي ايران در بغداد توسط نيروهاي آمريكايي خبر داد كه اين خبر به سرعت از جانب وزارت خارجه كشورمان تكذيب شد.
حسين امير عبداللهيان، مسئول ستاد ويژه عراق در وزارت خارجه با رد خبر دستگيري كاظمي قمي در بغداد از سوي نيروهاي آمريكايي به خبرنگار همشهري گفت: خبر دستگيري سفير ايران در بغداد به دست نيروهاي آمريكايي كه از سوي يك خبرگزاري آن كشور اعلام شد، صحت ندارد و سفير كشورمان در حال حاضر مشغول انجام وظيفه در سفارت ايران در بغداد است. همچنين يكي از كارمندان سفارت ايران در بغداد در گفت وگو با فارس خبر دستگيري سفير ايران در عراق توسط نيروهاي آمريكايي را رد كرد. اين كارمند سفارت ايران در بغداد اخبار منتشر شده مبني بر دستگيري حسن كاظمي قمي سفير ايران در بغداد را به شدت رد كرد و از حضور كاظمي قمي در جلسه اي   در مكان سفارت ايران در بغداد خبر داد.
مشاور رئيس فراكسيون اكثريت پارلماني عراق نيز با تاكيد بر اين كه خبر دروغ بازداشت سفير ايران در عراق در ادامه سياست جوسازي رسانه اي بر ضد تهران صورت گرفت از تلاش هاي مستمر مقام هاي بلندپايه عراقي از جمله سيد عبدالعزيز حكيم، طالباني و نوري المالكي براي آزادي 5 ديپلمات ربوده شده ايراني خبر داد.
سيد محسن حكيم، در گفت وگو با خبرگزاري مهر در واكنش به شايعه بازداشت سفير جمهوري اسلامي ايران در بغداد كه يك خبرگزاري محلي به نام نينا آن را منتشر كرده بود، گفت: انتشار چنين اخبار دروغ و بي پايه و اساس ناشي از اين است كه بعثي هاي سابق تلاش مي كنند با به راه انداختن جنگ رواني و رسانه اي عليه جمهوري اسلامي ايران از حضور قدرتمند و مثبت و قانوني اين كشور در عراق جلوگيري كنند.
</TEXT>
</DOC>
<DOC>
<DOCID>HAM2-860129-087</DOCID>
<DOCNO>HAM2-860129-087</DOCNO>
<ORIGINALFILE>/1386/860129/news/_siasi.htm</ORIGINALFILE>
<ISSUE>چهارشنبه 29 فروردين 1386 - سال پانزدهم - شماره4245 - Apr 18, 2007</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
گزيده ها
</TITLE>
<TEXT>


 قوه قضاييه: آيت الله محمود هاشمي شاهرودي رئيس قوه قضاييه از اينكه برخي سازمان هاي بين المللي چون سازمان ملل متحد، جايگاه  خود را رااز دست داده اند، ابراز تأسف كرد. وي در درديدار يوسف سلوجي سفير آفريقاي جنوبي در تهران گفت: برخي سازمان هاي بين المللي چون سازمان ملل متحد به ابزاري براي تحقق اهداف ابرقدرت ها و اعمال سياست هاي آنها تبديل شده اند. وي افزود: كشورهاي غيرمتعهد و جهان سوم بايد براي رهايي از اين مشكل، به تشكيل اتحاديه ها و تشكل هاي جديد روي آورند تا بتوانند به جايگاه مناسبي در قالب سازمان هاي بين المللي دست يابند.
رياست جمهوري: وزيرخارجه گامبيا روز دوشنبه گذشته در شيراز با رئيس جمهوري ديداركرد. دراين ديدار محمود احمدي نژاد روابط تهران - بانجول را خوب و مستحكم توصيف كرد. به گزارش دفتر رئيس جمهوري، وي افزود: ايران آمادگي دارد دستاوردهاي ارزشمند خود در زمينه هاي گوناگون از جمله ماهيگيري و كشاورزي را در قالب دوره هاي آموزشي در اختيار مردم گامبيا قرار دهد.
وزارت خارجه: سخنگوي وزارت امور خارجه ايران به مردم آمريكا تسليت گفت. سيد محمدعلي حسيني با ابراز تأسف از كشته شدن شماري از دانشجويان دانشگاه فني ويرجينياي آمريكا و ضمن محكوم كردن آن، مراتب تسليت خود را به ملت و خانواده كشته شدگان اين حادثه اعلا م كرد. وي تعرض به جان افراد بيگناه از هر قوم ، نژاد و مليت را از ناحيه هر شخص و گروهي و با هر عنواني، عملي مغاير با ارزشهاي الهي و انساني توصيف كرد.
حوزه علميه: آيت الله مكارم شيرازي، عراق را از مهم ترين مشكلات امروز ممالك اسلامي دانست. اين مرجع تقليد در ديدار گروهي از مردم اهل تسنن بصره، ايران و عراق را داراي رابطه برادري از قديم دانست و افزود: ناراحتي شما ناراحتي ما و خوشي شما خوشي ماست. وي با اشاره به اين كه مشكل عراق از مهم ترين مشكلات ممالك اسلامي است گفت: حل اين مشكل و نجات از دست دشمنان تنها از طريق وحدت و رفع اختلافات مذهبي و طائفه اي ممكن است.
</TEXT>
</DOC>
<DOC>
<DOCID>HAM2-860129-088</DOCID>
<DOCNO>HAM2-860129-088</DOCNO>
<ORIGINALFILE>/1386/860129/news/_siasi.htm</ORIGINALFILE>
<ISSUE>چهارشنبه 29 فروردين 1386 - سال پانزدهم - شماره4245 - Apr 18, 2007</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
سفر غيرمنتظره متكي به تركيه و سوريه
</TITLE>
<TEXT>
گروه سياسي- پس ازآنكه روزگذشته وزيرخارجه ايران به طورغيرمنتظره وارد آنكارا، پايتخت تركيه شد رسانه هاي تركيه گزارش دادند كه نشست همسايگان عراق وپيگيري سرنوشت 5 ديپلمات ايراني ربوده شده در عراق از سوي نيروهاي آمريكايي، ازموضوعات مطرح در ديدار وزراي خارجه ايران وتركيه بوده است.
به گزارش خبرگزاري مهر، رسانه هاي تركيه به نقل از منابع ديپلماتيك اعلام كردند متكي وعبدالله گل در ديدار روزگذشته و پيش از نشست همسايگان عراق در شرم الشيخ مصر، تحولات مربوط به ايران وعراق را بررسي كردند.
همچنين بنابر گزارش ها، متكي ناخشنودي ايران را درباره عدم انجام يك نشست مقدماتي با حضوركشورهاي همسايه عراق پيش از نشست شرم الشيخ اعلام كرده است.پيش ازاين وزيرخارجه تركيه تمايل كشورش را براي برگزاري نشستي در قاهره اعلام كرده، اما درعين حال خواستار برگزاري نشستي بزرگ تر در استانبول شده است.
بحث ازسرنوشت 5 ديپلمات ايراني ربوده شده درعراق درشرايطي صورت مي گيرد كه بنابراظهارات مقامات سفارت ايران در بغداد، درراستاي پيگيري هاي سفيرايران دربغداد و ملاقات با مسئولان عراق به ويژه هوشيار زيباري، وزيرخارجه عراق و نماينده سازمان ملل درعراق احتمالا ظرف چند روزآينده دسترسي كنسولي به اين ديپلمات ها ميسر مي شود.
منوچهر متكي همچنين پس ازديداربا وزيرخارجه تركيه عصرديروز با رجب طيب اردوغان، نخست وزيرتركيه نيزدر آنكارا ديدار وگفتگو كرد.
به گزارش ايرنا متكي درپايان ديدارش با اردوغان كه بيش ازيك ساعت به طول انجاميد، خطاب به ده ها خبرنگاري كه دربيرون ازساختمان نخست وزيري تركيه درانتظارپايان اين ديدار بودند، به زبان تركي استانبولي گفت: نتايج گفتگو با مقامات تركيه بسيار خوب بود. متكي سپس به سمت فرودگاه آنكارا حركت كرد تا عازم دمشق پايتخت سوريه شود.
</TEXT>
</DOC>
<DOC>
<DOCID>HAM2-860129-089</DOCID>
<DOCNO>HAM2-860129-089</DOCNO>
<ORIGINALFILE>/1386/860129/news/_siasi.htm</ORIGINALFILE>
<ISSUE>چهارشنبه 29 فروردين 1386 - سال پانزدهم - شماره4245 - Apr 18, 2007</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
تعديل مواضع غرب درقبال ايران
بلر: لندن آماده تعامل بهتر با تهران است
</TITLE>
<TEXT>
تأخيردر افتتاح
ايرنا: دبير شوراي امنيت روسيه گفت: موعد بهره برداري از نيروگاه اتمي بوشهر كه شهريورماه امسال تعيين شده بود، با توجه به مسايل مالي و فني اخير، چند ماه به تأخير مي افتد.
ايگور ايوانف در يك كنفرانس خبري در مسكو، وجود هر مسئله سياسي در روند احداث اين نيروگاه توسط روسيه را رد كرد و گفت: مشكلات مالي جزيي كه اخيراً در جريان احداث نيروگاه بروز كرده بود رفع شده است.
گروه سياسي- پس از اعلام خبر دستيابي ايران به فناوري غني سازي صنعتي و همچنين پايان يافتن مسئله نظاميان متجاوز انگليسي و تحولات پس از آن، اخبار منتشر شده حكايت از تعديل مواضع كشورهاي غربي درقبال ايران دارد.
به نوشته روزنامه گاردين، توني بلر، نخست وزير انگليس در نشست خبري ماهانه خود با نمايندگان رسانه هاي داخلي و خارجي اعلام كرد: لندن براي برقراري روابط متفاوت با تهران آماده است و چنانچه ايران خواستار تعامل بهتر با انگليس است، لندن نيز حاضر است گفت وگويي بهتر با ايران داشته باشد.
بلر با بيان اينكه ايران بايد به تعهدات بين المللي خود عمل كند به تمجيد از ملت ايران پرداخت و گفت: مردم ايران با توجه به جمعيت جوان آن، افرادي پويا و اهل كسب و كار هستند.
سخنان بلردرشرايطي بيان مي شود كه دس براون، وزير دفاع انگليس پذيرفت كه به  خاطر عدم جلوگيري از فروش خاطرات ملوانان انگليسي كه به وسيله  مرزبانان ايراني دستگير شده بودند، مرتكب اشتباه شده است.
به گزارش ايسنا، روزنامه  اينديپندنت با اعلام اين مطلب نوشت: دس براون به نمايندگان پارلمان انگليس گفت: از اينكه اين تصميم  باعث زير سؤال رفتن اعتبار نيروهاي مسلح كشورش شده، عميقاً متأسف است.
وي همچنين تأكيدكرد: انگليس درباره  دستگيري و بازداشت 15 ملوان انگليسي به وسيله ايران و تصميم نيروي نظامي براي دادن اجازه  فروش خاطرات ملوانان به رسانه ها، تحقيقاتي انجام خواهد داد و در اين تحقيقات شش هفته اي عمليات ملوانان در خليج فارس و چگونگي رخ دادن اين حادثه مورد بررسي قرار خواهد گرفت.
موضوع عذرخواهي براون از مجلس انگليس به يكي از سؤالات چالش برانگيز كنفرانس مطبوعاتي توني بلر تبديل شد و بلر در پاسخ به اين سؤال كه آيا او نيز مانند وزير دفاعش تصميم دارد عذرخواهي كند يا خير، با تأييد سخنان براون از پاسخگويي به اين سؤال طفره رفت.
احترام به ايران
در همين حال فرمانده نيروي دريايي آمريكا با اشاره به اينكه هيچ برنامه اي براي حمله به ايران وجود ندارد، بر ضرورت حل ديپلماتيك موضوع هسته اي ايران تاكيد و تصريح كرد: هرگونه رفتار با تهران بايد با احترام به ايران همراه باشد و مسئله هسته اي ايران نيز بايد از طريق ديپلماسي حل و فصل شود.
به گزارش خبرگزاري مهر مايكل مولن افزود: ما از دهه هاي گذشته در منطقه خاورميانه حضور داشته ايم و اضافه شدن چند كشتي به نيروهاي ما در منطقه به معناي تصميم براي حمله به ايران نيست.
مولن كه به تركيه سفر كرده است در جمع خبرنگاران خاطرنشان كرد: منطقه خاورميانه از اهميت ويژه اي براي ما برخوردار است و با توجه به اينكه نيمي از جمعيت جهان در اين منطقه سكونت دارند و همچنين نظر به اينكه هدف ما برقراري امنيت در خاورميانه است، هيچ جنگ جديدي در منطقه رخ نمي دهد.
مقابله با نفوذ ايران
اما از سوي ديگر مقامات آمريكايي مقابله با نفوذ رو به رشد ايران در منطقه را هدف سفر وزير دفاع آمريكا به خاورميانه كه روز دوشنبه با ورود وي به اردن آغاز شد مي دانند.
خبرگزاري فرانسه با اعلام اين مطلب به نقل از يك مقام وزارت دفاع آمريكا كه خواست نامش فاش نشود گزارش داد: واشنگتن مي خواهد كه متحدانش، مصر و اردن از دولت نوري المالكي، نخست وزير عراق در نشست بين المللي عراق حمايت بيشتري كنند.
وي ادامه داد: واشنگتن همچنين به دنبال كسب مخالفت هاي بيشتر با برنامه هسته اي ايران و حمايت ايران از حزب الله در لبنان است. مقام ياد شده افزود: بهترين راه  مقابله با ايران مقابله با رفتار تهران در عراق است.
تحريم هاي اتحاديه اروپا
ديپلمات هاي غربي در بروكسل نيز مدعي شدند كه اعضاي اتحاديه اروپا خود را براي اعمال تحريم سرسختانه عليه ايران آماده مي كنند.
به گزارش مهر، خبرگزاري رويترز به نقل از اين ديپلمات ها گزارش داد: وزراي امورخارجه 27 كشور عضو اتحاديه اروپا در نشست غيررسمي دوشنبه شب خود در لوكزامبورگ توافق خود را درباره اعمال تحريم عليه ايران اعلام كردند.
وزيران خارجه كشورهاي اروپايي در اين زمينه اشاره كردند: اين تحريم ها تنها زماني اعمال نخواهد شد كه ايران فعاليت غني سازي اورانيوم خود را متوقف كرده باشد.
ديپلمات هاي غربي در ادامه خاطر نشان كردند: اتحاديه اروپا اعلام كرده كه حاضر به تداوم روند گفتگوها با ايران است، اما اين كشور بايد پيش از اين، شروط اتحاديه اروپا را بپذيرد.
</TEXT>
</DOC>
<DOC>
<DOCID>HAM2-860129-090</DOCID>
<DOCNO>HAM2-860129-090</DOCNO>
<ORIGINALFILE>/1386/860129/news/_siasi.htm</ORIGINALFILE>
<ISSUE>چهارشنبه 29 فروردين 1386 - سال پانزدهم - شماره4245 - Apr 18, 2007</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
نمايندگان مجلس پيشنهاد دادند
طرح تغيير ساعت كار به جاي ساعت رسمي
امسال ساعت رسمي تغييري نمي كند
</TITLE>
<TEXT>
ايسنا: سخنگوي دولت پيش بيني كرد كه امسال ساعت رسمي كشور تغيير نكند. غلامحسين الهام كه ديروز در نخستين جلسه مطبوعاتي خود در سال جديد با خبرنگاران سخن مي گفت، با اشاره به اين نكته كه فعلاً مجلس تصميم جديدي در اين زمينه نگرفته است، گفت: پيش بيني مي شود كه فرصتي براي تغيير ساعت رسمي نباشد. او تاكيد كرد كه نظر كارشناسي دولت در اين زمينه مبني بر تغيير نكردن ساعت، عوض نشده است.
گروه سياسي در حالي كه ديروز بار ديگر سخنگوي دولت تصريح كرد ساعت رسمي كشور در سال جاري تغيير نمي كند و در مجلس طرح تغيير ساعت در كميسيون هاي مربوطه همچنان به صورت خارج از نوبت در حال بررسي است؛ حسن سبحاني و محمد ميرمحمدي دو تن از نمايندگان مجلس طرح جديدي را در اين خصوص ارائه كردند.
اين طرح كه با عنوان اصلاح ماده 121 قانون برنامه سوم تنفيذي در ماده 20 قانون برنامه چهارم براي جايگزيني طرح تغيير ساعت رسمي كشور ارائه شده است براساس ماده واحده آن دولت موظف است ساعت كار وزارتخانه ها و دستگاه هاي اجرايي موضوع ماده 160 اين قانون و همچنين ساعات كار اصناف، كارخانه ها و صنايع را سالانه در دو نوبت براي شش ماه اول و شش ماه دوم هر سال تعيين و براي اجرا ابلاغ كند.
همچنين براساس تبصره يك اين طرح آيين نامه تغيير ساعت كار اصناف در ايام سال به ويژه در فصل اوج مصرف برق توسط وزارت بازرگاني با همكاري وزارتخانه هاي نيرو و كشور تهيه مي شود. برنامه ساعات كار كارخانه ها و صنايع توسط وزارتخانه هاي ذيربط به نحوي كه مصرف برق و انرژي در ماه هايي كه داراي حداكثر مصرف هستند، كاهش يابد و سياستهاي تشويقي براي مصرف كنندگان در غير ساعت اوج مصرف اعمال گردد. در همين زمينه محمد خوش چهره از طراحان طرح دوفوريتي تغيير ساعت در واكنش به اظهارات اخير محمدرضا باهنر در مورد ساعت رسمي گفت: درست نيست كه در اين خصوص گفته شود مجلس كوتاه آمده است.
وي تصريح كرد: به هيچ وجه خوشحال نيستيم كه انرژي مجلس به جاي صرف در امور مورد توجه مردم مانند بحث مسكن و... صرف تغيير ساعت رسمي كشور شود.
تذكرات كتبي
يحيي زاده نماينده تفت و ميبد در تذكري به وزير خارجه بر ضرورت پيشنهاد و برگزاري اجلاس كشورهاي اسلامي در ايران جهت اتخاذ تدابير مناسب براي مقابله با توطئه آمريكا در ايجاد جنگ بين شيعه و سني بر تلاش براي ايجاد انسجام اسلامي تاكيد كرد.
20 تن از نمايندگان هم در تذكري به وزير بازرگاني از وي خواستند به افزايش بي رويه و غيراصولي قيمت اقلام مختلف غذايي، بهداشتي و شوينده ها و ديگر اقلام مصرفي رسيدگي كند.
ديدارهاي نمايندگان
جمعي از نمايندگان مجلس ظهر امروز به ديدار رئيس مجمع تشخيص مصلحت نظام مي روند. قبل از اين ديدار نيز نمايندگان ديشب به ديدار هاشمي شاهرودي رفتند تا در نشستي صميمي راههاي نزديكي بيشتر قوه قضاييه و مجلس را به بحث بنشينند. نمايندگان هفته گذشته نيز به ديدار نوروزي احمدي نژاد رفتند.
استيضاح وزير آموزش و پرورش
طرح استيضاح وزير آموزش و پرورش روز گذشته با امضاي 38 تن از نمايندگان تقديم هيأت رئيسه شد.
اعلام اخبار مربوط به استيضاح فرشيدي توسط مخبر فراكسيون وفاق و كارآمدي نشان مي دهد كه عامل اصلي اين استيضاح، اعضاي اين فراكسيون هستند.
طلايي نيك با بيان اينكه استمرار ضعف ها و نابساماني هاي مديريتي به مؤلفه هاي اتحاد ملي آسيب وارد مي كند، استيضاح فرشيدي را از مصاديق بارز تحكيم انسجام و اتحاد ملي و انسجام قوه مقننه دانست. اما احمد توكلي كه خيلي ها او را يكي از پشتيبانان اصلي فرشيدي مي دانند، استيضاح وزير آموزش و پرورش را مفيد ندانست ولي در عين حال گفت: از تمامي اقدامات وزارت آموزش و پرورش دفاع نمي كنم.
توكلي با تاكيد بر اينكه بايد اصل بر ثبات مديريت قرار بگيرد، افزود: در موضوع تغيير مديران يا بايد خطا يا ضعف فاحشي مشاهده شود و يا براي آن جانشين خيلي برجسته اي داشته باشيم و با همين استدلال بركناري وزير نفت را هم نمي پسندم. در عين حال حميدرضا حاجي بابايي عضو هيأت رئيسه مجلس گفت: اين احتمال وجود دارد كه اعلام وصول استيضاح فرشيدي تا 16 ارديبهشت يعني پس از روز معلم به تعويق بيفتد.
مخالفت با استاني شدن انتخابات مجلس
مخبر كميسيون امنيت ملي و سياست خارجي مجلس از مخالفت اين كميسيون با طرح استاني شدن انتخابات مجلس كه از دوره مجلس ششم مطرح بود، خبر داد.
كاظم جلالي با اشاره به نشست عصر ديروز اين كميسيون، اظهار داشت: طرح استاني شدن انتخابات مجددا در جلسه كميسيون با حضور نماينده شوراي نگهبان مورد بررسي قرار گرفت و با توجه به ايرادات آن شورا، با اكثريت آراي مخالف رد شد.
طرح تجميع انتخابات مجلس با انتخابات رياست جمهوري و طرح اصلاح موادي از قانون تشكيلات، وظايف، اختيارات و انتخابات شوراهاي اسلامي شهر و روستا، از ديگر دستورات نشست امروز كميسيون امنيت ملي و سياست خارجي بود كه ادامه رسيدگي به آنها، به جلسات بعدي كميسيون موكول شد.
</TEXT>
</DOC>
<DOC>
<DOCID>HAM2-860129-091</DOCID>
<DOCNO>HAM2-860129-091</DOCNO>
<ORIGINALFILE>/1386/860129/news/_siasi.htm</ORIGINALFILE>
<ISSUE>چهارشنبه 29 فروردين 1386 - سال پانزدهم - شماره4245 - Apr 18, 2007</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
رجب طيب اردوغان، نخست وزير تركيه، خطاب به اروپايي ها:
ما را نمي خواهيد،همين حالا بگوئيد!
</TITLE>
<TEXT>


مترجم: نيلوفر قديري
اگر شرايط و رفتار
و عملكرد ما را
به ويژه از نظر اقتصادي با ديگر كشورهاي
تازه به عضويت درآمده اتحاديه اروپا
مقايسه كنيد
مي بينيد عملكرد ما بسيار بهتر بوده است
---
اين روزها تركيه هم به خاطر اتفاقات و تحولات داخلي و هم از نظر رويدادهايي كه در ارتباط اين كشور با همسايگان و اروپا صورت گرفته در كانون توجه رسانه ها قرار گرفته است. نشريه آلماني اشپيگل درباره اين موضوعات با رجب طيب اردوغان، نخست وزير تركيه گفت وگويي انجام داده. او سياستمدار منحصر به فردي در تركيه است كه دخترانش را به خاطر اينكه حضور در دانشگاه و مدرسه با روسري ممنوع است به آمريكا فرستاده است. همسر اردوغان هم با روسري در همه محافل حاضر مي شود و به همين خاطر به مراسم رسمي دولتي دعوت نمي شود.
***



مصارف انساني
با سلاح هسته اي مخالفيم چه اين سلاح در دست ايران باشد چه اسرائيل يا يك كشور غربي. اما مسئله اين است كه بعضي كشورها آشكارا سلاح كشتار جنگي دارند و عده اي ديگر ندارند.
اگر انرژي هسته اي به مصارف انساني برسد ما با آن موافقيم. اما اگر براي تخريب استفاده شود جواب ما به آن منفي است. اگر چاقو در دست قاتل باشد كشنده است اما اگر همين چاقو را يك پزشك در دست بگيرد با آن مي تواند درمان كند.
من شخصاً بارها به درخواست فرانسه، انگليس و آلمان در اين باره با محمود احمدي نژاد رييس جمهور ايران صحبت كرده ام.
او هر بار با تاكيد به من گفت كه از انرژي هسته اي فقط براي منافع مردمش استفاده مي كند. در حال حاضر ما بايد اين را بپذيريم.
***
در حاليكه جامعه جهاني بر فشارهاي خود بر ايران مي افزايد، تركيه روابط نزديكتري با ايران برقرار كرده است. آيا از تحريم ها عليه ايران حمايت مي كنيد؟
اگر برنامه هسته اي ايران فقط براي اهداف غيرنظامي باشد در اين صورت اعمال تحريم كار اشتباهي است. من از همان اول گفته بودم كه راه حل ديپلماتيك بهترين راه است.
سه هفته پيش شوراي امنيت سازمان ملل تصميم گرفت اقدامات تنبيهي عليه ايران را تشديد كند. اين كار به نظر شما درست بود يا نه؟
شوراي امنيت اين تصميم را با توجه به شواهد خود گرفت. اول از همه بايد ببينيم كه اين تحريم ها در عمل چه جوابي مي دهد و كدام كشورها اين تحريم ها را اجرا مي كنند.
به عنوان همسايه عراق، شما هم در نگراني جامعه جهاني درباره فروپاشي اين كشور سهيم هستيد. اما گلايه اصلي شما مبارزان كردي است كه در شمال عراق مستقر هستند.
بله. متاسفانه اين افراد اين منطقه را پناه امن خود كرده اند و از آنجا به ما حمله مي كنند. آنها سلاح و آدم به كشور ما قاچاق مي كنند. ما به دولت عراق تذكر ديپلماتيك داده ايم. انتظار داشتيم اقدام جدي در اين مورد صورت بگيرد. در غير اين صورت ما حق داريم كه از خود دفاع كنيم.
رييس ستاد ارتش شما آشكارا خواستار دخالت نظامي شده. آيا شما واقعاً مي خواهيد به شمال عراق نيرو بفرستيد؟
ما سال هاست كه صبورانه انتظار كشيديم. براساس قوانين بين المللي ما حق تضمين امنيت ملي خودمان را داريم. وقتي كردهاي عراق از دست صدام حسين مي گريختند ما آنها را در كشورمان پناه داديم. اين دليل ديگري است براي نارضايتي ما از پناه گرفتن جنگجويان كرد در شمال عراق.
تركيه به رهبري شما بار ديگر در حال ظهور كردن به عنوان يك قدرت منطقه اي است. شما روابط با كشورهاي عرب و اسلامي را تقويت كرده ايد و در نشست هاي مرتب اتحاديه عرب شركت مي كنيد. اما در همين حال نوعي بحران در روابط شما با آمريكا و اروپا در حال شكل گيري است. آيا تركيه در مسير احياي ژئوپلتيك خود از غرب تا شرق است؟
اين را نمي فهمم. وقتي ما رابطه مان را با كشورهاي خليج فارس تقويت مي كنيم و با عرب ها همكاري مي كنيم، همه مي پرسند آيا قصد احياي جايگاه ژئوپلتيك خود را داريم؟ اما در خاورميانه و كشورهاي خليج فارس همه جا مي توانيد كالاهاي آلماني، فرانسوي يا انگليسي را پيدا كنيد. روابط آلمان، انگليس و فرانسه با اين كشورها بسيار خوب است. آيا اين به اين معناست كه سه قدرت اروپايي مسير نگاه به اعراب را انتخاب كرده اند؟ دنيا مانند يك بازار آزاد و باز است. هيچ كشوري نمي تواند بدون وجود ديگري وجود داشته باشد.
اما زباني كه شما براي توضيح رابطه تان با مثلاً عربستان سعودي از آن استفاده مي كنيد زباني بسيار تكان دهنده است. مثلاً مي  گوييد، رابطه ما نه تنها دوستانه بلكه برادرانه و مانند مردمان يك تمدن است.
خوب اشكال اين حرف چيست؟ ما خواستار اتحاد تمدن ها هستيم. تركيه و اسپانيا، مديران مشترك ابتكار عملي به همين نام در شوراي امنيت هستند. تركيه دروازه اي به شرق اروپاست و از سوي ديگر دروازه اي براي اروپا به سوي شرق است. ما قابليت يك پل را داريم كه اروپا نبايد اين قابليت را دست كم بگيرد.
آيا براي تركيه گزينه جايگزيني به جاي اروپا وجود خواهد داشت؟
ببينيد نزديك به 60 درصد از تجارت ما با اتحاديه اروپا انجام مي شود نه با خليج فارس. بيش از 10 درصد اين تجارت با آمريكا و نزديك به 6 درصد با چين انجام مي شود. بقيه اين تجارت هم با ديگر كشورها انجام مي شود. فراموش نكنيد كه مسير تركيه به سوي اروپا از سال 1959 و از 50 سال قبل شروع شده است. اما از همان زمان ما را كنار زدند. علي رغم همه موانع ما از مسير خود به سوي اروپا حتي يك قدم منحرف نمي شويم.
اما شاهد هستيم كه مردم تركيه از سر نااميدي رفته رفته بيشتر از اروپا فاصله مي گيرند.
متاسفانه دوستان اروپايي ما با سخنان نااميد كننده خود باعث ايجاد اين ديدگاه منفي شده اند. وقتي دور اول مذاكرات در سال 2005 شروع شد 70 درصد از شهروندان تركيه طرفدار اتحاديه اروپا بودند. اما امروز تنها 50 درصد چنين نظري دارند. اگر از مردم بپرسيد كه مي خواهند تركيه عضوي از اتحاديه اروپا شود يا نه، 60 تا 65 درصد از آنها جوابشان مثبت است. اما اگر بپرسيد آيا باور داريد كه اروپا، تركيه را به عنوان عضوي از خود بپذيرد، 60 درصد مي گويند نه.
حرف و نظر شما چيست؟
مي خواهيم كه با ما هم بر اساس استانداردهاي رفتار با ديگر كشورها رفتار كنند. اگر شرايط و رفتار و عملكرد ما را به ويژه از نظر اقتصادي با ديگر كشورهاي تازه به عضويت درآمده اتحاديه اروپا مقايسه كنيد، مي بينيد كه عملكرد ما بسيار بهتر بوده است.
تركيه اكنون اطمينان مي خواهد كه بالاخره به عضويت اتحاديه اروپا درخواهد آمد يا نه. اينطور نيست؟
ما به دنبال يك تاريخ مشخص و روشن هستيم. يك نقشه راه يا يك جدول زماني براي مذاكره. با اين كار اروپا به مردم ما نشان مي دهد كه صادق است.
تاريخ مورد نظر شما چه وقتي است؟
شايد 2014 يا 2015 به عنوان تاريخ ورود به اتحاديه اروپا. اما از همه اينها مهمتر من از اتحاديه اروپا مي خواهم كه صادق باشد. اگر اتحاديه اروپا ما را نمي خواهد همين حالا بايد به صراحت بگويد. اگر ما را نمي خواهند نبايد وقت هر دو طرف با مذاكره تلف شود.
بروكسل مي گويد كه روند اصلاحات در تركيه كند شده است. مثلاً شما هنوز اصل 301 را كه آزادي افكار را محدود مي كند اجرا مي كنيد. اتحاديه اروپا خواستار آزادي كامل مذهب است.
در تركيه اقليت هاي مذهبي داراي حقوقي بيشتر از اروپا هستند. كدام جنبه از مذهبشان را نمي توانند در كشور ما اجرا كنند؟ آيا ما كليساهاي آنها را ويران مي كنيم؟
كليساها در تركيه نمي توانند مالك زمين باشند. آنها از نظر حقوقي موجوديت ندارند.
ما قوانين ساخت و ساز را تغيير داده ايم. در اين قانون در گذشته فقط نام مساجد وجود داشت اما اكنون اين لفظ را به عبارت مكان هاي عبادتي تغيير داده ايم. اكنون كليساهاي جديدي در حال ساخت هستند و ما به دنبال تغييرات بيشتر قوانين در اين زمينه هستيم.
اما هنوز نويسندگان در تركيه بر اساس اصل 301 محاكمه مي شوند.
فكر مي كنم شما تحت تأثير برخي رسانه هاي تركيه هستيد. برويد و دوباره بررسي كنيد كه چند نفر بر اساس اين قانون محاكمه شدند يا در زندان هستند؟
بعد از گرهارد شرودر كه از حاميان سرسخت پيوستن تركيه به اتحاديه اروپا بود اكنون شما با آنجلا مركل روبه رو هستيد كه رييس دوره اي اتحاديه اروپا هم هست. او در گذشته گفته بود كه فقط از نوعي مشاركت با تركيه حمايت مي كند نه عضويت. آيا از اتحاديه اروپاي تحت رهبري آلمان راضي هستيد؟
ما اكنون از ميانه راه عبور كرده ايم. من از آلمان بيش از اين انتظار دارم. ما روابط ويژه اي داريم كه نمي توان آن را با هيچ كشور اروپايي ديگر مقايسه كرد. اكنون حداقل 50 هزار آلماني در تركيه زندگي مي كنند.
آيا دعوت نكردن از شما براي شركت در مراسم پنجاهمين سالگرد اتحاديه اروپا باعث ناراحتي تان شد؟
اگر واقعيت را بخواهيد بله از اين موضوع ناراحت شدم. اين كار لازم نبود اما من شخصا بر اين عقيده هستم كه اين يك اشتباه بود. از دعوت نكردن از تركيه چه چيز به دست اتحاديه اروپا مي آيد؟
رقابت براي پست بانفوذ رياست جمهوري تركيه اين هفته شروع مي شود. شما در اين رقابت شركت مي كنيد؟
هنوز در اين باره تصميم نگرفته ام. مشغول رايزني با حزب و اعضاي پارلمان هستم. در اين زمينه با سازمان هاي غيردولتي هم مشورت مي كنم. بعد از بازگشت از آلمان حزب تشكيل جلسه خواهد داد و در اين مورد تصميم خواهيم گرفت.
مي گويند روسري كه همسر شما مي پوشد بزرگترين مانع در اين راه است.
نه فكر نمي كنم اينطور باشد. قانون اساسي ما شرايط كساني را كه مي توانند رييس جمهور شوند مشخص كرده اما هيچ اشاره اي به روسري نشده است. اين هم نوعي آزادي مذهبي است.
شما ساده با اين موضوع برخورد مي كنيد اما در تركيه قانون سختي در ممنوعيت روسري در مدارس و دانشگاهها و اماكن عمومي داريد. همسر شما امينه به مهماني ها و مراسمي كه احمد نجدت سزر رييس جمهور فعلي برگزار مي كند دعوت نمي شود.
بله از اين نظر بسياري از زنان مورد بي عدالتي قرار مي گيرند كه همسر من هم يكي از آنهاست. تا قبل از انتخاب من به نخست وزيري ريس جمهور سزر، دختران و زنان با روسري را مي پذيرفت اما از روزي كه من نخست وزير شدم ديگر او زنان روسري دار را نمي پذيرد. اين تبعيض هيچ مبناي قانوني ندارد.
شما به راي دهندگانتان قول نداده ايد كه در صورت پيروزي در انتخا بات اين ممنوعيت را برطرف كنيد؟
نه از نظر من اين موضوع به راي و انتخابات ربطي ندارد بلكه به آزادي مربوط مي شود. بايد در جامعه در اين باره به نوعي توافق برسيم و بعد مي توان در اين مورد كاري انجام داد. دختران من به همين خاطر نمي توانستند در تركيه درس بخوانند و براي اينكه روسري به سر داشتند براي تحصيل به آمريكا رفتند.
اگر شما وارد انتخابات رياست جمهوري نشويد آيا جانشين سزر از حزب شما انتخاب مي شود؟
در اين مورد مطمئن هستم. ما اكنون 354 نماينده در پارلمان داريم كه اين اكثريت براي انتخاب رييس جمهور اكثريت خوبي است.
اشپيگل / 16 آوريل
</TEXT>
</DOC>
<DOC>
<DOCID>HAM2-860129-092</DOCID>
<DOCNO>HAM2-860129-092</DOCNO>
<ORIGINALFILE>/1386/860129/news/_siasi.htm</ORIGINALFILE>
<ISSUE>چهارشنبه 29 فروردين 1386 - سال پانزدهم - شماره4245 - Apr 18, 2007</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
گزارش
نژادپرستي در ارتش آلمان
</TITLE>
<TEXT>
وزارت دفاع آلمان تحقيقاتي را شروع كرده كه موضوع آن يك نوار ويدئويي است. در اين نوار يك فرمانده نظامي به سربازان دوره آموزشي ارتش مي گويد كه فرض كنند به يك هدف سيا هپوست شليك مي كنند.
در سال هاي اخير چنين تصور مي شد كه ارتش آلمان به نوعي آگاهي فرهنگي رسيده است، اما شايد چنين نباشد و هنوز به آموزش در اين باره نياز باشد. در ماه هاي اخير دو اتفاق روي داده كه نشان مي دهد اين اميدواري بيهوده بوده است. اتفاق اول رسوايي سربازان آلماني بود كه با جمجمه هاي اجساد در افغانستان عكس يادگاري مي گرفتند.
اكنون هم ارتش به خاطر اين نوار ويدئويي به زحمت افتاده است. توماس رابي سخنگوي وزارت دفاع آلمان در واكنش به اين رسوايي گفت: ارتش مشغول تحقيق در اين باره است. او در يك كنفرانس خبري گفت، اين رفتار بدون شك غير قابل قبول و در تضاد با استانداردهاي آموزشي ارتش آلمان است. اين سخنگو تاكيد كرد كه چنين اتفاقي بسيار نادر است و قبلا تكرار نشده و بعدا هم تكرار نخواهد شد. ارتش آلمان تحقيق در اين باره را آغاز كرده و طي دو تا چهار هفته آينده كامل مي شود.
در اين نوار ويدئويي چند ساعت از آموزش عده اي از سربازان ارتش براي استفاده از مسلسل نشان داده مي شود. در اين ميدان به سربازان گفته مي شود كه فرض كنند به يك تروريست در يك فرودگاه شليك مي كنند.
سرباز يك رديف كامل از تيرهايش را خالي مي كند و اين رضايت فرمانده را جلب مي كند. در دور بعدي تمرين ها فرمانده به سربازان مي گويد، فرض كنند هدف رو به رويشان يك سياه پوست آمريكايي است و بعد با تمام قدرت شليك كنند. فرمانده اين طور صحنه را توصيف مي كند كه يك خودروي ون با حضور سه سياه پوست آمريكايي در مقابل آنها ايستاده است. اين سه سياه پوست از ماشين پياده شده و به شما توهين مي كنند. شما هم همه تيرهاي درون سلاحتان را به سوي آنها خالي مي كنيد. وقتي سرباز اين تمرين را اجرا مي كند فرمانده هر لحظه از سرباز مي خواهد كه بر شدت شليك هايش بيفزايد و سرباز اين دستور را اجرا مي كند.
اين نوار ويدئويي اين هفته از تلويزيون آلمان پخش شد و واكنش هاي بسيار تندي را به همراه داشت. به گفته سخنگوي ارتش اين نوار در جولاي سال 2006 و در شمال آلمان تهيه شده است.
او مي گويد كه ارتش از ماه ژانويه از وجود اين نوار مطلع شده بود، اما وقتي رسانه هاي داخلي آن را پخش كردند افكار عمومي از آن مطلع شده و واكنش هاي بسياري پديد آمد. واكنش ها به اين نوار ويدئويي فقط به داخل آلمان محدود نشده و در نيويورك هم سياه پوستان آمريكايي به شدت به اين نوار اعتراض كردند.
اين نوار يكي ديگر از اتفاقاتي است كه اعتبار ارتش آلمان را زير سئوال مي برد. سربازاني كه با جمجمه هاي اجساد در افغانستان عكس يادگاري گرفته بودند اكنون مشغول بازجويي هستند و پرونده آنها در دادگاه در حال رسيدگي است. از سوي ديگر دو افسر سابق نيروهاي ويژه آلمان هم اخيراً به خاطر تحسين واحد كماندوهاي نازي در جنگ جهاني دوم مورد انتقاد شديد قرار گرفته اند. اين افسران ضمن تقدير از واحد كماندويي گفته بودند كه اين واحد بايد الهام بخش سربازان امروزي آلمان قرار گيرد.
اشپيگل‎/ 16 آوريل
</TEXT>
</DOC>
<DOC>
<DOCID>HAM2-860129-093</DOCID>
<DOCNO>HAM2-860129-093</DOCNO>
<ORIGINALFILE>/1386/860129/news/_siasi.htm</ORIGINALFILE>
<ISSUE>چهارشنبه 29 فروردين 1386 - سال پانزدهم - شماره4245 - Apr 18, 2007</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
محسن حكيم:
نيروهاي ائتلاف از تجهيز ارتش و پليس عراق خودداري مي كنند
</TITLE>
<TEXT>
فارس: محسن حكيم، مشاور سياسي عبدالعزيز حكيم با بيان اينكه نيروهاي خارجي از تجهيز تسليحاتي ارتش و پليس عراق خودداري مي كنند، مي گويد: آنها مدعي هستند كه با توجه به وجود نفوذي ها، سلاح هاي مدرن در اختيار تروريست ها قرار مي گيرد و اين در حالي است كه تروريست ها از پيشرفته ترين و مدرن ترين سلاح ها برخوردار هستند.
محسن حكيم در خصوص نفوذ تروريست ها به مناطق حفاظت شده و انفجار در داخل پارلمان عراق تصريح كرد: در بررسي طرح امنيتي عراق تنها نبايد به نكات منفي آن توجه كرد بلكه نكات مثبت آن را هم بايد در نظر گرفت زيرا بر اساس همين طرح ترورها، كشتارهاي فرقه اي و ربودن افراد به حداقل رسيده است.
وي با بيان اينكه در صحبت با تك تك مردم بغداد در مناطق مختلف آنها عنوان مي كردند كه اكنون وضعيت بهبود يافته است، افزود: در سفر قبلي به عراق از ساعت 18 به بغداد كسي در خيابان هاي بغداد ظاهر نمي شد.در برابر اين بهبودي قطعا فشارهاي طرف مقابل هم در اين زمينه بيشتر شده تا بتواند اثبات وجود كند و طرح امنيتي بغداد را به چالش بكشد.
مشاور سياسي رئيس فراكسيون ائتلاف واحد عراق در پارلمان با بيان اينكه مشكل پارلمان در واقع مشكل پارلمان بود و نه مشكل منطقه سبز، ادامه داد: آنگونه كه افراد فكر مي كنند اين اولين بمب گذاري در منطقه سبز نبود قبلا نيز ماشين هاي بمب گذاري شده اي در اين منطقه منفجر شده بود اما در حد كمتري بوده است. حكيم با بيان اينكه انفجار اخير چون در پارلمان بوده حساسيت ها را برانگيخته است، گفت: امنيت پارلمان از دغدغه هاي مطرح بوده است و انفجار اخير نيز با توجه به اينكه بسياري از محافظان نمايندگان پارلمان با گروه هاي تروريستي ارتباط دارند و يا برخي از مسئول هاي اداري پارلمان خود عوامل ناامني هستند، غير منتظره نبود.
وي در مورد شناسايي اين افراد عنوان كرد: بيشتر اعضاي پارلمان خواستار تحويل دادن تامين امنيت عراق به وزارت كشور بودند اما متاسفانه رئيس پارلمان شخصا كميته  امنيتي را براي اين كارتعيين كرده بود كه افراد مرتبط با تروريست ها در آن وجود داشت.
مشاور سياسي رئيس مجلس اعلاي انقلاب اسلامي عراق با اعلام اينكه بعد از انفجار اخير تامين امنيت پارلمان به وزارت كشور منتقل شد، در مورد اينكه آيا بر اساس حكم قوه قضائيه مصونيت نمايندگان مرتبط با تروريست ها براي دستگيري آنها سلب شد؟ بيان كرد: اكنون پنج شش نفر از اعضاي پارلمان كه متهم به دست داشتن در كشتار 150 نفر از مردم عراق هستند، شامل حكم قضايي مي شوند اما وضعيت سياسي عراق وضعيت خاصي است.
حكيم افزود: با توجه به اينكه اكنون طرح آشتي ملي در دستور كار دولت است با فعال كردن حكم هاي قضايي و سلب مصونيت ها اين احتمال وجود دارد كه كل سني ها از قدرت كنار بكشند و اين منجر به تضعيف دولت مي شود.
وي با بيان اينكه تاكتيك هاي نيروهاي تروريستي در انفجارهاي اخير نشان مي دهد كه به دليل فشارهاي وارده به آنها تعداد انفجارها كم شده گرچه از عمق بيشتري برخوردار است، ادامه داد: عراق اكنون با مشكلات فراواني روبروست اكنون 20 هزار نفر به اتهام تروريست دستگير شده و هزاران نفر هم از تروريست ها كشته شده اند اما حجم تروريست ها بسيار بالاست و علاوه بر بعثي ها ده ها هزار نفر از تروريست ها از سراسر جهان كه از حمايت كامل خارجي نيز برخوردارند، به عراق هجوم آورده اند.
مشاور سياسي عبدالعزيز حكيم با بيان اينكه تلاش هاي بسياري در حال انجام شدن است در پاسخ به اين سؤال كه تامين امنيت عراق بيشتر از جانب نيروهاي عراقي است يا نظاميان آمريكايي؟ گفت: امنيت عراق براساس قطعنامه هاي شوراي امنيت به دست نيروهاي خارجي است اما ما معتقديم با توجه به شناخت نيروهاي عراقي از محيط پيراموني و تاكتيك هاي بعثي ها و آداب و رسوم، عراقي ها بهتر مي توانند امنيت را تامين كنند اما مشكل اينجاست كه ارتش و پليس عراق داراي ساختار كاملي نبوده و خوب تجهيز نشده است.
</TEXT>
</DOC>
<DOC>
<DOCID>HAM2-860129-094</DOCID>
<DOCNO>HAM2-860129-094</DOCNO>
<ORIGINALFILE>/1386/860129/news/_siasi.htm</ORIGINALFILE>
<ISSUE>چهارشنبه 29 فروردين 1386 - سال پانزدهم - شماره4245 - Apr 18, 2007</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
سرتيپ ناصر حسيني،جانشين فرماندهي نيروي زميني ارتش از توانمندي نظامي ايران سخن مي گويد
قدرت اعتقادو اراده
عكس: جواد گلزارمجيد مهرابي
</TITLE>
<TEXT>


29 فروردين كه در تقويم جمهوري اسلامي ايران با عنوان روز ارتش نامگذاري شده، يادآور جانفشاني و فداكاري 48 هزار شهيد ارتش، 270 هزار جانباز نيروي زميني و نماد بزرگداشت ايثارگري هاي كساني است كه استقلال و تماميت ارضي را تقديم ملت ايران نموده اند.سرتيپ ناصر حسيني، جانشين فرمانده نيروي زميني ارتش جمهوري اسلامي ايران زماني كه با ما سخن مي گفت تاكيد كرد: همين الان كه با شما صحبت مي كنم بيش از 2000 نفر از پرسنل نيروي زميني ارتش مشغول پاكسازي مناطق آلوده به مين هستند و در اين راه در حدود 160 نفر شهيد و بيش از 700 جانباز قطع عضو تقديم انقلاب كرده ايم.



در جنگ هاي امروز
تعداد ادوات نظامي يا حتي نيروي انساني نمي تواند معيار سنجش
توان نظامي كشورها باشد
طراحي تجهيزات بر اساس نوع جنگ دشمن



مهر: رئيس دفتر پژوهش هاي راهبردي نيروي زميني ارتش  گفت: امروز ارتش جمهوري اسلامي ايران براي مقابله با هر نوع تهديد دشمن تجهيزات و آموزش هاي لازم را در اختيار دارد.
امير سرتيپ عزت الله غفورزاده تأكيد كرد: ارتش ايران امروز اين توانايي را دارد تا بر اساس نوع جنگ دشمن تجهيزات نظامي خود را طراحي و توليد كند. غفورزاده افزود: ما در حال حاضر به اين توانايي رسيده ايم كه تجهيزات نظامي قديمي خود را به روز كنيم، كه برخي از اين تجهيزات با سامانه هاي پيشرفته در رزمايش هاي مختلف به معرض نمايش گذاشته شده است.
رئيس دفتر پژوهش هاي راهبردي نيروي زميني ارتش ادامه داد: ما در هر زمان و به هر صورت ممكن اين توان را داريم تا در جنگ هاي مختلف از جمله جنگ هاي نامنظم و تاكتيكي به مقابله با دشمن بپردازيم، ارتش ايران در گذشته فقط اين توانايي را داشت كه به طور منظم به مقابله با دشمن بپردازد، اما در حال حاضر نظاميان ما اين توان را دارند تا در هر لباس و با هر نوع جنگ به مقابله با دشمن بپردازند.غفورزاده با بيان اين كه ارتش در حال حاضر از توان بالاي نظامي برخوردار است، گفت: امروز ملت ايران ارتشي را دارد كه در تمامي زمينه ها پيشرفت كرده است، امروز توان نظامي ارتش به حدي بالا رفته است كه توان ساخت بسياري از تجهيزات نظامي خود را دارد.
رئيس دفتر پژوهش هاي راهبردي نيروي زميني ارتش خاطر نشان كرد: ارتش ايران توانسته است تحول عظيمي را در آموزش نيروهاي خود ايجاد كند، ارتش امروز با استفاده از تجهيزات پيشرفته نظامي اين امكان را دارد تا يك جنگ واقعي را طراحي و توان نيروهاي خود در اين گونه جنگ ها را آزمايش كند.
وي اظهار داشت: نيروي زميني ارتش در گذشته فقط توان اين را داشت تا بر روي زمين به مقابله با دشمن بپردازد، ولي امروز نيروي زميني ارتش اين توان را دارد تا در دريا نيز به مقابله با دشمن بپردازد.
اين فرمانده ارشد ارتش در ادامه سخنان خود گفت: ارتش جمهوري اسلامي با داشتن توان نظامي بالا هرگز خود را تهديدي براي كشورهاي منطقه نمي داند، ما با كشورهايي كه بخواهند به منافع نظام جمهوري اسلامي ضربه وارد كنند مقابله خواهيم كرد.
***
بارها در برنامه تلويزيوني مصاحبه هاي مطبوعاتي و رزمايش هاي مختلف شاهد صحبت فرماندهان ارتش در رابطه با توان نظامي ما در مقابله با هر گونه تهاجم و تجاوز به كشور بوده ايم، در حالي كه شايد در مقايسه با ارتش هاي درجه يك دنيا صاحب تجهيزات پيشرفته اي نباشيم. پس وقتي صحبت از اين قدرت نظامي مي شود معيار سنجش چيست؟
آنچه كه عرف است توان نظامي كشور را با تعداد نيروهاي نظامي، تعداد نيروهاي احتياط، تعداد تانك ها و يا تعداد توپها و... مي سنجند شايد اين براي يك قرن گذشته مولفه هاي خوبي بوده باشد اما امروز ثابت شده كه بزرگي ارتش ها نشانگر مؤثر بودن آنها نيست. الان واضح و روشن است كه ارتش بزرگي مثل آمريكا در طول 5 يا 6 سال گذشته به هيچ كدام از اهداف نظامي خودش در منطقه نرسيده است. روشن ترين مثال در اين مورد جنگ سي و سه روزه لبنان است. جنگي كه نشان داد همان ارتش مقتدر اسرائيل كه امروز ادوات جنگي پيشرفته زميني و هوايي را در اختيار دارد و از پشتوانه يك نظام سياسي مثل آمريكا و كل غرب برخوردار است در مقابل يك تعداد نيروي نامنظم چريك مسلمان به نام حزب الله مغلوب مي شود و اعتراف مي كند به شكست. پس به اين نظريه مي رسيم كه در دنياي امروز بزرگي  ارتش ها مساوي با توان تاثيرگذاري آنها نيست و نتيجه مي گيريم كه در جنگ هاي امروز تعداد ادوات نظامي يا حتي نيروي انساني نمي تواند معيار سنجش توان نظامي كشورها باشد.
پس در اين صورت ما در طبقه بندي ارتش هاي جهان در كجا قرار مي گيريم. اين معيار ديگري را كه از آن صحبت مي كنيد چيست؟
ما يك ملت صاحب حقي هستيم كه از نظر فرهنگي پيشينه اي طولاني داريم. اين قدرت و پيشينه فرهنگي ما امروز با انديشه اسلامي و انگيزه اي بالا براي دفاع از كشور و زير بار ظلم نرفتن تركيب شده اند حق طلبي و عدالت طلبي انساني ملت ايران به آن افزوده شده است. اين ملتي است كه امروز با اين انگيزه ايستاده و از حقوق خود دفاع مي كند. ما ملت مسلماني هستيم كه با تكيه با آيات جهاد حاضريم تا پاي جان براي اهدافمان بجنگيم و اين بزرگترين قدرت ماست. چرا بايد روي اين قدرت شك كرد؟ اين را ما در جنگ 8 ساله نيز ثابت كرديم. و امروز اگر دشمن هم جرأت حمله به ما را ندارد به خاطر همين تجربه  و به خاطر پشتوانه عقيدتي ماست كه دشمنان ما بدان آگاهي كامل دارند. حال وقتي صحبت از اين انگيزه مي شود راههاي دفع دشمن چندان مشكل نيست. اگر چه خوشبختانه دانشمنداني داريم كه با همين انگيزه تجهيزاتي را خلق مي كنند كه با تجهيزات روز دشمن مقابله مي كند. ما امروز ادعا مي كنيم كه براي تمام ترفندهاي دشمن راهكار مقابله را پيش بيني كرده ايم، سناريوري هاي مقابله را طراحي كرده ايم و به تمرين گذاشته ايم. ما مي توانيم امروز نيروي زميني دشمن را از حركت بازداريم. امروز مي توانيم بر ضدموشك هاي كروز دشمن وارد عمل شده و اثرات آنها را خنثي كنيم، اينها را ما در رزمايش ها نشان داده ايم و دشمن هم به خوبي مي داند. اينها توانمندي هاي نظامي ماست كه برروي آن كار كرده ايم، بر روي حركات دشمن كار كرديم و مطالعه انجام داده ايم. حتي در همين مدتي كه آمريكا در منطقه بوده، ارتش آمريكا را مورد مطالعه قرار داده ايم.
آيا صرفاً وجود اين انگيزه را كافي مي دانيد؟ مي خواهيم بدانيم در صورت حمله احتمالي، ما قدرت مقابله با تجهيزات نظامي دشمن را داريم؟ تجهيزات نظامي ما تا چه حد با تجهيزات نظامي دشمن قدرت رقابت دارد؟
براي به كارگيري هر سلاحي انگيزه لازم است و ما انگيزه به كارگيري سلاح ها را داريم. علاوه بر آن ما امروز سلاح هايي ضدتسليحات دشمن ساخته ايم اما گفتيم كه تعداد تانكها دليل قدرتمندي ارتش نيست. مثلا تانك مركاوا كه قوي ترين و پيشرفته ترين تانك دنيا است در جنگ  سي و سه روزه لبنان كاملا ناموفق عمل كرد تا حدي كه اسرائيل در ساخت تانكهاي مركاوا تجديدنظر كرد. در واقع قدرت تانكها در مقابل انگيزه رزمندگان حزب الله زانو زد. اما در عين حال ما گلوله هايي ساخته ايم كه از زره سربازان آمريكايي عبور مي كند گلوله هايي كه از آهن با ضخامت 2 سانتي متر عبور مي كند و لذا ضدگلوله هاي دشمن در مقابل آنها مقاومتي ندارد. براي سلاح هاي ضدتانك آمريكا كه عمدتاً به وسيله هلي كوپتر و هواپيما شليك مي شود فكر كرديم و براي از كار انداختن آنها سلاح ساخته ايم. امروز ارتش ما با ساده ترين سلاح ها توانايي از كار انداختن پيشرفته ترين سلاح هاي دشمن را دارد و از نظر انبوه سازي هم تا حدي سلاح ساخته ايم كه تمام نيروهاي ما از آنها استفاده كنند. و با صراحت و اطمينان مي گويم در صورتي كه كشور با يك خطر خارجي روبه رو شود همه مردم ما سرباز مي شوند،كشور ما امروز توانايي بسيج بيش از 10 ميليون جمعيت را براي مقابله با تهديدات خارجي دارد.
صحبت از توسعه و ساخت سلاح هايي عليه تسليحات دشمن كرديد. آيا در صورت افزايش تحريم ها، توان آن را داريم كه به پيشرفت هاي خود در زمينه ساخت سلاح و ارتقاي آن ادامه دهيم؟
نظام جمهوري اسلامي ايران از بدو پيدايش با يك سري تهديدات منطقه اي و فرامنطقه اي مواجه بوده است و لذا در طول سالها ما هميشه سعي كرديم خود را در اين زمينه آماده سازيم چه در حوزه سخت افزاري و چه در حوزه نرم افزاري در قسمت تجهيزات نظامي پيشينه خوبي نداريم يعني درگذشته قبل از انقلاب عمده تجهيزات ما و حتي مهمات ما از سوي كشورهاي پشتيبان وارد مي شد اما با وقوع انقلاب و در دوره دفاع مقدس تمام راهها قطع شد و هيچ كشوري ما را پشتيباني نظامي نكرد. ما در حقيقت هم در محاصره نظامي بوديم و هم در محاصره اقتصادي و همين راه ما را به سمت خودكفايي سوق داد. لذا امروز بعد از حدود 20 سال از پايان دفاع مقدس ما خوشبختانه تمام تجهيزات مورد نياز را روي زمين و حداقل براي جنگ زميني خودمان طراحي و توليد مي كنيم و حتي مهمات را نيز خودمان مي سازيم تا حدي كه حتي ما به مرحله صادرات هم رسيده ايم و بخشي از همين تسليحات را صادر مي كنيم. پس از اين بابت هيچ نگراني نداريم. ما الان هم تحريم نظامي هستيم. اسلحه مورد نياز خودمان را توليد مي كنيم و خيلي از آنها را هم با مهندسي معكوس مشابه سازي مي كنيم. ما امروز موشك هايي را با اتكا به دانش مهندسان خودمان ساخته ايم. مهمات هوشمندي كه ساخته ايم، در حقيقت نشانه كارآيي دانشمندان و صنعتگران ما است. با تحريم هيچ ملتي از حركت نمي ايستد و به ويژه اينكه ما تحريم را تجربه كرده ايم و دفاع مقدس نيز به ما آموخت كه با تحريم رشد مي كنيم.
قدرت مقابله با جنگ رواني دشمن را چگونه ارزيابي مي كنيد؟
50 سال پيش در 28مرداد 1332 كه آمريكايي ها كودتايي را عليه دولت مصدق در اين كشور به راه انداختند، اعتراف كردند كه با نوشتن و چاپ مقاله هاي انگشت شمار در روزنامه هاي ايران در آن زمان و با راه انداختن همين جنگ رواني محدود، ملتي را كه تا ديروز پشتوانه مصدق بود عليه مصدق شوراندند. اما امروز ملت ما مقاوم ترين ملت هاست. بعد از 28 سال كه از انقلاب مي گذرد ما هر روز در معرض جنگ رواني هستيم، هر روز رسانه ها سوژه اي را عليه ما بر پا مي كنند، هزاران سناريو را عليه كشور ما مي سازند و خوشبختانه ملت ما آرام در حال پيشرفت خود هستند و هيچ توجهي به اين تبليغات ندارند. به نظر من ملت ما در مقابله با جنگ رواني بي نظير است. اتكاي به خداوند و رهبري حكيمانه فرمانده كل قوا در مقاومت ملت در مقابل عمليات رواني تأثير بسيار زيادي دارد. رهبري هاي حكيمانه رهبر فرزانه انقلاب كه به گذشته ملت ها و پتانسيل موجود در نيروي مقاوم مردمي و پوشالي بودن ادعاهاي قدرت ها آگاهي كامل دارند، باعث مي شود كه خيلي راحت عمليات رواني دشمنان خنثي شده و همه مردم را متحد و يكپارچه  سازد و اين يكپارچگي را ما در حركت هايي كه در مناسبت هاي گوناگون از سوي مردم انجام مي شود، نشان داده ايم.
براي اجراي عمليات رواني چقدر قدرت داريم؟
با وجود اينكه معتقديم قدرت رسانه اي ما روز به روز قوي تر مي شود، ولي هنوز در حد مطلوب نيستيم. رسانه و خبر مثل شليك يك موشك است. يك خبر وقتي عليه ما از رسانه منتشر مي شود مثل شليك يك موشك است عليه ما. امروز جنگ رواني، جنگ استراتژي است، جنگ، جنگ رسانه  است. قبل از اينكه به جنگ نظامي برسيم، جنگ اطلاعات است. در اين ميان قطعاً خبرنگاران، روزنامه نگاران، گويندگان و... مي توانند سربازان عرصه جنگ رواني باشند. هر چه قدر ما در اين حوزه خود را تقويت كنيم، قطعاً مي توانيم موفق تر باشيم.
يكي از مهم ترين مسائل، در حوزه جنگ، پاكسازي مناطق آلوده به مين  است كه برعهده نيروي زميني ارتش است. آمار نشان مي دهد كه ما چيزي در حدود يك ميليون و 280 هزار متر مربع مناطق آلوده به مين داريم، دليل اين تأخير در پاكسازي چيست؟
ارتش و نيروي زميني سابقه درخشاني در سه دهه بعد از انقلاب دارند. از روز اول انقلاب اين ارتش كه باقي مانده رژيم سابق بود توسط امام بازسازي و احياء و در جهت منافع ملي و اهداف نظام جمهوري به كار گرفته شد. از همان روز اول كه توطئه هايي شكل مي گرفت در آذربايجان، كردستان و... ارتش آماده به كار بود و با اين توطئه ها مقابله مي  كرد و بعد از جنگ هم 4 لشگر ارتش مراقبت از مرزهاي غربي و جنوبي را به عهده داشت. امروز هم پس از گذشت 20 سال از جنگ، ارتش ما در مقابل ارتش هاي متجاوز در مرزها ايستاده و با هر گونه ناامني كه در مناطق به وجود مي آيد، مقابله مي كند. يكي از فعاليت هاي عمده ارتش، پاكسازي مناطق آلوده به مين بوده است. در منطقه غرب و جنوب كشور، بيش از 4 ميليون هكتار از زمين هايمان آلوده به مين  بود كه بعد از جنگ، نيروهاي مستقر در منطقه و يگان هاي مهندسي نيروي زميني از همان روز اول بعد از صدور قطعنامه، شروع به پاكسازي كرده و 2 ميليون هكتار از زمين هايي را كه آلوده به مين هاي عمل نكرده بود و عقب تر از مناطق جلويي نبرد بود، در همان ابتدا پاكسازي كردند و در اختيار كشاورزان گذاشتند.
از 2 ميليون هكتار باقي مانده كه آلودگي  شان بيش از حد بود، يك ميليون ديگر هم پاكسازي شده و بيش از 5ميليون مين ضد نفر را از روي زمين برداشتيم و منهدم كرديم. در دولت نهم هم برنامه 5 ساله اي براي پاكسازي كليه مناطق داده شده و ما از سال 85 توان پاكسازي را مضاعف كرده ايم. چيزي قريب به بيش از دوهزار نفر از كاركنان نيروي زميني. همين الان كه من با شما صحبت مي كنم مشغول پاكسازي مناطق آلوده به مين هستند و هر روز هم شاهد حوادثي در اين ارتباط هستيم. خود نيروي زميني در اين سال ها كه پاكسازي انجام شده چيزي حدود 160 نفر شهيد و بيش از 700 نفر جانباز و قطع عضو تقديم انقلاب و كشور مقدس كرده و هنوز هم در حال پاكسازي است. اميدوارم كه بتوانيم با اجراي برنامه 5 ساله ساير مناطق را پاكسازي كنيم.
</TEXT>
</DOC>
<DOC>
<DOCID>HAM2-860129-095</DOCID>
<DOCNO>HAM2-860129-095</DOCNO>
<ORIGINALFILE>/1386/860129/news/_siasi.htm</ORIGINALFILE>
<ISSUE>چهارشنبه 29 فروردين 1386 - سال پانزدهم - شماره4245 - Apr 18, 2007</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
خبررئيس سازمان انرژي اتمي:
صحبت از تعداد سانتريفيوژهادر هيچ جاي دنيا رسم نيست
</TITLE>
<TEXT>


ايسنا: رضا آقازاده، رئيس سازمان انرژي اتمي در پاسخ به اين پرسش كه چرا در20 فروردين، رسماً تعداد سانتريفيوژهاي فعال در نطنز را اعلام نكرديد و آيا از اعلام اين موضوع نگراني خاصي به لحاظ داخلي و بين المللي داشتيد، با بيان اين كه از اعلام نكردن تعداد سانتريفيوژ ها قصد رد گم كردن و يا غيرشفاف بودن را نداشته ايم گفت: ما در نطنز تمام ساختارها، پيش نيازها و سرمايه گذاري زيادي كه انجام داده ايم را براي يك جريان صنعتي بزرگ برنامه ريزي كرده ايم و اين ديدگاه براي من بسيار اهميت دارد.
آقازاده با بيان اين كه مباحث مربوط به فعاليت هاي غني سازي در دنيا از مباحثي است كه كمتر درباره  آن صحبت مي شود اظهارداشت: متأسفانه به دليل سياسي شدن فعاليت هاي صلح آميز هسته اي ايران اين مسايل به مطبوعات و رسانه هاي گروهي كشيده مي شود و گرنه هيچ كجاي دنياي مرسوم نيست كه درباره  تعداد دستگاه هاي سانتريفيوژ و جزئيات كار صحبت شود.
وي با بيان اين كه ما با شفاف سازي هايمان از فعاليت هاي هسته اي رسالتي را برخود احساس مي كنيم، گفت: همان گونه كه قصد داريم اين شفافيت را به دنيا و برخي كشورهايي كه مدعي اند از فعاليت هاي هسته اي ايران نگراني هايي را دارند، القاء كنيم و توقع داريم كه آنها هم در برخورد با ما شفاف باشند.
آقازاده ادامه داد: هيچ اطلاعاتي از فعاليت هاي غني سازي كشورهايي كه در اين زمينه فعال هستند در دست نيست، مثلاً برزيل حتي  حاضر نيست تصوير دستگاه هاي سانتريفيوژش را به بازرسان آژانس بين المللي انرژي اتمي  نشان دهد، بنابراين اين مقدار شفافيت ايران در همكاري با آژانس در دنيا اصلاً مرسوم نيست.
اراده سياسي در مقابل تحريم
معاون رئيس جمهورخاطرنشان كرد: تجربه اي طولاني به من مي گويد كه اگر يك اراده سياسي و باور عميق وجود داشته باشد، اتفاقاً آن چيزهايي كه غيرممكن به نظرمي آيد، ممكن مي شود. اين تجربه را هم در نفت و هم در سازمان انرژي اتمي آزموده ام و معتقدم ساختار و روشي كه براي دنبال كردن برنامه هاي هسته اي درحال حاضر وجود دارد، مي تواند الگوي خوبي براي توسعه كشور باشد.
آقازاده در پاسخ به اين پرسش كه در اين مسير تا چه حد به فضاي هموار بين المللي، دانش روز و غيره نياز داريم، گفت: هيچ كس نمي تواند خود را از دنيا بي نياز بداند و بالعكس. اما اگر بنا برتحريم باشد، ما مي توانيم گليم خود را ازآب بيرون بكشيم. اگر در تحريم نباشيم قطعاً با دنيا تعامل بيشتري را خواهيم داشت،  ما نمي خواهيم درها را به روي دنيا ببنديم. وي با اشاره به اينكه چون نمي خواستيم درهاي كشور را بر روي دنيا ببنديم، پيشنهاد تشكيل كنسرسيوم در جهت اعتمادسازي را داديم، افزود: ايجاد كنسرسيوم يعني تعامل، همكاري و مشاركت در صنعت هسته اي ايران. اما اگر دنيا هم همكاري نكرد، من مأيوس نمي شوم. اين مسئله نه در اعتقادات شخصي من وجود دارد و نه در برنامه ريزي كلان كشور.
مصداق تعامل
رئيس سازمان انرژي اتمي  با اشاره به برگزاري دو مناقصه بين المللي ساخت نيروگاه اتمي  و همزمان ساخت يك نيروگاه 360 مگاواتي با توان داخلي تاكيد كرد: اين تصميم مصداق تعامل و همكاري بين المللي و در عين حال ارتقاء و گسترش خودباوري و خوداتكايي ايران است. آقازاده در پاسخ به اين پرسش كه برنامه هاي هسته اي از جمله اجراي مناقصه هاي بين المللي و ساخت نيروگاه 360 مگاواتي سازمان انرژي اتمي  با وجود فشارهاي بين المللي چگونه انجام خواهد گرفت، اظهار داشت: ممكن است روند اين اقدامات كند شود، اما متوقف نمي شود.
موضوع كوتاه مدت
وي ادامه داد: ما به مسئله  هسته اي كه در شوراي امنيت بررسي مي شود به عنوان موضوعي درازمدت نگاه نمي كنيم، چرا كه در دنيا همه به يكديگر احتياج دارند و ما نيازمند همكاري با يكديگر هستيم، ازسويي بازار ايران از اهميت ويژه اي براي دنيا به ويژه اروپا برخوردار است و نمي توان به راحتي ايران را در همكاري هاي بين المللي حذف كرد.
جريان مستمر
رئيس سازمان انرژي اتمي درباره نصب 50 هزاردستگاه  سانتريفيوژ در نطنز طي 2 سال آتي گفت: من گفتم كه در نطنز يك جريان مداوم از پيشرفت در كار وجود دارد و حداكثر امكانات را براي تحقق برنامه هايمان در نطنز به كار خواهيم گرفت. امروز در نطنز جريان مستمر نصب دستگاه هاي سانتريفيوژ درحال انجام است. وي در پاسخ به اين سؤال كه آيا نطنز ديگري در برنامه  شما قراردارد، گفت: فعلاً برنامه ديگري براي ايجاد تأسيسات غني سازي نداريم. وي با بيان اين  كه اگر دنيا به ما سوخت ندهد، ما مي توانيم بخشي از سوخت هسته اي آينده كشور يعني، بخشي از 20 هزارمگاوات را تأمين كنيم در پاسخ به اين پرسش كه بخشي از20هزار مگاوات، چند درصد مي شود، گفت: اين مسئله در حال مطالعه است كه البته مطالعات در اين خصوص به ميزان منابع، سرمايه گذاري ها، ميزان توسعه و توجيه اقتصادي نياز دارد.
عدم امانت داري آژانس
رئيس سازمان انرژي اتمي در پاسخ به اين پرسش كه آيا بازرسان آژانس كه اخيراً از سايت نطنز بازديد كرده اند، اجازه  درج اطلاعات مربوط به تزريق گاز به آخرين دستگاه هاي سانتريفيوژ نصب شده در نطنز و تعداد آنها را دارند، با بيان اين  كه بازرسان شب يكشنبه تهران را ترك كردند، گفت: به طور طبيعي و براساس قوانين آژانس اين كارخلاف قانون است. البته يكي از بي وفايي هاي شوراي حكام درباره  ايران عدم امانت داريش درباره  اطلاعات مربوط به ايران است. اين مسئله به راحتي قابل اثبات است، چرا كه مي بينيم اطلاعات مربوط به كشورهاي ديگر عضو شوراي حكام اصلا به بيرون درز نمي كند. وي خاطرنشان كرد: معتقدم ما در ارائه اطلاعات در جهت اعتمادسازي و شفاف سازي فعاليت هاي هسته اي مان كمي زياده روي مي كنيم.
زمان مذاكره جدي
آقازاده درادامه در پاسخ به اين پرسش كه فكر نمي كنيد شرايط به گونه اي است كه ديگرفضايي براي مذاكره درباره برنامه هسته اي ايران وجود ندارد، گفت: من هنوز فكر مي كنم راهكاري جزمذاكره وتعامل براي حل اين مساله وجود ندارد. معتقدم زمان اينكه كشورها بتوانند درباره موضوع عدم انحراف به طور جدي مذاكره كنند فرا رسيده است.
آقازاده تأكيد كرد: زمان انجام گفت و گويي جدي برسرموضوع عدم انحراف از مسير صلح آميز با ايران رسيده است. هر چقدر اين مساله به تاخير بيفتد به ضرر كشورهاي اروپايي خواهد بود و بهترين كار اين است كه راهكاري مناسب ازدل مذاكراتي جدي و با اراده سياسي از سوي طرفين به دست آيد.
</TEXT>
</DOC>
<DOC>
<DOCID>HAM2-860129-096</DOCID>
<DOCNO>HAM2-860129-096</DOCNO>
<ORIGINALFILE>/1386/860129/world/_artw.htm</ORIGINALFILE>
<ISSUE>چهارشنبه 29 فروردين 1386</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">ادب و هنر.هنر</CAT>
<CAT xml:lang="en">Literature and Art.Art</CAT>
<TITLE>
نگاهي به نمايش تلخ بازي قمر در عقرب نوشته نغمه ثميني كار بابك مهري در تالار مولوي
اغراق در گفتار، افراط در رفتار
</TITLE>
<TEXT>


موضوع نمايش تلخ بازي قمر در عقرب به نويسندگي نغمه ثميني و كارگرداني بابك مهري تكراري است و بارها در قالب هاي ادبي ديگر از جمله قصه و رمان به آن پرداخته شده است: حقيقتي نزديك، در دور دست ها جست وجو مي شود؛ اين حقيقت در نمايش چيزي جز كمال زيبايي و عشق نيست كه نغمه ثميني آن را در وجود زن تصوير مي كند و در اين رابطه، زورگويي و استبداد مردانه با معصوميت زنانه مقايسه شده و در همان حال به زن كشي، زن گريزي، بهره كشي از زن و سلطه گري بر او در ايران قديم و اقليم هاي ديگري مثل بغداد، هند و چين اشاره شده است.
متن را در كل و نهايتاً  بايد اثري انديشه نگار(ideo graphic)به حساب آورد. جنسيت حقيقي تلخكي مردنما كه در اصل زن است و به عنوان مرد نقش بازي مي كند تا پايان نمايش پوشيده مي ماند تا آنچه قبلاً  به آن اشاره شد از طريق بيان چند قصه ظاهراً  به اثبات برسد؛ اين، ماحصل يك نمايش حدوداً  دو ساعته است. بايد يادآور شد كه چنين موضوعي غيرواقعي و باورناپذير است، اما نويسنده سعي كرده آن را به مثابه يك تابع ذهني در قالب نمايش ارائه دهد و با آشكار نمودن ناگهاني جنسيت تلخك، متن را به نتايج مورد نظرش برساند.
حسين پارسايي
متن نمايش تلخ بازي قمر در عقرب در اصل داستان محور است و از وجوه دراماتيكي قابل توجهي برخوردار نيست، اما كارگردان نمايش، يعني بابك مهري سعي كرده در اجرا به كمك ميزانسن هاي گوناگون و استفاده از شكل دهي حركات و به كارگيري همه امكانات بدني و فيزيكي بازيگران، متن را به شكل نمايش در آورد.
نكته قابل تأمل در بررسي درونمايه و محتواي داستان گونه آن،  اين است كه بن مايه موضوعي اين متن اساساً  كميك نيست و چون اجراي آن به صورت جدي براي تماشاگر غيرقابل تحمل بوده در اجرا از گونه هاي متعدد ژانر كمدي بهره گرفته شده تا در كل حالت كمدي به خود بگيرد و براي تماشاگر تحمل پذير شود، اما واقعيت اين است كه نمايش قمر در عقرب تماشاگر را زياد نمي خنداند و فقط نشاط انگيز است، ضمن آن كه يك نمايش عروسكي بسيار زيبا و البته كاملاً  جدي، در بطن اجرا ارائه شده كه در واقع دراماتيك ترين و زيباترين بخش نمايش محسوب مي شود.
رويكرد تماتيك نغمه ثميني به موضوع، جلوه پرسوناژ ها و كلاً  مقوله شخصيت پردازي را كمرنگ كرده است؛ در ميان همه پرسوناژ هاي نمايش فقط نقش تلخك برجسته شده كه آن هم به كمك بازي بسيار خوب بازيگر آن(راضيه فلاحي)شكل گرفته است. ديالوگ ها هم بيش از آن كه در خدمت روايت كلي مضمون نمايش باشند به موقعيت هاي جداگانه اي كه پيش مي آيند بستگي پيدا كرده اند و همين فهم كل داستان نمايش را براي تماشاگر دشوار كرده است؛ به جرأت مي توان گفت كه در پايان نمايش چيز زيادي از داستان در ذهن نمي ماند.
نمايش تلخ بازي قمر در عقرب به نويسندگي نغمه ثميني و كارگرداني بابك مهري در اجرا تركيبي چندگانه از كمدي روحوضي، مضحكه، طنز گفتاري و آميزه هايي از فانتزي(بخش عروسكي)و حتي هجو و كاريكاتور نمايشي(بخش مربوط به خليفه عرب)است كه جملگي با بهره گيري از اغراق در گفتار، افراط در رفتار، اطوار گرايي، چهره آرايي فانتزيك، بزرگ نمايي و موسيقي ضربي و گاه اقليمي، در قالب يك كولاژ نمايشي نسبتاً  مفرح شكل نهايي پيدا كرده است.
بخش عروسكي و قسمتي كه در آن از طومارهاي تصويري چيني استفاده مي شود و صحنه اي كه در آن ساقه هاي بلند خيزران كه به هم بسته شده اند و به راحتي باز مي شوند و حصار چهارگوش ديوار محبس را شكل مي دهند، طوري كه درون آن نيز براي تماشاگر قابل رؤيت باشد، در نوع خود بديع، زيبا و هوشمندانه هستند.
استفاده بجا و نمايشي از رنگ، ماسك، لباس و حتي ميوه(سيب)، درايت بابك مهري را در كارگرداني آشكار مي نمايد. هم جامگي و هم گونگي زن و مرد نهايتاً به محو شدن جلوه هاي زنانه منجر شده و اين ويژگي در اجرا با موضوع نمايش سنخيت تام دارد؛ از اين رو، طراحي لباس كه توسط مرضيه فرزاد انجام شده مناسب و بجاست.
مرضيه فرزاد در بخش طراحي صحنه نيز كاملاً  موفق است. ابتكارش تا حد زيادي از كسل كنندگي مضمون نمايش كاسته، او كلاً  از همه زوايا بي آن كه نقطه كوري در موقعيت صحنه ظاهر گردد، استفاده كرده است. ميزانسن هاي انتخابي بابك مهري به جز مواردي كه به زياده روي و اغراق رفتاري بازيگران مي انجامد و نمايش را در لحظاتي به پلي شو نزديك مي كند، در بقيه موارد حساب شده و قابل تعمق و تأمل است؛ در مجموع، كارگرداني او نقطه عطف نمايش به شمار مي رود.
در تقابل با داستان محوري متن، اجراي نمايش تلخ بازي قمر در عقرب، بازيگر محور است و همه بازيگران در كل خوب بازي مي كنند. در ميان آنها راضيه فلاحي با بازي زيبا، سنجيده و گيرايش نقش تعيين كننده اي در پيش برد نمايش دارد. در كنار او مي توان به نيما نيساري، محمد اميري و آرش آرمون اشاره نمود كه در محدوده نقش هايشان مقبوليت پيدا كرده اند.
در چهره آرايي بازيگران كه طراح و مجري آن در بروشور مشخص نيست، رويكرد فانتزيك غالب است.
استفاده از صحنه افزار هاي ساده و هدايت بازيگران از روي فكر انجام شده است. اجراي زنده موسيقي كه به شيوه اي بسيار ساده توسط سيد نريمان مصطفوي طراحي و ارائه شده بيانگر صميميت و بي پيرايگي تئاتر دانشجويي است. نورپردازي محمد اسدي مخصوصاً  در بخش عروسكي نمايش زيبا و قابل تقدير است، چون بر جلوه رنگها و عروسكها افزوده است.
نمايش تلخ بازي قمر در عقرب از لحاظ اجرا براي علاقه مندان به تئاتر و مخصوصاً  براي دانشجويان رشته بازيگري، طراحي صحنه و كارگرداني داراي آموزه هاي فراوان است.
ديدن و مخصوصاً  تأمل و تعمق روي بخش هاي قابل توجهي كه به آنها اشاره شد، ميزان ابتكارات، خلاقيت و رويكرد تجربي و زيبايي شناسانه كارگردان را به متني كه قابليت دراماتيكي چنداني ندارد، به وضوح نشان مي دهد. بايد يادآور شد برخلاف معمول كه بايد اجرا در خدمت متن باشد، اين جا متن در خدمت اجراست.
نكات قابل توجهي كه به آنها اشاره شد ادله مجاب كننده اي هستند براي آن كه بپذيريم تئاتر دانشجويي حامل و حاوي ظرفيت هاي بالايي است كه اگر به طور جدي و پي گير به آن توجه شود، نقش عمده اي در اعتلا و ارتقاء هر چه بيشتر تئاتر كشور ايفا مي نمايد.
</TEXT>
</DOC>
<DOC>
<DOCID>HAM2-860129-097</DOCID>
<DOCNO>HAM2-860129-097</DOCNO>
<ORIGINALFILE>/1386/860129/world/_artw.htm</ORIGINALFILE>
<ISSUE>چهارشنبه 29 فروردين 1386</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">ادب و هنر.هنر</CAT>
<CAT xml:lang="en">Literature and Art.Art</CAT>
<TITLE>
سايه روشن
رستم و سهراب در پراگ
</TITLE>
<TEXT>
گروه ادب و هنر- بهروز غريب پور رئيس شوراي داوران يازدهمين دوره جشنواره تئاتر عروسكي پراگ از حضور اپراي عروسكي رستم و سهراب در بخش غيرمسابقه اين جشنواره خبر داد.
غريب پور طراح و كارگردان اين نمايش گفت: كميسيون انتخاب جشنواره پراگ در  نامه اي كه خطاب به من  و مركز هنرهاي نمايشي نوشته، قيد كرده كه براي حفظ عدالت در شورا، اپراي عروسكي رستم و سهراب براي بخش خارج از مسابقه جشنواره پذيرفته شده كه در مراسم اختتاميه اين جشنواره اجرا مي شود.
وي كه طي دو دوره گذشته جشنواره پراگ عضو شوراي داوري بوده، ضمن اشاره به حركت رو به رشد اين جشنواره از نظر سطح كيفي و تعداد آثار شركت كننده، گفت: در جشنواره امسال 50گروه از سراسر دنيا حضور دارند. تفاوت اين جشنواره با ديگر جشنواره هاي جهان، رقابتي بودن آن است. هر سال جوايزي به عناوين كارگرداني، طراحي صحنه، بازي دهندگي، خلاقيت در اجرا و يك جايزه نيز به مفهوم مطلق برترين گروه به نمايش ها داده مي شود. چون جشنواره رقابتي است اكثر حاضران انتظار كسب اين عناوين را دارند و بهترين توليدات هم به اجرا درمي آيند.
وي درباره جشنواره امسال گفت: اين جشنواره به طور خاص عروسكي است و ژانرهاي مختلف نمايش عروسكي در آن به نمايش درمي آيند. اما امسال بخش فيلم هاي عروسكي و به احتمال قوي ورك  شاپ كمپاني جيم هن سن نيز در كنار آن به جشنواره اضافه شده است. غريب پور درباره حضور كارهاي ايراني در اين جشنواره تصريح كرد: در گفت وگويي كه با رئيس كميسيون انتخاب جشنواره پراگ داشتيم، فقط از رسيدن ويدئو 9 نمايش از ايران خبر داد، اما اين كه گروهي از ايران در جشنواره امسال پذيرفته شده است يا نه در آن زمان قطعي نبود و من نيز از آن بي اطلاع هستم. جشنواره تئاتر عروسكي پراگ به مدت 10 روز از 8 خرداد(26 مي)در اين شهر برگزار مي شود.
</TEXT>
</DOC>
<DOC>
<DOCID>HAM2-860129-098</DOCID>
<DOCNO>HAM2-860129-098</DOCNO>
<ORIGINALFILE>/1386/860129/world/_asib.htm</ORIGINALFILE>
<ISSUE>چهارشنبه 29 فروردين 1386</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
سرمايه گذاري درست براي بهره گيري از جمعيت جوان
فرصت زندگي براي جوانان
</TITLE>
<TEXT>


ترجمه: وحيد رضا نعيمي
كاهش سريع نرخ رشد جمعيت در بيشتر كشورهاي در حال توسعه باعث ايجاد نوعي تورم جوان شده است كه نسل آتي كارگران، والدين، شهروندان و رهبران را تشكيل خواهد داد. شمار جوانان 12 تا 24 ساله، 3/1 ميليارد نفر است و انتظار مي رود اين رقم تا سال 2035 به حدود 5/1 ميليارد نفر برسد و پس از آن به طور يكنواخت كاهش يابد. اين روند ناشي از ارتباط دوجانبه بين كاهش باروري و آنچه جمعيت نگاران شتاب جمعيت مي خوانند، است، يعني اينرسي موجود در رشد جمعيت كه ناشي از جمعيت زياد واجد شرايط بچه داري است.
در حال حاضر، افزايش مداوم افرادي كه در سن بچه داري هستند، كاهش باروري را جبران مي كند. اما در خلال دو تا سه دهه آينده كه كاهش باروري تشديد و از شتاب جمعيت كاسته مي شود،  شمار افراد جوان به اوج خواهد رسيد و سپس رو به نقصان خواهد گذاشت.
البته در بين كشورهاي در حال توسعه،  تفاوت زيادي وجود دارد. در بسياري از كشورهاي داراي اقتصاد در حال گذار و درآمد متوسط، شمار افراد جوان در حال كاهش است(مانند چين و تايلند). در كشورهاي ديگر(مانند برزيل و ويتنام)شمار جوانان در حال به اوج رسيدن يا به سطح يكنواختي رسيدن است. در برخي كشورهاي ديگر كه از نظر اين گذار جلوتر هستند، اوج جمعيت جوان ظرف يك تا دو دهه آينده رخ خواهد داد. در كشورهايي مانند نيجريه و سيرالئون، انتظار مي رود جمعيت جوان تا آينده قابل پيش بيني افزايش يابد.
پيامد افزايش جمعيت جوان در رشد اقتصادي و كاهش فقر چيست؟ كشورها چگونه مي توانند مخاطرات را به حداقل برسانند و فرصت ها را براي آنان كسب كنند؟ اين مقاله برخي از يافته هاي گزارش توسعه جهاني سال 2007 را برجسته مي كند؛ به خصوص سرمايه گذاري هايي كه گذار از مدرسه را به بازار كار تسهيل مي كند.
برخي جمعيت زياد را مخاطره آميز مي دانند. در كشورهاي كم درآمد، هزينه گسترش دسترسي به تحصيل در دوره پس از دبستان مي تواند بازدارنده باشد. تحقق آموزش ابتدايي و دبيرستان براي همه در كشورهاي كم  درآمد نيازمند هزينه هنگفت معادل 34 تا 69 ميليارد دلار يعني حدود 3 درصد توليد ناخالص داخلي است. به اين رقم هزينه مقابله با ايدز و بيماري هاي غيرواگيردار را بايد افزود. تامين بار مالي مي تواند دشوار باشد. بي تحركي در مورد ايدز مي تواند باعث شود سطح درآمد از نظر ارزش واقعي تا سال 2050 به دوسوم ارزش واقعي درآمد در سال 1960 برسد.
نگراني ديگر خطر بيكاري است. جوانان يك چهارم جمعيت در سن اشتغال را تشكيل مي دهند اما نيمي از بيكاران جوان هستند. مطالعات در 60 كشور در حال توسعه نشان مي دهد جوانان پيش از اشتغال با ثبات،  يك سال و نيم را در بيكاري يا كار منقطع به سر مي برند. مثلاً در گواتمالا تجربه در شغل هاي مستلزم مهارت درك مطلب و مهارت هاي شناختي را افزايش مي دهد. افرادي كه از شغل يابي ناتوان هستند، از نظر اين مهارت ها كم  مي آورند. به علاوه،  بيكاري خطر ناآرامي اجتماعي را به همراه دارد كه مي تواند به فضاي هر كشوري براي سرمايه گذاري آسيب برساند.
اما شمار زياد جوانان فرصت بي سابقه اي را براي عمق بخشيدن به سرمايه انساني در اختيار كشورها قرار مي دهد. كاهش باروري باعث مي شود كه كشورها از نيروي كار بيشتري به نسبت جمعيت بچه ها و سالمندان برخوردار شوند و در نتيجه ميزان درآمد به ازاي هر فرد بيشتر مي شود. در كشوري كه نسبت جمعيت بچه ها و سالمندان به جمعيت كاري 25 درصد كاهش مي يابد، هر ريال و روپيه اي كه در قالب ماليات جمع آوري مي شود، مي تواند 33 درصد افزايش بودجه به ازاي هر فرد وابسته را تامين مالي كند كه مي توان از آن براي توسعه و حفظ سرمايه انساني استفاده كرد. كاهش بچه ها در خانواده به اين معناست كه امكانات بيشتري به بچه ها مي رسد. در نتيجه، شرايط اقتصادي براي سرمايه گذاري در بچه ها و جوانان وابسته هيچ وقت از اين بهتر نبوده است.
با اتخاذ سياست هاي درست و ايجاد نهادهاي مناسب، افزايش سهم نيروي كار در جمعيت مي تواند به ارتقاي رشد اقتصادي بيانجامد. بر اساس نتايج يك مطالعه، بيش از 40 درصد رشد چشمگير اقتصادي در كشورهاي شرق آسيا به نسبت كشورهاي آمريكاي لاتين در سال هاي 1965 تا 1990 ناشي از رشد سريع تر نيروي كاري كشورهاي آسيايي و نيز اتخاذ سياست هاي بهتر در زمينه تجارت و توسعه سرمايه انساني بود. در واقع، مهارت هاي نيروي كار كه عمدتاً در خلال كودكي و جواني كسب مي شود، عامل تعيين كننده مهمي در فضاي كلي سرمايه گذاري كشورهاست. در كشورهايي كه ثبت نام در مقطع آموزشي بعد از دبستان بالاست، كمبود مهارت كه ويژگي تمام كشورهاي در حال توسعه است، كمتر است.
كشورها چگونه مي توانند به چالش هاي ناشي از افزايش جمعيت جوان بپردازند؟ كشورها مي توانند فرصت هاي موجود براي گسترش سرمايه انساني را براي جوانان افزايش دهند. مي توانند به آنان كمك كنند از ميان اين فرصت ها انتخاب كنند و در مواردي كه انتخابي صورت نمي گيرد يا انتخاب ناكارآمد است، گزينه هاي ديگري در اختيارشان قرار بگيرد.
افزايش فرصت ها براي جوانان
بسياري ازكشورها هنوز امكانات كافي براي پرورش سرمايه انساني در اختيار جوانان قرار نمي دهند. اين امكانات شامل دسترسي به آموزش با كيفيت يا ورود به مشاغلي است كه باعث پرورش مهارت هاي آنان مي شود. اين كشورها براي بهره برداري از فرصت ها توسط جمعيت جوان بايد كوشش بيشتري به عمل آورند.
بهبود كيفيت آموزش ابتدايي با وجودي كه شمار جواناني كه دبستان را به پايان مي رسانند، افزايش چشمگيري پيدا كرده است، كيفيت پايين هنوز يك مشكل به شمار مي رود. در چندين كشور آفريقايي، كمتر از نيمي از زنان جوان بين 15 تا 24 سال مي توانند پس از سه سال تحصيل در دبستان يك جمله ساده را بخوانند. اين نسبت در كشورهايي مانند غنا و گامبيا كمتر از 60 درصد است. بسياري از زنان جوان حقايق ساده اي را كه مي تواند جانشان را نجات دهد،  نمي دانند.
يك الزام اصلي براي بهبود آموزش اندازه گيري كيفيت به طور مناسب است، مثلاً با استفاده از آزمون هاي استاندارد است كه در مدارس و كشورهاي مختلف قابل مقايسه است. كشورها بايد اين نظارت را جدي بگيرند و يافته هاي آن را به كار ببندند. به علاوه، بايد بر تغذيه، بهداشت و رشد روان شناختي كودكان قبل از مدرسه تأكيد كنند. در كشورهاي متفاوتي مانند آمريكا، جاماييكا، تركيه و فيليپين، بهبود برنامه هاي پيش دبستاني باعث بالا رفتن نمره هاي آزمون، افزايش ميزان فارغ التحصيلي از دبيرستان و كاهش نرخ جرم در ميان شركت كنندگان تا سنين بيست سالگي شده است.
برآوردن نياز به سطح بالاي مهارت، چالش بسياري از كشورهاي داراي درآمد متوسط كه تحصيلات كافي براي جوانان خود فراهم مي كنند، برآوردن نياز به مهارتها در اقتصاد جهاني است. روندهاي جاري مغاير اين انتظار است كه گسترش تجارت باعث افزايش تقاضا براي كارگر غيرماهر مي شود. در عوض، كشورهاي در حال توسعه با تقاضاي فزاينده اي براي كارگران ماهر روبه رو هستند. در نتيجه، درآمد كارگران داراي تحصيلات دبيرستاني و بالاتر در بسياري كشورها افزايش يافته است، هرچند كه تعدادشان بيشتر شده است.
توليد فارغ التحصيلان داراي تحصيلات بالاتر از ابتدايي و مجهز به مهارت هاي مناسب نيازمند حل مشكلات عرضه و تقاضاست. از نظر تقاضا، براي بسياري از جوانان به خصوص آناني كه خانواده فقيري دارند، آموزش در سطوح بالاتر از نظر پول و زمان پرهزينه است. با سياست گذاري مي توان تقاضا را با مشوق هايي همچون انتقال مشروط نقدينگي تقويت كرد. بر اين اساس، خانواده ها به نسبت حضور در مدرسه پول مي گيرند. برنامه انتقال مشروط نقدينگي در مكزيك سبب شده است كه ثبت نام جوانان خانواده هاي فقير در دبيرستان به طور قابل ملاحظه اي افزايش يابد. محدوديت هاي مربوط به عرضه را مي توان با گسترش آموزش در مقطع متوسطه و آموزش عالي ضمن حفظ كيفيت برطرف كرد.



عكس: گلناز بهشتي
تسهيل ورود به بازار اشتغال- بسياري از مهارتها در حين كار فراگرفته مي شود، اما جوانان در بسياري كشورها به سختي مي توانند وارد بازار كار شوند. برخي مدتها براي كار منتظر مي مانند. ديگران كارهاي كم در آمدي را مي پذيرند كه مهارت هاي جديد زيادي به آنان نمي آموزد؛ ضمن آن كه بايد توجه شود رشد اقتصادي تقاضا براي كارگران در همه سنين را افزايش دهد، بايد سازوكاري طراحي شود كه جوانان بتوانند بر مبناي برابرتري رقابت كنند. سياست هايي كه انعطاف پذيري و تحرك را در بخش هاي مختلف محدود مي كند از قبيل قوانين تامين اشتغال بيش از حد سخت گيرانه يا بالا گرفتن حداقل دستمزد، جوانان را بيش از سايرين متضرر مي كند. اصلاحات نصفه و نيمه مانند اصلاحاتي كه در اروپا انجام شده و انعطاف پذيري را فقط در مورد جوانان و افراد غيرماهر لحاظ مي كند، بعيد است به موفقيت برسد.
بسياري از جوانان در حالي وارد بزرگسالي مي شوند كه فاقد اطلاعات،  امكانات و تجربه انتخاب فرصت هاي زندگي هستند. دولت ها مي توانند كمك كنند اين افراد تصميم هاي بهتري بگيرند.
اطلاعات- برنامه هاي ساده و ارزان كه ثمرات آموزش بالاتر را به جوانان گوشزد مي كنند، مي تواند به تصميم گيري كمك كند. خدمات راهنمايي در مدرسه در كشورهايي مانند تركيه،  آفريقاي جنوبي،  روسيه،  روماني، لهستان،  شيلي و فيليپين اميدوار كننده بوده است. از آنجايي كه موفقيت چنين برنامه هايي به اطلاعات مشاوران بستگي دارد،  بايد بر تربيت مشاوران تاكيد شود.
امكانات- آموزش عالي مي تواند براي دانش آموزان پرهزينه باشد. براي بيش از نيمي از دانشجويان در دانشگاه هاي خصوصي در آرژانتين،  برزيل،  شيلي  و كلمبيا ، هزينه هاي نقدي بين 30 تا 100 درصد توليد سرانه ناخالص داخلي را تشكيل مي دهد. حتي براي دانشجوياني كه در دانشگاه هاي دولتي درس مي خوانند، هزينه ها اندك نيست. برنامه هاي اعتباري براي دانشجويان تنگدست بدون كمك دولت قابل دوام نيست و بسياري از اين برنامه ها به علت بازپرداخت اندك وام ها شكست خورده است. در استراليا، بازپرداخت منوط به درآمد فارغ التحصيلان است كه از طريق اظهارنامه مالياتي رديابي مي شود. كشورهاي داراي درآمد متوسط مانند تايلند تدريجاً مي كوشند چنين طرح هايي را آزمايش كنند. در كشورهايي كه نظام مالياتي ضعيفي دارند،  سازوكارهايي از قبيل بن هاي هدفمند در مدرسه و حساب هاي يادگيري شخصي كه پس انداز را براي تحصيل تشويق مي كند،  شايد گزينه بهتري باشد.
توانايي تصميم گيري- به رغم دستاوردهاي بزرگ از نظر ميزان ثبت نام، تعداد اندكي از نظام هاي آموزشي بر مهارت هاي تفكر و رفتاري مانند انگيزه،  پشتكار،  همكاري، كارگروهي، توانايي مديريت خطر و مناقشه تاكيد مي كنند. چنين مهارت هايي براي پردازش اطلاعات و اتخاذ تصميم هاي درست لازم است. روش هاي تدريس اين مهارتها در كشورهاي توسعه يافته آزمايش شده و حالا تدريجاً در كشورهاي در حال توسعه اجرا مي شود.
ارائه فرصت دوم- برخي جوانان در نهايت نمي توانند از فرصت هايي كه در اختيارشان است،  استفاده كنند. ممكن است ترك تحصيل كنند،  زود وارد بازار كار شوند،  به كارهايي بپردازند كه عاقبتي ندارد يا نتوانند اصلاً شغلي پيدا كنند. اين امر به معناي هدر رفتن فرصت بزرگي براي جامعه است.
سياست هايي كه به جوانان كمك كند از عواقب انتخاب نامناسب يا شرايط نامساعد رها شوند،  مي تواند تور ايمني سودمندي براي آينده باشد. از جمله اين سياست ها مي توان به برنامه هاي بازپروري جوانان،  درمان جوانان مبتلا به بيماريهاي مسري و برنامه هاي حفظ ترك تحصيل كردگان اشاره كرد. در بنگلادش بچه هاي بين 10 تا 16 سال كه از دبستان ترك تحصيل كرده اند، در چارچوب برنامه اي، سه سال درس مي خوانند و سپس آموزش حرفه اي مي بينند. اين برنامه در سال 2002 به حدود 36 هزار نفر خدمات ارائه كرد.
تأمين هزينه- برخي از سياست هايي كه ذكر شد، نيازمند تغيير در روش تخصيص منابع مالي است. شايد بيشترين هزينه مربوط به گسترش دسترسي و بهبود كيفيت آموزش ابتدايي و نيز بسط معناي ابتدايي براي دربرگرفتن آموزش متوسطه باشد. ارائه آموزش ابتدايي و متوسطه در كشورهاي كم درآمد هزينه اي معادل حدود 3 درصد درآمد ملي اين كشورها دارد، اما اين نسبت روي هم رفته در كشورهاي كم درآمد و داراي درآمد متوسط به حدود نيم درصد درآمد ملي بالغ مي شود. پرداخت چنين ارقامي در توان بسياري از اين كشورهاست.
ساير اقداماتي كه در اينجا ذكر شد، بيشتر نيازمند سرمايه گذاري سياسي است تا مالي. اجراي اصلاحات تجاري و بازار كار كه به استفاده بهتر از سرمايه انساني مي انجامد، بازده سرمايه گذاري روي جوانان را به طور قابل ملاحظه اي بيشتر مي كند، هرچند كه شايد حقوق كارگران مسن تر مورد تهديد قرار بگيرد. مثلاً قوانين حفاظت كار در آمريكاي لاتين و برخي كشورهاي صنعتي ميزان بيكاري جوانان غيرماهر را افزايش مي دهد چون انگيزه شغل زايي را از بين مي برد.
ايجاد توازن بين گسترش فرصت ها براي جوانان و ارائه مراقبت كافي از مشاغل، دشوار اما لازم است. بهبود شرايط سرمايه گذاري در سرمايه انساني نيازمند در نظر گرفتن مزايا،  هزينه ها و مخاطرات فراروي جوانان است. شايد اين امر جنجال آفرين باشد، چون برخي جوامع مسئوليت در دست جوانان را تهديد مي دانند. اما اكنون نمونه هاي زيادي وجود دارد كه نشان مي دهد دادن انگيزه هاي مناسب به جوانان با در نظر گرفتن توانايي هايشان، آينده آنان و جامعه را بهتر مي كند.
منبع: نشريه امور مالي و توسعه، بانك جهاني، سپتامبر 2006
</TEXT>
</DOC>
<DOC>
<DOCID>HAM2-860129-099</DOCID>
<DOCNO>HAM2-860129-099</DOCNO>
<ORIGINALFILE>/1386/860129/world/_asib.htm</ORIGINALFILE>
<ISSUE>چهارشنبه 29 فروردين 1386</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
بازي نقش ها
</TITLE>
<TEXT>


نوشين محمدزاده
ساعت 6 صبح. همه خوابيده اند. مجبورم براي رفتن از خواب برخيزم. كاش چند دقيقه بيشتر مي خوابيدم. با خودم مي گويم: اصلاً اگر نروم چه مي شود؟ نه، اين فكر خوبي نيست. اين همه تلاش كرده ام تا اين شغل را به دست آورم. تازه، شانس آوردم كه امروز به موقع از خواب بيدار شدم وگرنه الآن داشتم مي دويدم... آب سردي كه به صورتم مي زنم اميد را به من برمي گرداند كه: عجله كن، روز بهتري در انتظار توست،(اگرچه تكراري است).
به بالاي سر پسرم مي روم، آرام خوابيده. به ياد ديشب مي افتم كه بي جهت عصباني شدم و او را تنبيه كردم. حالا چه قدر چهره معصومي دارد. از خودم بدم آمد. يعني من اين قدر، بي رحمم؟ به هر حال، در را پشت سرم مي بندم و قدم در امروز مي گذارم.
40 دقيقه در مسيرم تا به محل كارم برسم. فرصت خوبي است تا به موضوعات زيادي فكر كنم:
- به ياد همسرم مي افتم. ماه گذشته چند بار با هم مشكل داشته ايم. بحثمان شده و حتي يك بار، چند روزي با هم حرف نزديم. هميشه سعي كردم او مقصر جلوه كند اما مي دانم كه گناه اصلي به گردن خودم است. آن قدر مشغول به كارم كه ديگر رمقي براي خانه باقي نمي ماند. او از من توقع دارد همان طور كه در محيط كارم هستم، در خانه هم آدم بانشاط و سرگرم كننده تري باشم. اما اين قدر خسته ام كه وقتي به خانه مي رسم، حتي حوصله حرف زدن هم ندارم. چند ساعتي كه بيدارم، در عالمي شبيه به خواب به سر مي برم و منتظرم تا هرچه زودتر به رختخواب بروم، چه كنم خيلي خسته ام.
- به ياد مادرم مي افتم كه هنوز من را مثل يك بچه لوس مي كند. اما، ديگران از من توقع بزرگ شدن دارند و او درك نمي كند. هميشه نگران است. نگراني كه براي من آزار دهنده است. اما مجبورم در برابر او سكوت كنم.
- به ياد پدرم كه هميشه مراقب من است و از من مي خواهد كه باز هم رشد كنم اما نمي داند كه توان من فعلاً همين قدر است.
- به ياد دوستم كه من را انساني با معلومات و آگاه مي داند. از من كمك خواسته است اما مي دانم كه به اندازه يك مشاور خوب اطلاعاتي ندارم، از طرفي نمي خواهم به اصطلاح كم بياورم.
- به همكارم كه هميشه از او بهترم، اما نمي دانم كه اين برتري را چه طور به اطلاع ديگران برسانم، چون او در برقراري ارتباط با ديگران از من موفق  تر است.
- به شاگرد خصوصي فردا فكر كنم. چه قدر پرافاده است. حوصله رفتارش را ندارم اما به پولش احتياج دارم پس بايد خود را مقتدر نشان دهم.
و... 40 دقيقه تمام شد. به محل كارم رسيدم، آيا امروز حرفم را به رئيسم مي گويم؟
لحظه اي چشمانتان را ببنديد و خود را در موقعيت هاي مختلفي در يك روز يا يك هفته تصور كنيد. از بازي خود لذت نمي بريد؟ بايد در يك روز چند نقش، نقش هايي كه هيچ سنخيتي با هم ندارند را ايفا كنيم و تمام انرژي خود را به كار مي گيريم تا ايفاي نقش عالي داشته باشيم.
بايد جايزه اسكار را به هريك از ما مي دادند.
در زندگي ماشيني امروز، انسانها ناگزير از پذيرفتن نقش هاي متفاوتي هستند و از طرفي هميشه خواهان موفقيت اند و در اين مسير براي اجراي بازي خود و كسب موفقيت بيشتر همه توان خود را بسيج مي كنند. همواره سعي مي كنند در محيط هاي گوناگون نقش هايي را بپذيرند و اجرا كنند كه شايد با شخصيت و روش زندگي مطلوبشان متفاوت باشد. به هر گونه، مجبورند؛ چرا كه براي پيمودن جاده ترقي، ناچار به بودن در جامعه اي پيچيده و متنوع هستند.
در روند گذر كشورها از مرحله بدويت به سمت صنعتي شدن و تمدن، شاهد رشد فزاينده مشاغل و محيط هايي بوده ايم كه هرچه بيشتر از انسان ها توجه و انرژي مطالبه مي كنند. در اين ميان اگر فردي بخواهد خود را با آهنگ توسعه و ترقي جامعه هماهنگ تر سازد، ناچار است تخصص و آگاهي خود را بالا ببرد و جايگاه مستحكم تري در جامعه به دست آورد. بهاي اين استحكام، آرامش است. انسان آرامش خود را براي رسيدن به آرزوها و رفاهيات كه در ظاهر جذابند، از دست مي دهد و زماني به اين نتيجه مي رسد كه براي نيل به آرامش از دست رفته، تمام دستاوردهايش را فدا كند اما عملاً باز هم در تاروپود اين نبرد بيشتر فرو مي رود، چرا كه آب رفته ز جوي، هرگز برنمي گردد. ظاهراً جامعه صنعتي فرد را در فرآيندي قرار مي دهد كه برون داد و درون داد مشخصي ندارد.
در اين فرآيند فرد براي رسيدن به رفاه نسبي و آنچه خوب مي انگارد، مهارت و تخصص بيشتري را به دست مي آورد و در جامعه صنعتي نقشي را به عهده مي گيرد؛ چراكه مي داند سنتي بودن و ماندن در گذشته نسبت به تفكر صنعتي از مزاياي كمتري برخوردار است. در مسير رسيدن به اين هدف، فرد هزينه هاي معنوي و آرامش خود را به خطر انداخته و از لحاظ ذهني آن قدر درگير مي شود كه گاهي از خدا خلوتي آرزو مي كند و از خود مي پرسد: اين همه تلاش براي چه؟ با اين وجود، ادامه مي دهد تا جايي  كه به رفاهيات مدنظرش رسيده و خود را در شرايط ايده آل مي  يابد.
حال به دنبال حلقه مفقوده يعني آرامش از دست رفته خود مي گردد و چون فكر صنعتي دارد و به اصطلاح جامعه شناسي ماشيني شده، تنها راه رسيدن به فكر آرام را در گرو پرداخت هزينه و تلاش بيشتر مي يابد.
پس باز هم اهدافي را از نو طراحي كرده و براي رسيدن به آنها تلاش مي كند. محيط خود را تغيير مي دهد، با افراد جديد معاشرت مي كند، چهره خود را تغيير مي دهد و... اما در واقع باز وارد فرآيندي شده كه برون دادي جز دوري از آرامش ندارد.در اين مسير فرد بارها و بارها، تغيير نقش مي دهد و هم زمان به ايفاي بازي هاي متفاوتي مي پردازد. گاه پدر يا مادر و در عين حال فرزند. گاه معلم و در عين حال شاگرد. گاه رئيس و لحظه اي مرئوس. به هر حال در تاروپود نقش هاي اجتماعي گره خورده و زماني به خود مي آيد كه اصلاً نمي داند براي چه و براي كه تا اين حد خود را ناديده گرفته و گاهي فراموش كرده است.
پذيرفتن نقش هاي متفاوت اجتناب  ناپذير است. اما نحوه برخورد با آنها به گونه اي كه سلامت روان و آرامش فرد متعادل باقي بماند، نيازمند آگاهي ويژه و توانايي است كه برحسب شانس و تصادف به دست نمي آيد.
براي فرار از تله نقش ها سعي كنيم:
1 - خدا را بهتر بشناسيم.
از توانايي ها و استعدادهاي واقعي خود آگاهي يابيم. مهارت و تخصص را برحسب هوش و توانايي خود برگزينيم تا اين كه تصميم  گيري را بر اساس بازارگرمي صاحبان حرفه انجام دهيم.
همه مي دانيم كه هر شغل داراي شرايط كاري منحصر است و شخصيت و منش خاصي را از دارنده خود طلب مي كند. از خود بپرسيم: آيا من خصوصيات و شخصيت مطلوب و متناسب با آن رشته تخصصي را دارا هستم؟ هر چه قدر اين تناسب بيشتر باشد، آرامش در انجام كار بيشتر حفظ خواهد شد در غير اين صورت هميشه مجبور به سازگاري و تحمل شرايطي هستيم كه اين امر دستاوردي جز دلزدگي و افسردگي در پي نخواهد داشت.
2 - پيش از پذيرفتن نقش جديد آن را بررسي كنيم.
از تمامي زوايا و جوانب آگاهي يابيم. شايد نقش براي ما بزرگ بوده و اجراي خوبي نداشته باشيم و يا بازي جديد براي قالب ما كوچك بوده و توانايي فرد بيشتر است.در پذيرفتن نقش همسر، جست وجو كنيد كه آيا قابليت لازم را داريد و اين قابليت از ديدگاه طرف مقابل، شامل چه نكاتي است. آيا انتظار او را مرتفع مي كنيم يا اين كه در ذهنيت خود رؤيايي زيبا پرورش داده ايم كه از واقعيت جدا است.
3 - از تكنيك ايفاي نقش بهره بگيريم.
در بسياري از موارد، افراد در يك دوره كارآموزي دو هفته اي توانسته اند، استعداد و توان خود را به اجرا بگذارند و قدرت خود را محك بزنند. گاهي مسافرت والدين و قبول مسئوليت خانه براي چند روز، به ما اين گوشزد را داشته كه هنوز براي پذيرفتن نقش مدير خانه استقلال لازم را نداريم و يا مرخصي رئيس و قبول وظايف او در دوره اي كوتاه، روشن نموده كه من هم توانايي رشد شغلي را دارم. روش ايفاي نقش، به فرد كمك مي كند تا در يك محيط نسبتاً واقعي، نقشي را كه در آينده قبول مي كنيم ايفا نموده و به خود نمره دهيم.
4 - از دوستان و همكاران معتمد بخواهيد به شما نمره دهند.
گاه تصور ذهني فرد از رفتارش احساسي و دست خوش ناپختگي است. بهتر است از ديگران بخواهيد تا شما را در نقشي تصور كرده و به شما امتياز دهند. در صورت توان از افراد با سليقه هاي متفاوت نظرسنجي كنيد تا ديدگاه واقعي تري به دست آوريد.
رفتارهاي اجتماعي افراد در ترازوي ديگران، گاهي بهتر سنجيده مي شود.
5 - انعطاف پذير باشيد.
قطعيت هميشه مطلوب نيست. گاه با اندكي تأمل و تغيير مي توان شرايط را مطابق با نقش تغيير داد. به عبارتي مي توان با تغيير در سناريو و جايگزيني نقش ها، كار را زيباتر نمود.اگر شما مدير خانه ايد، اما خود مي دانيد كه همسرتان در مديريت مالي يا به كلام ساده تر، دخل و خرج، از شما مسلط تر است، اين تفويض اختيار را انجام دهيد. از او بخواهيد از اين پس تصميم گيري هاي مالي را او انجام دهد. به اين ترتيب توانسته ايد ذهن خود را از بسياري چه كنم ها نجات دهيد و در نظر داشته باشيد مدير نمونه آن است كه همه كارها را درست تفويض و اداره نمايد نه اين كه همه وظايف را خود انجام دهد.پس انعطاف پذير باشيد.
در پايان بايد گفت كه همه به نوعي بازيگريم و براي ايفاي بهترين نقش خود در تلاش هستيم.
</TEXT>
</DOC>
<DOC>
<DOCID>HAM2-860129-100</DOCID>
<DOCNO>HAM2-860129-100</DOCNO>
<ORIGINALFILE>/1386/860129/world/_asib.htm</ORIGINALFILE>
<ISSUE>چهارشنبه 29 فروردين 1386</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
پنجره
زندگي بدون مصرف گرايي
</TITLE>
<TEXT>
جليل اوحدي
چقدر وقتي كه دبيرستان مي رفتم به رياضيات خودم مغرور بودم. چقدر جبر بلد بودم. هر وقت مسئله اي را نمي توانستم حل كنم حتماً شب توي خواب حل مي كردم. چقدر مسئله هندسه حل كردم و قضيه حفظ كردم. توي كلاس بعضي ها هندسه را بهتر از من بلد بودند ولي بيرون از كلاس، توي خانواده كمتر كسي به اندازه من بلد بود. حتي مسائل كلاس هاي بالاتر از خودمان را حل مي كردم. چقدر مغرور بودم. بالاخره هم با همين سواد خيلي خوبم توي جبر و هندسه و فيزيك و شيمي و همه درس هايي كه بلد بودنشون لازم بود، دانشگاه قبول شدم.
چقدر وقتي وارد دانشكده مهندسي شدم مغرور شدم. درصد كمي از جامعه مي توانند مهندس باشند، يكي هم من. ما دانشجويان مهندسي واقعا تافته جدا بافته ايم. هيچ كس به اندازه ما چيز نمي فهمد. هيچ كس به اندازه ما بلد نيست مهندس باشد. هيچ كس توي كشور همتراز ما دانشجويان مهندسي رياضي و فيزيك بلد نيست و نمي داند ملكول ها چطور ساخته مي شوند و چطور در كنار هم جامدات، مايعات و گازها را مي سازند و تركيبات چگونه به وجود مي آيند.
چقدر وقتي مهندس شدم مغرور شدم. ما مهندس ها جامعه را مي سازيم. همه ما مهندس ها همه كشور را مي سازيم. همه سازندگي ها توسط ما مهندس هاست.
بالاخره يك روز هم از شغل مهندس كارمندي استعفا دادم و بطور آزاد وارد صنعت شدم. تازه فهميدم همه مهندس ها فقط توي كتاب ها باقي مانده اند و هيچ كدام شان از دانشگاه بيرون نيامدند. تازه فهميدم همه سازنده ها همين دانشگاه نديده هايي هستند كه تنها چيزي كه اصلا بلد نيستند رياضي است. من مطمئنم همه ايشان سطح ورق مورد نياز براي ساختن يك دستگاه را با كمي پايين و بالا محاسبه مي كنند ولي هيچ كدام شان منطق مساحت را نفهميده اند؛ اينكه طول مستطيل ضربدر عرض آن مي شود مساحت را همه سازندگان بلدند ولي چرايش را هيچ كدام بلد نيستند. عوضش من هرگز به اندازه يك تراشكار ساده اي كه با يك ماشين تراش يا دستگاه فرز مي تواند پيچيده ترين قطعات مهندسي را بسازد، نه مكانيك بلدم نه علم مواد. از اينكه من يك سازنده نيستم خجالت كشيدم و از اينكه هنوز هيچ كس منطق هندسه را به اندازه من بلد نيست، غرور داشتم.
امروز آثار هنري را با چشمي ديگر مي نگرم. امروز بر نقش يك فرش جوري دقت مي كنم كه در گذشته هرگز نمي ديدم. تقسيم يك مستطيل به اسليم هايي كه در نقشه فرش كامل، دقيق و بي غلط است فقط مي تواند كار كسي باشد كه منطق هندسه، منطق رياضي، منطق زندگي و منطق آفرينش را خيلي خوب مي داند. امروز وقتي به كاشي كاري هاي يك بناي تاريخي مي نگرم تازه مي فهمم آن بناي كاشيكار كه فقط يك دست لباس پلوخوري داشته و تمام لباس هاي ديگرش گل آلود و خاك خورده و لعابدار بوده آنقدر از مهندسي مي دانسته كه بلدبوده است يك حاشيه را گرداگرد يك گنبد بگرداند و بعد از صدها سال من مهندس هرگز نتوانم بفهمم از كجا آغاز نموده و به كجا ختم كرده است. چگونه كاشي هايي ساخته است كه تعداد دقيق آنها مقرنس ها يا شبستان هاي مسجد بزرگي را پوشش دهد. دلم مي خواهد بر گورش بايستم و ناگاه خود را روي خاك او بيفكنم و با تضرع او را صدا كنم: جناب مهندس! امروز وقتي در كنار پلي مي ايستم كه بيش از هزار سال در مسير آب قرار گرفته و طغيان ها و خشكسالي ها را تجربه كرده است و هنوز استوار ايستاده، تازه مي فهمم آن معماري كه اين پل را ساخته چقدر مهندس بوده است.
امروز وقتي به يك موسيقي زيبا گوش مي دهم، تازه مي فهمم سازنده آهنگ برجسته ترين استاد فيزيك دنياست. به خوبي علم اصوات را مي داند. فركانس ها را، تواتر، توالي، تكرار، دامنه و همه امواجي كه از راه گوش به همه زندگي آدم رسوخ مي كند، همه را مي داند. او يك دانشمند روان شناس، جامعه شناس و سياستمدار است. اين دانشمندان، هزاران سال بوده اند و گاهي ما مهندس ها به ژوليده بودن سر و روي آنها خنديده ايم و دلمان خواسته است ما را دمي سرگرم كنند؛ شايد شب خوبي داشته باشيم.
من با همه سواد و غرور مهندسي ام هيچ پيامي براي آيندگان ندارم، اما وقتي در كارگاه يك استاد هنرمند قلمزني، به يك گلدان مسي مي نگرم مي بينم چگونه او يك مهندس علم مواد است كه اشكال هندسي را با دقت تمام چنان نقش مي دهد تا اين گلدان پس از هزاران سال از دل خاك بيرون بيايد و همه تاريخ و اجتماع امروز ما را به اطلاع آيندگان برساند؛ شايد او صادق ترين وقايع نگار باشد.
چه دردناك پي بردم به جاي اينكه سازنده باشم، فقط يك مهندس مصرف كننده هستم. من فقط مصرف كننده رياضيات، هندسه، فيزيك، شيمي و مكانيك بودم، آن هم فقط روي كاغذ. وقتي كه مصرف مي كنم به خوبي منطق همه را مي دانم، مي فهمم چگونه اين دانش ها حاكمان زندگي امروز ما هستند. در عوض امروز با چشم يك مهندس خاضعانه به همه آثار هنري مي نگرم و هنرمند خالق اثر را به تنهايي چندين مهندس مي بينم و اين زندگي را برايم لذتبخش مي كند. خيلي بيش از آنكه قبلا بوده است.
</TEXT>
</DOC>
<DOC>
<DOCID>HAM2-860129-101</DOCID>
<DOCNO>HAM2-860129-101</DOCNO>
<ORIGINALFILE>/1386/860129/world/_asib.htm</ORIGINALFILE>
<ISSUE>چهارشنبه 29 فروردين 1386</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
خبر
تدوين پيش نويس آيين نامه آسيب هاي اجتماعي دانشگاه ها
</TITLE>
<TEXT>
ايسنا: مسئول آسيب هاي اجتماعي معاونت فرهنگي وزارت علوم، تحقيقات و فناوري از تدوين پيش نويس آيين نامه ستاد آسيب هاي اجتماعي وزارت علوم خبر داد.
محمدعلي مقيسه، با بيان اينكه فعاليت هاي وزارتخانه در اين حوزه با رويكرد فرهنگي انجام مي شود، اظهار كرد: از آنجا كه معضلات روحي رواني افراد را به سمت مصرف مواد مخدر سوق مي دهد، وزارت علوم سياستگزاري هاي خود را بر مبناي فعاليت هاي فرهنگي و يا جايگزين پايه ريزي كرده است.
مقيسه در ادامه تدوين پيش نويس ستاد آسيب هاي اجتماعي وزارت علوم را از ديگر اقدامات عنوان كرد و گفت: موضوع آسيب هاي اجتماعي با حساسيت ويژه نسبت به مواد مخدر جزو فعاليت هاي اين ستاد خواهد بود.
وي با بيان اينكه آمار موثق و قابل ملاحظه اي در خصوص وضعيت سوء مصرف مواد مخدر در دانشگاه ها  وجود ندارد، تصريح كرد: عدم تمركز در ارائه آمار و ارائه آمارهاي ضد و نقيض يكي از مشكلات موجود در جامعه در اين رابطه است.
وي برگزاري همايش براي آگاهي بخشي به دانشجويان در خصوص مضرات و تهديدهاي مصرف مواد مخدر را از جمله اقدامات فرهنگي اين حوزه عنوان كرد و ادامه داد: برگزاري كارگاه هاي آموزشي، انتشار نشريه مشترك با همكاري ستاد مبارزه با مواد مخدر و ساخت و ساز خانه هاي فرهنگ در خوابگاه هاي دانشجويي از ديگر اقدامات بوده است.
مسئول امور آسيب هاي اجتماعي معاونت فرهنگي وزارت علوم با بيان اينكه طرح شيوع شناسي مواد مخدر نيز در برخي از دانشگاه ها در حال اجراست، گفت: اجراي اين طرح مي تواند مبناي مناسبي براي ارائه آمار و اطلاعات صحيح در اين حوزه باشد.
مقيسه در خاتمه موضوع جوانان را از ديگر فعاليت هاي اين حوزه عنوان كرد و گفت: تقويت و تجهيز كانون هاي دانشجويي با هدف رشد استعداد و هدايت توانمندي دانشجويان و برگزاري كارگاه هاي سراسري مهارت هاي پيش از ازدواج از جمله ديگر اقدامات صورت گرفته در اين بخش است.
</TEXT>
</DOC>
<DOC>
<DOCID>HAM2-860129-102</DOCID>
<DOCNO>HAM2-860129-102</DOCNO>
<ORIGINALFILE>/1386/860129/world/_cinew.htm</ORIGINALFILE>
<ISSUE>چهارشنبه 29 فروردين 1386</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">ادب و هنر.هنر.سینما</CAT>
<CAT xml:lang="en">Literature and Art.Art.Cinema</CAT>
<TITLE>
10 سال از آتش سوزي يكي از بزرگترين سينماهاي پايتخت مي گذرد
سينما آزادي در انتظار پرده اول
</TITLE>
<TEXT>


عكس ها: محمد توكلي
امروز مصادف با دهمين سالگرد وقوع  آتش سوزي در يكي از بهترين سينماهاي پايتخت است. سينماي آزادي، سوم ارديبهشت ماه 1348 با نام شهر فرنگ با نمايش فيلم مايرلينگ افتتاح شد. در آن زمان اين سينما نخستين سينماي ممتاز و چهار ستاره كشور محسوب مي شد. پس از انقلاب اسلامي، اين مكان در اختيار بنياد مستضعفان و جانبازان قرار گرفت و به سينما آزادي تغيير نام داد.
سال 1369 مالكيت اين سينما به حوزه هنري سپرده شد. در طول سال هاي پس از انقلاب، سينما آزادي يكي از بهترين سينماي هاي ايران به شمار مي آمد و فيلم هاي زيادي در آن به نمايش درآمد. آتش سوزي سينما آزادي عصر روز جمعه 29 فروردين ماه سال 1376 اتفاق افتاد. در آن زمان فيلم تعطيلات تابستاني ساخته فريدون حسن پور روي پرده بود و در طول 90 دقيقه آتش سوزي همه چيز از بين رفت.
زماني كه آپارتچي، جرقه هاي آتش را ديد، به همكارانش اطلاع داد كه برق را قطع كنند، اما  ديگر دير شده بود و سمت راست سينما را آتش فرا گرفت و تنها امكان نجات مردم هراسان از داخل سالن وجود داشت.
سالن بزرگ سينما آزادي نيز علي رغم تلاش آتش نشاني در آتش سوخت و رييس اطفاي حريق از آن به عنوان بي سابقه ترين آتش سوزي طي اين سال ها ياد كرد. پس از آن كارشناسان سازمان آتش نشاني به دليل امكان وقوع حوادث احتمالي توصيه كردند سينما به طور كامل تخريب شود و اين كار عملي شد.
الهام اناري
و امروز سينما آزادي كه بزرگترين جاي خالي سينمايي كشور است، در قالب مجموعه اي فرهنگي ـ تجاري شامل 5 سالن نمايش فيلم، پاركينگ با ظرفيت 400 خودرو و واحدهاي خدماتي، فرهنگي، تجاري و اداري در زميني به مساحت800 متر و با 9 هزار مترمربع زيربنا، در حال ساخت است.
مدير كل فرهنگي معاونت اجتماعي شهرداري تهران اين نويد را مي دهد كه همزمان با صفر شدن روز شمار، كار ساخت سينما آزادي به اتمام مي رسد در حالي كه بازسازي اين سينما طبق پيش بيني ها جلو مي رود. مجيد جوزاني پيش از اين گفته بود: بر اساس زمان بندي توافق شده2 سال زمان براي بازسازي سينماي سوخته در نظر گرفته شده بود اما تلاش دست اندركاران پروژه اين است كه طرح را 18 ماهه به مرحله بهره برداري برسانند. از مجموع سالن هاي سينما 4 سالن با ظرفيت 200 نفر و يك سالن نيز با 700 نفر ظرفيت طراحي شده است.
جوزاني درباره كيفيت خدمات در سينماي بازسازي شده مي گويد: تلاش ما اين بوده كه بهترين امكانات و تجهيزات را برابر با استانداردهاي روز جهان در مجموعه سينما آزادي تهران به كار بگيريم تا مردم بتوانند در كمال آرامش و لذت در يك مكان فرهنگي فيلم هاي مورد علاقه خود را ببينند. علاوه بر اين طراحي سينما نيز كاملاً منطبق با استانداردهاي بين المللي است و با مشاوره متخصصان و استادان حوزه معماري و شهرسازي از يك سو و متخصصان و كارشناسان حوزه هنر از سوي ديگر طراحي شده و صداي دالبي سالن هاي آن هم مطابق سيستم صوتي سينماهاي جهان است.مديركل فرهنگي شهرداري تهران اين اطمينان را مي دهد كه همزمان با جشنواره بيست و ششم شاهد بازگشايي مجموعه فرهنگي سينما آزادي باشيم. به گفته جوزاني، شهرداري تهران هيچ گونه اهداف تجاري و اقتصادي را از بازسازي سينما آزادي دنبال نمي كند.
در روز حادثه و در ساعات اوليه نيمه شب سعيد وزيري مسئول امور سينمايي حوزه هنري درباره وضعيت سينما آزادي و سينما شهر قصه گفت: پس از تخريب كامل سينما، بازسازي اين 2سينما در فهرست كارهاي در دست اقدام حوزه هنري است.با تخريب كامل بناي سينما آزادي و شهر قصه طراحي و معماري مجموعه سينماها از سوي موسسه توسعه مراكز فرهنگي سوره آزادي وابسته به حوزه هنري به مسابقه گذاشته شد و به همين منظور از همه اشخاص حقيقي و حقوقي براي شركت در اين مسابقه دعوت به همكاري گرديد.
در ارديبهشت 1377 قرار بود از ميان 3 طرح برگزيده مرحله اول از آقايان وهابي،شكوفه و انوشفر كه در اسفندماه 1376 تحويل داده شده بود، يكي انتخاب و اجرا شود. شنيده ها حاكي از اين بود كه حوزه هنري سرانجام طرح امير مسعود انوشفر(طراح ايراني مقيم فرانسه)را برگزيده است، اما هيچ چيز رسماً اعلام نشد.
سال 1380 بود كه دكتر حسين نژاد، مدير سازمان توسعه  سينمايي سوره از 6ميليارد تومان هزينه براي ساخت و ساز اين سالن سخن گفت و افزود: ساخت سينما آزادي در اختيار سازمان توسعه سوره نيست، بلكه ساخت آن در اختيار شركت عمران و توسعه، وابسته به بنياد هنرمندان قرار گرفته است.
وي درباره  عدم ساخت آن توضيح داد: به دليل اين كه زمين سينما آزادي مالكان مختلفي دارد و تنها در اختيار حوزه  هنري نيست و به دليل درگيري هاي حقوقي، ساخت آن به تعويق افتاده است.
دكتر حسين نژاد در پاسخ اين كه آيا اين سينما جزو سينماهاي واگذار شده به حوزه  هنري بعد از انقلاب نيست، گفت: بله! اما همه  سينماهاي واگذار شده، اسناد مشخصي ندارند و برخي از سينماها تنها قسمتي شان شامل واگذاري است.
سال 1381 همزمان با پنجمين سالروز آتش سوزي سينما آزادي تهران، معاونت سينمايي وزارت فرهنگ و ارشاد اسلامي آمادگي خود را جهت همكاري در ساخت مجدد اين سينما و سينما شهر قصه اعلام كرد.
محمد حسن پزشك با ابراز تأسف از عدم ساخت سينما آزادي از زمان ويراني تاكنون، گفت: به جهت حمايت از ساخت سالن هاي سينما و اهميت و نقش بسزايي كه سينماهاي آزادي و شهر قصه در زمان فعاليت خود در رويدادهاي سينمايي كشور و همچنين ايجاد يك فضاي مناسب براي گذراندن اوقات خانواده ها و علاقه مندان سينما داشته اند، اين معاونت آمادگي دارد تا هر گونه همكاري را در زمينه ساخت مجدد اين 2 سينما انجام دهد.
در همان روزها بود كه فواد نور، يكي از سينماداران گفت: من اخيراً شنيدم صندلي هاي سينماي آزادي و دستگاه هاي نمايش و صوتي آن خريداري شده اين موضوع همان طور كه جاي خوشحالي دارد، جاي تعجب هم دارد چون چگونه تجهيزات داخلي سالني كه ساخته نشده خريداري مي شود.
در خلال 2 سال بعد نيز خبري از ساخت و سالن اين سينما نشد و فقط همزمان با سالروز آتش سوزي اين سينما، گزارش هاي مختلفي در مطبوعات و خبرگزاري ها منتشر مي شد. 2 سال پيش، يك هفته مانده تا هشتمين سالگرد آتش سوزي سينما آزادي خبر مسرت باري منتشر شد كه از اين قرار بود: حوزه هنري و شهرداري تهران در خصوص ساخت سينماي آزادي تهران به توافق رسيده اند.
ستاد خبري حوزه هنري نيز همان موقع اعلام كرد:  در پي مشكلات پديد آمده در خصوص مجوز ساخت سينما آزادي كه از سوي شهرداري تهران باعث توقف كار ساخت و ساز اين سينما در طول ساليان گذشته شده بود، سرانجام با توافق به عمل آمده، با دستور ويژه شهردار و با تلاش بي وقفه مديران و مسئولان حوزه هنري و معاونت اجتماعي - فرهنگي شهرداري وقت تهران، ساخت اين سينما در آينده نزديك آغاز خواهد شد و سرانجام سال گذشته تقريباً يك هفته مانده به نهمين سالگرد آتش سوزي سينما آزادي اعلام شد: كلنگ بازسازي سينما آزادي طي مراسمي با حضور مديران ارشد شهرداري و نهادهاي فرهنگي در روز بيست و نهم فروردين ماه جاري به زمين زده مي شود.
در اين گزارش آمده بود: با دستور و پيگيري دكتر محمدباقر قاليباف، قرار داد همكاري در ساخت اين سينما، به امضاي نمايندگان و مسئولان حوزه هنري سازمان تبليغات اسلامي و شركت توسعه فضاهاي فرهنگي هنري شهرداري تهران رسيد. بر اساس اين سند، شهرداري تهران و سازمان تبليغات اسلامي، سينما آزادي را در قالب مجموعه اي فرهنگي و تجاري شامل تعدادي سالن نمايش فيلم، پاركينگ و ده ها واحد خدماتي، فرهنگي تجاري و اداري طراحي و مي سازند.
سرانجام چهارم ارديبهشت ماه سال 1385 كلنگ بازسازي سينماي سوخته پايتخت بر زمين خورد و 9 سال حرف و حديث درباره مهم ترين چاله شهر تهران كه بقاياي سينما آزادي و شهر قصه بود به يك باره پايان گرفت.از آن روز قرار شد چاله بزرگ تقاطع عباس آباد- وزرا به مجموعه اي فرهنگي- تجاري با عنوان مجموعه آزادي تبديل شود. شهردار تهران كه در مراسم افتتاحيه بيست و چهارمين جشنواره فيلم فجر قول بازسازي سينما آزادي را داده بود، سرانجام با عقد قراردادي بين حوزه هنري سازمان تبليغات اسلامي و شهرداري تهران زمينه بازسازي سينماي آزادي را فراهم آورد. طرح فعلي سينما آزادي در واقع يكي از 2 طرحي است كه پيش از اين در جريان مسابقه اي كه از سوي حوزه هنري برگزار شده بود برنده اعلام شده بود. مسابقه را حوزه هنري برگزار كرده بود ولي بسياري از طرح ها با وضعيت زمين سينما هماهنگ و قابل اجراي عملي نبودند، اما طرح فعلي در حالي اجرا مي شود كه طراحي آن در واقع از سوي كسي انجام گرفته كه پيش از اين هم در مسابقه اول شده بود.
مجموعه آزادي
مجموعه فرهنگي تجاري آزادي در 6 طبقه احداث خواهد شد. در مجتمع جديد يك سالن سينماي مدرن با گنجايش 700 نفر و 4 سالن ديگر با گنجايش هركدام 200 نفر در3 طبقه فوقاني ساخته مي شود. مجتمع هاي تجاري نيز كه حوزه هنري و شهرداري بر سر آن به توافق رسيده اند به همراه ورودي و يك رستوران در طبقات اول تا سوم احداث مي شوند. بام اين مجتمع نيز به يك رستوران تابستاني اختصاص مي يابد و در طبقات زير زمين كه شمار آن به 3 مي رسد تأسيسات، سالن تفريحات سالم(احتمالاً بيليارد)و گالري، جاي خواهند گرفت. اين ساختمان هيچ پاركينگي ندارد كه البته خريد زميني در نزديكي مجتمع و تبديل آن به يك پاركينگ طبقاتي در دست بررسي است. ساختمان جنوبي تقاطع عباس آباد متعلق به مركز نظارت همگاني ناجا(197)و همچنين يك زمين ديگر در پشت مجتمع از مهم ترين گزينه هاي موجود هستند. از ديگر ويژگي هاي سينماي جديد آزادي پله برقي 8/30 متري است كه گفته مي شود بلندترين پله برقي تهران خواهد بود. براي احداث مجتمع آزادي رقمي بالغ بر 35 ميليارد ريال پيش بيني شده است كه در صورت پرداخت به موقع از سوي مسئولان، آزادي پس از ده و نيم سال مجدد ميزبان سينمادوستان خواهد بود. برآورد اوليه از بهره برداري تا اواخر سال 1386 حكايت مي كرد و سرمايه گذاران اميدوارند از طريق فروش واحدهاي تجاري سرمايه و سود سرمايه گذاري را در اين سال به دست آورند. تجميع كاربري هاي مختلف سينمايي- تجاري- فرهنگي و تفريحي در يك مجموعه به نحوي كه مراجعان به هر يك از فضاي فوق بتوانند به سهولت از ديگر فضاها نيز استفاده كنند از امتيازات اين طرح به شمار آمده است. در واقع طراحي به گونه اي است كه در عين وجود كاربري هاي متعدد و بعضاً متضاد از نظر كاركردي تداخلي تزاحم وجود ندارد. سالن هاي سينما در اين مجموعه در مركز حجم ساختمان قرار گرفته و ارتباط با آنها از طريق استقرار ارتباطات عمودي از قبيل پله هاي برقي و معمولي كه از بيرون مجموعه قابل مشاهده است ميسر مي شود. اين مسئله كمك مي كند حضور انسان و حركت آنها بخشي از نماي بيروني ساختمان را تشكيل داده و در واقع مجتمع از حالت يك سوژه ايستا براي بيننده بيروني خارج و به يك حجم سيال مبدل شود. از همين رو است كه علي عسگري، رئيس سازمان فرهنگي و هنري شهرداري تهران معماري اين مجموعه را چيزي درخور شأن و جايگاه سينما آزادي عنوان مي كند. همچنان كه شهردار تهران نيز از اين مجموعه به عنوان مجموعه اي عظيم و زيبا ياد مي كند كه شامل چند سالن سينما و چندين بخش فرهنگي ديگر است. قاليباف همچنين مي گويد: سينما آزادي يكي از قطب هاي اصلي سينما در كشور محسوب مي شود و به نوعي خاستگاه خاطرات بسياري از هنرمندان و سينماگران بوده است.
شمارش معكوس افتتاح سينما
امروز تابلوي روزشمار نصب شده كنار اسكلت فلزي سينما آزادي عدد 306 را نشان
مي دهد يعني 306روز تا افتتاح مجدد اين سينما زمان باقي است.بر خلاف آن چه به نظر مي رسد كار ساخت و ساز اين سينما به هيچ وجه كند پيش نمي رود به اين دليل كه بخشي از ساخت و سازها در كارگاه هاي جداگانه اي كه از مكان ساخت سينما فاصله دارند انجام مي شود و قطعات ساختماني پس از آماده سازي به اين مكان منتقل مي شوند.با پايان احداث فونداسيون،نصب اسكلت ها بر اساس زمان بندي از چندي پيش آغاز شده است و تا نيمه اول ارديبهشت ماه ادامه خواهد داشت.پس از آن ساخت و ساز سينما وارد مرحله تازه اي خواهد شد.
حالا سينما آزادي در انتظار روزي است كه تابلوي روزشمار با خوشحالي سينما دوستان و اهالي فرهنگ و زحمات متوليان عدد صفر را انشان دهد. يعني 306 روز ديگر.
</TEXT>
</DOC>
<DOC>
<DOCID>HAM2-860129-103</DOCID>
<DOCNO>HAM2-860129-103</DOCNO>
<ORIGINALFILE>/1386/860129/world/_cinew.htm</ORIGINALFILE>
<ISSUE>چهارشنبه 29 فروردين 1386</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">ادب و هنر.هنر.سینما</CAT>
<CAT xml:lang="en">Literature and Art.Art.Cinema</CAT>
<TITLE>
گزارش اكران فيلم هاي روي پرده
گيشه بهاري سينما
</TITLE>
<TEXT>


چند سالي است كه اكران بهار به پررونق ترين موسم نمايش فيلم در ايران بدل شده است. اكراني كه از روزهاي آخر سال شروع مي شود و گاهي اوقات تا آخر فصل بهار ادامه مي يابد. در تمام اين سال ها، بيشتر فيلم هايي كه در چنين موقعيتي به نمايش درآمده اند، با توفيق مواجه شده اند. حتي در سال 83 كه به لحاظ اقتصادي، يكي از بدترين سال هاي سينماي پس از انقلاب بوده هم اكران فيلم هاي نوروزي با استقبال مخاطب و حتي ركوردشكني در گيشه همراه بود.به همين خاطر كاملا طبيعي بود كه فيلم هاي اكران بهار 86 هم گيشه پررونق را تجربه كنند. هر چند فقط يك فيلم از 4 فيلم ايراني روي پرده، با استقبال گسترده مردم مواجه شد، فروش 2 فيلم قابل قبول و متوسط بود و يك فيلم هم كه شكست سختي را در گيشه تجربه كرد.
مسعود پويا
اينكه اخراجي  ها در گيشه با توفيق مواجه شود، كاملا قابل پيش بيني بود. اولين ساخته بلند سينمايي مسعود ده نمكي در بيست و پنجمين جشنواره فيلم فجر هم به صورت مشترك با سنتوري فيلم محبوب تماشاگران شده بود و هم با جنجال هايي كه كارگردانش ايجاد كرد، به كفايت برايش فضاي رسانه اي ايجاد شده بود. فيلم هم كمي بعد از جشنواره و در شرايطي كه هنوز رسانه ها به موضوع ناديده گرفتن فيلم از داوران جشنواره و اعتراض ده نمكي مي پرداختند، اكران شد.
حضور پرتعداد بازيگران محبوب و پولساز و قراردادن اين بازيگران در موقعيتي طنزآميز آن هم در بستري كه جز يك بار، همه جديت در آن حرف اول و آخر را مي زده، فروشي رويايي را براي اخراجي ها رقم زد.
اين را هم در نظر داشته باشيد كه اخراجي  ها 30 سالن سينما در تهران در اختيار داشت و از تيزرهاي پرتعداد تلويزيوني، برخوردار است.
اكران گسترده فيلم در شهرستان ها در كنار نمايش عمومي در پايتخت باعث شد تا اخراجي ها از مرز 2ميليارد تومان نيز عبور كند.
هر چند پخش سي دي هاي قاچاق اخراجي ها تا اندازه اي فروش فيلم را پايين آورده است، با اين همه اولين ساخته ده نمكي هنوز هم خوب مي فروشد و در روزهاي تعطيل همچنان به فروش روزانه 30 ميليوني دست مي يابد؛ فيلمي كه امين حيايي، اكبر عبدي و محمدرضا شريفي نيا در آن تيپ هاي آشنا و امتحان پس داده شان را تكرار كرده اند.
آشنا با ذائقه مخاطب
مهمان ساخته سعيد اسدي، دومين فيلم پرفروش اين روزهاي سينماي ايران است. اين فيلم كه به تهيه كنندگي حسين فرح بخش و عبدالله عليخاني مقابل دوربين رفته، بيش از هر چيز بر ادامه يك رويه ثابت و آشنا از سوي تهيه كنندگانش حكايت مي كند. نكته مهم و جالب توجه اين است كه اين فيلم ها با وجود آنكه از الگويي ثابت پيروي مي كنند، عموما در گيشه به كاركرد قابل قبولي دست مي يابند.
در اين فيلم ها، كارگردان وظيفه اي جز مصوركردن داستان را برعهده ندارد. فيلمنامه و بازيگران توسط تهيه كننده انتخاب مي شود و كارگردان موظف است كه فيلم را دقيقا چنانكه تهيه كننده مي پسندد، بسازد. به همين خاطر است كه كمدي هاي پويا فيلم، با وجود اينكه كارگردان هاي متفاوتي داشته اند، به لحاظ لحن و حال و هوا، يكديگر را تداعي مي كنند. به همين خاطر است كه ميان سوغات فرنگ كه توسط كامران قدكچيان ساخته شده و همين مهمان تفاوت چنداني به چشم نمي خورد؛ فيلم هايي كه در پي موج آثار كمدي ساخته مي شوند و به فروش قابل قبولي هم دست مي يابند.
اقبال تجاري اين كمدي هاي ارزان و جمع و جور را مي توان به حساب شناخت ذائقه مخاطب از سوي سازندگانش نيز گذاشت.
حرفه اي گري در اندازه هاي سينماي بدنه ايران، از مرحله توليد و انتخاب فيلمنامه و بازيگران آغاز و تا پخش مناسب در سينماها، ادامه مي يابد. حتي گروه سينمايي اين فيلم ها مشخص و ثابت است. مهمان با در اختيار داشتن 19 سينما تاكنون بيش از 300 ميليون تومان در تهران فروخته است.اسدي كه سال ها پيش با فيلم عاشقانه- اجتماعي آواز قو به توفيق در گيشه دست يافته بود، اين بار با مهمان ساخت كمدي هاي مفرح را تجربه كرده است.
نكته جالب توجه، بيرون آمدن سي دي قاچاق مهمان است؛ اتفاقي كه برعكس اخراجي ها، هنوز واكنشي را از سوي سازندگان فيلم در پي نداشته است.
اين تلخي مكرر
در شرايطي كه بيشتر سالن هاي سينما در اختيار دو فيلم كمدي روي پرده است، فيلم جدي خون بازي هم در 14 سينما اكران شده است. خون بازي ساخته مشترك رخشان بني اعتماد و محسن عبدالوهاب در پي نمايش موفقيت آميز در جشنواره فجر كه سيمرغ و تحسين منتقدان را در پي داشت، به نمايش درآمد. فيلم منتخب جشنواره فيلم شهر، تنها اثر اجتماعي روي پرده سينماهاست.
خون بازي به تعبيري شرح يك موقعيت است. موقعيت يك دختر جوان گرفتار اعتياد كه به نوعي شرح وضعيت او با بار دراماتيك محدود مورد توجه سازندگانش قرار گرفته است. بني اعتماد و عبدالوهاب در خون بازي كوشيده اند تا بيش از هر چيز به تصاويري نزديك شوند كه سندهاي زنده اي از روزگار ما باشند. به همين خاطر است كه رويكرد خون بازي به اعتياد با تمام فيلم هايي كه تاكنون درباره اين معضل ساخته شده، متفاوت است.
تصاوير خاكستري خون بازي و پرداختي كه واقع گرايي و تلخ انديشي، وجه بارزش است، فيلم را به اثري متفاوت در ميان كمدي هاي شوخ و شنگي كه كنارش اكران شده، بدل كرده است. خون بازي ديرتر از اخراجي ها، مهمان و شب به خير فرمانده اكران شد و تاكنون بيش از 140 ميليون تومان فروخته است كه با توجه به حال و هواي تلخ فيلم، فروش قابل قبولي به نظر مي رسد.
فيلم هاي بني اعتماد مخاطبان پيگير خود را دارند و به همين خاطر كمتر پيش آمده كه فيلمي از اين فيلمساز شكست در گيشه را تجربه كند. خون بازي تنها فيلم روي پرده است كه منتقدان آن را اثري ارزشمند قلمداد كرده اند.
فيلم مهجور اكران
در ميان فيلم هاي به نمايش درآمده در بهار 86، هيچ كاري مانند شب به خير فرمانده مهجور نمانده است.
انسيه شاه حسيني كارگردان شب به خير فرمانده قبلا فيلم غروب شد بيا  را مقابل دوربين برده بود. شاه حسيني در شب به خير فرمانده كوشيده تا تصويري متفاوت از حضور زن در عرصه دفاع مقدس ارائه دهد؛ كاري كه در سينماي ايران سابقه چنداني ندارد.
لادن مستوفي در نقش يك خبرنگار زن در خط مقدم جبهه ها حضور مي يابد و اين حضور با يك تحول بطئي همراه است. شب به خير فرمانده با وجود مشكلات تكنيكي و لكنت هاي بياني اش، فيلم شريف و آبرومندي است كه البته تماشاگر برخورد سردي با آن كرد. اين فيلم كه قرار بود در اكران اسفند به نمايش درآيد ولي در نهايت در فهرست فيلم هاي نوروزي قرار گرفت و از دو هفته آخر اسفند تاكنون بر پرده است. فروش پايين شب به خير فرمانده باعث شد تا اين فيلم خيلي زود تعدادي از سالن هايش را از دست بدهد. به طوري كه در حال حاضر فيلم تنها در چهار سالن روي پرده است و فروشش هم به زحمت به 10 ميليون رسيده است.
طعم خوش ترس
كينه و شعبده باز 2 فيلم خارجي روي پرده هستند. فيلم هايي كه البته تنها به صورت تك سانس به نمايش درمي آيند ولي همين اكران محدود هم استقبال مخاطب را به همراه داشته است. به گونه اي كه فروش تك سانس اين دو فيلم از فروش روزانه برخي فيلم هاي ايراني كه چند سالن را در اختيار دارند هم بيشتر بوده است. بخصوص اينكه كينه و شعبده باز در سينماهاي استاندارد پايتخت به نمايش درآمده اند.
در اين ميان كينه   به عنوان اثري از ژانر وحشت، موفق شده تاكنون 60 ميليون تومان بفروشد كه با توجه به اكران محدودش، رقم قابل توجهي است.اين فيلم محصول مشترك ژاپن و آمريكاست، توسط تاكاشي شيميزو كارگرداني شده و بازيگراني چون سارا ميشل گلر و جيسون بهر در آن نقش آفريني كرده اند. كينه كه در سال 2004 يكي از ترسناك ترين فيلم هاي سال لقب گرفت، اين روزها تماشاگر ايراني را هم حسابي ترسانده. تاكاشي شيميزو يك نقل قول معروف درباره سينماي وحشت دارد كه كاملا در مورد فيلم هايش صدق مي كند: وقتي قرار باشد كسي را بترساني بايد او را طوري بترساني كه هرگز از يادش نرود. فيلم كينه در سراسر دنيا با استقبال مواجه شد و به همين خاطر قسمت دوم آن هم در سال 2006 ساخته شد. كينه2 قرار است در ايران هم به نمايش عمومي درآيد.
شعبده باز ديگر فيلم خارجي روي پرده با حضور بازيگري چون ادوارد نورتن از محصولات روز سينماي آمريكاست كه در همين چند روزي كه به صورت تك سانس به نمايش درآمده مورد توجه سينماروها قرار گرفته است.
شعبده باز اقتباسي از يك داستان كوتاه نوشته استيون ميل  هاوسر است و توسط فيل برگر كارگرداني شده است. اين فيلم در يكي از بخش هاي جنبي جشنواره بيست و پنجم فجر نيز به نمايش درآمد.
</TEXT>
</DOC>
<DOC>
<DOCID>HAM2-860129-104</DOCID>
<DOCNO>HAM2-860129-104</DOCNO>
<ORIGINALFILE>/1386/860129/world/_cinew.htm</ORIGINALFILE>
<ISSUE>چهارشنبه 29 فروردين 1386</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">ادب و هنر.هنر.سینما</CAT>
<CAT xml:lang="en">Literature and Art.Art.Cinema</CAT>
<TITLE>
نگاهبار ديگر سينماي دوست داشتني آزادي
اين بار بدون فلاش بك
</TITLE>
<TEXT>
سعيد مروتي
سينما آزادي و سينماي كوچك شهر قصه هنوز هم از خاطره سينمادوستان محو نشده است. در دهه 60 آرزوي هر فيلمسازي اين بود كه فيلمش در سينما آزادي اكران شود چون همه مي دانستند كه مردم بيشتر از خود فيلم، به سينما آزادي اهميت مي دهند. در واقع رفتن به سينما آزادي يك عادت همگاني شده بود.
آمارهاي فروش فيلم ها موجودند و با استناد به آنها مي توان مشاهده كرد كه هر فيلمي بيشترين فروشش را در سينما آزادي كسب مي كرد.
سينمايي كه از معدود سالن هاي استاندارد پايتخت در آن سا ل ها بود و عموما كوشيده مي شد كه فيلم هاي شاخص در آن به نمايش در آيد.
سينماي شهر قصه هم كه در جنب سينما آزادي واقع شده بود، چنين خصوصيتي داشت و هنوز هم براي خيلي ها نام اين سينما مترادف با آثار فيلمسازاني چون آندره وايدا و تاركوفسكي است.
در مورد سينما آزادي هنوز از صف هاي طولاني زمان جشنواره فجر، به مثابه يك اتفاق مهم و شمايلي از استقبال فوق العاده مردم از مهمترين رويداد سينمايي سال ياد مي شود.
شايد به همين خاطر بود كه بعد از ماجراي تلخ آتش سوزي سينما آزادي، سينما دوستان در هر مناسبتي گريزي به اين سينماي دوست داشتني مي زدند.
حالا مدتي است كه آن گودال جنب خيابان شهيد بهشتي كه منظره اي زشت را براي شهروندان رقم زده بود، جاي خود را به تيرآهن هايي داده است كه تابلوي نصب شده در كنارش از بازگشت به روزهاي خوش خبر مي دهد.
سينما آزادي دوباره احيا مي شود و گويا قرار است فيلم هاي جشنواره بيست و ششم فجر را در اين سينما تماشا كنيم. ديگر نيازي به فلاش بك نيست، چون روزهاي خوش گذشته قرار است تكرار شوند.
</TEXT>
</DOC>
<DOC>
<DOCID>HAM2-860129-105</DOCID>
<DOCNO>HAM2-860129-105</DOCNO>
<ORIGINALFILE>/1386/860129/world/_cinew.htm</ORIGINALFILE>
<ISSUE>چهارشنبه 29 فروردين 1386</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">ادب و هنر.هنر.سینما</CAT>
<CAT xml:lang="en">Literature and Art.Art.Cinema</CAT>
<TITLE>
سايه روشن
</TITLE>
<TEXT>


بهرام رادان
حضور در هملت ايراني
بهرام رادان گزينه اصلي بازي در نقش اصلي فيلم تازه واروژ كريم مسيحي است. كريم مسيحي كه در دومين ساخته بلند سينمايي قصد دارد اجرايي تازه از هملت، نمايشنامه معروف شكسپير ارائه دهد، بهرام رادان را براي ايفاي نقش اصلي فيلم در نظر دارد. واروژ كريم مسيحي 17 سال پيش پرده آخر را به عنوان اولين فيلم بلندش مقابل دوربين برد؛ فيلمي كه 9 سيمرغ بلورين از نهمين جشنواره فيلم فجر برايش به ارمغان آورد و منتقدان نيز از آن تحسين به عمل آوردند. در اين سال ها كريم مسيحي بيشتر به تدوين فيلم هاي ديگران مشغول بوده است.
اين كارگردان هملت را در فضاي تهران معاصر بازآفريني خواهد كرد.
اين فيلم توسط محمد مهدي دادگو تهيه خواهد شد. از عزت الله انتظامي و جمشيد مشايخي نيز به عنوان گزينه هاي اين پروژه نام برده مي شود.



سعيد سهيلي
تجربه در سينماي كمدي
سعيد سهيلي سازنده فيلم هايي چون مردي شبيه باران، مردي از جنس بلور و شب برهنه قصد دارد فيلمي با حال و هواي طنز آميز مقابل دوربين ببرد.سهيلي به تازگي نگارش فيلمنامه را به پايان رسانده است.
كار تازه اين كارگردان چهارچنگولي نام دارد و مضمونش تقابل دو برادر با ديدگاه هاي متفاوت سياسي است؛ تقابلي كه به موقعيت هاي طنزآميز مي انجامد.
سهيلي در جشنواره بيست و پنجم فجر با سنگ، كاغذ، قيچي در بخش مسابقه سينماي ايران حضور داشت؛ فيلمي كه گويا قرار است از اواخر فصل بهار به نمايش عمومي در آيد.
</TEXT>
</DOC>
<DOC>
<DOCID>HAM2-860129-106</DOCID>
<DOCNO>HAM2-860129-106</DOCNO>
<ORIGINALFILE>/1386/860129/world/_idea.htm</ORIGINALFILE>
<ISSUE>چهارشنبه 29 فروردين 1386</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
نگاهي به قرائت افلاطون شناسان از آراي افلاطون
فلسفه، تمرين مرگ است!
</TITLE>
<TEXT>



افلاطون در رساله فايدون مي گويد: فلسفه ورزي يعني تمرين مرگ. اما چرا او چنين حرفي مي زند؟ براي اينكه مردن يعني جدا شدن روح از بدن و وقتي فلسفه كار مي كنيد تا جايي كه مي توانيد روحتان را از بدنتان جدا نگه مي داريد
قاسم فضلي
افلاطون را فيلسوف بزرگ همه دوران ها گفته اند و اين بيان شگفت نيست، از آن رو كه وي بنيانگذار متافيزيك غربي است و تمام آنچه كه فيلسوفان دوران هاي بعد از وي انديشيده اند، به نحوي مرتبط با آراي وي است. اما در اين ميان، هنوز بحث، بررسي و تحليل آثار و انديشه هاي افلاطون رواج دارد و فيلسوفان و پژوهشگران هر يك به فراخور انديشه خود، تفسيري از وي ارائه داده اند.مطلب حاضر به قرائت دو تن از افلاطون شناسان؛ يعني ورنر يگر و برن ييت اختصاص دارد.
قرائت ورنر يگر از افلاطون
1 - افلاطون در جستجوي چه بود؟ براي افلاطون توجيه نهايي همه كوشش هاي انساني براي دستيابي به حقيقت - برخلاف فيلسوفان پيش از سقراط- اشتياق به گشادن معماي جهان نيست، بلكه ضرورت دانش براي نگاهداري زندگي انساني و شكل بخشي به آن است. غرض افلاطون از تاسيس جامعه حقيقي، تحقق بخشي به والاترين فضيلت انساني است. الهام بخش او در كوشش هاي اصلاحي اش، روح تربيتي سقراط است كه هدفش نه تنها شناخت حقيقت اشيا بلكه دستيابي به خير بود. سقراط گفته بود شناخت خير و دانش معطوف به خير، هدف آدمي است و معيار او. افلاطون مي كوشد راه اين هدف را بيابد و از اين رو مي پرسد دانش چيست؟
فلسفه افلاطون از ايمان سقراط به دانش ريشه مي گرفت؛ موقعيتش در تاريخ تفكر يوناني از اينجاست كه اين فلسفه، فلسفه تربيت است و در مقياس بزرگ به حل مسئله تربيت آدمي مي كوشد.
2 -تصوير افلاطون در تاريخ: از هنگامي كه افلاطون گام در مركز دنياي ذهني و فكري يونان نهاد و همه چشم ها به آكادمي او دوخته شد، بيش از دو هزار سال گذشته است؛ ولي تا امروز، خصيصه هر فلسفه اي را هنوز چگونگي ارتباطش با افلاطون معين مي كند.
فرهنگ همه قرن هاي دوره كلاسيك پس از افلاطون فلسفه او را، به صور گوناگون، بر پيشاني دارد تا اينكه سرانجام در اواخر دوره باستان سراسر دنياي يوناني- رومي تحت سلطه دين فلسفي نوافلاطوني قرار مي گيرد. تمدن دوره كلاسيك كه دين مسيحي را به خود گرفت و در خود آميخت و در حال آميختگي با آن دين به قرون وسطي انتقال يافت، تمدني بود كه انديشه اش از فلسفه افلاطون ريشه مي گرفت. تنها از اينجا مي توان به شيوه فكر شخصيتي چون اگوستين راه يافت كه جمهوري افلاطون را به زبان دين مسيحي ترجمه كرد و كتاب شهر خدا را پديد آورد كه چارچوب فلسفه تاريخ قرون وسطي است. در دوره رنسانس- تولد دوباره فرهنگ كلاسيك، و عصر اومانيسم- افلاطون دوباره زنده شد و نوشته هايش كه طي قرون عملا ناشناخته بود، دوباره كشف گرديد؛ ولي همان گونه كه زمينه فلسفه مدرسي قرون وسطي تحت تاثير فلسفه مسيحي نوافلاطوني اگوستين قرار داشت، در دوره رنسانس نيز فهم نوشته هاي دوباره كشف شده افلاطون از طريق سنت مسيحي- نوافلاطوني به عمل مي آمد كه در هنگام استيلاي ترك ها بر استانبول به همراه نسخه هاي خطي به ايتاليا منتقل شده بود. افلاطوني كه گميستون پلتون، عالم دين و عارف بيزانسي، ايتالياييان قرن پانزدهم را با او آشنا مي ساخت، و افلاطوني كه مارسيليوس فيسينوس در آكادمي افلاطون لورنسو دي مديچي در فلورانس فلسفه اش را تدريس مي كرد، افلاطون فلوطيني بود؛ و در عصر روشنگري نيز تا پايان قرن هجدهم تغييري در آن روي نداد. براي اينان افلاطون عارف يا پيامبري موسس دين بود، و به همان اندازه كه اين جنبه تفكر تحت تاثير متفكران رياضيدان و عقل گرا رو به زوال مي رفت نفوذ افلاطون به حلقه هاي الهيات و زيبايي شناسي محدود مي شد.
اين وضع در پايان قرن هجدهم تغيير يافت و با ظهور فردريك شلايرماخر كه خود عالم دين بود ولي با روح فلسفه و شعر جديد آلمان ارتباط نزديك داشت، حركتي پيدا شد كه به كشف افلاطون واقعي انجاميد.
در اين اثنا اطلاع ارباب تحقيق از دوره كلاسيك يونان افزونتر شده و رشته تازه پژوهش دوره كلاسيك بر پايه تاريخي به وجود آمده بود از اين رو، نوشته هاي افلاطون از ديدگاهي ديگر مورد مطالعه قرار گرفت و افلاطون كه شخصيتي جدا از مكان و زمان شده بود به زمينه تاريخي اش برگردانده شد و صورت شخصيتي واقعي و تاريخي يافت.
3 -مكالمات افلاطوني: افلاطون در سراسر عمر خود مكالمه نوشته است ولي در زبان و اسلوب و ساخت و شكل مكالمه از لاخس تا قوانين تغييري عظيم روي داده و اين تغيير تنها ناشي از اختلاف موضوعات بحث نبوده است. در پرتو بينشي عميق در اين مكالمه ها بدين نتيجه مي رسيم كه قصد آگاهانه و تغيير ناآگاهانه در شيوه فكر هنري، دست به دست هم داده و سبب ساز تحولي در سبك نويسندگي افلاطون شده اند كه دقيقا به موازات مراحل اصلي زندگي اش مي رود و به ما حق مي دهد سخن از سبك دوره جواني، سبك سنين پختگي و سبك دوران سالخوردگي او بگوييم. افلاطون مسئله دولت و تربيت را در دو اثر بزرگ خود جمهوري و قوانين مورد بحث قرار داده است و شيوه نگرشش بدين مسئله در سنين پختگي با شيوه نگرش وي در دوره سالخوردگي فرق كلي دارد.
قرائت برن ييت از افلاطون
1 - سرآغاز خلاقيت فلسفي افلاطون مرگ سقراط بود:پس از مرگ سقراط، بعضي از پيروانش، از جمله افلاطون، شروع به نوشتن مكالمات سقراطي كردند؛ يعني گفت و شنودهاي فلسفي كه در آنها سقراط بحث را هدايت مي كرد. مثل اين بود كه گروهي از همخوانان خطاب به آتني ها بانگ بلند كرده باشند كه: ببينيد او نرفته است. هنوز اينجاست و با همان سئوال ها شما را به تنگنا مي اندازد و با استدلال هايش زمينتان مي زند.
2 -فلسفه ورزي به شيوه سقراطي؛ يعني تفكر مستقل فلسفي:زنده نگاه داشتن روح سقراط براي افلاطون به اين معنا بود كه او به همان شيوه اي كه سقراط فلسفه كار كرده بود، ادامه بدهد. ثمرات اين كار عبارتند از:
الف- گروهي از مكالمات اوليه كه مهمترين شان دفاعيه وكريتون،ائوثوفرون،لاخس، پروتاگوراس و گورگياس است. در آنها سقراط را مي بينيم كه درباره مسائل بسيار وسيع اخلاقي بحث مي كند. در اين مكالمات او همان خرمگسي است كه دست از پرسش برنمي دارد.
ب- حرف افلاطون اين است كه شما هم اگر مي خواهيد پيرو سقراط باشيد، بايد مستقل فكر كنيد و در صورت لزوم، بايد حتي راهتان را از افكار و زمينه هاي اختصاصا سقراطي جدا كنيد. ثمره چنين انديشه اي، پروراندن افكار خود در اخلاق، سياست، مابعدالطبيعه و روش شناسي است. اين همان سقراط مكالمات دوره مياني، يعني منون، ميهماني،فايدون و جمهوري است.
ج- سومين ثمره، مكالماتي است كه بيشتر جنبه تحليلي و دانشگاهي دارد، مثل پارمنيدس،تئاي تتوس، تيمائوس، قوانين وسوفيست.
3 -پرسش هاي سقراط وار و نقش آن در تدريس فلسفه:هنوز در تدريس فلسفه و براي شناساندن فلسفه وسيعا از اين آثار استفاده مي شود. از يكي از مفاهيم مانوس كه هميشه در زندگي نقش بااهميتي دارد، شروع مي كنيد و به مردم مي فهمانيد كه اشكالاتي در آن وجود دارد. مردم سعي مي كنند درباره آن فكر كنند و بالاخره جوابي مي دهند. سقراط ثابت مي كند كه آن جواب كافي نيست. سرانجام پاسخ قطعي مي دهند، اما اين مرتبه با تسلط و درك به مراتب بيشتر نسبت به سابق. اعم از اينكه خواننده در قرن بيستم باشيد يا در روزگار قديم، به هر حال با مسئله درگير شده ايد و جواب مي خواهيد و احساس مي كنيد كه شايد شما هم بتوانيد به سهم خودتان به حل آن كمك كنيد. بنا به طبيعت اينگونه سئوالات، بايد مستقلا به دنبال پاسخ براي آنها بگرديد. جوابي كه در نتيجه تفكر خود شما به دست نيامده باشد، بي ارزش است. به همين جهت است كه مكالمات شما را به فلسفه جذب مي كند.
4 -عقايدي كه در مكالمات اوليه ظاهر مي شود و نظر افلاطون درباره آنها:الف- در دفاعيه آمده است كه ممكن نيست به آدم خوب، چه در اين دنيا و چه بعد از مرگ، هيچ گونه آسيبي برسد و در گورگياس آمده است كه ظلم به خود ظالم ضرر مي زند و عدل به خود شخص عادل سود مي رساند. مقصود سقراط اين است كه تنها لطمه و زيان حقيقي زياني است كه به روح انسان بخورد. شما ممكن است هر چه پول داريد از دست بدهيد يا در نتيجه بيماري، افليج شويد، اما اينها همه در مقايسه با ضرري كه از قبل ظلم به خودتان مي زنيد، هيچ است. برعكس، هيچ سودي برابر سودي نيست كه آدم خوب در نتيجه عمل كردن به فضايل در زندگي به دست مي آورد و بنابراين، هيچ زياني به نظر چنين شخصي آسيب حقيقي نيست مگر از دست رفتن فضيلت. در مورد اين دسته انديشه ها، سقراط بسيار با تاكيد صحبت مي كند و حتي مدعي است نسبت به بعضي نكات در آنها علم دارد. در اين زمينه افلاطون هرگز از حرف سقراط برنمي گردد و همچنان به صدق اين قضيه ايمان دارد كه ظلم به ظالم لطمه مي زند و عدل به عادل سود مي رساند.
بيك دسته انديشه هاي ديگر هست كه سقراط در موردشان مدعي علم و يقين نمي شود و افلاطون سرانجام زير حرف او مي زند و جمعا در اين جمله خلاصه مي شود كه فضيلت همان معرفت است. در مكالمات اوليه وقتي از كسي مي پرسند شجاعت چيست؟ تقوا چيست؟ و عدالت چيست؟ دير يا زود بالاخره معلوم مي شود كه فضيلت مورد بحث- اعم از شجاعت يا تقوا يا عدالت- بايد قسمي معرفت باشد. اين گفته هم مانند انديشه هاي دسته اول، محكم ولي ظاهرا باطل است، زيرا شعور عادي- هم در آن زمان هم امروز- اين طور حكم مي كند كه دانايي و فرزانگي براي دانستن اينكه در هر موقع بهترين كار چيست، يك چيز لازم است و شجاعت لازم براي اقدام به آن كار ولو متضمن دشواري و خطر باشد، يا خويشتنداري لازم براي تسليم نشدن به وسوسه انتخاب راه آسانتر، به كلي چيز ديگري است. دانايي و فرزانگي يكي از صفات پسنديده در هر انساني است، شجاعت صفت ديگري است و خويشتنداري با هر دو فرق دارد. كسي ممكن است فقط داراي يكي از اين صفات باشد يا از هر كدام به درجات مختلف بهره ببرد؛ولي اگر شجاعت همان شناخت بهترين راه باشد آن قسم اختلاف هرگز پيش نمي آيد. اما به نظر افلاطون، اگر كاري كه من كرده ام درست نبوده، دليلش نمي توانسته اين باشد كه مي دانسته ام چه بايد بكنم ولي شجاعت لازم را براي اقدام به آن نداشته ام. اگر شجاعت نداشته ام، شناخت هم نداشته ام و نمي دانسته ام كار درست چيست. بنابراين، هر كار نادرستي كه بكنم از روي ناداني كرده ام و به اين دليل كرده ام كه نمي دانسته ام بهترين كاري كه بايد بكنم چيست. ولي هر كاري كه كسي از سر ناداني بكند، ناخواسته و به طور غيرارادي كرده است. بنابراين، براي اينكه چكيده مطلب را در قالب شعار معروف سقراط بيان كنيم، بايد بگوييم: هيچ كس خواسته و از روي اراده كار نادرست نمي كند.
5 -مهمترين تعاليم مثبت افلاطون در مكالمات مياني؛ مثل و تذكر يا به ياد آوردن.از ديدگاه برن ييت نظريه تذكر پايه نظريه مثل است.
الف- نظريه تذكر: يعني وقتي چيزي را ياد مي گيريد، در حقيقت معرفتي را كه از پيش از تولد داشته ايد، از ذهنتان استخراج مي كنيد. افلاطون مي گفت كه شناخت بخشي از طبيعت ذاتي نفس است. شما پيش از اين كه به دنيا بياييد اين معرفت را داشته ايد. برن ييت معتقد است كه براي درك نظريه تذكر، لازم است برگرديم به همان مباحث اوليه سقراط وار درباره تعريف مفاهيم اخلاقي. از مباحث بيش از اين ساخته نيست كه به ما نشان بدهد نتيجه حرفمان از مقدماتي كه چيده ايم لازم مي آيد يا نمي آيد؛ ولي به فرض هم كه لازم بيايد، ضرورت ندارد حتما درست باشد. همه كس مي تواند با وسايلي كه خودش مي انديشد، اسباب  پيروزي صدق بر كذب را فراهم  كند. اين درست كاري است كه افلاطون در منون كرده است. افلاطون نظريه اي درباره طريقه بحث فلسفي يا سقراط وار ارائه مي دهد و مي گويد شناخت پاسخ درست به پرسش هايي مانند شجاعت چيست؟، عدالت چيست؟ به حالت كمون در ذهن همه ما هست. اين شناخت عميقا در باطن ما پنهان است و بلافاصله در دسترس ما نيست و به ما امكان مي دهد كه پاسخ هاي نادرست را رد كنيم و نشان بدهيم كه نادرستند.
بنظريه مثل: محور مباحثات سقراطي جستجو براي پيدا كردن تعاريف بود. سئوال اين بود كه تعريف شجاعت چيست؟ تعريف زيبايي چيست؟ تعريف عدالت چيست؟ اگر فرض كنيم كه شناخت پاسخ صحيح به اين پرسش ها به حالت كمون در درون ما هست و اين شناخت را مستقل از جهان حس و تجربه و مقدم بر آن داشته ايم، به عبارت ديگر اگر شناخت ما مستقل از همه اين چيزها و مقدم بر آنها باشد، در آن صورت شكي نيست كه آنچه مي دانيم- يعني آنچه شناخت ما به آن تعلق مي گيرد، از قبيل عدالت و زيبايي و شجاعت - خودش هم بايد از اين دنيايي كه ما در آن زندگي مي كنيم مستقل باشد و بر اين دنيا تقدم داشته باشد. پايه نظريه مثل همين قضيه اخير است، به اين معنا كه عدالت و زيبايي و غيره وجودشان مستقل از همه كارهاي عادلانه و همه اشخاص عادل و همه اشيا و افراد زيبايي است كه ممكن است در جهان محسوس پيدا كنيم و بر همه آنها تقدم دارد. زيبايي و عدالت وجود مستقل دارند. اين يعني نظريه مثل. غرض افلاطون از جهان مثل قلمرو كليات ثابت و دگرگوني ناپذير است، نه محلي در آسمان ها.افلاطون در رساله فايدون مي گويد: فلسفه ورزي يعني تمرين مرگ. اما چرا او چنين حرفي مي زند؟ براي اينكه مردن يعني جدا شدن روح از بدن و وقتي فلسفه كار مي كنيد، تا جايي كه مي توانيد روحتان را از بدنتان جدا نگه مي داريد. چون در فكر اينجا و الان كه بدنتان هست، نيستيد. وقتي مي پرسيد عدالت چيست؟ منظورتان اين است كه عدالت در هر جا و هر زمان و در نفس خود چيست، نه اين كه امروز يا ديروز چه كسي به من ظلم كرد؟
</TEXT>
</DOC>
<DOC>
<DOCID>HAM2-860129-107</DOCID>
<DOCNO>HAM2-860129-107</DOCNO>
<ORIGINALFILE>/1386/860129/world/_idea.htm</ORIGINALFILE>
<ISSUE>چهارشنبه 29 فروردين 1386</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
نگاه
راز فيلسوف
</TITLE>
<TEXT>
گروه انديشه
افلاطون بنيادگذار و خداوندگار فلسفه است. فلسفه او چون اقيانوس مواجي است كه تنها غواصان متبحر در عرصه معرفت مي توانند از اعماق آن معاني بلند فلسفي و عرفاني بيرون كشند. مولوي مي گفت:
هين بگو كه ناطقه جو مي كند
تا به قرني بعد ما آبي رسد
گرچه هر قرني سخن آري بود
ليك گفت سالفان ياري بود
اين سخن بيش از هر كس درباره افلاطون صادق است.هر فيلسوفي كه بعد از افلاطون پاي به عرصه هستي نهاده و جلوه كرده است، از چشمه انديشه هاي فلسفي او سيراب شده است. نمي توان افلاطون را نخواند و فيلسوف شد.
حتي نيچه و پوپر كه از منتقدان مقتدر افلاطون هستند، نيز وامدار او هستند. هر فيلسوفي بايد تكليف خود را با او روشن كند سپس به انديشه خود بپردازد. از مهمترين ويژگي هاي افلاطون اين است كه پيش از نقد يك انديشه، نخست به روشنگري معناي آن برمي آيد و مي كوشد آن را از هر سو بنگرد. او حتي از انديشه هاي خود هم نمي گذرد؛ بهترين نقاد انديشه افلاطون خود افلاطون است.نقد او نقدي است فلسفي نه نقد فلسفه. انديشه او پويا است و راز اين پويايي در اين است كه او فلسفه را ديالكتيك مي داند. ديالكتيك يعني سير مدام. سيري كه توقفي در آن نيست.
ژان وال مي گويد: بهترين نقاد فلسفه افلاطون خود افلاطون است. بازنگري و بازسازي و نقادي پياپي مفهوم بنيادي فلسفه او- ايده- برجسته ترين نمونه اين نقادي است و همچنين نقادي و بازسازي بسياري از انديشه هاي سياسي اش در قوانين. نقدي كه او در پارمنيدس به زبان پارمنيدس از ايده مي كند چنان دقيق و سختگيرانه و موشكافانه است كه از سويي مايه شگفتي است و از سويي ديگر روشنگر راز پويايي انديشه افلاطون و گشوده بودن آن.چنانكه مي دانيم در دنياي باستان دو فلسفه مخالف با مسلك  مادي وجود داشت. خود مسلك مادي به شكل اتميسم درآمد كه دموكريت و اپيكور هر دو قائل به آن بودند. افلاطون و ارسطو هر دو فيلسوف ضدمادي هستند و با اين تصور مخالفند كه همه چيز را- اعم از حيات و نظم و نفس و تمدن و هنر و طبيعت- ممكن است نتيجه حركت ذره هاي مادي دانست كه فقط قوانين حركت و طبيعت خودشان حاكم بر آنهاست. مخالفت ارسطو به قدري شديد و عميق است كه آشتي دادن فلسفه او با علم جديد كه اين همه درباره اتم و حركت ذرات مادي و امثال ذلك درآمده بسيار دشوار است. بر حسب تصادف نبود كه علم جديد در ابتداي كار مي بايست فلسفه ارسطو را كه در قرون وسطا غلبه داشت، از سر راه بردارد. برعكس، آشتي دادن فلسفه افلاطون با علم جديد به مراتب آسان تر است، به همين دليل آراي افلاطون موفق شد كه حتي پس از مرگ فلسفه ارسطو، در دوره رنسانس و بعد از آن به زندگي ادامه دهد. كسي كه بخواهد نشان بدهد ارزش هاي علمي و روحاني را چگونه مي توان با هم آشتي داد، هم مي تواند از فلسفه افلاطون استفاده كند و هم تحت تاثير آن قرار گيرد. اگر كسي بخواهد حق پيچيدگي ها و زير و بم ها را آن طور كه شايسته است ادا كند و معتقد باشد كه مسلك مادي قضايا را زيادي ساده جلوه مي دهد، فيلسوفي كه بايد براي تهيه ساز و برگ  و ياري طلبيدن به او مراجعه كنند، افلاطون است. آنچه در علم جديد به مرحله عمل درآمده همان چيزي است كه افلاطون آرزوي انجامش را داشت.
</TEXT>
</DOC>
<DOC>
<DOCID>HAM2-860129-108</DOCID>
<DOCNO>HAM2-860129-108</DOCNO>
<ORIGINALFILE>/1386/860129/world/_litew.htm</ORIGINALFILE>
<ISSUE>چهارشنبه 29 فروردين 1386</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">ادب و هنر.ادبیات</CAT>
<CAT xml:lang="en">Literature and Art.Literature</CAT>
<TITLE>
شكوه و نشيب ادب فارسي در هند
</TITLE>
<TEXT>


با اقتدار حكومتهاي مسلمان و گسترش روابط با ايران و مهاجرت ايرانيان به هند زبان فارسي رفته رفته رونق يافت و تا بدانجا پيش رفت كه زبان علم و سياست شبه قاره گرديد. حضور همه جانبه زبان و فرهنگ فارسي تا آمدن انگليسي ها در قرن هفدهم ادامه داشت
ايرانيان و مردم شبه قاره هند در اصل از يك نژاد به نام آريا(هند و اروپايي)بوده و از آن منشعب شده اند.
در حقيقت مردم هند و اروپايي به دو تيره بزرگ غربي و شرقي تقسيم مي شوند:اقوام شرقي، اقوام هند و اروپايي شرقي در درجه اول شامل قوم بزرگ و پرجمعيت هند و سپس مردم ايران و ارمنستان مي شوند...
آرياييها كه به آسيا آمدند در فلات پامير سكونت كردند. هندي ها و ايرانيان برادران آسيايي هستند كه قرنهاي دراز در يك ناحيه، در كنار هم زندگي مي كردند و كم كم بر اثر كثرت جمعيت و تنگي جا، ناچار به جدايي از هم شدند و هر يك به سويي مهاجرت كردند.
نژاد مشترك زمينه ساز تاريخ مشترك و در نهايت علائق مشترك بوده و خواهد بود. دو ملت ايران و هند پس از داشتن نژاد مشترك كه داشتن باورهاي مشترك را اجتناب ناپذير مي سازد، در طول تاريخ با يكديگر به صورتهاي مختلف طي طريق كرده اند و گاهي به صورت دشمناني مشترك در حال جنگ رودرروي يكديگر قرار داشته اند.
گاه ايران مأمن هنديان شده و گاه(اغلب)هند پناهگاه ايرانيان مجبور به جلاي وطن بوده است. روابط بين اين دو كشور علاوه بر موارد پيشين در مسائل سياسي و نظامي به صورت غالب و مغلوب نيز ديده مي شود، از جمله، حمله نادر به هندوستان و فتح دهلي و يورشهاي محمود غزنوي.
ابوالقاسم مختاريان
نقش متقابل ايرانيان و هنديان در سير فرهنگ و تمدن نه تنها شايان توجه است بلكه ايفاي اين نقش تغييرات مهمي را در فرهنگ جهاني به ويژه در اين ناحيه از كره زمين ايجاد كرده است. هر دو كشور از سابقه ديرين فرهنگي برخوردارند و همواره نيز اين دو فرهنگ به اشكال گوناگون در تماس با يكديگر بوده اند و با وجود تفاوتهاي فرهنگي ظاهري، دو ملت از همگني خاصي بهره مند هستند. از آن جمله در بخش زبان و ادبيات و هنر، اين همگني به خوبي خود را نشان مي دهد.
ايران و هند تا آنجا كه به گذشته هاي تاريخي آنها برمي گردد، دست كم حدود سه هزار سال روابط مبتني بر حسن همجواري و دوستي داشته اند. جهات متعدد اين پيوند ديرينه با ورود اسلام از طريق ايرانيان و به وسيله زبان فارسي دو چندان شده به طوري كه اين ارتباط در زمينه هاي مختلف سياسي، فرهنگي و عقيدتي گسترش و وسعت يافته و در نتيجه، ميراث مشترك فرهنگي دوران اسلامي هند جلوه گر گرديد. اين ميراث هزاران اثر نفيس هنري،  ادبي و عرفاني و علمي و صدها ابنيه و آثار باستاني باشكوه مانند؛ تاج محل، مسجد جامع دهلي، قلعه هاي سرخ آگرا و دهلي و نظاير آن را بوجود آورد. آشكار است كه همه اين ميراث ارزنده، تحت تأثير فرهنگ و تمدن ايراني جلوه گر شده است. يكي از عناصر مهم اين ميراث گرانبها، زبان فارسي است كه در هزار سال گذشته در بين مردمان اين منطقه چون آب رواني جاري بود و هزاران شاعر، عارف و نويسنده از آن جرعه ها برگرفته و كتابها و آثار فوق العاده مهمي پديد آوردند كه بسياري از آنها حقيقتاً  جاودانه شده اند. زبان فارسي قريب به هزار سال زبان دين و زبان رايج در دادگاه ها و دربارهاي آن بوده است. ورود و حضور فارسي در سرزمين هند سبب گرديد تا شاعران، نويسندگان و عارفان بزرگ هندي، اين زبان را براي بيان افكار و احساسات خويش برگزينند و هزاران اثر گرانبها و ارزشمند در زمينه هاي ادبيات، عرفان، فلسفه، كلام، زبان شناسي، تفسير و تاريخ به وجود آورند. در حال حاضر هزاران جلد كتاب به زبان فارسي در باب عرفان، ادبيات، كلام، تفسير، فرهنگ نويسي، تذكره نويسي و تاريخ در كتابخانه ها و مراكز فرهنگي و علمي و دانشگاه ها و جاي جاي اين سرزمين  پهناور از سرگذشت و تاريخ مشترك ايران و هند سخن مي گويد و طبيعي است كه تاريخ و حوادث دو سده اخير نمي  تواند و نبايد سابقه كهن دو ملت را به يك سو افكند.
با اقتدار حكومتهاي مسلمان و گسترش روابط با ايران و مهاجرت ايرانيان به هند زبان فارسي رفته رفته رونق يافت و تا بدانجا پيش رفت كه زبان علم و سياست شبه قاره گرديد. حضور همه جانبه زبان و فرهنگ فارسي تا آمدن انگليسي ها در قرن هفدهم ادامه داشت. اما از اين تاريخ به بعد، اين حضور اندك اندك كم رنگ شد و حتي آرام آرام زبانهاي محلي و انگليسي جاي آن را گرفتند به طوري كه از اواسط قرن نوزدهم، زبان و ادبيات فارسي به تدريج ضعيف و ضعيف تر شد و ستاره درخشان آن رو به افول نهاد.
با برچيده شدن بساط استعمارگران انگليسي در سال 1947، فارسي به دوران تازه اي قدم نهاد و صدها دانشگاه، مدرسه علوم ديني و فارسي آموز و فارسي دان به فارسي توجه نشان دادند. در همان حال برخي جريانهاي سياسي و فكري و مذهبي سعي كردند تا زبان فارسي را بي اعتبار و از كار افتاده جلوه دهند.
استاد عطاكريم برق رئيس پيشين بخش فارسي و عربي دانشگاه كلكته در يكي از مقالات خود تحت عنوان نظري به پيشرفت زبان سانسكريت و خويشاوندي آن با زبان فارسي مي نويسد: قوم ايراني و هندي اصلاً  از يك نژاد بودند، زبانهاي سانسكريت و اوستا از يك ريشه اصلي سرچشمه گرفته اند. هر دو زبان اوستا و ودا يا وداس در بسياري از جنبه ها به هم شباهت و نزديكي دارند بدين صورت كه مي توان به وسيله زبان اوستا بسياري از واژه هاي ودا را شناخت و ريشه آنها را معلوم كرد. همچنين مطالعه سانسكريت براي فهم اوستا و تفسير آن لازم به نظر مي رسد.
بدين ترتيب معلوم مي شود كه روابط لساني و ادبي بين دو كشور ايران و هند از زمان قديم رواج داشته است. در زماني كه زبان پهلوي زبان رسمي ايران بوده بعضي از كتابهاي سانسكريت بدين زبان ترجمه شده است و در زماني كه فارسي جديد در ايران به ظهور رسيد در هندوستان نيز مقبول خاطرها افتاد. فارسي جديد در ترقي و پيشرفت زبانهاي اردو، پنجابي، مراتي و بنگالي كه اصل آنها سانسكريت و پراكريت هستند نقش مهمي را ايفا كرد. در قرن سيزدهم ميلادي كه مسلمانان در هند قدرتمند شدند زبان فارسي نيز در آن سرزمين رونق كامل يافت. زبان جديد كه زاييده زبان پهلوي و پراكريت كه زاييده زبان سانسكريت بود، پس از جدايي بيش از دو هزار سال دو مرتبه به يكديگر نزديك شدند و اين خود سبب پيشرفت زبانهاي مختلف هند شد.
اگر چه روابط ديرين فرهنگي ايران و هند در رواج زبان فارسي در شبه قاره هند مؤثر بوده است ليكن اعتقاد ديگري نيز در اين زمينه وجود دارد كه حاكي از آن است كه عامل اصلي نفوذ سريع و همه جانبه زبان فارسي در هند حضور اسلام و مسلمانان در آن سرزمين است. با ظهور اسلام، ارتباط و روابط فرهنگي بين ايران و هند نه تنها سست و گسسته نشد بلكه رو به گسترش و تزايد نهاد، اما اين گسترش به نحو ديگري چهره بست و در روش، ابعاد و محتوا به شكل ديگري وسعت پيدا كرد كه البته با دوران پيش از اسلام تفاوتي ماهوي داشت. در دوران اسلامي، ميراث فرهنگي نخستين دچار تحول شد و ميراث فرهنگي مشترك ديگري با دو عنصر اسلام و زبان فارسي شكل گرفت. اين ميراث فرهنگي جديد كه با ابتناي بر زبان فارسي و آئين مقدس اسلام موجوديت يافت در دوران حكمراني سي و دو سلسله مسلمانان روز به روز تقويت شد و در بستر زمان، همدلي و همبستگي بيشتر ايرانيان و مردمان شبه قاره را دو چندان كرد. اين ميراث فرهنگي هم اكنون به صورتهاي موسيقي، نقاشي، آثار باستاني، كتب و صحف در جاي جاي سرزمين هند جلوه افروز است. همين ميراث فرهنگي همواره مايه افتخار و سربلندي هنديان به ويژه مسلمانان آن سرزمين گشته و مهمترين عامل حفظ شخصيت ملي مسلمانان هند بوده و هست. از اين رو، نقش ايرانيان در تشكيل دولتهاي مسلمان و نيز تأسيس ميراث فرهنگي شبه قاره هند بسيار مهم و اساسي است.
در دوره هاي اسلامي كه دوران طلايي و اوج شكوفايي زبان فارسي به شمار مي آيد، گسترش فرهنگ و تمدن و زبان ايراني- اسلامي با آغاز جنگهاي محمود غزنوي شروع شد و در طي دوران طولاني خود تقريباً  تا دوره تسلط انگليسيان بر شبه قاره كه موجبات تضعيف زبان فارسي را فراهم آوردند، اين زبان از سال 369 تا 1275 هـ.ق زبان رسمي و درباري و زبان محكمه ها و دفتر محاسبات و ماليات و زبان شعر و ادب و نشانه بزرگي و افتخار بود و كارگزاران آن، دستاوردهاي علمي، فرهنگي، ادبي، تاريخي و ديني بسياري به وجود آوردند. شخصيتهاي ايراني بسياري به هند رفته باعث رشد و شكوفايي فرهنگ ايراني- اسلامي شدند. همچنين هنديان دانشمندي كه تحت تأثير فرهنگ اسلامي و ايراني بودند، موجبات ارتقاي زبان فارسي و فرهنگ و تمدن و هنر اسلامي- ايراني را فراهم آوردند.
اما همانطور كه اشاره شد سرزمين پهناور هند گذشته از ارتباط دوران باستاني بيش از هشتصد سال يكي از مراكز مهم زبان فارسي و فرهنگ اسلامي بود ولي بعد به علل چندي اين رشد و بالندگي رو به كاهش و زوال گذاشت كه اهم اين عوامل كه از اواخر سده يازدهم شروع شده بود عبارتند از: تسلط دولت استعماري انگليس و ترويج زبان انگليسي
در سال 1600 ميلادي، يك شركت انگليسي به منظور تجارت با هند در لندن تأسيس شد. در سال 1613 انگليسي ها با توافق جهانگير، پادشاه مغولي هند شركتي در بندر سورت تأسيس كردند. در سال 1688 يعني در اواخر دوره اورنگ زيب اين شركت در بندرهاي كلكته، مدراس و بمبئي به نام كمپاني هند شرقي شروع به فعاليت كرد. هنگامي كه انگليسي ها در جنوب هند كمپاني مذكور را اداره مي كردند دريافتند كه زبان فارسي در هند ريشه عميقي دارد و بدون فراگيري آن نمي توانند كاري از پيش ببرند لذا غالب مأموران اعزامي به هند موظف به فراگيري زبان فارسي شدند. چنان كه براي تسهيل در امر آموزش فارسي در سال 1800 ميلادي كالجي در كلكته و سپس مشابه آن را در مدراس تأسيس كردند، اما هر قدر نفوذ و قدرت انگليسي ها در آن منطقه زيادتر مي شد، موضوع جايگزيني زبان اردو به جاي زبان فارسي را در جامعه بيشتر مطرح مي كردند. سرانجام در سال 1836 اولين توطئه انگليسي ها بر عليه زبان فارسي عملي شد و زباني كه قريب هشتصد سال در دستگاه اداري و حكومتي هند مورد استفاده قرار مي گرفت كنار زده شد و به جاي آن زبان اردو كه تلفيقي از زبان هندي و فارسي بود زبان اداري و حكومتي هند گرديد. در سال 1857 با انقراض حكومت گوركانيان هند زبان اردو نيز از صحنه خارج شد و زبان انگليسي زبان رسمي حكومت هندوستان گرديد. از اين تاريخ است كه زبان فارسي از پويايي و حركتي كه داشت باز ايستاد.
از ديگر عوامل ضعف و انحطاط زبان فارسي در هند مي توان به موارد زير اشاره كرد: تقويت و كاربرد زبان اردو و جايگزين كردن آن به جاي زبان فارسي، بروز عوامل ديگر از جمله رواج صنعت چاپ، ترقي كردن و قدرت يافتن زبانهاي محلي، كاهش اعتبار ايران در منطقه، منظور ننمودن زبان فارسي در رديف زبانهاي رسمي هند، عدم تأمين شغلي فارغ التحصيلان، بي توجهي و عدم سياستگذاري صحيح درباره زبان فارسي در منطقه، تيرگي روابط ايران و هند پس از شكست گوركانيان از ارتش صفوي در قندهار، توقف رفت و آمد بين ايرانيان و هنديان، تأسيس كالج ويليام فورت و چاپخانه آن در كلكته براي چاپ كتابهاي اردو، نشر روزنامه به زبان اردو، حمله نادرشاه و بسياري از عوامل ديگر كه فعلاً  جاي طرح آن در اينجا نيست.
اگر چه فارسي زدايي در دوران استعمار به طور پيگير در هند ادامه داشت، اما تا قبل از جدايي هند و پاكستان هنوز زبان فارسي براي مسلمانان زبان درجه اول اسلامي و ادبي و نشانه نجابت و كمال بود. پس از استقلال هند و پاكستان، دولتهاي هندو و برخي دولتهاي مسلمان با زبان فارسي به مخالفت برخاسته و نخستين كاري كه كردند حذف آن از برنامه هاي درسي دبيرستانها و كالجها بود.در دانشگاههاي شبه قاره فارسي در رديف زبانهاي كلاسيك همچون سرياني، يوناني و عبري قديم قرار گرفت.... از اين رو است كه زبان و ادبيات فارسي در شبه قاره با اينكه در بالغ بر صد دانشگاه هنوز تا سطوح فوق ليسانس و دكترا تدريس مي شود و استادان برجسته اي هم وجود دارند كه برخي با جان و دل و شوق و ذوق به امر آموزش و تحقيق مشغولند، متأسفانه به علل ذكر شده و عوامل ديگر از رونق زبان فارسي و عصر اعتلاء و شكوه آن بسيار كاسته شده و جاي دارد بسيجي همگاني در راه احياء و ترقي مجدد آن و بازآوردن آب رفته به جوي بشود.
</TEXT>
</DOC>
<DOC>
<DOCID>HAM2-860129-109</DOCID>
<DOCNO>HAM2-860129-109</DOCNO>
<ORIGINALFILE>/1386/860129/world/_litew.htm</ORIGINALFILE>
<ISSUE>چهارشنبه 29 فروردين 1386</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">ادب و هنر.ادبیات</CAT>
<CAT xml:lang="en">Literature and Art.Literature</CAT>
<TITLE>
شعر
</TITLE>
<TEXT>




حيرت
از سخن چينان شنيدم آشنايت نيستم
خاطرات ات را بياور تا بگويم كيستم
سيلي هم صحبتي از موج خوردن سخت نيست
صخره ام، هرقدر بي مهري كني مي ايستم
تا نگويي اشك هاي شمع از كم طاقتي است
در خودم آتش به پا كردم ولي نگريستم
چون شكست آيينه، حيرت صد برابر مي شود
بي سبب خود را شكستم تا ببينم كيستم
زندگي در برزخ وصل و جدايي ساده نيست
كاش قدري پيش از اين يا بعد از آن مي زيستم
ناگهان
توان گفتن آن راز جاوداني نيست
تصوري هم از آن باغ ارغواني نيست
پر از هراس و اميدم كه هيچ حادثه اي
شبيه آمدن عشق ناگهاني نيست
ز دست عشق به جز خير برنمي آيد
وگرنه پاسخ دشنام  مهرباني نيست
درخت ها به من آموختند فاصله اي
ميان عشق زميني و آسماني نيست
به روي آينه پر غبار من بنويس
بدون عشق جهان جاي زندگاني نيست
تقاطع
سفر بهانه  ديدار و آشنايي ماست
از اين به بعد سفر مقصد نهايي ماست
در ابروان من و گيسوان تو گرهي است
گمان مبر كه زمان گره گشايي  ماست
خراب تر ز من و بهتر از تو بسيار است
خود اين دليل بر آغاز بي وفايي ماست
زمانه غير زبان قفس نمي داند؟
بمان كه پر نزدن چاره  رهايي ماست
به روز وصل چه دل بسته اي؟ كه مثل دو خط
به هم رسيدن ما نقطه جدايي ماست
واقعاً قباحت دارد
جناب سرهنگ!شما با اين هيبت
با اين ستون هاي سربازان دوره ديده
و با اين همه گلوله و گاز اشك آور
گريه بچه ها را درمي آوريد
و بازيشان را به هم مي زنيد
بچه ها دارند بازيشان را مي كنند
آنها سنگ ها را مي خواهند
سيب ها را مي خواهند
و پرتقال ها را
حتي بر بلندترين شاخه ها
درخت ها را كه نمي شود بريد
كودكان را كه نمي شود درو كرد
استحضار داريد كه
دوباره برمي آيند
مثل جست هايي از كناره هاي تنه بريده
بچه ها سنگ ها را مي خواهند
سيب ها را مي خواهند
و پرتقال ها را
حتي بر بلندترين شاخه ها
عجالتاً يك راه حل هست
البته مي بخشيد كه فضولي مي كنم
به جاي اينكه
به سربازانتان بياموزيد
چگونه خيلي دقيق بزنند
هدفي به كوچكي پيشاني يك كودك را
امر بفرماييد
سنگ ها را جمع كنند
هر سربازي
يك روز كودك بوده است.
زن به عزمي دگر كمر را بست
كودكش را فشرد در آغوش
كودك و زندگي عزيز ولي
عزم او را نمي كند خاموش
شير زن قامت رشيدش را
به شكوه شهادتش آراست
از گلوي مهيب آتش و خون
بانگ الله اكبرش برخاست
در گذرگاه جانيان يهود
سايه مرگ وحشتي انداخت
ناگهان انفجار آتش و دود
بر ستم پيشگان جهنم ساخت
زن به شوق وصال حضرت دوست
خنده زد در ميان آتش و خون
ناگهان انفجار شعله خشم
آتش افروخت بر بني صهيون
دو شكوفه از او به جاست هنوز
دو شهادت دو انفجار دگر
تا كجا اين دو آتش پنهان
شعله افكن شوند بار دگر
</TEXT>
</DOC>
<DOC>
<DOCID>HAM2-860129-110</DOCID>
<DOCNO>HAM2-860129-110</DOCNO>
<ORIGINALFILE>/1386/860129/world/_litew.htm</ORIGINALFILE>
<ISSUE>چهارشنبه 29 فروردين 1386</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">ادب و هنر.ادبیات</CAT>
<CAT xml:lang="en">Literature and Art.Literature</CAT>
<TITLE>
شعر تركيه
تاريكي مرگ است
</TITLE>
<TEXT>
ترجمه؛ محمد مطلق
فاروق نافذ چاملي بئل، احمد محيب دراناس و مليح جودت آنداي سه تن از شاعران تركيه هستند كه هريك در گذر شعر ترك به سمت مدرنيسم در مقطعي از ادبيات معاصر اين كشور نقش به سزايي ايفا كرده اند. مليح جودت را كم و بيش در ايران مي شناسند اما چاملي بئل و دراناس همچنان جزو چهره هاي ناشناخته محسوب مي شوند.
***



فاروق نافذ چاملي بئل(1898 - 1973)
رقص تازيانه ها را در هوا شيهه كشيدند
ماديان شبرنگ
ارابه ايستاد
زنبرك هاي آهنين لرزيدند
و از مقابل چشم هايم گذشت هزار كاروانسرا
مي روم با غربتي در دلم
جاده علوكيش، آناتولي ميانه
به اولين عشق مي ماند آه، نخستين درد
نخستين جدايي
چه معطر است با آتش دلم هوا!
آسمان زرد، خاك زرد، درختان عريان زرد
پشت سر، كوه بلند توروس در زنجير
پيش رو، دامان پژمرده از زمستان دراز
روزي برخواهد گشت با مرثيه چرخ ها
و آويخته مي ماند دست هام از گيسوان باد
آه كه دارد حلق آويز مي شود ارابه ام از كوه
آيا سوت ارابه ران خواهد شكست اين بي صدايي را
راه كه دراز مي شود، برمي گردد، به خود مي پيچد
چونان ماري در خواب
بلند مي شود هراسان و آرام مي گيرد دوباره در تهي خويش
پس از آن ابري پر مي كند آسمان را
باران مي بارد ريز ريز
و غربت راه فرايم مي خواند به خويش
راه يكسر راه، راه دوباره راه
نه روستايي در جوارش و نه حتي روياي خانه اي
گويي آدم است آن كه ايستاده در انتها
و از راه مي گويد براي انسان
سواري از ميانه گذشت
سنگ چين صدا كرد تلق تلق
و چرخ ها چيزي به گوش جاده زمزمه كردند
ويرانه شهري پيداست
نگاهي كه تسكين مي دهد
نگاهي چون نيزه آغشته به زهر
***



مليح جودت آنداي تولد( 1915)
تلگراف خانه
ديگر نخواهي خفت
خواب از چشم تو مي گيرد
صداي ميهن ات
مي نشيني و مي نويسي
و تو نيستي ديگر
آن تو كه مي شناختي اش
***
فتوگراف
چهار نفر در پارك
من و اوكتاي و اورهان و يكي از آشناهايش
چه پاييز درهمي
كداممان پالتو پوشيده ايم، كداممان ژاكت
***



احمد محيب دراناس(1901 - 1967)
پاها
او مرده است
جدا افتاده از ديگران
پاها بيرون مانده از لحاف
مرده است
مثل تمام مرده ها
***
آينه ها
در همين اتاق ها گم كردم
جواني ام را
مي كاوم آينه ها را
به هم مي پيچند
مرده ها و دست هايي كه در درون من است
و در آن بلبشو
چيزي به دنبال روياي عقربه هاست در من
باران كه ايستاد خواهي آمد
كه تاريكي مرگ است
روشنايي كه خفت خواهي خنديد
كه تاريكي مرگ است
آه
دندان هاي تو در تاريكي من
</TEXT>
</DOC>
<DOC>
<DOCID>HAM2-860129-111</DOCID>
<DOCNO>HAM2-860129-111</DOCNO>
<ORIGINALFILE>/1386/860129/world/_mycity.htm</ORIGINALFILE>
<ISSUE>چهارشنبه 29 فروردين 1386</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
تلاش براي حفظ  نماد حيات وحش ايران
ردياب هاي حيات بخش
</TITLE>
<TEXT>


عكس از پروژه حفاظت از يوز پلنگ آسيايي cacp با همكاري wcs - عكاس: آرش قدوسي
يوزپلنگ ايراني در زيستگاهي منزوي روي لبه تيغ زندگي مي كند. اين گفته دكتر لوك هانتر- مسئول هماهنگي برنامه جهاني گوشتخوار- درباره حيواني است كه روزگاري زيستگاه او از شبه قاره هند تا افغانستان، تركمنستان و ايران تا شبه جزيره عربستان و سوريه پراكنده بود.
جانوري كه جمعيت آن تا پيش از جنگ جهاني دوم 400 قلاده بود اما اينك شمار اين جانور بر اساس آماري خوش بينانه 70 قلاده برآورد مي شود.
گفته مي شود جمعيت اين جانور پس از آن كه در سال 1338 از سوي كانون شكار در شمار جانوران حمايت شده قرار گرفت رو به افزايش نهاد و در دهه پنجاه به نزديك به 300 قلاده رسيد.
اما برخي تحولات سياسي در كشور موجب اختلال در حفاظت از اين گونه نادر وحش شد و طي 3 دهه اخير اشغال زيستگاه ها و تخريب آن از سوي دامداران، شكار بي رويه، كمبود طعمه و به ويژه تصور نادرست جوامع محلي از اين حيوان سبب كاهش شمارآن شد.
با اين همه در همه اين سال ها دوستداران حيات وحش در حد توان خود اقداماتي براي حفظ يوز صورت دادند تا اين كه طرح حفاظت از يوزپلنگ آسيايي با مشاركت هاي سازمان هاي ملي و بين المللي در كشور به مرحله اجرا درآمد.
اسدالله افلاكي
طرح حفاظت از يوزپلنگ آسيايي به رغم همه مشكلات توانست گام هايي مؤثر براي حفظ يوز بردارد. آموزش جوامع محلي و ارتقاي فرهنگ عمومي و دادن تصويري درست از اين حيوان به مردم از مهم ترين اين اقدامات به شمار مي آيد.
اقدام ديگري كه دست اندركاران اين طرح با همكاري انجمن حمايت از وحش(wcs)دانشگاه اتريش و سوييس موفق به انجام آن شدند نصب گردنبندهاي ردياب بر روي گردن 2 قلاده يوز و يك قلاده پلنگ در زمستان گذشته در منطقه حفاظت شده بافق يزد بود.
نشستي بدون حضور مسئولان محيط زيست
در پي آن نشستي با حضور پروفسور كريستين والزر(دامپزشك و استاد دانشگاه اتريش)، دكتر استفان(دامپزشك)، مهندس هوشنگ ضيايي(مدير پروژه حفاظت از يوزپلنگ آسيايي)با شركت نزديك به 40 نفر از دانشجويان و كارشناسان و علاقه مندان به محيط زيست و حيات وحش در سالن سرو پارك پرديسان برگزار شد؛ نشستي كه در آن بيش از هر چيز عدم حضور مسئولين سازمان محيط زيست نمايان بود.
در اين نشست كه در روزهاي پاياني سال 85 برگزار شد پروفسور والزر درباره زنده گيري يوز در ايران و تجربياتش درباره زنده گيري ديگر گونه هاي وحش در ساير نقاط جهان سخن گفت.
نصب ردياب
دكتر كامران كشيري دامپزشك و مترجمي كه در تمامي مراحل اعضاي تيم زنده گيري يوزپلنگ از جمله دكتر والزر را همراهي كرده بود در خصوص نصب گردنبندهاي ردياب بر روي گردن 2 قلاده يوزپلنگ و يك قلاده پلنگ گفت: از اين پس به كمك اين گردنبندها مي توان از وسعت قلمرو يوزها باخبر شد و دريافت كه اين حيوان بيشتر از كدام منطقه استفاده مي كند چرا كه زيستگاه هاي يوز در كشور ما پراكنده است و اين در پاره اي موارد به ويژه عبور جاده از ميان زيستگاه ها فاجعه آفرين است كما اين كه در سال 84 چند يوز در حين گذر از جاده- كه ممكن است براي آنها يك مسير ارتباطي بوده- در برخورد با خودروهاي عبوري كشته شدند.
اين مسايلي است كه تنها از طريق دستگاه هاي ردياب مي توان به آن پي برد چرا كه يوزپلنگ حيوان بسيار پنهان كاري است و از طريق حضور در طبيعت و مشاهدات عيني نمي توان درباره اين حيوان اطلاعات لازم را به دست آورد.
به گفته وي، يكي از بهترين كارهايي كه تاكنون در جهان انجام شده استفاده از ردياب هاي راديويي است كه از اين طريق مي توان اطلاعات را به راحتي دريافت كرد.
وي در خصوص چگونگي عمليات زنده گيري يوزها گفت: پس از 2 هفته انتظار سخت در منطقه حفاظت شده بافق 2 قلاده يوز زنده گيري شدند و شب بعد نيز يك قلاده پلنگ زنده گيري شد و پس از بيهوشي، گردنبندهاي ردياب بر روي گردن آنها نصب شد. پروفسور والزر در اين ميان عمليات بيهوشي و نيز كنترل وضعيت سلامت يوزها و پلنگ مورد نظر را برعهده داشت.
كشيري افزود: پروفسور والزر تجربيات متعددي در اين زمينه دارد و از همين رو، حضور او در اين پروژه امري حياتي بود.
والزر همچنين در اين نشست از تجربياتش درباره زنده گيري كولان(جانوري شبيه به گورخر ايراني كه در صحراي گبي gobi مغولستان زندگي مي كند)و خطراتي كه زندگي اين حيوان نادر را تهديد مي كند سخن گفت. به گفته وي داده هاي علمي دقيق نشان از افزايش برخورد با اين حيوان دارد.
قطعه قطعه شدن زيستگاه ها از ديگر مواردي است كه حيات اين جانور را در سراشيب انقراض قرار داده است. والزر تصريح كرد: كولان  ها در جنوب مغولستان و در اطراف صحراي گبي منطقه اي كه بسيار خشك و ميزان بارندگي كمتر از 5 ميلي متر است زندگي مي كنند. در آنجا براي زنده گيري اين حيوان از 3 روش استفاده كرديم؛ نخستين روش، استفاده از يك نوع تفنگ بيهوشي ساخت اتريش بود.
در اين تفنگ با استفاده از اشعه ليزر فاصله به طور دقيق مشخص مي شود. براي شليك مواد بيهوشي حداكثر فاصله بايد 80 متر باشد آن هم در زماني كه جريان هوا ساكن باشد.
در شيوه دوم، در كنار گودال هاي آب به انتظار كولان مي نشستيم و در شيوه سوم گرفتن حيوان با خودروي جيپ  بود.
وي با اشاره به اين كه، كولان شباهت بسياري به گورخر ايراني دارد تاكيد كرد: حداكثر زمان تعقيب گورخر و كولان بايد كمتر از 18 دقيقه باشد چرا كه اگر زمان تعقيب طولاني تر شود گورخر روز بعد از تعقيب جان خود را از دست مي دهد.
وي گفت: بزرگترين خطري كه در حال حاضر كولان را تهديد مي كند قاچاق غيرمجاز اعضاي بدن كولان براي استفاده در طب سنتي است. ضمن آن كه عمليات اكتشافي و بهره برداري از معادن مس و طلا سبب پايين رفتن سفره هاي آب زيرزميني شده كه در نهايت باعث تهديد زندگي اين حيوان است.
براي نمونه يك شركت توانسته است موافقت مسئولان مغولستان را براي هرگونه عمليات حفاري، احداث جاده و اكتشاف معدن در منطقه اي به وسعت 140 هزار كيلومتر مربع به دست آورد؛ منطقه اي كه زيستگاه هاي كولان ها را نيز در بر مي گيرد و از همين رو مي تواند آينده حيات اين حيوان را با خطر جدي مواجه سازد.
اهميت ردياب ها
مهندس هوشنگ ضيايي مدير طرح حفاظت از يوزپلنگ آسيايي درباره اهميت اين ردياب ها خاطرنشان كرد: با نصب اين ردياب ها، مسير مهاجرت يوزها شناسايي مي شود و از آنجايي كه اين گردنبندها مجهز به سيستم جي پي اس است، موقعيت و مسير يوز و به طور كلي تمام اطلاعات مورد نظر را در اختيار قرار مي دهد و از اين طريق مي توان براي حفظ اين گونه كمياب برنامه ريزي كرد؛ به ويژه آن كه از اين پس مي توانيم اطلاعات لازم درباره زاد و ولد اين حيوان را به دست آوريم.
وي وزن دستگاه هاي ردياب را 360 گرم و عمر مفيد آن را 18 ماه ذكر كرد و گفت: پس از زمان طي شده اين گردنبندها خود به خود باز مي شود و از اين نظر آزاري متوجه حيوان نخواهد بود.
</TEXT>
</DOC>
<DOC>
<DOCID>HAM2-860129-112</DOCID>
<DOCNO>HAM2-860129-112</DOCNO>
<ORIGINALFILE>/1386/860129/world/_mycity.htm</ORIGINALFILE>
<ISSUE>چهارشنبه 29 فروردين 1386</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
آسيب شناسي تخريب يك پارك ملي
</TITLE>
<TEXT>


تصوير تلاش گروهي از اعضاي يك تعاوني براي تصرف و ساخت خانه در اراضي حفاظت شده سرخه حصار را نشان مي دهد
عباس محمدي
راي ديوان، هيچ گونه دلالتي بر تغيير كاربري سرخه حصار از پارك ملي به مسكوني ندارد.
يك ويژگي شخصيتي و رفتاري كه در جامعه  ما - حتي ميان نخبگان- زياد به چشم مي خورد، نگاه سرسري به مسايل و دقت نكردن به جزئيات است. نمودي از اين قضيه را مي توان در ماجراي برخورد با راي اخير ديوان عدالت اداري در مورد دعواي ميان سازمان حفاظت از محيط زيست و شركت تعاوني مسكن زيتون بر سر 240 هكتار از اراضي پارك ملي سرخه حصار ديد.
در اواسط اسفندماه گذشته، يكي دو وبلاگ و سايت متعلق به كارشناسان و فعالان صاحب قلم در حوزه  محيط زيست، خبر دادند كه با راي ديوان عدالت اداري، تير خلاص به قلب پارك ملي سرخه حصار زده شد. اما هيچ يك از اين رسانه ها، متن كامل راي شعبه  تجديدنظر ديوان را منتشر نكردند(شايد به آن دسترسي نداشته اند)؛ بي توجهي به مضمون راي و فرياد برآوردن كه پارك ملي از دست رفت! خود مي تواند زمينه ذهني لازم را براي پذيرفتن اين كه ديگر نمي شود كاري كرد فراهم آورد، و براي دست اندركاران آن تعاوني كه سرسختانه از پذيرفتن راه حل هايي مانند گرفتن زمين معوض خودداري مي كنند( به دليل تمايل هاي زمين خوارانه و ميل به نزديك بودن به تهران، و نه به دليل نياز مبرم به سرپناه)بهانه  خوبي خواهد بود تا ساخت و سازهاي غير قانوني خود را شدت بخشند. علاوه بر نويسندگان آن وبلاگ ها و سايت ها، دو تن از تحصيل كردگان و فعالان بنام طرفدار محيط زيست ايران هم در روزنامه  همشهري(85/1/15)بدون پرداختن به مضمون راي و استدلال هاي حقوقي مندرج در آن، به اعتراض برخاسته اند كه چرا املاك ملي بذل و بخشش شده و اگر همين رويه ادامه يابد... از پارك هاي ملي چيزي باقي نخواهد ماند و....
در دعواهاي قانوني، گله گزاري و اظهار تاسف، يا اعتراض بدون استدلال هاي حقوقي، كارساز نيست. بحث هاي كلي در مورد ارزش مناطق حفاظت شده يا سوء مديريت در حفظ تماميت اين گونه مناطق و مانند اين ها، در جاي خود مهم هستند، اما در يك دعواي قانوني بايد به طور مشخص در خصوص آن موضوع(به قول حقوقدانان، در در مانحن في )اقامه دليل يا بحث كرد.
متن كامل راي شعبه 8 تجديد نظر ديوان عدالت اداري در مورد دعواي يادشده، در برخي رسانه ها روز 86/1/14 چاپ شد. اين راي، پس از تجديدنظرخواهي تعاوني مسكن زيتون از راي شعبه دوم بدوي ديوان عدالت اداري، به طرفيت سازمان حفاظت از محيط زيست صادر شده است. توضيح اين كه سازمان، خواهان تملك بر240هكتار واگذار شده به تعاوني يادشده بوده و دادگاه بدوي هم راي به نفع آن داده بود. در راي شعبه  تجديدنظر آمده است:...سازمان محيط زيست... در اجراي ماده 9 لايحه  قانوني نحوه  خريد و تملك اراضي مورد نياز دولت... اقدام به انتشار آگهي در تاريخ 82/4/12 در روزنامه  ياس كرده است و اين اقدام فرع برپذيرش مالكيت اعضا بوده، و براي اعضاي تعاوني حق مكتسب از حيث مالكيت ايجاد كرده است.... يعني اين كه سازمان در آن زمان، در عمل مالكيت قانوني تعاوني را پذيرفته بوده، و اين موضوع را كه واگذاري اراضي پارك ملي براي ساختمان سازي از ابتدا غير قانوني بوده، منتفي دانسته است.
شايد بتوان گفت كه تا اين جا ايراد چنداني به سازمان وارد نبوده و مجبور بوده است كه با وجود سندهاي رسمي صادر شده براي حدود 4000نفر، كوتاه بيايد و از راه ديگري وارد شود. اما قصور سازمان در حفاظت پارك ملي از آن جا به طور قطع روشن مي شود كه بنا به گفته  شعبه  تجديدنظر ديوان، سازمان مقررات قانوني لايحه  قانوني نحوه خريد و تملك اراضي و املاك [...] را رعايت نكرده است. در راي، اشاره نشده كه كدام مقررات رعايت نشده است، اما با مراجعه به متن لايحه  قانوني يادشده(مصوب 1385/11/17)در مي يابيم كه دستگاه اجرايي(در اين مورد:سازمان حفاظت از محيط زيست)مي بايست براي تملك 240هكتاري كه به هر حال در مالكيت تعاوني بوده،...با تنظيم صورت مجلس وضع موجود ملك با حضور مالك يا نماينده   وي و در غياب او نماينده  دادستان، و كارشناس رسمي، نسبت به تصرف و اجراي طرح اقدام نمايد. لكن دستگاه اجرايي مكلف است حداكثر تا سه ماه از تاريخ تصرف، نسبت به پرداخت يا توديع قيمت عادلانه طبق مقررات اين قانون اقدام نمايد(ماده 9 لايحه  يادشده). اين رويه اعمال نشده و به همين دليل در متن راي آمده است كه در سازمان تحت رياست خانم ابتكار و دولت قبلي، حتي...در خصوص تامين زمين معوض و انتقال آن به اعضا بابت اراضي مورد مالكيت اعضا هيچ گونه اقدامي [كه قابليت اجرايي داشته باشد] صورت نپذيرفته است. اين هم يك نمونه از همان سهل انگاري ها و سرسري گرفتن هايي است كه در ابتدا به آن اشاره كردم؛ در مورد موضوعي حياتي و حيثيتي، سازماني كه به يك معنا امانتدار ميراث ملي است، هيچ گونه اقدامي براي تثبيت مالكيت خود(در واقع، تثبيت مالكيت ميليون ها نفري كه وكيل شان است)نمي كند- چراكه بي توجه به جزييات موضوع است. نتيجه  قصور سازمان محيط زيست در آن دوره(و البته دوره هاي پيش تر كه اجازه  واگذاري اراضي پارك ملي به تعاوني كاركنان وزارت كشاورزي داده شده)اين بوده است كه امروزه صدها واحد ساختماني نامطمئن، بدون موافقت اين سازمان و شهرداري و حتي دولت در سرخه حصار ساخته شده و معضلي بزرگ شكل گرفته است.
بي اعتنايي به ريزه كاري هاي قانوني، در ماجراي سرخه حصار هم چنان ادامه پيدا كرد: خانم واعظ جوادي رئيس سازمان محيط زيست در دولت جديد هم با خيال راحت گفت: اسناد مالكان شهرك زيتون توسط قوه قضاييه ابطال شده است(همشهري 85/2/3). در حالي كه در واقع اين كار به نتيجه  قطعي نرسيده بوده است.
اما نكته  بسيار مهم در راي اخير و قطعي شعبه تجديدنظر ديوان عدالت اداري اين است كه:... چنانچه سازمان قصد تملك ملك را به روش قانوني داشته باشد مي تواند بر وفق قانون و مقررات اقدام كند و از طرفي اين راي هيچ گونه دلالتي بر تغيير كاربري از پارك ملي به مسكوني يا ابطال طرح پارك ملي و فضاي سبز ندارد. در واقع خود ديوان، سازمان حفاظت از محيط زيست را راهنمايي كرده است كه به روش قانوني(و دقيق)مي تواند 240هكتار مورد منازعه را تملك كند، و تصريح هم كرده است كه مالكيت اعضاي تعاوني بر زمين ها به معناي اختيار آنان در ساختمان سازي نيست. اين نكته آخر شايد كمي نياز به توضيح داشته باشد: صرف مالك بودن يك زمين كشاورزي جوازي براي احداث بنا در آن نيست؛ يا مالكيت بر يك زمين با كاربري مسكوني، جوازي براي ساختمان سازي با هر تعداد طبقه نيست. به همين ترتيب، مالكيت بر يك قطعه زمين از يك پارك ملي، مجوزي براي شهرك سازي نيست؛ بلكه براي اين كار بايد موافقت سازمان هاي ديگر(در اين جا؛ سازمان حفاظت از محيط زيست به عنوان وكيل ميليون ها ايراني ديگر كه در منافع پارك شريك اند، و شهرداري تهران به عنوان نهادي كه بايد به آن شهرك خدمات بدهد، و...)نيز جلب شود. به همين دليل است كه در بعضي كشورها، اشخاص، مالك جنگل يا تالاب يا كوه هستند، اما حق تغيير وضعيت طبيعي آن ها را ندارند.
در اين ميان پيشنهاد مي شود كه دوستان محيط زيستي، به جاي بغل گرفتن زانوي غم و پذيرش شكست در برابر تعاوني مسكن زيتون، كارزار حفاظت از سرخه حصار را به پيش برند. همچنين، لازم است كه سازمان حفاظت از محيط زيست، بدون فوت وقت تشريفات قانوني تملك بر 240هكتار را انجام دهد، و سازمان هاي دولتي ديگر و شهرداري تهران هم از دادن هرگونه خدماتي كه به ساخت و ساز در سرخه حصار كمك كند خودداري كنند.
</TEXT>
</DOC>
<DOC>
<DOCID>HAM2-860129-113</DOCID>
<DOCNO>HAM2-860129-113</DOCNO>
<ORIGINALFILE>/1386/860129/world/_mycity.htm</ORIGINALFILE>
<ISSUE>چهارشنبه 29 فروردين 1386</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
نگاه
فقيرها، قربانيان اصلي گرمايش جهاني
</TITLE>
<TEXT>


 دومين گزارش كنفرانس جهاني محيط زيست در بروكسل حاكي از آسيب پذيري فقيرترين انسان ها به سبب تغييرات جوي، حتي در كشورهاي ثروتمند است.
در همين حال تعداد زيادي از سازمان هاي مدافع محيط زيست در مقايسه با كارشناسان شركت كننده در كنفرانس سازمان ملل، با تأكيد بيشتري خواستار تصميم گيري هاي سريع سياسي در اين زمينه شده اند.
در گزارش كنفرانس بروكسل آمده است: كساني كه در جهان، حتي در كشورهاي ثروتمند، بيشترين ضربات را از تغييرات جوي خواهند ديد، از فقيرترين انسان ها هستند. مردم فقير جهان كمتر امكان و توانايي انطباق با شرايط جديد را دارند.
در كانون توجه گزارش اخير كنفرانس جهاني محيط زيست، نقاطي از جهان قرار دارند كه در سال هاي آينده بيشترين پيامدهاي تغييرات جوي را متحمل خواهند شد. خشكسالي، جاري شدن سيلاب هاي عظيم، كمبود آب آشاميدني و شيوع بيماري هاي واگير در اين مناطق احتمال هايي سخت نگران كننده اند. بنا به نظر كارشناسان بين المللي بيش از همه، اين فجايع گريبانگير مردم فقير جهان خواهد شد، آن هم نه فقط در كشورهاي درحال رشد، بلكه همچنين در جوامع مرفه.
در بروكسل مارتين پاري، يكي از مديران هيأت مذاكره كننده در كنفرانس با نشان دادن عكس هايي از يكي از كوه هاي پر برف بوليوي چنين اظهار داشت: در سال 1940 ميلادي در اينجا برف زيادي وجود داشت و كابين هاي تلسكي در حركت بودند. حال اين تلسكي واقعاً روي زمين خشك قرار گرفته است.
شوراي كارشناسان شركت كننده در كنفرانس جهاني محيط زيست نمونه هاي زيادي از اين نوع در اختيار دارند. تقريباً 30 هزار داده اطلاعاتي در دومين گزارش شوراي جو سازمان ملل توسط كارشناسان بررسي شده اند. برخي از نتايج به دست آمده از گزارش باعث به وجود آمدن بحث و مخالفت شديد تعدادي از نمايندگان شركت كننده در كنفرانس گرديد، تا حدي كه تا لحظاتي پيش از پايان جلسه هنوز درباره برخي از جمله بندي هاي گزارش پاياني اختلاف نظر وجود داشت. پيش از همه نمايندگان چين، عربستان سعودي و ايالات متحده آمريكا مي خواستند مانع از فرمول بندي هاي صريح و قاطع در گزارش شوند. تا حدي كه در صبح روز 6 آوريل حتي امكان داشت كه جلسه مذاكرات به هم بخورد. با وساطت راجندا پاچاوري، رئيس شورا بالاخره اتفاق نظر بدست آمد:
كساني كه در جهان، حتي در كشورهاي ثروتمند، بيشترين ضربات را از تغييرات جوي خواهند ديد، از فقيرترين انسان ها هستند. مردم فقير جهان كمتر امكان و توانايي انطباق با شرايط جديد را دارند.
تأثيرات افزايش گرما در كره زمين در تمام قاره ها قابل مشاهده خواهد بود ولي در برخي از مناطق اين تغييرات جوي شدت بيشتري را نشان خواهند داد. براي نمونه دهانه رودخانه هاي بزرگ در آسيا از جمله مناطقي خواهند بود كه در آنجا توده هايي كثير در خطر سيلاب هاي عظيم قرار خواهند داشت. مناطقي از آفريقا خشك خواهند شد و جزاير كوچكي با بالارفتن آب درياها به زير آب فرو خواهند رفت. يخ هاي قطبي ذوب خواهند شد.
در اروپا نيز اين تغييرات جوي آثار خود را برجاي خواهند گذاشت. در جنوب اين قاره نيز خشكسالي بوجود خواهد آمد. خطر نابودي، انواعي از گياهان و جانوران را تهديد مي كند. بر وسعت بيابان ها افزوده خواهد شد و به دنبال ذوب كوه هاي يخي، حتي در اروپاي شمالي نيز دگرگوني هاي جوي محسوس خواهند بود.
همه چيز در آينده تغيير خواهد كرد و ما حتي در ايالات مكلنبورگ فورپومرن در آلمان نيز با مشكل كمبود آب روبرو خواهيم شد. اين سخنان گابريله گورنه، از سازمان گرين پيس(صلح سبز)بود. سازمان هاي مدافع محيط زيست، حال حداقل از اين مسئله خشنودند كه گزارش 1500 صفحه اي سازمان ملل به طور روشن نشان مي دهد كه چه فجايعي مي توانند در انتظار انسان ها باشند. با بالا رفتن گاز اوزون و اسيدي شدن زمين بيش از 30 درصد زمين هاي سرسبز خشك خواهند شد و از توليدات كشاورزي به همين نسبت كاسته خواهد شد.
شايد كشورهاي ثروتمند بتوانند با امكانات پزشكي بهتر از خطراتي كه انسان ها را تهديد مي كند، بكاهند. اما در مناطق فقير، انسان ها در بي پناهي كامل در برابر فجايع آينده نزديك قرار خواهند داشت.
گزارش سوم سازمان ملل درباره جو زمين در ماه مه، منتشر خواهد شد.
</TEXT>
</DOC>
<DOC>
<DOCID>HAM2-860129-114</DOCID>
<DOCNO>HAM2-860129-114</DOCNO>
<ORIGINALFILE>/1386/860129/world/_mycity.htm</ORIGINALFILE>
<ISSUE>چهارشنبه 29 فروردين 1386</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
زاويه
يك برنامه، يك خطا
</TITLE>
<TEXT>
فرشيد فاريابي
بخش طبيعت از مجله تصويري مردم ايران سلام كه هر صبح از ساعت 6 تا 9 از كانال 2 تلويزيون با اجراي محمدعلي اينانلو پخش مي شود از جمله برنامه هاي جذاب و پرطرفداري است كه كمتر بيننده اي آن را از دست مي دهد؛ به ويژه دوستداران طبيعت از مخاطبان پروپا قرص آن هستند.
نوزدهم فروردين ماه امسال در اين برنامه، تصاويري از خودروي دو ديفرانسيل پخش شد كه در بخش هايي از طبيعت كه هيچ مسيري وجود نداشت در حركت بود.
اين تصاوير پيش از هر چيزي اين سؤال را براي بيننده علاقه مند به طبيعت مطرح مي كرد كه دست اندركاران ساخت اين برنامه براي رسيدن به هدف خود هر روشي را مجاز مي دانند ولو آن كه اين روش موافق با فرهنگ طبيعت گردي نباشد؛ چرا كه هر طبيعت گردي مي داند كه هنگام ورود به طبيعت تنها بايد از مسيرهاي معمول و يا پاكوب عبور كند؛ مسيرهايي كه تأثيرات خود را پذيرفته اند حتي در پياده روي توصيه شده از اين مسيرها خارج نشوند تا پوشش گياهي و به طور كلي اكوسيستم منطقه حفظ شود.
به نظر مي رسد، دست اندركاران ساخت اين برنامه كمي بي دقتي كرده اند، هرچند خطاهايي از اين دست ولو آن كه سهوي باشد شايسته برنامه اي نيست كه با فرهنگ سازي سعي در آشنايي عموم مردم با طبيعت و حفظ آن دارد.
</TEXT>
</DOC>
<DOC>
<DOCID>HAM2-860129-115</DOCID>
<DOCNO>HAM2-860129-115</DOCNO>
<ORIGINALFILE>/1386/860129/world/_sciew.htm</ORIGINALFILE>
<ISSUE>چهارشنبه 29 فروردين 1386</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">علمی فرهنگی.علمی</CAT>
<CAT xml:lang="en">Science and Culture.Science</CAT>
<TITLE>
گوشت كمتر، سلامت بيشتر؟
</TITLE>
<TEXT>


درباره خواص و مضرات گوشت قرمز زياد شنيده ايم. اما اين كه چقدر بايد از آن بهره ببريم و چقدر بايد از آن دوري كنيم، هنوز براي خيلي ها روشن نيست
پروتئين ها در كنار كربوهيدرات ها و چربي ها 3 گروه اصلي غذايي را تشكيل مي دهند كه وجود همه آنها براي سلامت بدن ضروري است. در اين ميان پروتئين ها نقش عمده اي در ساختمان آنزيم هاي بدن، هورمون ها و سيستم دفاعي بدن دارند. همچنين پروتئين ها نقش اساسي در رشد بدن دارند و به همين دليل در كشورهايي كه سرانه مصرف گوشت بالاتر است، متوسط قد جمعيت بيشتر است.
علاوه بر اين، گوشت حاوي مقادير زيادي آهن است و حتماً مي دانيد كه آهن نقش عمده اي در ساختمان گلبول هاي قرمز خون دارد و كساني كه دچار فقر آهن هستند، به كم خوني دچار مي شوند. گذشته از پروتئين و آهن، گوشت داراي مقادير قابل توجهي از ويتامين هاي محلول در چربي است.
اين گروه از ويتامين ها، شامل ويتامين a(كه در بهبود ديد چشم تاثير مهمي دارد)، ويتامين d(كه نقش اساسي در استحكام استخوان ها دارد)، ويتامين e(كه يك آنتي اكسيدان معروف است و آنتي اكسيدان ها هم خاصيت ضد سرطاني دارند)و ويتامينk(كه نقش مهمي در انعقاد خون دارد)هستند و وجود همه آنها براي بدن ضرورت مطلق دارد.
دكتر سميرا موسوي فرد
در سالهاي اخير يكي از چيزهايي كه دانشمندان و پژوهشگران علم طب و تغذيه بد جوري به آن گير داده اند، گوشت قرمز است. يك روز مي گويند گوشت قرمز نخوريد و گرنه سرطان روده مي گيريد و البته چند وقت بعد درباره خطرات گوشت براي قلب داد سخن مي دهند.
آخرين خبر از اين دست كه در روزهاي اخير منتشر شد هم از اين قرار است: خانم هايي كه زيادي گوشت قرمز مي خورند، در خطر ابتلا به سرطان سينه هستند.
اين خبرها البته همگي مبناي علمي  دارند و طي تحقيق و پژوهش هايي بدست آمده اند كه در اين مقاله به آنها اشاره مي كنيم ولي اين سوال هم مطرح است كه آيا آن مقدار گوشتي كه ما ايراني ها طي روز مي خوريم يا مي توانيم بخوريم هم مي تواند باعث اين همه دردسر شود؟
گروهي از دانشمندان مي گويند اگر چيزي به طور طبيعي غذاي انسان است، حتماً بدن انسان هم به آن نياز داشته است. گوشت قرمز(كه موضوع اصلي اين مطلب است)منبع كاملي از پروتئين است كه بدن ما براي رشد به آن احتياج دارد.
تا همين جا معلوم مي شود كه بشر بي دليل گوشتخوار نشده، بلكه به آن نياز داشته ولي آيا اين مسئله دليل مي شود كه تا جايي  كه پولمان مي رسد، گوشت قرمز بخوريم؟ پزشكان با اين نتيجه گيري اصلا موافق نيستند.
مصرف زياد گوشت قرمز، باعث افزايش خطر ابتلا به سرطان پستان مي شود.
داغ ترين خطر در مورد خطرات مصرف گوشت قرمز، همين خبر است. اين تحقيق، كه توسط پژوهشگران دانشگاه ليدز انگلستان انجام گرفته، هفت سال به طول انجاميد و 35 هزار داوطلب زن در آن مشاركت داشتند. در پايان اين تحقيق كه نتايج آن در مجله بريتانيايي سرطان منتشر شد، معلوم شد كه خطر ابتلا به سرطان پستان در آن گروه از زنان ميانسال كه روزي 57 گرم گوشت قرمز خورده بودند در مقايسه با زناني كه اصلا گوشت قرمز مصرف نكرده بودند، 56 درصد بيشتر بود. اين در حالي بوده كه اين آمار در ميان آنهايي كه بيش از بقيه گوشت هاي فرآوري شده، مثل كالباس و سوسيس خورده بودند، به 64 درصد رسيده بود.
پيش از اين هم تحقيقي در آمريكا كه در ماه نوامبر سال2006 منتشر شد، نشان داد كه زياده روي در خوردن گوشت قرمز ميزان خطر ابتلا به سرطان سينه در زنان جوان را دو برابر مي كند. اين تحقيق نشان داد كه مصرف يك و نيم وعده گوشت قرمز در روز در مقايسه با مصرف همين مقدار گوشت دو يا سه بار در هفته، تقريبا خطر ابتلا به سرطان پستان را دو برابر مي كند.
به گفته پژوهشگران، مقدار چربي هاي اشباع شده در گوشت بالاست و اين نوع چربي ها بر ميزان كلسترول خون تاثير دارد. كلسترول پيش درآمدي براي ترشح هورمون استروژن است كه ثابت شده خطر سرطان پستان را افزايش مي دهد. علاوه بر اين، پختن گوشت با حرارت بالا نيز ممكن است منجر به توليد مواد سرطان زا شود.
البته اين تنها خطري نيست كه مصرف گوشت قرمز براي خانم ها به همراه دارد. پيش از اين، در سال 2004 ميلادي، پژوهشگران ايتاليايي به دنبال تحقيقي كه نتايج آن در مجله توليدمثل انساني(human reproductive journal)به چاپ رسيد، اعلام كردند كه مصرف گوشت قرمز، خطر ابتلا به اندومتريوز را افزايش مي دهد. اندومتريوز نوعي بيماري خانم هاست كه طي آن بافت تخمداني، در محل هاي ديگري از بدن خانم ها غير از تخمدان هم يافت مي شود. اين مسئله باعث ايجاد درد و حتي نازايي مي شود. پژوهشگران دانشگاه ميلان ايتاليا با مقايسه 500 خانم مبتلا به اندومتريوز و 500 خانم سالم به اين نتيجه رسيدند كه در خانم هايي كه هر روز گوشت قرمز مصرف مي كنند، خطر ابتلا به اندومتريوز 80 تا 100 درصد(يعني تقريبا 2 برابر)افزايش مي يابد در حالي كه اين خطر در خانم هايي كه گوشت كمتر و ميوه و سبزيجات تازه بيشتر مصرف مي كنند، تا 40 درصد كاهش مي يابد. اما خطرات مصرف گوشت قرمز منحصر به خانم ها نيست.
مراقب سرطان روده باشيد
يكي از معروفترين خطرات مصرف زيادي گوشت قرمز، ابتلا به سرطان روده بزرگ است كه اين مسئله در پژوهش هاي متعدد، به اثبات رسيده است. به عنوان مثال، گروهي از پژوهشگران اروپايي به دنبال بررسي عادات غذايي 500 هزار نفر به اين نتيجه رسيدند كه افرادي كه هر روز حداقل 2وعده 80 گرمي گوشت قرمز يا گوشت فرآوري شده(مثل سوسيس)مصرف مي كنند، در مقايسه با افرادي كه كمتر از يك بار در هفته گوشت قرمز مي خورند، يك سوم بيشتر در معرض خطر ابتلا به سرطان روده بزرگ هستند. تحقيق ديگري كه پژوهشگران آمريكايي روي 148 هزار نفر انجام دادند نيز نشان داد كساني كه گوشت قرمز زيادي مصرف مي كنند، 13 تا 15 درصد بيشتر در خطر ابتلا به سرطان روده بزرگ هستند.
دانشمندان عوامل متعددي را در ايجاد سرطان به دنبال مصرف گوشت قرمز متهم كرده اند. يكي از اين مواد سرطان زا، آمين هاي هتروسيكليك(hcas)است كه به دنبال كباب كردن يا سرخ كردن گوشت ايجاد مي شود. البته اين تركيب در صورت پختن مرغ و ماهي در دماي بالا هم ايجاد مي شود و بنابراين نمي تواند متهم اصلي باشد. متهم بعدي كه به ويژه در گوشت هاي فرآوري شده ديده مي شود، تركيبات نيتريت است. اين تركيبات كه در كارخانجات براي دوام بيشتر مواد غذايي به آنها اضافه مي شوند، سرطان زا هستند. اما متهم اصلي به نظر مي رسد تركيب هم- آهن باشد. هم جزء اصلي هموگلوبين است و هموگلوبين هم جزء اصلي ساختار گلبول قرمز خون است. به عقيده پژوهشگران، تركيب هم - آهن كه در گوشت قرمز دوبرابر مرغ و ماهي است، به سلول هاي پوششي روده بزرگ آسيب مي رساند و باعث رشد غير طبيعي و سرطاني شدن آنها مي شود.
به غير از سرطان روده بزرگ، به نظر مي رسد كه مصرف گوشت قرمز خطر ابتلا به سرطان پانكراس(لوزالمعده)را هم افزايش مي دهد. سرطان پانكراس يكي از بدخيم ترين سرطان هاست و نتايج يك تحقيق كه در ژورنال انستيتو ملي سرطان آمريكا(national institue of cancer)به چاپ رسيده است نشان مي دهد كه مصرف فراوان گوشت قرمز، خطر ابتلا به سرطان پانكراس را 50 درصد و مصرف فراوان گوشت فرآوري شده(مانند سوسيس)اين خطر را تا 68درصد افزايش مي دهد.
چيزهاي ديگري هم هست!
گوشت قرمز علاوه بر موارد فوق، خطرات ديگري هم دارد. مثلا گوشت قرمز حاوي اسيدهاي چرب اشباع فراواني است كه وجود آنها يك عامل شناخته شده بيماري هاي قلبي به شمار مي رود. از سوي ديگر مصرف گوشت قرمز فراوان باعث ابتلا يا تشديد بيماري نقرس مي شود. در بيماري نقرس رسوب كريستال هايي در مفاصل باعث درد شديد مي شود. جزء اصلي اين كريستال ها، اسيد اوريك است كه در اثر تجزيه پروتئين ها ايجاد مي شود و مي دانيد كه گوشت قرمز منبع كاملي از پروتئين است. علاوه بر موارد فوق، پژوهشگران دانشگاه منچستر انگلستان در مطالعه اي كه روي 25 هزار نفر انجام دادند به اين نتيجه رسيدند كه مصرف زيادي گوشت قرمز باعث افزايش خطر ابتلا به روماتيسم مفصلي مي شود. سرطان غدد لنفاوي، سرطان كيسه صفرا، سرطان پروستات و... هم از جمله ساير بيماري هايي هستند كه ارتباطاتي بين آنها و مصرف گوشت قرمز ديده شده است.
گوشت كمتر، زندگي طولاني تر
با خواندن مطالب فوق حتما خودبه  خود به اين نتيجه رسيده ايد كه اگر كمتر گوشت قرمز بخوريد، بيشتر زندگي مي كنيد ولي گروهي از پژوهشگران آلماني محض محكم كاري تحقيقي در اين زمينه انجام دادند. آنها 2هزار فرد 10 تا 70 ساله را كه گوشت كمي مصرف مي كردند يا اصلا گوشت مصرف نمي كردند در بين سالهاي 1978 تا 1999 مورد پيگيري قرار دادند. در اين مدت به ازاي هر 100 مورد مرگ در جمعيت عمومي، 59 مورد مرگ در اين گروه مشاهده شد. البته اين تحقيق نشان داد كه قطع كامل مصرف گوشت هم كار عاقلانه اي نيست. پژوهشگران همين جمعيت 2هزار نفري را به 3 گروه تقسيم كردند: گروهي كه لب به گوشت، ماهي، تخم مرغ و لبنيات نمي زدند، گروهي كه فقط گوشت را كنار گذاشته بودند ولي لبنيات و تخم مرغ مصرف مي كردند و گروه سوم كه گهگاه گوشت هم مي خوردند. اين تحقيق نشان داد كه به ازاي هر 100 مورد مرگ در گروه اول، 66 نفر در گروه دوم و 60 نفر در گروه سوم جان خود را از دست دادند. بنابراين مهمترين نتيجه اي كه از اين تحقيق مي توان گرفت اين است: گوشت بخوريد ولي به اندازه متعادل.
يك رژيم متعادل
با توجه به موارد فوق، در مجموع پزشكان مصرف حداكثر 80 تا 90 گرم گوشت در روز را مناسب مي دانند ولي مقادير بيشتر از آن را توصيه نمي كنند. بيماري هايي هم كه در قسمت هاي قبلي اين مطلب به آنها اشاره شد، اغلب مربوط به كساني است كه مقادير بيشتري گوشت در طول روز مصرف مي كنند. البته در كشور ما سرانه مصرف گوشت در روز در حدود همين 80 گرم است و معمولا بيشتر از آن مصرف نمي شود. به همين دليل بيماري هايي كه ذكر كرديم، بيشتر در كشورهاي غربي كه مقادير بيشتري گوشت قرمز به صورت استيك و... در طول روز مصرف مي كنند، يك معضل عمده بهداشتي به شمار مي رود.
گذشته از اين، براي داشتن يك رژيم متعادل، توصيه مي كنيم كه حداقل 2 بار در هفته ماهي استفاده كنيد. ماهي به دليل دارا بودن اسيدهاي چرب امگا 3 تاثيرات مفيدي براي بدن دارد. مصرف ميوه جات و سبزيجات تازه هم كه نياز به تاكيد ندارد، پزشكان توصيه مي كنند در روز حداقل 5 وعده ميوه و سبزيجات تازه را در برنامه غذايي خود بگنجانيد. اگر همه اين دستورات را رعايت كرديد، آن وقت مي توانيد مطمئن باشيد كه اين مقاله، شامل حال شما نمي شود.
</TEXT>
</DOC>
<DOC>
<DOCID>HAM2-860129-116</DOCID>
<DOCNO>HAM2-860129-116</DOCNO>
<ORIGINALFILE>/1386/860129/world/_sciew.htm</ORIGINALFILE>
<ISSUE>چهارشنبه 29 فروردين 1386</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">علمی فرهنگی.علمی</CAT>
<CAT xml:lang="en">Science and Culture.Science</CAT>
<TITLE>
ميوه و سبزي و خواص آن
</TITLE>
<TEXT>


بررسي هاي انستيتوي ملي سرطان آمريكا نشان مي دهد كه در طول يك روز بايد 5 واحد ميوه و سبزي خورده شود. مطالعه اي كه توسط سازمان بهداشت آمريكا و آكادمي ملي اين كشور صورت گرفته، فوايد تغذيه اي ميوه ها و سبزي ها را زماني كه با يك رژيم كم چرب و كم كلسترول و چربي اشباع كم همراه شود نشان مي دهد. نقش بالقوه ميوه ها و سبزي ها در سلامتي آمريكايي ها باعث شد كه انستيتو ملي سرطان دوره هاي آموزشي چندين ساله اي را از 1992 ميلادي آغاز كند كه هدف آن افزايش آگاهي مصرف كننده در باب اهميت ميوه ها و سبزي ها است. بررسي هايي كه در سال 1991 در آمريكا صورت گرفته نشان مي دهد كه يك فرد آمريكايي به طور متوسط 3 واحد ميوه و سبزي در طول روز مصرف مي كند در حالي كه راهنماي رژيمي دريافت 5 تا 9 واحد در روز را توصيه مي كند. دليل اصلي براي دريافت ميوه ها و سبزي ها مغذي بودن آن هاست. به جز آواكادو، نارگيل و زيتون كه ذاتاً داراي روغن مي باشد، اغلب ميوه ها و سبزي ها، چربي و انرژي كمي دارد و اكثر آنها منبع مهم ويتامين a و c و فيبر است. علاوه بر اين اغلب ميوه ها و سبزي ها خصوصاً لوبياهاي خشك و انواع نخود منبع خوب فولات و ويتامين هاي گروه b مي باشد كه باعث كاهش خطر نقص هاي جنيني مي شود. هنوز به دلايلي اغلب مصرف كنندگان خوردن ميوه ها و سبزي ها را مشكل مي دانند و از آن اجتناب مي كنند و فكر مي كنند گران است و آماده سازي آن زمان بسيار مي برد. ولي ما بايد بدانيم كه در بين خريد هاي روزمره، ميوه ها و سبزي ها جايگاه ويژه اي دارند، زيرا سرشار از مواد مغذي اند و بسياري از ويتامين ها و مواد معدني مورد نياز ما را دارا هستند. اما غذاهايي كه اغلب ما به جاي آن ها خريداري مي كنيم، مثل انواع شيريني، كلوچه و چيپس، داراي چربي و سديم هستند كه اكثر افراد بايد دريافت آنها را كاهش دهند.
چه بخوريم؟
انواع معيني از ميوه ها و سبزي ها به خاطر ارزش تغذيه اي ويژه بايد به طور منظم در طول روز انتخاب شوند و اين ها انواعي هستند كه حاوي ويتامين a و c و فيبرند. همچنين تنوع در انتخاب نكته مهمي است، زيرا ميوه ها و سبزي ها مواد مغذي ديگري چون فولات، پتاسيم، كلسيم و آهن را نيز فراهم مي كنند. انتخاب متنوع باعث مي شود كه ما از فوايد بيشتر ميوه ها و سبزي ها بهره مند شويم بر طبق توصيه متخصصين تغذيه، مصرف مكمل هاي رژيمي به جاي ميوه و سبزي كار اشتباهي است. زيرا مكمل ها فوايد تغذيه اي شناخته شده يا ناشناخته ميوه ها و سبزي ها را ندارند. غذاهاي غني از فولات خطر نقص هاي تولد را كاهش مي دهد. لوبياهاي خشك، كلم دكمه اي، مارچوبه، آب گوجه فرنگي و آب پرتقال منابع غني از فولات هستند.
اندازه هر واحد
به پيشنهاد انستيتو ملي سرطان يك واحد ميوه و سبزي عبارت است از:
1 - يك ميوه متوسط يا نصف فنجان ميوه خرد شده
2 - سه چهارم فنجان يا 180 ميلي ليتر آب ميوه صد در صد خالص
3 - يك چهارم فنجان ميوه خشك
4 - نصف فنجان سبزي هاي خام بدون برگ يا پخته شده
5 - يك فنجان سبزي هاي برگ دار خان مثل كاهو
6 - نصف فنجان، لوبياي پخته، نخود، عدس، لوبياي قرمز و لوبياي چيتي
در انتخاب ميوه ها و سبزي هاي دريافتي و روزانه افراد، انستيتوي ملي سرطان توصيه مي كند:
- حداقل يك واحد ميوه يا سبزي غني از ويتامين a در روز انتخاب شود.
- حداقل يك واحد ميوه يا سبزي غني از ويتامين c در روز انتخاب شود.
- حداقل يك واحد ميوه يا سبزي غني از فيبر در روز انتخاب شود.
- چندين واحد از سبزي هاي خانواده كلم در هفته نقش حفاظتي در برابر برخي سرطان ها دارند.
منابع غني از ويتامين a:
زردآلو، گرمك، هويج، كلم پيچ، كاهو، انبه، برگ خردل، كدو تنبل، اسفناج، سيب زميني شيرين، كدو زمستاني.
منابع غني از ويتامين c:
زردآلو، گل كلم، كلم، گرمك، گريب فروت، خربزه، كيوي، انبه، برگ خردل، پرتقال، آناناس، اسفناج، توت فرنگي، فلفل دلمه اي، نارنگي، گوجه فرنگي، هندوانه، آلو.
منابع غني از فيبر:
سيب، موز، انگور سياه، كلم بروكسل، هويج، گيلاس، نخود و لوبياي پخته، خرما، انجير، گريب فروت، كيوي، پرتقال، گلابي، آلو، تمشك، اسفناج، توت فرنگي، سيب زميني شيرين.
دفتر بهبود تغذيه
معاونت سلامت وزارت بهداشت
</TEXT>
</DOC>
<DOC>
<DOCID>HAM2-860129-117</DOCID>
<DOCNO>HAM2-860129-117</DOCNO>
<ORIGINALFILE>/1386/860129/world/_sciew.htm</ORIGINALFILE>
<ISSUE>چهارشنبه 29 فروردين 1386</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">علمی فرهنگی.علمی</CAT>
<CAT xml:lang="en">Science and Culture.Science</CAT>
<TITLE>
جهان سلامت
مرد مينياتوري
</TITLE>
<TEXT>


صدف كوهكن
الكس كانري 23 ماهه، به هيچ وجه شبيه كودكان هم سن و سال خودش نيست. او تنها كودك انگليسي است كه از نوعي كوتولگي مادرزادي رنج مي برد و سرنوشت براي او چنين رقم خورده است كه در بزرگسالي هم قد او هرگز از 91سانت تجاوز نخواهد كرد.
الكس تنها 76 سانتي متر قد دارد و لباس بچه هاي شش ماهه را مي پوشد. سو، مادر 36 ساله الكس مي گويد: شايدپسر ما ناگزير باشد كه بقيه عمرش را با كساني سر كند كه از او خيلي بزرگتر و قوي ترهستند اما براي ما هميشه قوي ترين است و حتي همين حالا هم خيلي ها از جمله اعضاي خانواده اش، در سايه او قرار دارند.
الكس در خانواده اوضاع خوبي دارد و برادرش مايكل و خواهرش جسيكا او را مرد كوچولوي اكشن مي نامند.اين درحالي است كه پزشكان در رابطه با شرايط الكس اطلاعات بسيار كمي دارند و تنها چيزي را كه با قاطعيت اعلام مي كنند اين است كه الكس بدون كمك متخصصان زمان زيادي زنده نخواهد ماند. به همين دليل خانواده او قصد دارند الكس را براي درمان هاي تكميلي به آمريكا بفرستند تا با دكتر چارز اسكات، سردسته متخصصاني كه بر روي كوتوله ها تحقيق مي كنند، ملاقات كند.دكتر چارز گرچه در آمريكا ساكن است اما در تمام دنيا به عنوان بهترين متخصص در مواردي اينچنيني از او ياد مي كنند و اگر كسي باشد كه بتواند به الكس كمك كند تا آن طور كه شايسته اش است زندگي كند، قطعا دكتر چارز است. شرايط الكس طوري است كه هر چقدر هم سنش بالا برود، قدش تنها كمي  بلندتر مي شود و او تا آخر عمرش يك مرد مينياتوري باقي مي ماند.سو مي گويد: الكس پسري اجتماعي است و خيلي هم اهل گردش. او شخصيت خيلي قوي اي دارد و پسر كوچولوي كله شق، شيطون و پررويي است. ما نمي دانيم كه آينده، آبستن چه اتفاقاتي براي پسر كوچولوي ماست اما فكر مي كنيم كه او مي تواند هر مانعي را از پيش رويش بر دارد، چرا كه معتقديم توانايي هاي او فوق العاده است و تنها چيزي كه مي خواهد اين است كه دنيا او را ببيند.
تشخيص بيماري الكس كه در ماه مي   گذشته انجام شد، نشان مي دهد كه او مبتلا به كوتولگي استئوديسپلاستيك اساسي ماجئوسكي نوع دو يا به اختصار mopd نوع دو است، به اين معني كه تمام اعضاي او تناسب نرمال دارد اما همين اعضا نسبت به سن او بسيار كوچك و در حد سنين اول زندگي باقي مي ماند. از هر سه ميليون نوزاد يكي ممكن است با اين بيماري به دنيا بيايد و البته بسياري از اين نوزادان زنده نمي مانند. اين نوع از كوتولگي، اختلال موروثي نادري است كه علل ناشناخته اي دارد. مسن ترين كسي كه از اين اختلال رنج مي برد، در حال حاضر43 سال دارد. الكس در خانواده بسيار محبوب است، جسيكا(9ساله)و مايكل(12 ساله)خواهر و برادر بزرگتر الكس هميشه با عشق در مورد او صحبت مي كنند. والدين او هم قصد دارند وقتي الكس به اندازه كافي بزرگ شد او را در مدرسه اي كه جسيكا و مايكل درس مي خوانند ثبت نام كنند. اين توجه تا جايي پيشرفته است كه مادر الكس به خاطر مراقبت از او كارش را به عنوان افسر پليس رها كرده.البته والدين الكس گله هايي هم دارند، مثلا آنها معتقدند كه الكس هر جايي كه مي رود، غريبه ها با نگاهي كنجكاو به او خيره مي شوند. سو در اعتراض به اين نگاه ها مي گويد: من ترجيح مي دهم كه اين افراد به جاي ايستادن و زل زدن به الكس، جلو بيايند و از ما سوال كنند. او بچه اي بسيار اجتماعي است و ما مي توانيم در مورد مشكل او براي آنها توضيح بدهيم، چرا كه اگر الكس بزرگتر شود، اين نگاه ها بدتر شده و قطعا او را بيشتر آزار مي دهد.
پزشكان مي گويند الكس، روز به روز كه بزرگتر مي شود، مشكلات بيشتري نظير كاهش ديد، ناهنجاري هاي نخاعي و مشكلات دنداني را تجربه خواهد كرد، چرا كه بيشتر كودكاني كه مبتلا به اين بيماري هستند مجبور به استفاده از دندان مصنوعي در سن شش سالگي مي شوند. همچنين ممكن است در اثرmopd نوع دو، اتساع عروق اتفاق بيفتد كه بسيار خطرناك است، چرا كه اگر رگي در بدن الكس متورم شده و پاره شود امكان مرگ او وجود دارد.همچنين صداي الكس به دليل تاثير بيماري بر تارهاي صوتي و حنجره اش نجوا گونه است و به طور كلي رشد او به عنوان يك بچه بسيار كند است، چرا كه هنوز قادر به صحبت كردن نيست و به وسيله حركات صورت و دست ها با ديگران ارتباط برقرار مي كند.غذا خوردن هم يكي از چيزهايي است كه براي الكس به اين زودي ها ميسر نيست و او هنوز از طريق لوله اي كه به شكمش متصل است غذا مي خورد.الكس، كودكي است كه مادرش، پس از مدتها و بعد از سه بار سقط جنين به دنيا آورده است.مادر الكس، بارداري خود را اين گونه تشريح مي كند: پس از گذشت 30 هفته از بارداري، به شدت نگران شدم، چرا كه الكس در اين مدت اصلا در شكمم حركت نكرده بود. به همين دليل سونوگرافي كردم و مشخص شد كه رشد الكس در رحمم متوقف شده است. الكس بسيار اورژانسي به دنيا آمد و وزن او هنگام تولد تنها 630گرم بود.
منبع: ديلي ميل 13 آوريل 2007
</TEXT>
</DOC>
<DOC>
<DOCID>HAM2-860129-118</DOCID>
<DOCNO>HAM2-860129-118</DOCNO>
<ORIGINALFILE>/1386/860129/world/_sciew.htm</ORIGINALFILE>
<ISSUE>چهارشنبه 29 فروردين 1386</ISSUE>
<DATE calender="Western">2007-04-18</DATE>
<DATE calender="Persian">1386/01/29</DATE>
<CAT xml:lang="fa">علمی فرهنگی.علمی</CAT>
<CAT xml:lang="en">Science and Culture.Science</CAT>
<TITLE>
جدول اعداد
325
</TITLE>
<TEXT>


اعداد 1 تا 9 را در هر يك از سطرها و ستون ها و مربع هاي كوچك 3 در 3 طوري قرار دهيد كه فقط يك بار نوشته شود. پاسخ جدول را فردا در روزنامه ملاحظه خواهيد كرد.
</TEXT>
</DOC>
</HAMSHAHRI2>