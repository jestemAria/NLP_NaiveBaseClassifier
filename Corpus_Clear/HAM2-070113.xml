<?xml version="1.0" encoding="utf-8"?>
<!DOCTYPE HAMSHAHRI2 SYSTEM "hamshahri.dtd">
<HAMSHAHRI2>
<COPYRIGHT>
Hamshahri2 Corpus, Beta Release!
Copyright 2004-2008, Database Research Group (DBRG), Faculty of Engineering, University of Tehran
All the news content in the corpus is copyrighted by Hamshahri Newspaper (www.hamshahri.net)

Homepage:
http://ece.ut.ac.ir/dbrg/hamshahri/ham2

Contact:
darrudi@insf.org 

Please view the enclosed `Help.txt` file in the package for more information (tag description, etc).

IT IS A BETA RELEASE, PLEASE DON NOT REDISTRIBUTE IT!
</COPYRIGHT>
<DOC>
<DOCID>HAM2-851023-001</DOCID>
<DOCNO>HAM2-851023-001</DOCNO>
<ORIGINALFILE>/1385/851023/news/_adabh.htm</ORIGINALFILE>
<ISSUE>شنبه 23 دي 1385 - سال چهاردهم - شماره4181 - Jan 13, 2007</ISSUE>
<DATE calender="Western">2007-01-13</DATE>
<DATE calender="Persian">1385/10/23</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
با گذشت 5 روز
تنور جشنواره تئاتر فجر هنوز داغ نشده است
صحنه اي از نمايش كودك و سرباز
</TITLE>
<TEXT>


گروه ادب و هنر عقربه ها امروز شنبه،ساعت 15 را كه نشان بدهند، جشن تئاتر فجر با ترس از تردد گربه ها در سالن ها و راهروهاي تنها مجموعه تئاتري ايران، به ششمين روز حياتش قدم مي گذارد.
با بستن در اتاق ها از ورود گربه هاي مزاحم جلوگيري كنيد اين جمله راهروها و درهاي اتاق هاي مجموعه تئاتر شهر را زينت بخشيده است و به يكي از پر بيننده ترين متن هاي امسال تبديل شده است. به گونه اي كه نشريه روزانه جشنواره و سايت رسمي مركز هنر هاي نمايشي نيز ناگزير از پرداختن به آن شده اند، بدون توجه به اين مساله كه ابعاد حضور اين گربه ها چقدر مي تواند بر وجه اجرايي جشنواره تاثير بگذارد. آن هم جشنواره اي كه مسئولان برپايي اش آن را يكي از جشنواره هاي شناخته شده جهاني مي دانند كه- به گفته محمد اطبايي مسئول بخش بين الملل جشنواره - براي حضور دربيست و پنجمين دوره اش، 120 گروه نمايشي خارجي پاسخ مثبت به فراخوان مركز هنرهاي نمايش ايران داده اند، و فيلم اجراهاي خود را براي دبيرخانه اش فرستاده اند.
ترس از گربه ها اگر بگذارد، خيلي ها انتظار دارند،جشنواره بيست و پنجم از امروز تنورش داغ تر شود تا يخ سالن ها در دي ماه تهران آب شود و صحنه ها گرم. اتفاقي كه معمولا در فصل هاي ديگر سال به ندرت رخ مي دهد. مگر آن كه كارگرداني صاحب نام يا گروهي شناخته شده با پيشينه اجرايي روشن، نمايشي را به صحنه برده باشد و بتواند مثلاً در 30 اجرا سالن 120 نفره چهارسو را هر شب پر نگه دارد. امسال اگر چه آمار رسمي از بازيد مخاطبان از نمايش هاي جشنواره اعلام نمي شود و پربيننده ترين نمايش هاي هر روز مشخص نمي شود، اما تجمع هاي هميشگي و جشنواره اي نشان مي دهد كه تنور جشنواره امسال آنطور كه بايد هنوز داغ نشده است، با اين حال در روز هاي پنج شنبه و جمعه ، نسبت به ساير ايام هفته جمع جوانان نمايش دوست در اطراف مجموعه تئاتر شهر بيشتر به چشم مي آمد.
اين مسأله را خيلي ها به تغيير سياست و تبديل شدن اين جشن به يك جشنواره غير رقابتي ربط مي دهند، جشنواره اي كه نمايش هايش براي اولين بار در آن اجرا نمي شوند، بلكه از بين نمايش هاي اجرا شده در طول سال انتخاب مي شوند.
بالاخره رقابتي يا غير رقابتي؟
حضور نداشتن در جشنواره تئاتر فجر ديگر چندان ناخوشايند نيست، چون ارزش بكر بودن و رقابتي بودن خود را از دست داده است. اين جمله را چيستا يثربي مي گويد. نويسنده و كار گرداني كه اگر چه در اكثر دوره هاي جشنواره حضور داشته و بار ها توانسته يكي از جوايز جشنواره را از آن خود كند، اما در جشنواره امسال جايش خالي است.
همين غير رقابتي شدن جشنواره اما از منظر برخي از هنرمندان حاضر در جشنواره يك حسن به حساب مي آيد؛ در واقع هر چقدر تعداد موافقان برپايي جشنواره به شكل رقابتي و با تمركز بر آثار جديد در بين هنرمندان جوان زياد است، هنرمندان پيشكسوت يا قديمي تر موافق اجراي جشنواره به شكل  غيررقابتي هستند. خوشحالم كه بالاخره مسئولان به اين نتيجه رسيدند كه نمايش ها را از بين توليدات يك سال انتخاب كنند كه اجراي عمومي داشته اند. اينها را هادي مرزبان كارگردان و بازيگر تئاتر مي گويد كه از اواسط دهه 40 در فضاي تئاتر ايران حضور دارد.
بهروز غريب پور نيز موافق اين شكل از برپايي جشنواره است، در عين حال سپيده نظري پور كارگردان و طراح صحنه كه امسال هم نمايش تهران،پرندك را در جشنواره به صحنه مي برد، معتقد است: اصولًا جشنواره بايد توقع مخاطبانش را برآورده سازد، اما امسال هم سياست ها به گونه اي بود كه بايد ما كارهاي توليدي 85 را كه اجراي عمومي داشته اند به جشنواره بياوريم. حسين كياني نويسنده و كارگردان تئاتر نيز معتقد است: اين كه نمايش ها از اجراهاي عمومي به جشنواره راه پيدا مي كنند و جشنواره به شكل غير رقابتي برگزار مي شود نه تنها موجب بهبود وضعيت و پيشبرد تئاتر ايران نمي شود، بلكه باز دارنده نيز هست. مشكل البته رقابتي بودن يا غير رقابتي بودن جشنواره تئاتر فجر نيست؛ در اصل مشكل به سياستگذاري جشنواره باز مي گردد. اين جشنواره حالا حكم تنوري را پيدا كرده است كه شكل و نوع نان هايش بيش از آن كه مطابق ذائقه مردم باشد، طبق ذائقه و سليقه مديران در هر دوره اي تغيير مي كند.
به همين دليل شايد همه چيز به صورت آزمون و خطا پيش مي رود،و در همين آزمون و خطا ها ست كه كليت تئاتر ايران فراموش مي شود و در عوض موضوعي مقطعي مثل برپايي جشنواره جايش را مي گيرد تا هر مديري كه به ساختمان پشت تالار وحدت مي آيد براي نشان دادن توانش اول دستي در شكل برپايي جشنواره ببرد، و بعد اگر فرصت داشت به چيز هاي ديگر فكر كند يا برايش برنامه ريزي كند. در ايران هنوز تئاتر نتوانسته با مخاطب آشتي كند و مثل برخي از كشور ها به جزئي از كالا هاي فرهنگي و مصرفي خانواده ها تبديل شود. در اين وضعيت شايد نشود طبق الگوهاي كشورهايي حركت كرد كه در آن مجموعه هاي تئاتري خصوصي، يا دولتي بليط هاي كل اجراهاي يك سال را پيش فروش مي كنند و جشنواره ها بر آيند اين اجرا ها را در كنار اجرا هايي از ساير كشور ها در يك مقطع زماني در يك ويترين زيبا به نمايش مي گذارند. در ايران،اجراي جديد و يا حتي اعلام نمايش برگزيده، به همراه تبليغات فصلي مي تواند، يكي از راه هاي باز گرداندن مخاطب به سالن هاي اجراي نمايش باشد.
مخاطبي كه حالا با تئاتر قهر كرده است. البته خيلي ها يكي ديگر از دلايل قهر مخاطب را جاي خالي خيلي از تئاتري ها ي اسم و رسم دار مي دانند كه هر كدام آثارشان طي اين سال ها مخاطبان خاصي پيدا كرده است. تا پيش از اين اگر هر سال نام تعدادي از هنرمندان پيشكسوت اين عرصه در ليست غايبان ديده مي شد؛ كساني كه خودشان هم به غيبت عادت كرده بودند، حالا ليست غايبين آنقدر پر و پيمان شده كه نام قطب الدين صادقي، حميد امجد، عليرضا نادري نجف آبادي محمد يعقوبي و.. در آن ديده
مي شود. زماني از بودن در جشنواره خوشحال مي شدم چون در كنار هنرمندان موفقي مثل يعقوبي، نادري، جلال تهراني، دشتي و..،بودم،حضور هر كدام از آنها به اعتبار جشنواره مي افزود اما حالا... اين حرف ها را هم نادر برهاني مرند، كار گردان و نويسنده بر زبان مي آورد. شيوه گزينش كار ها هم براي شركت در جشنواره ازجمله مسائلي است كه حاشيه هاي جشنواره امسال را داغ داغ كرده است.
ملاك ها شفاف نيست
در شرايطي كه سياستگذاري ها و برنامه ريزي ها مشخص نمي شود،دچار نوعي تناقض مي شويم و همه چيز به شكل پنهاني رخ مي دهد. اينها را دكتر خاكي مي گويد،در پاسخ به سؤالي در مورد نحوه عملكرد هيات گزينش. برهاني مرند و يعقوبي هم از شفاف نبودن ملاك ها مي گويند، اين كه بايد تيم گزينش در يك جلسه مطبوعاتي ملاك هايش را به صورت شفاف اعلام كند و معلوم شود بر چه اساسي برخي از گروه تئاتري هميشه حضور دارند و برخي نه.در بخش هاي بين المللي جشنواره و تبليغات و اطلاع رساني آن نيز وضع به همين منوال است، آزمون و خطا پس از 25 سال - به گفته رئيس مركز هنر هاي نمايشي، ربع قرن هنوز ادامه دارد و همه چيز سليقه اي است. در اين بين آن هايي ناديده گرفته مي شوند كه يا توليد كننده هستند يا مصرف كننده. دو وجهي از تئاتر كه بدون آنها تئاتر هم معنايي ندارد، حتي اگر گربه هاي تئاتر شهر جمع شده باشند و ديگر روي هيچ در يا ديواري اعلاميه اي نصب نشده باشد و روي آن نوشته نشده باشد مواظب گربه هاي تئاتر شهر باشيد.
</TEXT>
</DOC>
<DOC>
<DOCID>HAM2-851023-002</DOCID>
<DOCNO>HAM2-851023-002</DOCNO>
<ORIGINALFILE>/1385/851023/news/_adabh.htm</ORIGINALFILE>
<ISSUE>شنبه 23 دي 1385 - سال چهاردهم - شماره4181 - Jan 13, 2007</ISSUE>
<DATE calender="Western">2007-01-13</DATE>
<DATE calender="Persian">1385/10/23</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
اسپراكمن به سراغ شطرنج با ماشين قيامت آمد
</TITLE>
<TEXT>
گروه ادب و هنر پس از ترجمه سفر به گراي 270 درجه نوشته احمد دهقان كه ظاهراً با استقبال خوبي هم در آمريكا مواجه شد، اين بار پال اسپراكمن امريكايي به سراغ شطرنج با ماشين قيامت حبيب احمدزاده آمده است.
آن طور كه محسن مؤمني، رئيس مركز آفرينش هاي ادبي حوزه هنري مي گويد، اسپراكمن بيش از نيمي از اين رمان را ترجمه كرده و در آينده اي نزديك، كار را تمام مي كند.
اسپراكمن شطرنج با ماشين قيامت را در سفر قبلي اش به ايران ديده است و مي توان اميدوار بود، خاطره خوش چاپ رمان احمد دهقان، همان طور كه همكاري حوزه و اسپراكمن را به ترجمه دومين كتاب كشانده، كار را به آثار ديگر نيز گسترش دهد. اسپراكمن در سفر به ايران كه براي رونمايي ترجمه سفر به گراي 270 درجه انجام شده بود، رمان احمدزاده را ديده و پسنديده است. بنابراين مي توان اميدوار بود كه در رونمايي ترجمه شطرنج با ماشين قيامت نيز كار ديگري را ببيند و بپسندد. اسپراكمن، دكتراي زبان فارسي دارد و اكنون استاد ادبيات فارسي در دانشگاه راتگرز ايالت نيوجرسي آمريكاست.
</TEXT>
</DOC>
<DOC>
<DOCID>HAM2-851023-003</DOCID>
<DOCNO>HAM2-851023-003</DOCNO>
<ORIGINALFILE>/1385/851023/news/_adabh.htm</ORIGINALFILE>
<ISSUE>شنبه 23 دي 1385 - سال چهاردهم - شماره4181 - Jan 13, 2007</ISSUE>
<DATE calender="Western">2007-01-13</DATE>
<DATE calender="Persian">1385/10/23</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
برگزيدگان دومين جشنواره فيلم پليس معرفي شدند
</TITLE>
<TEXT>
فارس: جمشيد هاشم پور در دومين جشنواره فيلم پليس عنوان بهترين بازيگر نقش پليس را از آن خود كرد. در مراسم اختتاميه دومين جشنواره فيلم پليس كه
 پنج شنبه شب با حضور رئيس مجلس شوراي اسلامي برگزار شد، جايزه بهترين نگارش فيلمنامه، مشتركا به فيلمهاي نقطه سر خط و به سفيدي ابر تعلق گرفت.
جايزه بهترين كارگرداني و تهيه كنندگي به فيلم سفر در مه به كارگرداني عبدالعلي مكرمي و سازمان عقيدتي سياسي ناجا اهدا شد.
در بخش سريال، محسن شاه محمدي جايزه بهترين كارگرداني را براي كارگرداني سريال كلانتر كسب نمود.
بيژن ميرباقري و سعيد شاهسواري جايزه بهترين فيلمنامه سريال را به خاطر نگارش فيلمنامه سريال رو به آسمان كسب كردند.
جايزه بهترين سريال به روز رفتن به تهيه كنندگي سيد امير سيدزاده و محصول شبكه 5 و ناجي هنر رسيد. جايزه ويژه اين بخش به سريال وفا به تهيه كنندگي منصور سهراب پور و شبكه سوم سيما تعلق يافت.
</TEXT>
</DOC>
<DOC>
<DOCID>HAM2-851023-004</DOCID>
<DOCNO>HAM2-851023-004</DOCNO>
<ORIGINALFILE>/1385/851023/news/_adabh.htm</ORIGINALFILE>
<ISSUE>شنبه 23 دي 1385 - سال چهاردهم - شماره4181 - Jan 13, 2007</ISSUE>
<DATE calender="Western">2007-01-13</DATE>
<DATE calender="Persian">1385/10/23</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
ملكه اميدوارترين فيلم جايزه بافتا
</TITLE>
<TEXT>
بي.بي.سي: نامزدان جايزه اصلي جشنواره آكادمي هنرهاي فيلم و تلويزيون انگليس(بافتا)اعلام شدند. ملكه با بازي هلن ميرن و كارگرداني استفن فريرز در 10 مورد از جمله بهترين فيلم، بهترين كارگرداني، بهترين فيلمنامه غير اقتباسي و بهترين هنرپيشه زن نامزد دريافت جايزه شده است.
پس از آن كازينو رويال با 9 نامزدي، هزارتوي پن با 8 مورد، بابل با 7 نامزدي و جدا افتاده و يونايتد 93 با 6 مورد ركورددارند. بافتا مهمترين جشنواره فيلم انگلستان و يكي از تاثيرگذارترين جشنواره هاي سينماي جهان است كه معمولاً مانند گلدن گلاب در نتايج اسكار بي تأثير نيست. جوايز اين جشنواره يك ماه بعد در 11 فوريه( 22 بهمن)به برگزيدگان اهدا مي شود.
اختلافات ماركز و يوسا به پايان مي رسد



ايسنا: يكي از بزرگ ترين روابط خصمانه بزرگان ادبيات جهان، كه 30 سال پيش و با كتك كاري در يك سالن سينما به وجود آمد، به زودي پايان مي يابد و گابريل گارسيا ماركز - برنده  كلمبيايي جايزه  نوبل ادبيات - و ماريو وارگاس يوسا - نويسنده  سرشناس پرويي - خود را براي انتشار مشترك يك كتاب آماده مي كنند.
به مناسبت چهلمين سال انتشار كتاب صد سال تنهايي نوشته گارسيا ماركز، يك نسخه  ويژه از اين كتاب با مقدمه وارگاس يوسا به چاپ خواهد رسيد و طبق اعلام سخن گوي آكادمي  سلطنتي اسپانيا، كه انتشار اين نسخه ويژه را به عهده خواهد داشت، هر دو نويسنده  بزرگ آمريكاي جنوبي بر سر اين مساله به توافق رسيده اند. نكته  جالب در اين ميان آن است كه ماركز و يوسا در حالي براي انتشار اين كتاب توافق كرده اند كه از سال 1976 و پس از كتك كاري در سينمايي در مكزيك، هرگز با هم صحبت نكرده اند. به گزارش روزنامه گاردين، كتاب مورد بحث در ماه مارس به چاپ خواهد رسيد و در گردهمايي آكادمي هاي ملي اسپانيايي زبان سراسر جهان در مدلين كلمبيا معرفي خواهد شد. قسمت معرفي اين كتاب بخشي از كتاب تحسين آميز وارگاس يوسا درباره گارسيا ماركز خواهد بود، كه در سال 1971 و زماني كه آن ها هنوز دوست يكديگر بودند، با نام سرگذشت يك تصميم به چاپ رسيد. اما اين نويسنده پرويي بعد از اختلاف با ماركز، علناً از چاپ مجدد آن جلوگيري كرد.
</TEXT>
</DOC>
<DOC>
<DOCID>HAM2-851023-005</DOCID>
<DOCNO>HAM2-851023-005</DOCNO>
<ORIGINALFILE>/1385/851023/news/_adabh.htm</ORIGINALFILE>
<ISSUE>شنبه 23 دي 1385 - سال چهاردهم - شماره4181 - Jan 13, 2007</ISSUE>
<DATE calender="Western">2007-01-13</DATE>
<DATE calender="Persian">1385/10/23</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
اخبار كوتاه
</TITLE>
<TEXT>
داستان زندگي پيامبر اعظم ص
داستان زندگي پيامبر اعظم ص به اهتمام جمعي از نويسندگان در 9 جلد با عنوان نگران پروانه ها منتشر خواهد شد. سلسله كتابهاي نگران پروانه ها در 14 جلد منتشر مي شود كه 9 جلد آن به داستانهايي از نويسندگاني همچون سوسن طاقديس، حسن سيدي، نورا حق پرست، محمود پور وهاب، مجيد ملا محمدي، محسن هجري، سعيد روح افزا و... در خصوص پيامبرص اختصاص دارد.
خاكسپاري مرحوم علي دواني
پيكر حجت الاسلام والمسلمين علي دواني عصر روز پنج شنبه پس از ورود به قم از مقابل مسجد امام حسن عسكري ع و در حرم مطهر حضرت معصومه س به خاك سپرده شد. پيكر حجت الاسلام والمسلمين علي دواني طي مراسمي با حضور غلامحسين الهام سخنگوي دولت، حجت الاسلام والمسلمين حسيني بوشهري، حجت الاسلام بنايي، عباس محتاج استاندار قم و نيز علي نيكان قمي فرماندار قم پس اقامه  نماز از سوي آيت الله حسن سبحاني و طواف در حرم مطهر در صحن عتيق حرم حضرت معصومه س به خاك سپرده شد.
اهداي جايزه بيژن جلالي
مراسم اهداي پنجمين دوره جايزه بيژن جلالي به احمدرضا احمدي، عصر پنج شنبه برگزار شد. اين مراسم كه هم يادبود شاعر فقيد، بيژن جلالي محسوب مي شد و هم بزرگداشت احمدرضا احمدي، چهار ساعت به طول انجاميد. جايزه احمدي را كه به علت جراحي چشم در مراسم حضور نيافته بود، دخترش، ماهور احمدي دريافت كرد.
جشنواره فيلم ايرانيان در واشنگتن
يازدهمين جشنواره فيلم ايرانيان در واشنگتن با حضور و نمايش 5 فيلم ايراني از كارگرداناني ايراني همچون مجيد مجيدي، بهمن فرمان آرا، تهمينه  ميلاني، دكترعلي رفيعي و مرضيه مشكيني آغاز شد. در اين جشنواره پنج فيلم بيد مجنون  ، آتش بس  ، وقتي ماهي ها عاشق مي شوند، يك بوس كوچولو و سگ هاي ولگرد به نمايش درخواهند آمد. جشنواره فيلم ايرانيان تا
 28 دي ماه ادامه دارد.
غريب پور، رئيس تئاتر شهر
فارس: بهروز غريب پور، كارگردان تئاتر كه اكنون مديريت بازسازي و نوسازي تئاتر شهر را بر عهده دارد، در آينده اي نزديك رئيس اين مجموعه مي شود. غريب پور با تأييد دريافت پيشنهاد رياست مجموعه تئاتر شهر، تصميم گيري درباره پذيرش آن را به بعد از بازسازي موكول كرد. وي گفت: تئاتر شهر به اندازه اي نابسامان است كه مديريت آن در حال حاضر امكان پذير نيست. اول بايد بازسازي و نوسازي صورت گيرد و بعد درباره مديريت اش تصميم گرفته شود.
</TEXT>
</DOC>
<DOC>
<DOCID>HAM2-851023-006</DOCID>
<DOCNO>HAM2-851023-006</DOCNO>
<ORIGINALFILE>/1385/851023/news/_adabh.htm</ORIGINALFILE>
<ISSUE>شنبه 23 دي 1385 - سال چهاردهم - شماره4181 - Jan 13, 2007</ISSUE>
<DATE calender="Western">2007-01-13</DATE>
<DATE calender="Persian">1385/10/23</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
صندلي ها خالي است
روزهاي كم رونقجشنواره تئاتر
</TITLE>
<TEXT>


گرچه بيست وپنجمين جشنواره 10روزه بين المللي تئاتر فجر نيمي از مسير خود را طي كرده اما خبري از تجمع هاي هميشگي و جشنواره اي نيست. اين مسأله شايد به غيررقابتي بودن جشنواره امسال برگردد، شايد مربوط به اين باشد كه تمام آثار به نمايش درآمده جشنواره از ميان نمايش هاي اجرا شده سال پيش انتخاب شده اند، شايد به اين موضوع ربط داشته باشد كه جشنواره فجر تنها با چند گروه معدود خارجي، بين المللي شده است. هرچه هست به اعتقاد بسياري از صاحب نظران مشكل اصلي به سياستگذاري هاي جشنواره برمي گردد كه پس از 25 سال هنوز به صورت آزمون و خطا پيش مي رود.
مشروح اين گزارش را در صفحه 19 بخوانيد.
</TEXT>
</DOC>
<DOC>
<DOCID>HAM2-851023-007</DOCID>
<DOCNO>HAM2-851023-007</DOCNO>
<ORIGINALFILE>/1385/851023/news/_akhar.htm</ORIGINALFILE>
<ISSUE>شنبه 23 دي 1385 - سال چهاردهم - شماره4181 - Jan 13, 2007</ISSUE>
<DATE calender="Western">2007-01-13</DATE>
<DATE calender="Persian">1385/10/23</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
عكس روز
</TITLE>
<TEXT>


عكس: گتي ايمجز
اين مرد چيني در جريان جشنواره طب سوزني، 1200 سوزن داخل پوست سر خود فرو برد. در حال حاضر ركورد جهاني خود درماني با طب سوزني متعلق به يك پزشك چيني 60 ساله است كه 1790 سوزن داخل پوست صورتش كرده بود.
</TEXT>
</DOC>
<DOC>
<DOCID>HAM2-851023-008</DOCID>
<DOCNO>HAM2-851023-008</DOCNO>
<ORIGINALFILE>/1385/851023/news/_akhar.htm</ORIGINALFILE>
<ISSUE>شنبه 23 دي 1385 - سال چهاردهم - شماره4181 - Jan 13, 2007</ISSUE>
<DATE calender="Western">2007-01-13</DATE>
<DATE calender="Persian">1385/10/23</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
بازتاب
</TITLE>
<TEXT>
... هم به قدر تشنگي بايد چشيد
در آستانه عيد پربركت غدير، همشهري به موازات وظايف معمول خود در پاسداشت، تجليل و ترويج امير مؤمنان، در قالب يك نظرسنجي از حدود 1200 تن از هم ميهنان خواست بارزترين ويژگي هاي حضرت علي ع را از نگاه خود بيان كنند.
جمع بندي پاسخ هاي ارائه شده، روز پنجشنبه گذشته در همين صفحه از نظر خوانندگان ارجمند گذشت.
برخي مخاطبان محترم در اين باره كه چرا بعضي ويژگي  ها پايين تر يا بالاتر از ديگر خصلت هاي آن بزرگوار قرار گرفته است پرسش هايي را مطرح كرده اند كه وظيفه خود مي دانيم ضمن ارج نهادن به توجه و دقت آنان، به اين پرسش ها، پاسخي مختصر بدهيم:
قطعا شيفتگي مؤمنان نسبت به شخصيت بي نظير آن بزرگوار متأثر از همه خصال نيكويي است كه در ايشان به كمال رسيده است. اما آنچنان كه گفته اند:
آب دريا را اگر نتوان كشيد
هم به قدر تشنگي بايد چشيد
در نظرسنجي يادشده از شهروندان خواسته شد خصال حضرت اميرع را برشمارند. هر يك از آنان به چند خصلت اشاره كردند كه مطابق مدل هاي نظرسنجي اولين خصلتي كه نام برده اند ملاك قرار گرفته است و اين بدان معنا نيست كه ساير خصال حضرتش از چشم علاقه مندانش مغفول واقع شده است.
شايد به همين جهت بر اساس آموزه اي كه ايرانيان از اين كلام نوراني دارند كه لافتي الاعلي لاسيف الاذوالفقار صفت جوانمردي حضرت مولي الموحدين سريعتر به ذهنشان متبادر مي شود.وقتي از افراد خواسته شود يكي از اين وجوه را به عنوان بارزترين وجه برگزينند طبعا نتايجي به دست مي آيد كه احتمالا با يكديگر قابل تطبيق نيست و درحقيقت منشوري به نمايش درمي آيد كه هر وجه آن نوري را مي تاباند.
</TEXT>
</DOC>
<DOC>
<DOCID>HAM2-851023-009</DOCID>
<DOCNO>HAM2-851023-009</DOCNO>
<ORIGINALFILE>/1385/851023/news/_akhar.htm</ORIGINALFILE>
<ISSUE>شنبه 23 دي 1385 - سال چهاردهم - شماره4181 - Jan 13, 2007</ISSUE>
<DATE calender="Western">2007-01-13</DATE>
<DATE calender="Persian">1385/10/23</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
در شهر چه خبر
</TITLE>
<TEXT>
نان بي نام و نشان
صف هاي شلوغ نانوايي ها و مشغله هاي روزمره شهروندان موجبات فروش گسترده تر نان هاي بسته بندي شده را فراهم آورده است. اين كالاي جديد كه قيمت آن خود را از تمامي جار و جنجال هاي پيرامون نرخ مصوب نان دور نگه داشته و به صورت خودسرانه يكه تاز بازار نان است، سوددهي بالايي دارد اما نكته قابل توجه در مورد آن ها به قيمت سليقه اي و منطقه اي آن ها ختم نمي شود. اين اواخر انواع بي نام و نشان نان كه پروانه سلامت و يا تاريخ توليد و انقضايي روي آن ها درج نشده سلامت شهروندان را به خطر انداخته و به همين دليل است كه با وجود مشغله هاي شهروندان، صف هاي نانوايي ها طولاني تر شده است.
تمديد بن باطله كتاب
اعتبار بن هاي كتاب مرحله دوازدهم تمديد و علاقه مندان به كتاب مي توانند زمستان سال جاري نيز با اين بن ها خريد كنند. در همين حين دلال هاي كتاب و بن در حوالي ميدان انقلاب با عبارت بن باطله كتاب خريداريم ايستاده و بن كتاب را به قيمت هاي بسيار پايين خريداري و سپس آن ها را با سود قابل توجهي مي فروشند. بنابراين يادآوري اين نكته ضروري است كه تمامي شعب بانك رفاه كارگران بن هاي مرحله دوازدهم را تا پايان سال از ناشران دريافت مي كنند.
آماده باش رايانه
بازار رضا و بازار پايتخت به عنوان مراكز عمده عرضه رايانه خود را براي رونق نوروزي خريد و فروش آماده مي كنند و به همين دليل امكان توقف روند كاهشي قيمت ها وجود دارد. بسياري از خريداراني كه با جو ناپايدار قيمت هاي شب عيد آشنايي دارند پيش از رسيدن اين سامانه پرخطر يا همان گراني سخت افزاري و نرم افزاري بازار، كالاي خود را هرچه سريع تر تهيه مي  كنند. با اين كه ماه هاي اخير بسياري از قيمت هاي اين بازار عقب  گرد كرده اند اما اين موضوع در مورد حافظه هاي فلش و ام پي تري پليرها بيشتر به چشم مي خورد. ورود پليرهاي داراي 20 تا 30 گيگابايت ظرفيت به بازار و كاهش تدريجي قيمت آن ها انواع 512 مگابايتي و يك گيگابايتي را به شدت ارزان كرد. به نظر اين دستگاه ها راه  درازي تا رسيدن به قيمت واقعي بايد بپيمايند.
توسعه 4مركز مخابرات
به منظور تقويت شبكه كابل، عمليات كابل برگردان در مراكز شهيد بهشتي، شهيد قندي، شهيد سعادتمند و شهيد دستغيب آغاز شد. با اجراي اين عمليات ارتباط تلفني مشتركين در مركز مخابرات بهشتي با پيش شماره هاي 8845 در محدوده مركز مخابرات مربوطه و در مركز مخابرات قندي با پيش شماره 5580، 5581، 5589، 5560، 5563، 5516، 5515 و 5577 در محدوده خيابانهاي حمام قبله، سهيل، دروازه نو، كاشي ها، بازار عباس آباد، رضايي، خيام و در مركز مخابرات سعادتمند با پيش شماره هاي 4420 تا 4426 در محدوده خيابانهاي شهيد اكرمي، گلاب، بهاران، بلوار شهداي صادقيه و در مركز مخابرات دستغيب با پيش شماره هاي 2270 تا 2274 در محدوده خيابانهاي شريعتي، ماهروزاده، بن بست ساعدي با اختلال همراه است. از سوي ديگر مشكل خط روي خط و اختلال هاي تلفني ديگري كه هفته هاي پيش موجب نارضايتي برخي مشتركان شده  بود كاهش يافته است.
</TEXT>
</DOC>
<DOC>
<DOCID>HAM2-851023-010</DOCID>
<DOCNO>HAM2-851023-010</DOCNO>
<ORIGINALFILE>/1385/851023/news/_akhar.htm</ORIGINALFILE>
<ISSUE>شنبه 23 دي 1385 - سال چهاردهم - شماره4181 - Jan 13, 2007</ISSUE>
<DATE calender="Western">2007-01-13</DATE>
<DATE calender="Persian">1385/10/23</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
بازار
صبحانه با عسل و مربا
</TITLE>
<TEXT>


قيمت انواع مربا نسبت به زمان مشابه سال پيش بين 13 تا 29 درصد افزايش داشت و اين تغيير در اوايل سال و با گراني شكر به اوج خود رسيد.
اگرچه تمامي مواد غذايي بسته بندي شده به علت افزايش دستمزد كارگر و هزينه هاي بسته بندي تا 20 درصد گران شدند اما استفاده از مواد اوليه اي همچون ميوه و شكر كه هر دو با تغييرات بالاتري روبه رو شده بودند مرباها را در مقايسه با ساير مواد غذايي بيشتر به سوي قيمت هاي بالاتر سوق داد. در مقابل شيشه هاي عسل فقط بين 3 تا 6 درصد گران شدند كه تا حدودي نشان داد توليدكنندگان عسل چندان هم به قيمت شكر توجه ندارند و كمتر از اين ماده غذايي استفاده مي كنند، هرچند اين موضوع درمورد ظروف عسل غيرشركتي و بي نام بيشتر جاي ترديد دارد. از سوي ديگر تأكيد بيشتر پزشكان بر ضرورت صرف صبحانه كامل، عسل و مربا را با تقاضا و استقبال بيشتري ظرف يك سال گذشته روبه رو كرده است.
</TEXT>
</DOC>
<DOC>
<DOCID>HAM2-851023-011</DOCID>
<DOCNO>HAM2-851023-011</DOCNO>
<ORIGINALFILE>/1385/851023/news/_akhar.htm</ORIGINALFILE>
<ISSUE>شنبه 23 دي 1385 - سال چهاردهم - شماره4181 - Jan 13, 2007</ISSUE>
<DATE calender="Western">2007-01-13</DATE>
<DATE calender="Persian">1385/10/23</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
فرهنگسرا
</TITLE>
<TEXT>
مجلس تعزيه
با آغاز ماه محرم، در فرهنگسراي دانشجو به مدت 10 شب مجلس تعزيه برگزار مي شود. طبق روال دو سال گذشته با آغاز ماه محرم، از اول تا دهم بهمن ماه در بوستان شفق، فضاي باز روبروي فرهنگسرا، مراسم تعزيه خواني برپا مي شود. اين مراسم از ساعت 30/18 با زيارت عاشورا آغاز و ساعت 19 تعزيه خوانان به اجراي برنامه خواهند پرداخت. علاقه مندان به شركت در مراسم عزاداري امام حسين(ع)مي توانند به خيابان سيدجمال الدين اسدآبادي خيابان 21- بوستان شفق- فرهنگسراي دانشجو مراجعه كنند و براي كسب اطلاعات بيشتر با شماره 88717195 تماس بگيرند.
مسابقات ورزشي بانوان
فرهنگسراي طبيعت با هدف ايجاد انگيزه و تلاش براي ارتقاي سطح ورزش در بانوان اقدام به برگزاري مسابقه تنيس روي ميز و دارت ويژه بانوان در تاريخ 5 بهمن ماه كرده است. بانوان ورزشكار مي توانند براي ثبت نام و شركت در اين مسابقه تا تاريخ 30 دي ماه به نشاني: فلكه دوم تهرانپارس- انتهاي خيابان جشنواره فرهنگسراي طبيعت مراجعه كنند و يا با شماره تلفن 77354735 تماس بگيرند.
كارگاه هاي نمايش عروسكي
واحد هنرهاي نمايش فرهنگسراي بهمن اقدام به برگزاري كارگاه هاي نمايش عروسكي و كلاس هاي نمايشنامه نويسي كرده است. هدف از تشكيل اين كارگاه ها، ارتقاء سطح دانش و آگاهي علاقه مندان به هنرهاي نمايشي و ارتقاء سطح كيفي نمايش هاي عروسكي كودك و نوجوان عنوان شده است. هر يك از اين كلاس هاي آموزشي طي 24 نشست در ترم زمستان برگزار مي شود. علاقه مندان براي ثبت نام و شركت در كلاس ها مي توانند به نشاني ميدان راه آهن، ميدان بهمن فرهنگسراي بهمن مراجعه كنند و يا براي كسب اطلاعات بيشتر با شماره تلفن هاي 1-55312300 تماس بگيرند.
كارگاه گريم كودك
فرهنگسراي بانو در راستاي برگزاري دوره هاي آموزشي، اقدام به تشكيل كارگاه يك روزه گريم كودكان كرده است. اين كارگاه يك روزه با هدف آموزش گريم فانتزي كودكان و ساخت انواع فن هاي رنگي گريم كودكان برگزار مي شود. علاقمندان براي كسب اطلاعات مي توانند به نشاني:  خيابان وليعصرعج، ضلع شمالي پارك ساعي، كوي ساعي، فرهنگسراي بانو مراجعه كنند.
</TEXT>
</DOC>
<DOC>
<DOCID>HAM2-851023-012</DOCID>
<DOCNO>HAM2-851023-012</DOCNO>
<ORIGINALFILE>/1385/851023/news/_akhar.htm</ORIGINALFILE>
<ISSUE>شنبه 23 دي 1385 - سال چهاردهم - شماره4181 - Jan 13, 2007</ISSUE>
<DATE calender="Western">2007-01-13</DATE>
<DATE calender="Persian">1385/10/23</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
سينما
</TITLE>
<TEXT>


تله
كارگردان: سيروس الوند
بازيگران: محمدرضا گلزار، مهناز افشار، ماه چهره خليلي و سحر زكريا
سينماهاي نمايش دهنده: قدس، آسمان آبي، سپيده،1 پايتخت، آستارا، مركزي 1، ايران 3، جي،2 ملت، گلريز،2 تهران،1 شاهد، پيروزي، پارس،1 كانون قدس، عصر جديد،2 قيام، بهمن،1 جوان2
خلاصه داستان: تلفن مشكوك، زندگي زوج جوان را در شب عروسي تحت تأثير قرار مي دهد.
</TEXT>
</DOC>
<DOC>
<DOCID>HAM2-851023-013</DOCID>
<DOCNO>HAM2-851023-013</DOCNO>
<ORIGINALFILE>/1385/851023/news/_bourse.htm</ORIGINALFILE>
<ISSUE>شنبه 23 دي 1385 - سال چهاردهم - شماره4181 - Jan 13, 2007</ISSUE>
<DATE calender="Western">2007-01-13</DATE>
<DATE calender="Persian">1385/10/23</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
معادن همچنان پرطرفدارترين سهام هستند
كارنامه 20 روزه بورس تهران
</TITLE>
<TEXT>


گروه بورس- آمار عملكرد 20 روز نخست دي ماه، نشان مي دهد بانك كارآفرين همچنان پرسودترين سهام بورس تهران در آغاز زمستان است.
در شرايطي كه بازار سهام ظرف دو هفته اخير دچار ركود نسبي شده، سهامداران 10 شركت فعال در اين بازار، با سودهاي بالاتر از 10 درصد به خانه هايشان رفته اند. در اين مدت سود ناشي از رشد قيمت سهام بانك كار آفرين به 64 درصد رسيده  است. در 20 روز گذشته 183 نفر دستور خريدهاي خود را براي 6/2 ميليون سهم اين بانك صادر كرده اند. ارزش كل داد وستدهاي انجام شده بر سهام بانك كارآفرين در مدت ياد شده از 9 ميليارد ريال فراتر رفته است. بانك پارسيان، ديگر سهام بانكي است كه در 20 روز نخست زمستان 85 مورد توجه  فعالان بازار بوده، در اين مدت دو هزار نفر 50 ميليون سهم بانك پارسيان را به سبد داراي هايشان افزوده اند. به اين ترتيب، ارزش سهام بانك مزبور در طول دوره ياد شده 10 درصد افزايش يافته است.
كوچك ها
طبق آمار موجود، ظرف 20 روز گذشته، سهام شركت هاي كوچك تر بازار، از رشد قيمت بيشتري برخوردار شده اند. همواره در دوره هاي ركود، سهام شركت هاي كوچك، با توجه به پتانسيل موجود در آن ها براي سفته بازي، رشدهاي قيمت سريعي را تجربه مي كنند. در اين ميان، در روزهاي سپري شده از دي ماه امسال ارزش سهام 3 شركت نورد و لوله اهواز، تكنوتار و قند نقش جهان بين 20 تا 23 درصد افزايش يافت، تا اين تئوري درست از آب درآيد. از ديگر شركت هاي كوچك بازار كه در اين مدت با رشد قيمت رو به  رو شده اند، مي توان به فارسيت اهواز و بوتان اشاره كرد. ارزش سهام اين دو شركت ظرف مدت ياد شده 12 تا 14 درصد بالا رفته است.
پرطرفدارها
در 20 روز نخست زمستان معادن و فلزات همچنان پرطرفدارترين سهام بورس تهران بودند؛ به طوري كه نام 3 شركت توسعه معادن روي، معادن و فلزات و باما در جمع 4 شركت اول بازار از نظر ميزان تقاضا ديده مي شد.
تعداد خريداران سهام اين 3 شركت بين يك هزار و 500 نفر تا چهار هزار نفر در نوسان بود. بانك پارسيان تنها شركت خارج از اين مجموعه بود كه سهامش مورد توجه و استقبال دو هزار خريدار قرار گرفت.
اين آمار نشان مي دهد، در مدت ياد شده، بيشترين حجم نقدينگي بازار به سوي سهام چهار شركت معدني و فلزي روانه شده  است. شركت هاي چادرملو، توسعه معادن روي، باما و فرآوري معدني از آن جمله اند. در مجموع دو هزار ميليارد ريال از نقدينگي بازار به سوي سهام اين شركت ها حركت كرده  است.
كارنامه
در 20 روز گذشته سهام 216 شركت پذيرفته شده در بورس تهران، دادوستد شد. در اين مدت 28 هزار و 600 نفر براي 568 ميليون سهم عرضه شده در تالارهاي مبادلات دستور خريد صادر كردند. ارزش كل دادوستدهاي انجام شده در اين مدت به 3 هزار و 157 ميليارد ريال رسيده است.
</TEXT>
</DOC>
<DOC>
<DOCID>HAM2-851023-014</DOCID>
<DOCNO>HAM2-851023-014</DOCNO>
<ORIGINALFILE>/1385/851023/news/_bourse.htm</ORIGINALFILE>
<ISSUE>شنبه 23 دي 1385 - سال چهاردهم - شماره4181 - Jan 13, 2007</ISSUE>
<DATE calender="Western">2007-01-13</DATE>
<DATE calender="Persian">1385/10/23</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
شركت بورس دستور العمل جديد پذيرش را تدوين مي كند
</TITLE>
<TEXT>
ايسنا: اميدواريم تا بهمن ماه بتوانيم بخش معاملات را از سازمان بورس و اوراق بهادار تحويل و به شركت بورس انتقال دهيم. علي رحماني ـ  مديرعامل شركت بورس اوراق بهادارـ با اعلام اين مطلب كليات دستورالعمل پذيرش شركت ها را از موارد مطرح در جلسه شركت بورس با اعضاي هيات مديره عنوان كرد و گفت: نتايج اين بررسي ها به جلسه بعدي هيأت مديره موكول شد. او با اشاره به اين كه شركت بورس با همان دستورالعمل پذيرش قبلي متعلق به سازمان بورس به كار خود ادامه خواهد داد خاطرنشان كرد: بخش پذيرش به شركت بورس منتقل شده بنابراين در اولين فرصت دستورالعمل هاي مخصوص را تهيه و به سازمان بورس براي تصويب ارائه خواهيم كرد.
</TEXT>
</DOC>
<DOC>
<DOCID>HAM2-851023-015</DOCID>
<DOCNO>HAM2-851023-015</DOCNO>
<ORIGINALFILE>/1385/851023/news/_bourse.htm</ORIGINALFILE>
<ISSUE>شنبه 23 دي 1385 - سال چهاردهم - شماره4181 - Jan 13, 2007</ISSUE>
<DATE calender="Western">2007-01-13</DATE>
<DATE calender="Persian">1385/10/23</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
بورس نفت در كمند اختلافات
</TITLE>
<TEXT>
مهر: تعويق در تشكيل بورس نفت ايران موجب نگراني محافل كارشناسي و رسانه اي شده است.
تقابل 2 وزارتخانه نفت و اقتصاد براي در اختيار داشتن مديريت بورس نفت مهمترين عامل در تشكيل نشدن بورس نفت پس از 6 سال محسوب مي شود.
كريستور كوك، مدير سابق بورس بين المللي نفت خام و مشاور انرژي در لندن و از طراحان بورس نفت ايران در اين باره معتقد است: اساساً پيشرفت اين پروژه در ايران در حد صفر بوده است، به طوري كه امروز شاهد هستيم كه اين پروژه به كناري نهاده شده و تمام چيزي كه مي بينيم يك جور اداره فروش جديد براي شركت ملي نفت ايران است كه درنتيجه هر نوع اعتباري را ازدست خواهد داد. آخرين پيگيري هاي صورت گرفته درباره بورس نفت در وزارت نفت نشان مي دهد كه اين وزارتخانه عملا بخش اعظمي از مسئوليت ها را درباره تشكيل اين بورس به وزارت اقتصاد تحويل داده است. زيرا از آغاز براي تشكيل اين بورس ميان اين دونهاد اختلافاتي وجود داشت.
رئيس هيات مديره صندوق هاي بازنشستگي نفت درباره آخرين وضعيت بورس نفت كه 80 درصد از سهام آن به صندوق بازنشستگي نفت تعلق دارد، گفت: ساختمان اين بورس در كيش خريداري شده و اساسنامه و آيين نامه آن نيز در تيرماه به سازمان بورس ارائه شده است. مهدي كرباسيان گفت: باوجود اين كه ساختمان بورس نفت خريداري شده اما دبيركل آن هنوز توسط وزارت اقتصاد مشخص نشده است. صالح آبادي به عنوان رئيس سازمان بورس نيز دراين باره مي گويد: به رغم اينكه ساختار بورس تغيير يافته است اما بورس نفت مي تواند با همان اساسنامه قبلي تشكيل شود. به عبارتي ديگر بورس نفت درقالب شركتي كه در كيش به ثبت رسيده راه اندازي مي شود، تا اينكه به تدريج دولت نسبت به تطبيق اين بورس با قانون جديد اوراق بهادار اقدام كند. وي مي گويد: در جلسه اي كه با حضور مديران و طراحان اين بورس نيز تشكيل شده، قرار شد اين بورس طي سه برنامه كوتاه، ميان و بلندمدت فعاليت كند و در آن در آغاز معاملات به صورت فيزيكال با محصولاتي مانند پتروشيمي، فرآورده هاي نفتي و انواع روغن ها صورت گيرد.
</TEXT>
</DOC>
<DOC>
<DOCID>HAM2-851023-016</DOCID>
<DOCNO>HAM2-851023-016</DOCNO>
<ORIGINALFILE>/1385/851023/news/_bourse.htm</ORIGINALFILE>
<ISSUE>شنبه 23 دي 1385 - سال چهاردهم - شماره4181 - Jan 13, 2007</ISSUE>
<DATE calender="Western">2007-01-13</DATE>
<DATE calender="Persian">1385/10/23</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
رشد 368 درصدي در بورس فلزات
</TITLE>
<TEXT>
فارس: هفته گذشته در بورس فلزات تهران جمعا 246 هزار و 80 تن انواع فولاد، مس، آلومينيوم، و كنسانتره و موليبدن به ارزش يك تريليون و 516 ميليارد ريال داد و ستد شد.
به گزارش اطلاع رساني بورس فلزات تهران، آمار كل معاملات بورس در هفته مورد بررسي نسبت به هفته قبل از آن، از لحاظ حجم 672 درصد و از نظر ارزش 368 درصد افزايش داشت. تالار بورس فلزات در اين هفته شاهد 271 هزار تن عرضه در مقابل 452 هزار تن تقاضا براي محصولات مزبور بود. در اين هفته در گروه محصولات روي هيچگونه معامله اي انجام نشد. از كل معاملات انجام شده در هفته گذشته 244 هزار تن به صورت سلف و 2 هزار و 530 تن به صورت نقدي داد و ستد شد.
توقف نماد توسعه صنعتي
و ليزينگ خودرو غدير
گروه بورس - نماد مبادلاتي 2 شركت بورسي در پايان معاملات امروز متوقف مي ژشوند.
در پايان معاملات امروز، نماد مبادلاتي شركت سرمايه ژگذاري توسعه صنعتي ايران، جهت برگزاري مجمع عمومي عادي سالانه و نماد مبادلاتي شركت ليزينگ خودرو غدير، براي برگزاري مجمع عمومي عادي به طور فوق ژالعاده به منظور انتخاب اعضاي هيات ژمديره متوقف مي شود. براساس اين گزارش در پايان معاملات روز چهارشنبه نيز نماد مبادلاتي شركت ژهاي سرمايه ژگذاري نيرو، پارس سرام، بين ژالمللي محصولات پارس و شكر، دوده صنعتي پارس و روزدارو، متوقف شدند.
</TEXT>
</DOC>
<DOC>
<DOCID>HAM2-851023-017</DOCID>
<DOCNO>HAM2-851023-017</DOCNO>
<ORIGINALFILE>/1385/851023/news/_bourse.htm</ORIGINALFILE>
<ISSUE>شنبه 23 دي 1385 - سال چهاردهم - شماره4181 - Jan 13, 2007</ISSUE>
<DATE calender="Western">2007-01-13</DATE>
<DATE calender="Persian">1385/10/23</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
روندها
هفته اي با معاملات  اندك
</TITLE>
<TEXT>
شنبه: اين هفته بورس تهران اولين روز كاري خود را با بيش از 30 دقيقه تأخير آغاز كرد. همين تأخير باعث شد تا بسياري از سرمايه گذاران با توجه به جو حاكم بر بازار از خريد منصرف شوند. نقص فني در سيستم معاملات همچنين منجر شد تا در دو روز گذشته هم حجم مبناي برخي از شركت ها در تله تكست به اشتباه درج شود.
اين اشتباه برخي از معامله گران بازار را نيز گمراه كرده بود.طي اين روز فقط سه شركت نزديك به 80 درصد از ارزش كل معاملات بازار را در اختيار داشتند و بازار روز شنبه به لحاظ حجم معامله در سيطره شركت هاي فرآوري مواد معدني تكنوتار و ساختمان ايران بود. كاهش قيمت جهاني روي شركتهاي توليد كننده روي را با نگراني هاي جدي مواجه كرده است. قيمت جهاني روي(lme)روز يكشنبه به مرز 4 هزار دلار در هر تن رسيد. در گروه واسطه گري مالي نيز بانك پارسيان ضمن عرضه يك ميليون سهم خود با 7 ريال افزايش قيمت بيشترين تأثير مثبت را بر افزايش شاخص داشت.
يكشنبه: در اين روز شايع شده بود كه مديران بورس در تلاشند، نظر شركت هاي گروه هاي واسطه گري مالي، ساختمان و سيمان را براي حمايت از بازار و جمع آوري صف هاي فروش جلب كنند. گفته مي شود بورس تاكنون با مديران شركت هايي همچون ساختمان ايران، بانك پارسيان، بانك اقتصاد نوين، توس گستر و بانك كارآفرين به منظور حمايت از بازار مذاكره كرده است اما اين شركت ها در مجموعه خود هنوز به اجماع نظري در اين باره نرسيده اند. در اين روز بيمه مركزي هم در اطلاعيه اي اعلام كرده كه خريدهاي شركت از ميزان عرضه هايش در روزهاي گذشته بيشتر بوده است. اين جو حاكم بر بازار موجب افت 9 واحدي شاخص كل و كاهش ارزش معاملات تا سطح 11 ميليارد تومان شد. در روز يكشنبه سهم هاي پرمعامله جاي خود را به سهم هاي كم معامله دادند و بيشترين حجم معاملات مربوط به شركت هاي نه چندان مطرح بورس بود.
سه شنبه: گروه دارويي در بازار بعد از تعطيلات عيد سعيد غدير شاهد تشديد عرضه ها بود و معامله گران در حال كوچ از اين گروه به گروه واسطه گري مالي بودند. اما با اين عرضه هاي سنگين دارويي ها خريدار چنداني نداشتند. اظهارات وزير بهداشت مبني بر افزايش نيافتن نرخ دارو تا پايان سال جاري، رؤياهاي طرفداران گروه دارويي را در بازار سرمايه نقش بر آب كرد. پيش از اين گفته مي شد كه نرخ اقلام دارويي به زودي20 درصد افزايش مي يابد. دولت در اين زمينه اعلام كرده كه دارو يك كالاي اساسي است و گراني آن موجب نارضايتي عمومي خواهد شد.
چهارشنبه: در آخرين روز هفته نيز شاخص كل به افت مقطعي خود ادامه داد. اما تفاوت عمده نزول شاخص ها طي معاملات چهارشنبه، بازگشت مجدد شاخص به زير 10 هزار واحد بود. اين اتفاق در پي اختلاف نظر حقوقي ها در جمع آوري بازار در هفته گذشته رخ داد.
</TEXT>
</DOC>
<DOC>
<DOCID>HAM2-851023-018</DOCID>
<DOCNO>HAM2-851023-018</DOCNO>
<ORIGINALFILE>/1385/851023/news/_diet.htm</ORIGINALFILE>
<ISSUE>شنبه 23 دي 1385 - سال چهاردهم - شماره4181 - Jan 13, 2007</ISSUE>
<DATE calender="Western">2007-01-13</DATE>
<DATE calender="Persian">1385/10/23</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
كلمات مشابه، اما مفاهيم متفاوت است
امنيت تغذيه، ايمني غذا
</TITLE>
<TEXT>


واژه هاي امنيت و ايمني در سال  هاي اخير ارتباط ويژه اي با تغذيه و غذا يافته اند. آنچه پيش روي شماست مقاله كوتاهي از دكتر ربابه شيخ الاسلام درباره همين ارتباط است. دكتر شيخ الاسلام موسس و رئيس سابق دفتر بهبود تغذيه وزارت بهداشت است كه اكنون مديريت موسسه تغذيه، سلامت و توسعه را به عهده دارد.
***
در سال هاي اخير مسئولان در وزارتخانه هاي متفاوت از واژه هاي امنيت غذايي و ايمني غذا صحبت مي كنند و در سند چشم انداز توسعه نيز به اين مهم پرداخته شده است ولي گاهي اين واژه ها حتي از سوي بعضي از مسئولان، اشتباه به كار گرفته مي شود.
امنيت غذايي يعني دسترسي همه مردم در تمام اوقات به غذاي كافي و سالم براي داشتن زندگي سالم و فعال. اگر سبدي كه هر روز براي خانواده تهيه مي شود درست انتخاب شود و براي تامين نياز هاي افراد آن خانواده كافي باشد و در جريان پخت و تهيه غذا، مواد غذايي سالم و به طرز صحيح به سفره برسد به گونه اي كه موجب سيري سلولي افرادي كه دور سفره مي نشينند شود، آن گاه امنيت غذايي تأمين شده است. با اين تعريف، متوجه مي شويم كه براي تأمين امنيت غذايي در يك كشور، چه سازمان هايي بايد هماهنگ و در كنار هم كار كنند؛ آن كه توليد مي كند، آن كه وارد مي كند، آن كه آموزش مي دهد، آن كه تبليغ مي كند و آنان كه در سياستگذاري هاي كلان اقتصادي نقش دارند.
متولي اصلي كيست؟
متوليان امنيت غذايي بايد بدانند چه مواد غذايي، به چه ميزان و به چه قيمتي در دسترس مردم است، آيا همه مردم از نظر فيزيكي به اين غذا دسترسي دارند و آيا درآمدشان به قدري هست كه بتوانند اين غذا را بخرند، در چه مناطقي ناامني غذايي وجود دارد و چه كسي مسئول است كه با اين ناامني غذايي مقابله كند، اگر مردم يك منطقه به دلايلي از جمله بي آبي دچار خشكسالي شده يا دسترسي به غذاي كافي ندارند، كدام بخش از وزارتخانه هاي موجود بايد زنگ خطر را به صدا درآورد، چه ارگاني اين امنيت را اندازه مي گيرد، چگونه ناامني غذايي را در مناطق مختلف مي توان شناسايي كرد و بالاخره اين كه متولي اصلي تأمين امنيت غذايي كيست و چگونه كاستي هاي ارگان هاي متفاوت در زمينه تأمين امنيت غذايي به او منعكس مي شود.
مسلم است كه قيمت غذا و تورم، درآمدها، بخشي از بودجه خانوار كه به غذا تخصيص داده مي شود بايد با نگاهي علمي مورد توجه قرار گيرد و نارسايي در اين زمينه به سرعت به متوليان اصلي منعكس شود.
اما ايمني غذا عبارت است از اطمينان از اين كه غذايي كه مي خوريم، كاملا سالم است و آلودگي ندارد؛ آلودگي ميكروبي، انگلي، شيميايي.
بررسي هاي اخير نشان داده است كه در دهه هاي اخير با گسترش تكنولوژي، مصرف افزودني ها، آفت كش ها، آنتي بيوتيك ها و هورمون ها در توليد مواد غذايي در كشورهاي در حال توسعه، رشد چشمگيري داشته است كه منجر به اثرات سوء انكارناپذيري بر سلامت انسان از جمله بروز انواع ناهنجاري هاي مادرزادي و سرطان ها به ويژه در كودكان شده است.
از مزرعه تا سفره
بر اساس آمار موجود، ميزان وقوع مسموميت هاي ناشي از آلودگي غذا در كشورهاي در حال توسعه 13درصد بيشتر از كشورهاي صنعتي است. مشكلاتي كه در زمينه سلامت و ايمني غذا در كشور وجود دارد، زمينه ساز بسياري از بيماري هاي ناشي از غذا و بروز انواع سرطان ها به دليل آلودگي هاي شيميايي و بيولوژيك مواد غذايي در مراحل مختلف از مزرعه تا سفره است و مطالعاتي كه در سال هاي مختلف در زمينه آلودگي هاي ميكروبي و شيميايي مواد غذايي در كشور انجام شده، بيانگر اين موضوع است.
به عنوان مثال مطالعه اي روي 525نمونه از گوشت هاي مرغ در شهر تهران نشان داده است كه 25درصد مرغ هاي مورد مصرف به انواع سالمونلا آلوده بوده اند كه بيماري سالمونلوز را با عوارض اسهال و استفراغ و عفوني شدن بافت روده اي به دنبال دارد.
آلودگي مواد غذايي به فلزات سنگين از جمله سرب و كادميوم از راه كودهاي فسفاته و لجن هاي فاضلابي وارد گياه شده و در اثر تغذيه دام ها با علوفه آلوده و واردشدن سرب و كادميوم در شير وارد چرخه غذايي انسان مي شود. طي مطالعاتي در كشور نشان داده شده است كه اين فلزات سمي در ارگان هاي بدن به ويژه كليه تجمع پيدا كرده و نهايتا نارسايي كليوي را به دنبال دارد. آفلاتوكسين ها كه گروهي از سموم قارچي هستند حتي در شير مادران ايراني كه ناشي از مصرف مواد غذايي آلوده است، گزارش شده است. اين در حالي است كه تغذيه با مواد غذايي آلوده به آفلاتوكسين مانند گندم و آرد، پسته، بادام زميني و شير، نهايتا بروز سرطان كبد را در انسان به دنبال دارد. وجود آفلاتوكسين در شير، به دليل تغذيه دام با علوفه و نان كپك زده و همچنين در گندم به دليل نگهداري و ذخيره نامناسب گندم و كپك زدن آن در ايران به كرّات گزارش شده است.
همچنين وجود بقاياي سموم آلي كلردار كه دسته بزرگي از حشره كش هاي دفع آفات را تشكيل مي دهند و از ديرباز عليه بيماري مالاريا و نيز آفات و حشرات مورد استفاده قرار مي گيرند و آلودگي مواد غذايي از طريق انتقال شيميايي ناشي از مواد اوليه بسته بندي نيز در سال هاي اخير نگراني هايي را به وجود آورده است؛ چنان كه وجود باقيمانده سموم اورگانو كلره مانند د.د.ت در نمونه هاي سبزيجات كشت شده در استان خوزستان بيشتر از استاندارد معين شده توسط سازمان جهاني بهداشت و fao گزارش شده است.
باري كه بايد تقسيم شود
متوليان ايمني غذا در كشور چه ارگان هايي هستند؟ آيا اداراتي كه در وزارت بهداشت و در معاونت هاي متفاوت به وظايف خود مشغولند، اين همه را مي بينند يا هر كدام خود را متولي بخشي كوچك مي دانند؟ چه سازماني متولي اصلي است؟ آيا مسئولين ايمني غذا در وزارت بهداشت، سازمان دامپزشكي، وزارت كشاورزي، موسسه استاندارد با هم جلسات مشترك براي تقسيم وظايف و هماهنگي دارند؟ و آيا به سلامت غذا نگاهي كامل دارند؟ و آيا همه غذاها از سبزي و صيفي و كشت هاي گل خانه اي و حوضچه هاي پرورش ماهي و مرغ داري ها تحت نظارت اند؟
آيا سبزي هايي كه مي خوريم روي خاك سالمي رشد پيدا كرده اند؟ آيا نيترات اين خاك بيش از حد نيست؟ آيا مزارع، با آب سالم آبياري مي شوند؟ آيا كودهاي مناسب براي خاك هاي زراعي مصرف مي شود؟ آيا ريزمغذي هاي خاك كافي است؟ آيا با روش هاي بيولوژيك با آفات نباتي مبارزه مي شود؟ آيا باقيمانده سموم بر سبزي و ميوه نمي ماند؟
اگر چه متوليان ايمني غذا در سازمان هاي متفاوت مشغول به خدمت هستند ولي در حال حاضر تنها اداره اي كه در كشور به نام نظارت بر مواد غذايي بهداشتي و آرايشي نام گذاري شده است، در وزارت بهداشت و زيرمجموعه معاونت غذا و داروست كه همان طور كه از نام آن مشخص است، وظيفه خطير نظارت بر غذا را در مجموعه اي از وظايف ديگر دارد ولي نظارت اين اداره فقط بر غذا هاي توليدشده صنعتي است در حالي كه در حال حاضر بيش از 90درصد سفره مردم را غذاهايي تشكيل مي دهد كه از طريق صنايع غذايي توليد نمي شوند.
همه آنچه گفته شد تنها طرح مسئله بود. بررسي اين مسئله و راه حل هاي آن، نياز به مجال بيشتري دارد.
</TEXT>
</DOC>
<DOC>
<DOCID>HAM2-851023-019</DOCID>
<DOCNO>HAM2-851023-019</DOCNO>
<ORIGINALFILE>/1385/851023/news/_diet.htm</ORIGINALFILE>
<ISSUE>شنبه 23 دي 1385 - سال چهاردهم - شماره4181 - Jan 13, 2007</ISSUE>
<DATE calender="Western">2007-01-13</DATE>
<DATE calender="Persian">1385/10/23</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
محققان مي گويند
</TITLE>
<TEXT>
بخنديد تا دردتان كم شود
گروه سلامت- نشنيده ايد كه خنده بر هر درد بي درمان دواست؟ حالا اين را محققان هم تأييد مي كنند. به گزارش پايگاه اينترنتي دويچه وله، آنها مي گويند خنديدن قدرت مقابله با درد را افزايش مي دهد.
يك استاد روانشناسي دانشگاه هاي سوييس در اين باره مي گويد: ما توانستيم ثابت كنيم افرادي كه در اثر ديدن فيلمي كمدي به شدت خنديده اند، تا نيم ساعت اول بعد از پايان فيلم، تحمل درد خفيف در آنان بيشتر مي شود. بعد از پايان اين نيم ساعت هم، مقاومت آنها نسبت به دردهاي شديد در مقايسه با بقيه افراد مورد آزمايش، بيشتر مي شود. اين پژوهشگر عوامل گوناگوني را در اين امر مؤثر مي داند. يكي از آنها، آسودگي خاطري است كه اين افراد در زمان آزمايش دارند و عامل ديگر آزاد شدن هورمون هاي شادي آور يا اندورفين است.
در بخش ديگري از اين مطالعه اثر تحريك هاي گريه آور هم بررسي شد. نتايج از اين قرار بود كه تا نيم ساعت پس از هر تحريكي، شادي بخش يا تأثربار، قدرت دفاعي بدن افزايش مي يابد، اما در مورد تحريك هاي گريه آور اين تأثير زودتر از بين مي رود، طوري كه اثر مثبت آنها در مقاوم كردن افراد براي تحمل درد، بعد از اين نيم ساعت از بين مي رود. پس از گذشت نيم ساعت، تنها افرادي كه تحت تاثير تحريك هاي شادي بخش بوده اند، قدرت تحمل بيشتري در مقابل درد خواهند داشت.
شير با چاي مي جنگد



گروه سلامت- دوست داريد چاي را با شير به هم بزنيد و بخوريد؟ تحقيقات نشان مي دهد شيري كه به چاي اضافه مي شود، مي تواند خواص مفيد آن را از بين ببرد. يعني ديگر چاي آن فايده ها را در كم كردن خطر ابتلا به بيماري هاي قلبي و سكته مغزي ندارد.
تحقيقات قبلي نشان داده  بود نوشيدن چاي مي تواند جريان خون در بدن را بهتر كند و انقباض شريانهاي بدن را بگيرد. اما خبرگزاري رويترز گزارش كرده اين محققان متوجه شدند پروتئيني به نام كازئين كه در شير وجود دارد، سبب كاهش كاتكين در چاي مي شود. اين ماده هم همان چيزي است كه چاي را براي پيشگيري از بيماري هاي قلبي مفيد مي كند. در اين مطالعه دانشمندان آلماني?? زن سالم را در نظر گرفتند. يك بار پيش از مصرف چاي خالص يا چاي و شير، بار ديگر دو ساعت پس از مصرف، جريان خون يكي از رگهاي دست اين افراد را با نوعي دستگاه سونوگرافي ارزيابي كردند.
نتايج نشان داد چاي خالي به ميزان قابل توجهي جريان خون اين رگ را زياد مي كند، اما وقتي شير به آن اضافه مي شود، ديگر اين اثر را ندارد. به گفته اين محققان، در نشريه قلب اروپا، ممكن است ويژگي هاي ضد سرطاني چاي هم با شير، خنثي شود.
</TEXT>
</DOC>
<DOC>
<DOCID>HAM2-851023-020</DOCID>
<DOCNO>HAM2-851023-020</DOCNO>
<ORIGINALFILE>/1385/851023/news/_diet.htm</ORIGINALFILE>
<ISSUE>شنبه 23 دي 1385 - سال چهاردهم - شماره4181 - Jan 13, 2007</ISSUE>
<DATE calender="Western">2007-01-13</DATE>
<DATE calender="Persian">1385/10/23</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
جهان سلامت
</TITLE>
<TEXT>


كودكان باهوش، سالم مي مانند
گروه سلامت- لازم است بيشتر هواي فرزندان دلبندمان را داشته باشيم. اگر بهره هوشي شان پايين تر بود كه باز هم بيشتر. محققان انگليسي مي گويند، كودكاني كه در سنين 9-7 و 11 سالگي در امتحانات هوش امتياز بيشتري كسب مي كنند احتمال كمتري دارد كه در دوران بزرگسالي دچار جراحات سخت شوند يا حادثه آنها را به بيمارستان بفرستد. حالا نه اين كه عقب مانده ذهني باشند. فقط كافي است خيلي باهوش نباشند.
به گزارش خبرگزاري يونايتدپرس اين محققان، فهميدند حتي وقتي اثر عوامل ديگري مانند وضع اجتماعي اقتصادي و رشد فيزيكي كودك، حذف شود، باز هم نتايج نشان مي دهد بهره هوشي بيشتر يعني خطر كمتر جراحت هاي احتمالي در سال هاي بعدي زندگي. توجيه محققان براي اين پديده اين است كه كودكاني كه بهره هوشي كمتري دارند، زودتر ممكن است درس و مدرسه را رها كنند. همين مسئله توانايي آنها را براي پردازش اطلاعات كم مي كند و به اين ترتيب اين بچه ها در معرض مشاغل و شرايط زندگي پرخطرتر قرار مي گيرند.
سوزاك، مثانه را سرطاني مي كند
گروه سلامت- پزشكان گمان مي كردند فقط يك عفونت است كه هر موقع بيمار بخواهد درمان مي شود. حالا محققان مي گويند گنوكوك، عامل اين عفونت، موذي تر از اين حرفهاست و مي تواند باعث بروز سرطان مثانه هم بشود.
از آنجا كه محققان دانشگاه هاروارد در آمريكا به رابطه بين اين عفونت و آن سرطان شك كرده بودند، بيش از 51 هزار و 500 نفر از مردان را به طور تصادفي انتخاب كردند و تحت نظر گرفتند. بررسي اين افراد نشان داد 286 نفر از آنها كه سوزاك داشتند، سرطان مثانه هم پيدا كرده اند. وقتي آمار آنها كه عفونت را نداشتند، گرفتند، متوجه شدند سرطان در بين آنها كه عفونت را داشته اند، دو برابر ساير افراد است. جالب اين كه افراد با سابقه عفونت، سرطان مهاجم تري نسبت به بقيه افراد پيدا مي كردند كه به درمان هم كمتر جواب مي داد. اين موضوع در مورد سيگاري ها هم به همين ترتيب بود. مجريان اين تحقيق درباره رابطه بين سرطان و عفونت مي گويند، احتمالاً در موقع عفونت سوزاكي، مثانه به خوبي تخليه نمي شود و اين موضوع يك التهاب مزمن را با خودش مي آورد. اين التهاب در درازمدت باعث مي شود زمينه بروز سرطان مثانه در اين افراد فراهم شود. سرطان مثانه نهمين سرطان شايع در سراسر دنياست.
</TEXT>
</DOC>
<DOC>
<DOCID>HAM2-851023-021</DOCID>
<DOCNO>HAM2-851023-021</DOCNO>
<ORIGINALFILE>/1385/851023/news/_ejtem.htm</ORIGINALFILE>
<ISSUE>شنبه 23 دي 1385 - سال چهاردهم - شماره4181 - Jan 13, 2007</ISSUE>
<DATE calender="Western">2007-01-13</DATE>
<DATE calender="Persian">1385/10/23</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
جرايم اعمال منافي عفت، محرمانه پيگيري مي شود
30 درصد از تجاوز به عنف در پوشش مسافركش ها به وقوع مي پيوندد
</TITLE>
<TEXT>


پليس: مديركل مبارزه با جرايم جنايي پليس آگاهي ناجا با تأكيد براين كه به شكايت هاي مربوط به اعمال منافي عفت به صورت محرمانه رسيدگي مي شود، توصيه كرد: زناني كه از سوي برخي از رانندگان خودروهاي سواري مورد آزار و اذيت قرار مي گيرند با اطلاع به موقع، مانع از قرباني شدن ديگران شوند.
به گزارش پايگاه اطلاع رساني پليس، سرهنگ علي تواضعي، مديركل مبارزه با جرايم جنايي پليس آگاهي ناجا گفت: مجرمان در پي يك فرصت مناسب براي ارتكاب جرم هستند كه با گرفتن اين فرصت، قطعاً ميزان جرايم نيز كاهش مي يابد.
وي از   زنان خواست كه در مسافرت هاي درون شهري حتماً از وسائط نقليه عمومي و براي مسافرت هاي بيرون شهري نيز از پايانه مسافربري استفاده كنند. او اعلام داشت: 30 درصد از تجاوز به عنف در پوشش مسافركش ها در كشور به وقوع مي پيوندد.
سرهنگ تواضعي بر استفاده از آژانس هايي كه در نزديكي محل سكونت خانواده ها قرار دارند، تأكيد كرد و گفت: بررسي هاي انجام شده نشان مي دهد كه بسياري از قربانيان، اغلب تنها بودند بنابراين لازم است زنان هنگام استفاده از خودروهاي سواري شخصي حتماً كسي را به همراه خود ببرند.
مديركل مبارزه با جرايم جنايي پليس آگاهي همچنين از قربانيان خواست كه موضوع را با پليس در ميان بگذارند. وي يادآور شد: با آزاد بودن مجرم، هر آن فرد ديگري در معرض خطر قرار مي گيرد و اين وظيفه اخلاقي قرباني است كه با اطلاع به موقع، پليس را در دستگيري متهم ياري دهد.وي با اعلام اينكه كليه تحقيقات و رسيدگي به شكايات قربانيان به دستور فرمانده نيروي انتظامي و رئيس پليس آگاهي ناجا، كاملاً محرمانه صورت مي گيرد، خاطر نشان كرد: جهت رسيدگي به اين گونه پرونده ها نيز از افسران نسوان استفاده مي شود.
</TEXT>
</DOC>
<DOC>
<DOCID>HAM2-851023-022</DOCID>
<DOCNO>HAM2-851023-022</DOCNO>
<ORIGINALFILE>/1385/851023/news/_ejtem.htm</ORIGINALFILE>
<ISSUE>شنبه 23 دي 1385 - سال چهاردهم - شماره4181 - Jan 13, 2007</ISSUE>
<DATE calender="Western">2007-01-13</DATE>
<DATE calender="Persian">1385/10/23</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
با ايجاد 3 دفتر در خارج از كشورسازمان بهزيستي كمك هاي بين المللي جمع آوري مي كند
</TITLE>
<TEXT>
گروه اجتماعي- معاون امور مشاركتهاي سازمان بهزيستي، گفت: سازمان بهزيستي براي جذب كمك ايرانيان مقيم خارج از كشور 3دفتر در سه منطقه از جهان تأسيس مي كند.
بهرام بهرام سيري با اشاره به اينكه مجوز تأسيس اين دفاتر اخذ شده است افزود: دفتر حوزه آمريكا در كانادا، دفتر حوزه اروپا در لندن و دفتر حوزه امارات عربي متحده در دبي به زودي تأسيس مي شوند.
وي گفت از ديگر اقدامات سازمان بهزيستي براي دريافت كمك اين هموطنان هفته گذشته حساب ارزي بين المللي نيز افتتاح شده است.
معاون مشاركتهاي سازمان بهزيستي گفت: با افتتاح حساب بين المللي ارزي كه به وسيله سازمان بهزيستي افتتاح شده است هموطنانمان مي توانند از طريق مستر كارت، ويزا كارت و ساير كارتهاي اعتباري رايج در سراسر جهان به اين حساب پول واريز نمايند.
به گفته بهرام سيري در صورتي كه ايرانيان مقيم خارج از كشور مايل به ارسال كمكهاي جنسي باشند سازمان بهزيستي محموله هاي ارسال شده از تمامي نقاط جهان را در مبادي ورودي كشور تحويل گرفته و با استفاده از معافيت كامل گمركي نسبت به توزيع اين كالاها بر اساس خواسته خيرين فرستنده اقدام مي كند.
</TEXT>
</DOC>
<DOC>
<DOCID>HAM2-851023-023</DOCID>
<DOCNO>HAM2-851023-023</DOCNO>
<ORIGINALFILE>/1385/851023/news/_ejtem.htm</ORIGINALFILE>
<ISSUE>شنبه 23 دي 1385 - سال چهاردهم - شماره4181 - Jan 13, 2007</ISSUE>
<DATE calender="Western">2007-01-13</DATE>
<DATE calender="Persian">1385/10/23</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
خطر سرطان معده جوانان را تهديد مي كند
</TITLE>
<TEXT>
گروه اجتماعي بر اساس نتايج برنامه ثبت سرطان در كشور، 52 درصد سرطان ها در مردان و كمتر از 48 درصد آنها در زنان ديده مي شود و سرطان معده از لحاظ درجه فراواني رتبه نخست را در مردان و رتبه سوم را در بين زنان دارد، لذا پيشگيري و غربالگري در اين خصوص بسيار ضروري است.
در جمعيت شهر تهران فراوان ترين سرطان ها در مردان ايراني به ترتيب سرطان معده، خون يا لوسمي، مثانه، ريه، مغز و سيستم اعصاب مركزي و مري و سرطان هاي دستگاه لنف و پروستات است كه سرطان هاي ناشي از استعمال دخانيات در مردان و تا حدودي در زنان با رشد شديدي همراه است و حاكي از مصرف بي رويه و كنترل ناپذير دخانيات در همه گروه هاي سني به ويژه در جوانان و نوجوانان است.
بر اساس اين گزارش، سرطان معده علائمي ندارد و زماني علامت دار مي شود كه غير قابل علاج است. به نحوي كه 95 درصد از كساني كه دچار سرطان مري و يا معده مي شوند حداكثر ظرف مدت 2 سال فوت مي كنند و تنها 5 درصد از آنها كه به صورت اتفاقي به پزشك مراجعه كرده اند درمان مي شوند.
همچنين در استان هاي شمالي كشور سرطان هاي گوارش به ويژه معده و مري نسبت به ساير نقاط كشور فراوان تر است كه در شرق درياچه خزر مثل گلستان سرطان مري  و در قسمت هاي غربي مثل اردبيل سرطان معده بيشتر است.
استعمال دخانيات، الگوهاي ناسالم غذايي، مصرف بيش از حد پروتئين و نگهداري مواد غذايي فساد پذير و به ويژه پروتئين ها در شرايط غير بهداشتي به عنوان عوامل خطر براي بروز سرطان معده هستند. شايع ترين علايم سرطان معده عبارتند از: سوء هاضمه، سوزش معده، درد شكمي، نفخ، آروغ و گاز معده، حالت تهوع و استفراغ، احساس مزه ترشي، صدادادن شكم، و از دست دادن اشتهاست كه با انجام آزمايش ادرار و يا اشعه ايكس جهت بررسي قسمت داخل معده مي توان علائم اوليه سرطان را ملاحظه كرد و انجام آندوسكوپي به تنهايي روش كاملي براي تشخيص سرطان معده نمي باشد.
يكي از عوامل اصلي وجود بالاترين رقم سرطان معده در كشور، استفاده غير مجاز از جوش شيرين اين ماده شيميايي در پخت نان است. به رغم اينكه سازمان جهاني بهداشت از سال 1980 مصرف جوش شيرين را مضر اعلام نموده است هنوز هم استفاده اين ماده خطرناك در كل كشور به صفر نرسيده است.
همچنين به گزارش نشريه بين المللي سرطان، افرادي كه در دوران نوجواني و كودكي خود به طور معمول هر روز چيپس مصرف مي كنند نسبت به ديگران 27 درصد بيشتر به سرطان معده مبتلا مي شوند.
گفتني است، نخستين كنگره سراسري سرطان هاي مري و معده با محوريت اپيدميولوژي، پيشگيري و غربالگري، تازه هاي تشخيصي و درماني توانبخشي و بهبود كيفيت زندگي به همت مركز تحقيقات سرطان دانشگاه علوم پزشكي شهيد بهشتي، 22 دي آغاز شده و تا 24 دي ادامه خواهد داشت.
</TEXT>
</DOC>
<DOC>
<DOCID>HAM2-851023-024</DOCID>
<DOCNO>HAM2-851023-024</DOCNO>
<ORIGINALFILE>/1385/851023/news/_ejtem.htm</ORIGINALFILE>
<ISSUE>شنبه 23 دي 1385 - سال چهاردهم - شماره4181 - Jan 13, 2007</ISSUE>
<DATE calender="Western">2007-01-13</DATE>
<DATE calender="Persian">1385/10/23</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
جزئيات طرح پيشگيري از مصرف مواد مخدردر دانشگاه ها
</TITLE>
<TEXT>
ايسنا:جزئيات طرح جامع پيشگيري از مصرف موادمخدر در دانشگاههاي كشور با راهبردهاي اساسي آموزش، اطلاع رساني، توسعه و تقويت فعاليتهاي جايگزين، تقويت مراكز مشاوره، مطالعات و پژوهش و حمايت از تشكلهاي دانشجويي اعلام شد.
اين طرح جامع به جزئياتي چون گنجاندن حداقل يك تا 2 واحد درسي آموزش مهارتهاي زندگي در سرفصل هاي آموزشي كليه رشته هاي دانشگاهي،  آگاه سازي و توجيه 90 درصد سياستگذاران، تصميم گيران و مسئولان اجرايي امور دانشجويي و دانشگاهي، شناسايي و غربالگري كاركنان دانشگاهي آسيب ديده و در معرض خطر و ارائه خدمات به آنها، پيگيري مستمر وضعيت دانشجويان دريافت كننده خدمات حمايتي، انجام مصاحبه هاي تشخيصي و باليني براي شناسايي موارد مشكوك به مصرف مواد مخدر، شناسايي مصرف كنندگان مبتلا به اختلالات رواني، افزايش تعداد مراكز مشاوره از 51 در سال 84 به 59 مركز در سال 88، افزايش خط تلفن بحران از دو سال در سال 84 به 10 خط در سال 88 و.... مي پردازد.
اسماعيل رهدار، مديركل فرهنگي و پيشگيري ستاد مبارزه با مواد مخدر ضمن تشريح جزئيات طرح جامع پيشگيري از مصرف مواد مخدر در دانشگاهها اظهار كرد: كاهش عوامل خطرساز و افزايش عوامل محافظت كننده، كاهش شيوع مصرف مواد و آسيب در برابر مصرف كننده ها از جمله اهداف كلي و برقراري تقويت و گسترش هماهنگي ميان واحدها و بخشهاي مختلف دانشگاهي در زمينه پيشگيري از مصرف مواد در دانشگاهها، افزايش سطح دانش و آگاهي، تغيير نگرش و رفتار، اشاعه فرهنگ پيشگيري در دانشگاهها و... نيز از جمله اهداف اختصاصي اين طرح است.
</TEXT>
</DOC>
<DOC>
<DOCID>HAM2-851023-025</DOCID>
<DOCNO>HAM2-851023-025</DOCNO>
<ORIGINALFILE>/1385/851023/news/_ejtem.htm</ORIGINALFILE>
<ISSUE>شنبه 23 دي 1385 - سال چهاردهم - شماره4181 - Jan 13, 2007</ISSUE>
<DATE calender="Western">2007-01-13</DATE>
<DATE calender="Persian">1385/10/23</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
استانداران در مبارزه با مواد مخدر اختيار تام دارند
</TITLE>
<TEXT>
گروه اجتماعي - دبير كل ستاد مبارزه با مواد مخدر گفت: در مبارزه با مواد مخدر اختيار تام رئيس جمهور به استانداران داده شده و هيأت نظارت اين ستاد بر نحوه فعاليت دستگاهها و يا نهادهاي مختلف نظارت مي كند.
به گزارش ستاد مبارزه با موادمخدر فداحسين مالكي در كارگاه آموزشي پيشگيري از اعتياد اجتماع محور در مشهد گفت: طي سنوات گذشته بودجه هاي سنگيني به دستگاههاي مختلف فرهنگي براي پيشگيري از مواد مخدر اختصاص يافته ولي خروجي و يا نتايج فعاليت برخي از دستگاه هاي فرهنگي در اين ارتباط بسيار كم و حتي صفر بوده است.
</TEXT>
</DOC>
<DOC>
<DOCID>HAM2-851023-026</DOCID>
<DOCNO>HAM2-851023-026</DOCNO>
<ORIGINALFILE>/1385/851023/news/_ejtem.htm</ORIGINALFILE>
<ISSUE>شنبه 23 دي 1385 - سال چهاردهم - شماره4181 - Jan 13, 2007</ISSUE>
<DATE calender="Western">2007-01-13</DATE>
<DATE calender="Persian">1385/10/23</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
لايحه زندان زدايي در مجلس پيگيري مي شود
</TITLE>
<TEXT>
گروه اجتماعي - موسي الرضا ثروتي عضو كميسيون اجتماعي مجلس گفت: سياست زندان زدايي رئيس قوه قضائيه در رابطه با زندانيان مهريه، قتل غيرعمد، چك و مالي با توجه به هزينه هاي گزافي كه نگهداري از اين عده در زندان براي نظام دارد فوايد بسيار مثبتي دارد.
به گزارش روابط عمومي و اطلاع رساني قوه قضائيه، وي افزود: با اجراي اين سياست علاوه بر اين از مضرات حضور اين افراد در زندان كه اعتياد و آموزش هاي منفي از آن جمله است، كاهش مي يابد و در تحكيم امنيت عاطفي خانواده ها مؤثر است.
</TEXT>
</DOC>
<DOC>
<DOCID>HAM2-851023-027</DOCID>
<DOCNO>HAM2-851023-027</DOCNO>
<ORIGINALFILE>/1385/851023/news/_ejtem.htm</ORIGINALFILE>
<ISSUE>شنبه 23 دي 1385 - سال چهاردهم - شماره4181 - Jan 13, 2007</ISSUE>
<DATE calender="Western">2007-01-13</DATE>
<DATE calender="Persian">1385/10/23</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
حقوق دي ماه پرسنل وزارت بهداشت از محل اعتبارات عمراني پرداخت مي شود
</TITLE>
<TEXT>
فارس: طرح برداشت يك ميليارد دلار از صندوق ذخيره ارزي براي جبران كسري وزارت بهداشت هفته آينده در حالي به صحن علني مجلس مي آيد كه اين وزارتخانه ماه جاري براي پرداخت حقوق پرسنل خود، از اعتبارات عمراني هزينه خواهد كرد.
حسن امين لو، معاون پارلماني وزارت بهداشت با اعلام اين مطلب، افزود:  همان طور كه قبلا اعلام شده بود اعتبارات جاري و هزينه اي وزارت بهداشت فقط براي پرداخت 9 ماه حقوق پرسنل اين وزارتخانه و دانشگاههاي علوم پزشكي كفايت مي كرد بنابراين اكثر دانشگاههاي علوم پزشكي براي پرداخت حقوق پرسنل خود در ماه جاري علاوه بر درآمدهاي اختصاصي بيمارستانها از اعتبارات عمراني هم هزينه كردند.
</TEXT>
</DOC>
<DOC>
<DOCID>HAM2-851023-028</DOCID>
<DOCNO>HAM2-851023-028</DOCNO>
<ORIGINALFILE>/1385/851023/news/_ejtem.htm</ORIGINALFILE>
<ISSUE>شنبه 23 دي 1385 - سال چهاردهم - شماره4181 - Jan 13, 2007</ISSUE>
<DATE calender="Western">2007-01-13</DATE>
<DATE calender="Persian">1385/10/23</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
با مردم
</TITLE>
<TEXT>
گونه ناسازگار در شهر بم
كاشت درخت اوكاليپتوس در شهر بم، به هر دليل كه انجام شده با محيط طبيعي و اقليم اين منطقه سازگاري ندارد و علاوه بر ازبين بردن گونه هاي كمياب بومي موجب فقر املاح معدني موجود در خاك مي شود. ممكن است دست اندركاران كاشت اوكاليپتوس، به اين پيامدها توجه نداشته اند كه لازم است از اين پس، براي حل اين معضل چاره اي بينديشند.
يك شهروند- بم
شايعه افزايش كرايه تاكسي و پيامدها
برخي شايعات حاكي از تصميم هاي جديد براي افزايش نرخ كرايه تاكسي در بهمن ماه امسال است كه علاوه بر به هم زدن روال افزايش قيمت ها(يك بار در سال)به افزايش تورم و گراني كه تبعات آن متوجه رانندگان تاكسي ها هم خواهد شد مي انجامد.
حسين هدايتي- تهران
محاسبه غيرعادلانه هزينه
اخيراً سيم كارتي از ايران سل خريداري كردم. با تماسي كه با بخش پشتيباني اين شركت داشتم، مطلع شدم كه هزينه  مكالمه حتي چند ثانيه اي نيز به عنوان يك هزينه يك دقيقه محاسبه مي شود. اين در حالي است كه به علت اختلال در شبكه ايران سل، بيشتر مواقع در بار اول، امكان تماس دوطرفه ميسر نيست و چند بار تماس لازم است تا چنين ارتباطي برقرار گردد؛ بنابراين روش محاسبه كنوني چندان عادلانه نمي باشد و بايد مورد تجديد نظر قرار گيرد.
حسين عبدالهي- كرج
اشتباهات در خصوصي سازي
@ بسياري از مشكلات و مسائل واحدهاي توليدي، ناشي از اشتباهات فاحشي است كه در روند خصوصي سازي وجود داشت؛ با بازنگري در اين روند و جبران اشتباهات و سپردن امور واحدهاي مهم توليدي به مديران مجرب و متعهد مي توان مسائل كنوني را كاهش داد.
آقاجاني- شهرري
وضعيت نامناسب حيوانات
@ متأسفانه حيوانات در باغ وحش ارم در وضع نامناسبي حفظ و نگهداري مي شوند. با بازديد از آنها، احساس مي شود انواع حيوانات اغلب غمگين اند و از نظر غذايي كمبود دارند. در سالي كه شعار اصلي برقراري عدالت براي همه عنوان شده است، حيوان ها نيز كه ما وظيفه نگهداري از آنها را به عهده داريم بايد از اين عدالت بهره مند شوند. متأسفانه حيوانات اين باغ وحش از نظر فيزيكي و جثه، نحيف شده اند. اگر به هر دليل امكان تأمين وضعيت زيستي مطلوب براي حيوانات در بند فراهم نيست، بر چيدن باغ وحش بهتر از دائربودن آن است.
مريم مقدم- تهران
</TEXT>
</DOC>
<DOC>
<DOCID>HAM2-851023-029</DOCID>
<DOCNO>HAM2-851023-029</DOCNO>
<ORIGINALFILE>/1385/851023/news/_ejtem.htm</ORIGINALFILE>
<ISSUE>شنبه 23 دي 1385 - سال چهاردهم - شماره4181 - Jan 13, 2007</ISSUE>
<DATE calender="Western">2007-01-13</DATE>
<DATE calender="Persian">1385/10/23</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
پاسخ مسئولان
</TITLE>
<TEXT>
مشكلي وجود ندارد
احتراماً در ارتباط با پيام مردمي مورخ 19/9/85 در باره تقاضاي ساكنين محترم كوچه شهيد فردوسي در ابتداي خيابان دبستان مبني بر جمع آوري زباله هاي كوچه مذكور، ضمن قدرداني و تشكر از درج پيام شهروندان گرامي به آگاهي مي رساند كار جمع آوري زباله در كوچه مذكور همه روزه مستمراً انجام گرفته و در حال حاضر مشكلي وجود ندارد.
واحد مكانيزاسيون خدمات شهري
سازمان خدمات موتوري شهرداري تهران
</TEXT>
</DOC>
<DOC>
<DOCID>HAM2-851023-030</DOCID>
<DOCNO>HAM2-851023-030</DOCNO>
<ORIGINALFILE>/1385/851023/news/_eqtes.htm</ORIGINALFILE>
<ISSUE>شنبه 23 دي 1385 - سال چهاردهم - شماره4181 - Jan 13, 2007</ISSUE>
<DATE calender="Western">2007-01-13</DATE>
<DATE calender="Persian">1385/10/23</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
دولت تصويب كرد
اجراي سهميه بندي بنزين در نيمه اول سال آينده
</TITLE>
<TEXT>


گروه اقتصادي- هيات وزيران در جلسات صبح و بعد ازظهر پنج شنبه، به رياست دكتر محمود احمدي نژاد رئيس جمهوري، بررسي لايحه بودجه 86 كل كشور را ادامه داد و 3 تبصره ديگر از اين لايحه را تصويب كرد كه بر اساس آن، مقرر شد به منظور جلوگيري از مصرف بي رويه بنزين، در نيمه اول سال 86 نظام سهميه بندي بنزين اجرا شود.
به گزارش سايت اطلاع رساني رياست جمهوري، در جلسات روز پنج شنبه با تصويب هيات وزيران مقرر شد در سال آينده مبلغ 15 هزار ميليارد ريال براي حمايت از اشتغال زايي و توسعه كارآفريني به عنوان يارانه تسهيلات بانكي پرداختي به طرح هاي سرمايه گذاري اشتغال زا در بخش غيردولتي در زمينه هاي كشاورزي، صنعت و معدن، انبوه سازي مسكن، حمل و نقل، بازرگاني، گردشگري و صنايع دستي، خدمات پژوهشي و مشاوره اي، خدمات اجتماعي و خدمات فني- مهندسي اختصاص يابد.
بقيه از صفحه اول
هيات وزيران همچنين به منظور اجراي طرح كارورزي فارغ التحصيلان دانشگا ه ها مقرر كرد 2 تا 5 درصد اعتبارات عمراني و كمك هاي فني و اعتباري دستگا ه هاي اجرايي به منظور پرداخت كمك هزينه ها به بخش هاي تعاوني و خصوصي اختصاص يابد. همچنين با تصويب هيات وزيران در سال آينده به منظور اشتغال زايي بيشتر در بخش غيردولتي به دستگاه هاي اجرايي اجازه داده خواهد شد تا 10 درصد اعتبارات عمراني خود را براي كمك به بخش غيردولتي از طريق پرداخت يارانه مستقيم و يا سود تسهيلات و يا مشاركت به منظور سرعت بخشيدن به تكميل و توسعه پروژه هاي عمراني- اقتصادي و كاهش تصدي گري دولتي اختصاص دهند.
ايجاد زمينه هاي اشتغال سريع از طريق راه اندازي كارگاه هاي ساخته شده، ايجاد و تكميل زيرساخت هاي شهرك و نواحي صنعتي، ارتقاي توانمندي هاي نرم افزاري بنگاه هاي زودبازده و كارآفرين به وسيله اختصاص 5 درصد اعتبارات اشتغال زايي بودجه سال آينده به صورت كمك و يارانه سود و كارمزد تسهيلات، از ديگر مصوبات جلسات هيات وزيران بود.
همچنين به منظور كمك به تامين مسكن اهالي شهرهاي زير دويست و پنجاه هزار نفر جمعيت، هيات وزيران تصويب كرد وزارت مسكن و شهرسازي در سال آينده زمين مناسب براي ساخت واحدهاي مسكوني را به صورت اجاره بلندمدت به اعضاي واجد شرايط تعاوني هاي مسكن واگذار كند. در اين جلسه مقرر شد به منظور حمايت از افزايش كيفيت نان، همه واحدهاي جديد نانوايي كه در سراسر كشور داير مي شوند از پرداخت عوارض معاف شده و حقوق ورودي ماشين آلات وارداتي لازم براي پخت انبوه صنعتي و استاندارد نان صفر محاسبه شود.
</TEXT>
</DOC>
<DOC>
<DOCID>HAM2-851023-031</DOCID>
<DOCNO>HAM2-851023-031</DOCNO>
<ORIGINALFILE>/1385/851023/news/_eqtes.htm</ORIGINALFILE>
<ISSUE>شنبه 23 دي 1385 - سال چهاردهم - شماره4181 - Jan 13, 2007</ISSUE>
<DATE calender="Western">2007-01-13</DATE>
<DATE calender="Persian">1385/10/23</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
سهم تعاوني هاي حمل و نقل هوايي و دريايي 40 درصد تعيين شده است
</TITLE>
<TEXT>
گروه اقتصادي: با توجه به آمار موجود 75 درصد حمل مسافر و 30 درصد از حمل بار كشور توسط تعاونيژهاي حمل و نقل صورت مي گيرد. اين در حالي است كه اين بخش  از تعاون كشور از نظر امكانات و اعتبارات نسبت به ساير بخشژها كمتر مورد توجه قرار مي گيرد.
وزير تعاون گفت: در حال حاضر به تعاونيژهايي كه در زمينه هاي مختلف حمل بار و مسافر درخواست دريافت تسهيلات داشته باشند، از سوي صندوق تعاون و بانك ها وام اعطا ميژشود.
محمد عباسي، افزود: بر اساس سياستژ هاي اصل 44 قانون اساسي، حضور تعاونيژهاي كالاي حمل و نقل در گستره بسيار وسيعي از جمله ناوگان دريايي و هوايي قابل گسترش است.
وي با اشاره به اين كه براي حضور تعاونيژها در صنعت حمل و نقل هوايي و دريايي در واگذاري شركتژهاي صدر اصل 44 توسط دولت، سهم تعاونيژها 40 درصد در نظر گرفته شده است، اظهار كرد: براي تحقق اين امر برنامهژريزي هاي لازم انجام ميژشود.
وزير تعاون تاكيد كرد: تمامي مسئولان و سياستژگذاران كشور تقويت رويكرد اقتصاد تعاوني را در بخشژهاي متعدد و مختلف مدنظر دارند.وي گفت: نوگرايي و توسعه منابع انساني و نيز استفاده از تكنولوژي بايد با تخصيص تسهيلات و اعتبارات مناسبي در جهت تقويت بخش تعاون مورد توجه قرار گيرد؛ به طوري كه رويكرد خوبي در بسترسازي بيشتر بخش تعاونيژها ايجاد كند.
</TEXT>
</DOC>
<DOC>
<DOCID>HAM2-851023-032</DOCID>
<DOCNO>HAM2-851023-032</DOCNO>
<ORIGINALFILE>/1385/851023/news/_eqtes.htm</ORIGINALFILE>
<ISSUE>شنبه 23 دي 1385 - سال چهاردهم - شماره4181 - Jan 13, 2007</ISSUE>
<DATE calender="Western">2007-01-13</DATE>
<DATE calender="Persian">1385/10/23</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
افزايش اندك قيمت نفت پس از يك هفته كاهش
</TITLE>
<TEXT>


گروه اقتصادي- كاهش قيمت نفت كه هفته گذشته به طور مداوم ادامه داشت ديروز به دليل تأثير تحولات سياسي از جمله انفجار در سفارت آمريكا در آتن متوقف شد و اندكي افزايش يافت.
به گزارش بلومبرگ هر بشكه نفت خام سبك آمريكا در آغاز معاملات ديروز با 94 سنت افزايش به 82/52 دلار رسيد. نفت برنت درياي شمال نيز با بيش از يك دلار افزايش 79/52 دلار دادوستد شد. اگرچه اوپك قصد دارد از اول فوريه بار ديگر توليد خود را كاهش دهد ولي برخي منابع از عدم پايبندي برخي اعضاي اين سازمان به سقف قبلي توليد اين سازمان خبر داده و توليد اين سازمان را تا 380 هزار بشكه بيش از سقف تصويب شده اعلام كرده اند. در هفته گذشته قيمت نفت حدود 7 درصد كاهش داشت.بر اساس گزارش دبيرخانه اوپك سبد قيمت بازده نفت توليدي اعضاي اين سازمان نيز به طور متوسط در هفته مورد بررسي با 43/1 دلار كاهش به 13/49 دلار رسيد. ادامه روند جاري بازار بر اساس پيش بيني كارشناسان نفتي قيمت هاي بالا را برنمي تابد.
</TEXT>
</DOC>
<DOC>
<DOCID>HAM2-851023-033</DOCID>
<DOCNO>HAM2-851023-033</DOCNO>
<ORIGINALFILE>/1385/851023/news/_eqtes.htm</ORIGINALFILE>
<ISSUE>شنبه 23 دي 1385 - سال چهاردهم - شماره4181 - Jan 13, 2007</ISSUE>
<DATE calender="Western">2007-01-13</DATE>
<DATE calender="Persian">1385/10/23</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
تحريم هاي آمريكا مانع فعاليت هاي بين المللي بانك سپه نخواهد شد
</TITLE>
<TEXT>
گروه اقتصادي- بانك سپه در واكنش به اقدام آمريكا مبني بر تحريم اين بانك به اتهام واهي مشاركت مالي در گسترش سلاح هاي كشتار جمعي اعلام كرد: با وجود اين تحريم هاي يكجانبه، بانك سپه در ارائه كليه خدمات بانكي درون مرزي و فرامرزي بدون اندك خللي كماكان پيشتاز و پيشقدم عمل خواهد كرد.
به گزارش پايگاه اطلاع رساني بانك سپه، اين بانك در پاسخ به تصميمات اخير غيرقابل توجيه وزارت خزانه داري آمريكا مبني بر اعمال محدوديت در تراكنش هاي دلاري عليه بانك سپه اعلام كرد: اين تصميم هيچ گونه تاثير و محدوديتي در مراودات موجود و هيچ گونه خللي در ماهيت ايفاي تعهدات مالي فعلي و آتي اين بانك در قبال مشتريان و بانك هاي كارگزار نخواهد گذاشت كما اينكه در ماههاي اخير سيستم بانكي كشور و از جمله اين بانك در زمينه كاهش مراودات دلاري راسا اقدامات همه جانبه اي را آغاز نموده بودند.
توقف مبادلات ارزي بانك آلماني با ايران
در همين حال، به گزارش وال استريت ژورنال، به دنبال فشارهاي دولت آمريكا براي متقاعد كردن نهادهاي مالي اروپايي جهت قطع روابط خود با ايران، بانك آلماني كامرز بانك كه دومين بانك بزرگ آلمان است اعلام كرد از 11 بهمن به بعد مبادلات دلاري براي ايران انجام نخواهد داد. كامرز بانك روابط گسترده اي با ايران داشته و بخش عمده اي از مبادلات دلاري ايران توسط اين بانك انجام مي شد.
</TEXT>
</DOC>
<DOC>
<DOCID>HAM2-851023-034</DOCID>
<DOCNO>HAM2-851023-034</DOCNO>
<ORIGINALFILE>/1385/851023/news/_eqtes.htm</ORIGINALFILE>
<ISSUE>شنبه 23 دي 1385 - سال چهاردهم - شماره4181 - Jan 13, 2007</ISSUE>
<DATE calender="Western">2007-01-13</DATE>
<DATE calender="Persian">1385/10/23</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
يادداشت
برخورد منطقيدكتر علي قنبري*
</TITLE>
<TEXT>
تحريم هاي آمريكا موقوف به تحريم بانك صادرات و سپه و محدود به امروز و ديروز نيست و از ابتداي انقلاب اسلامي، كشورمان در ابعاد گوناگون اقتصادي، نظامي و تكنولوژي تحت تحريم هاي آمريكا بوده است و از اين رو نسبت به تحريم هاي يك جانبه آمريكا غريبه نيست و آمادگي مقابله با آن را دارد. البته طبيعي است كه تحريم هاي آمريكا به عنوان يك ابرقدرت اقتصادي كه داراي علم و فناوري پيشرفته است و بخش عمده اي از اقتصاد جهان را در اختيار دارد و تجارت بين الملل را مديريت مي كند، محدوديت هايي را براي كشورمان ايجاد كند و تحريم هاي اخير نيز بخشي از فعاليت هاي اقتصادي و مالي بين المللي بانك هاي سپه و صادرات را محدود خواهد كرد و از اين رهگذر مشكلاتي نيز براي نظام بانكي كشور ايجاد خواهد شد.
در اين چارچوب، نكته مهم آن است كه مسئولان جمهوري اسلامي نبايد در برابر تحريم هاي يك طرفه آمريكا كوتاه بيايند و بايد از طرق مختلف و به واسطه سازمان هاي بين المللي اين تحريم ها را پيگيري حقوقي كنند و با اتخاذ اقدامات مناسب، زيان هاي ناشي از تحريم هاي آمريكا را كاهش دهند.
براي كاستن از تحريم هاي آمريكا و پيشگيري اقدامات بعدي آمريكا عليه سيستم بانكي كشور بايد به دنبال راهكارهاي جديدي بود تا اين تحريم ها كمترين تأثير را داشته باشد. در اين راستا بايد از طرق مختلف و اشخاص و مؤسسات ثالث براي انجام مبادلات جديد بهره جست. البته ممكن است برخي از راهكارها، هزينه هايي براي كشور به دنبال داشته باشد، ولي به هر حال بايد با راهكارهايي درست و دقيق كه داراي حداقل هزينه ها باشد، برنامه هاي خود را تحقق بخشيم. يكي از اين راهكارها يافتن دوستان جديدي در دنيا از طريق همكاري هاي اقتصادي است و بايد روابط تجاري و اقتصادي كشور را با اروپا و خاورميانه بيشتر كرده، ارتباطات با روسيه و چين را از طريق معاملات مستحكم ساخته تا بتوان محدوديت هاي آمريكا را دور زد.
مسئولان بانكي كشور نيز نبايد در برابر اين اقدامات آمريكا كوتاه بيايند و در مقابل اين تصميم يك جانبه و غيرعادلانه آمريكا مي توان با تحمل برخي هزينه ها، با حفظ ارتباطات تجاري و مالي، نيازهاي مالي كشور را در قالب همكاري هاي جديد و به طور غيرمستقيم تأمين كرد. يورويي كردن مبادلات ارزي كشور، راهكاري است كه البته هزينه هايي دارد، ولي به هر حال موجب خواهد شد بتوان آسان تر با اقدامات آمريكا مقابله كرد.
در دنياي پيچيده امروزي كه تمامي اقدامات بين المللي به صورت بده-  بستان صورت مي گيرد، اين گونه نيست كه كشوري از يك اقدام يك جانبه به طور كامل نفع ببرد و همين واقعيت در مورد اقدام اخير آمريكا نيز صدق مي كند و آمريكا نيز از اقدام خود ضرر خواهد برد.مديريت كارآمد، روزآمد، حساب شده و علمي سيستم بانكي كشور مي تواند هزينه هاي اقدامات آمريكا را عليه بانك هاي سپه و صادرات كاهش دهد و كارآمدي نظام بانكي كشور را افزايش دهد.
عضو هيئت علمي دانشگاه تربيت مدرس
</TEXT>
</DOC>
<DOC>
<DOCID>HAM2-851023-035</DOCID>
<DOCNO>HAM2-851023-035</DOCNO>
<ORIGINALFILE>/1385/851023/news/_eqtes.htm</ORIGINALFILE>
<ISSUE>شنبه 23 دي 1385 - سال چهاردهم - شماره4181 - Jan 13, 2007</ISSUE>
<DATE calender="Western">2007-01-13</DATE>
<DATE calender="Persian">1385/10/23</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
قيمت بيش از 35 دلاربراي نفت در بودجهمخاطره آميز است
</TITLE>
<TEXT>
ايرنا: پيش بيني قيمت هر بشكه نفت بيش از 35 دلار در بودجه سال آينده مخاطره آميزاست.
محمدعلي خطيبي طباطبايي معاون بازاريابي امور بين الملل شركت ملي نفت ايران با اعلام اين خبرافزود: كسري بودجه آسيب بيشتري از مازاد بودجه دارد و پيش بيني قيمت هاي بالا براي نفت خام در بودجه سال آينده خيلي قابل اطمينان نيست.
خطيبي طباطبايي با اشاره به اينكه قيمت هاي نفت خام در سال هاي اخير متغير بوده است، به طوري كه قيمت هربشكه نفت درسال 2006حدود 10دلار بالاتر از قيمت آن در سال 2005بوده است، افزود: نبايد با اين تصور، قيمت نفت را در بودجه سال آينده در سطح بالا پيش بيني كرد. اين درحالي  است كه وضعيت اقتصادي دنيا در سال 2006 ضعيف تر از سال 2007پيش بيني مي شود.
خطيبي گفت: عربستان سعودي قيمت نفت را دربودجه سالانه خود اعلام نمي كند اما كارشناسان مسايل عربستان با بررسي ارقام بودجه اين كشور به اين نتيجه رسيده اند كه قيمت نفت در بودجه سال 2007اين كشور در سطح هر بشكه 37دلار پيش بيني شده است.
</TEXT>
</DOC>
<DOC>
<DOCID>HAM2-851023-036</DOCID>
<DOCNO>HAM2-851023-036</DOCNO>
<ORIGINALFILE>/1385/851023/news/_eqtes.htm</ORIGINALFILE>
<ISSUE>شنبه 23 دي 1385 - سال چهاردهم - شماره4181 - Jan 13, 2007</ISSUE>
<DATE calender="Western">2007-01-13</DATE>
<DATE calender="Persian">1385/10/23</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
گفت وگوي امروز
</TITLE>
<TEXT>
راهكارهاي مقابله با تحريم هاي بانكي آمريكا پيش بيني شده است
گروه اقتصادي- وزارت خزانه داري آمريكا در راستاي اقدامات دولت اين كشور در تحت فشار قرار دادن كشورمان در برنامه  هسته اي، روز سه شنبه هفته پيش اعلام كرد كه بانك سپه ايران را همچون بانك صادرات، مورد تحريم قرار داده است و اين بانك از اين پس قادر به استفاده از تراكنش هاي دلاري با نظام بانكي آمريكا نخواهد بود. هرچند كه تجربه تحريم هاي يكجانبه در دنيا نشان دهنده ناكارآمد بودن اين اقدامات است، اما دولت آمريكا در اعمال اينگونه تحريم ها عليه بانك هاي كشورمان و به اتهام هاي واهي اصرار دارد. با دكتر داوود زارع اسكندري مديرعامل بانك تجارت و رئيس شوراي عالي بانك ها درباره تاثيرات تحريم هاي فوق گفت وگو كرده ايم.
***
تحريم هاي اخير وزارت خزانه داري آمريكا عليه بانك هاي صادرات و سپه چه تاثيراتي بر فعاليت هاي بين المللي نظام بانكي كشورمان خواهد گذارد؟
به هر حال كشور ما 20 سال است كه انواع مختلف تحريم هاي آمريكا را تحمل كرده و در اين مدت تجربه و مهارت مقابله با تحريم ها را يافته است و در برابر تحريم هاي اخير آمريكا عليه بانك هاي كشورمان نيز راهكارهاي مورد نظر پيش بيني شده است. همانطور كه بانك صادرات در برابر فشارهاي آمريكا مقاومت كرد و به فعاليت خود در عرصه بين الملل ادامه داد، براي بانك سپه نيز با تحريم اخير، اساسا مشكلي به وجود نخواهد آمد و به نظر من اين اقدامات هيچ تاثير و مانع بزرگي بر فعاليت  نظام بانكي ايران نخواهد گذارد.
دولت و نظام بانكي كشورمان خصوصا بانك سپه چه راهكارهايي براي كاستن از اثرات زيان بار اين تحريم ها مي توانند در پيش گيرند؟
بانك صادرات در برابر تحريم آمريكا راهكارهاي مناسبي برگزيد و بانك سپه نيز از اين تجارب استفاده خواهد كرد. البته تحريم بانك سپه و صادرات، بخشي از برنامه گسترده آمريكاست و انتظار مي رود هر از گاهي اقداماتي اين گونه از سوي دولت آمريكا عليه بانك هاي ايراني صورت خواهد گرفت و احتمالا به مرور ساير بانك هاي كشورمان نيز تحت اين تحريم هاي يكجانبه قرار خواهند گرفت، مهم اين است كه راهكارهاي جبراني براي اين تحريم ها و محدوديت ها را انديشيده ايم و نگراني نداريم. در همين چارچوب ما از 32 ماه قبل با كارگزاري ها و واسطه هاي مالي بين المللي مذاكره كرديم و هم اكنون كارگزاري هاي مختلفي هستند كه با وجود تحريم هاي آمريكا، با نظام بانكي ما مبادله مي كنند و اساسا اين اقدام آمريكا مانع فعاليت هاي ما نمي شود و فقط هزينه هاي مالي و زماني را به ما تحميل مي كند و ما بايد راهكارهاي لازم براي مقابله با اين كار راپيدا كنيم.
محدوديت هاي اخير آمريكا عليه مبادلات دلاري بانك هاي كشورمان چه زيان هايي براي نظام بانكي ما در پي دارد؟
نظام بانكي كشورمان نسبت به اينگونه محدوديت هاي آمريكا، سابقه و علمكرد و تجربه مناسبي دارد و از مدت ها قبل پيش بيني اينگونه تحريم ها را كرده بود و به همين دليل اقدامات اخير نظام بانكي آمريكا تاثيري بر فعاليت هاي ما نگذاشته است. از آنجا كه نظام بانكي بازوي ارتباطي كشورها با خارج است، اصولا نمي توان محدوديت هاي جامعي عليه نظام بانكي يك كشور ايجاد كرد و ادامه روابط ما با كارگزاري هاي بين المللي اين اطمينان را به ما مي دهد كه مشكل فعلي، تاثيرگذار نخواهد بود و وضعيت كنوني روند نگران كننده اي نيست،  هر چند كه مشكل زا است و موجب طولاني شدن تراكنش هاي مالي ما خواهد شد.
</TEXT>
</DOC>
<DOC>
<DOCID>HAM2-851023-037</DOCID>
<DOCNO>HAM2-851023-037</DOCNO>
<ORIGINALFILE>/1385/851023/news/_eqtes.htm</ORIGINALFILE>
<ISSUE>شنبه 23 دي 1385 - سال چهاردهم - شماره4181 - Jan 13, 2007</ISSUE>
<DATE calender="Western">2007-01-13</DATE>
<DATE calender="Persian">1385/10/23</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
مجلس طرح تعديل قيمت مسكن را تا 3 هفته آينده بررسي مي كند
</TITLE>
<TEXT>
فارس: عضو كميسيون عمران مجلس در طرح تعديل قيمت مسكن از سوي دولت گفت: كميسيون عمران تا 3 هفته آينده بررسي اين طرح را در دستور كار خود قرار خواهد داد.
بهلول حسيني اظهار داشت: افزايش سقف وام مسكن در اين مقطع كه بازار مسكن دچار يك آشفتگي شده به صلاح نبوده و حتي مطرح كردن آن نيز براي اين بازار مضر خواهد بود، اما به هر حال دولت براي جبران كاهش قدرت خريد متقاضيان مسكن نبايد موضوع افزايش سقف وام مسكن را در بازاري كه منتظر جهش قيمت است مطرح كند.
</TEXT>
</DOC>
<DOC>
<DOCID>HAM2-851023-038</DOCID>
<DOCNO>HAM2-851023-038</DOCNO>
<ORIGINALFILE>/1385/851023/news/_havad.htm</ORIGINALFILE>
<ISSUE>شنبه 23 دي 1385 - سال چهاردهم - شماره4181 - Jan 13, 2007</ISSUE>
<DATE calender="Western">2007-01-13</DATE>
<DATE calender="Persian">1385/10/23</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
خودزني پس از شليك به همسر و سرباز كلانتري
</TITLE>
<TEXT>


گروه حوادث - مرد جنايتكار هنگامي كه همسرش و سرباز كلانتري 126 تهرانپارس با حكم قضايي براي جمع آوري جهيزيه به مقابل خانه اش رفته بودند، در اقدامي جنون آميز با شليك هاي اسلحه شكاري، پس از قتل همسرش و مجروح كردن سرباز وظيفه، به زندگي  خود پايان داد.
شليك هاي مرد عصباني
ساعت 10 و نيم صبح پنجشنبه، پس از آنكه صداي شليك گلوله و جيغ دلخراش زني جوان از حياط آپارتمان شماره 30 كوچه بهارك در خيابان مهران سجده اي فرجام به گوش رسيد، همسايه هاي آپارتمان 5 طبقه وحشتزده به پشت پنجره ها دويدند.
در فاصله چند ثانيه، در حالي كه جسد غرق خون مهرانگيز(منيژه)-همسر صاحبخانه واحد شماره يك- روي سنگفرش حياط افتاده بود، بار ديگر صداي شليك گلوله به گوش رسيد و اين بار مرد مسلحي كه اسلحه شكاري دولولي در دست داشت، سرباز جواني را كه همراه زن بود و با شنيدن صدا به سمت آن برگشته بود، هدف گلوله قرار داد.
مرد جنايتكار به نام محمودرضا كه صاحبخانه واحد يك آپارتمان بود، بدون توجه به جسد غرق خون همسرش و سرباز جوان كه بيهوش بر روي زمين افتاده بودند، به داخل آپارتمان مسكوني خود بازگشت و در را قفل كرد.
با گزارش موضوع جنايت خونين از سوي ماموران كلانتري 126،نيم ساعت بعد از وقوع جنايت، ولي الله حسيني بازپرس ويژه قتل دادسراي جنايي در حالي كه آپارتمان شماره 30 براي جلوگيري از فرار قاتل در محاصره ماموران كلانتري و تيم هاي عملياتي اداره يكم و دهم آگاهي قرار گرفته بود، در محل حاضر شد.
در حالي كه هر لحظه اين احتمال وجود داشت كه مرد قاتل دست به جنايت ديگري بزند، دستور ورود به خانه صادر شد، اما هنگامي كه ماموران قصد داشتند در عملياتي ضربتي پا به خانه مرد مسلح بگذارند، صداي شليك 4 گلوله از واحد يك به گوش رسيد و لحظاتي بعد وقتي ماموران از طريق حياط خلوت و شكستن شيشه ها قدم به خانه گذاشتند با جسد مرد مسلح كه با شليك گلوله به شكمش خودزني كرده بود، در كنار ورودي آشپزخانه روبرو شدند.
جهيزيه خونين
سرهنگ رودكي رئيس كلانتري 126در توضيح اين حادثه گفت: ساعت 10 صبح پنجشنبه زن جوان به نام مهرانگيز( منيژه)، همراه برادرش با حكم دادگاه،براي جمع آوري جهيزيه خود به كلانتري مراجعه كرد كه
سربازوظيفه الياس لطفي راكه تنها 2ماه به پايان خدمتش باقي مانده بود، به همراه آنها فرستاديم تا در حضور وي جمع آوري جهيزيه انجام شود. اما هنگامي كه  آنها به جلوي خانه رفته و زنگ را فشردند، با اينكه شوهر زن - محمودرضا- درخانه بود، ولي در را باز نكرد و به همين دليل آنها احضاريه را برروي در چسبانده و قصد خروج ازخانه و سوارشدن به خودروي برادر مقتول را كه بيرون آپارتمان در انتظارشان بود داشتند كه ناگهان قاتل كه كارمند بازخريد شده مهمات سازي بود، درحالي كه اسلحه شكاري دولولي دردست داشت ازآپارتمان خارج شده و در يك چشم برهم زدن همسرش را از ناحيه كتف راست هدف قرار داد و پس از آنكه سرباز لطفي به سمت وي برگشت، وي را نيز از ناحيه شكم هدف قرار داد و سپس به داخل خانه بازگشت.
سرهنگ رودكي در ادامه افزود: با گزارش موضوع به اورژانس و پليس توسط برادر مهرانگيز كه شاهد جنايت بود، ماموران اورژانس به سرعت در صحنه حضور يافتند و در حاليكه مهرانگيز جان باخته بود، سرباز لطفي كه دچار خونريزي شديد بود به بيمارستان تهرانپارس انتقال يافت كه در حال حاضر بعد از انجام عمل جراحي در بخش مراقبت هاي ويژه بستري شده است.
كلكسيون چاقوي مرد جنايتكار
بازپرس ولي الله حسيني كه به همراه تيم پليسي آگاهي پايتخت به صحنه جرم رسيده بود نيز در توضيح اين پرونده تلخ جنايي گفت: در بازرسي از خانه، كلكسيون چاقويي از داخل كمد شخصي قاتل كشف شد و اين در حالي است كه آثار ساخت مهمات درگوشه و كنار منزل نيز به چشم مي خورد.
وي افزود: مهرانگيز و محمودرضا 2سال قبل به عقد هم درآمده بودند ولي به خاطر اختلافات شديد خانوادگي از9 ماه قبل، زن جوان خانه را ترك كرده و به منزل پدري اش رفته بود، روز حادثه نيز وي بدون اطلاع از نقشه مرگبار شوهرش، در حالي كه نامه صادره از سوي دادگاه خانواده را در دست داشت به منزل همسرش مراجعه كرده بود تا جهيزيه خود را جمع آوري كند كه اين حادثه تلخ رخ داد.
بازپرس ولي الله حسيني درخصوص سرنوشت اين پرونده درحالي كه عامل اصلي شليك هاي مرگبار جان باخته است گفت:تحقيقات درباره انگيزه و اختلاف اين زوج انجام خواهد شد و در نهايت پرونده مختومه مي شود.
</TEXT>
</DOC>
<DOC>
<DOCID>HAM2-851023-039</DOCID>
<DOCNO>HAM2-851023-039</DOCNO>
<ORIGINALFILE>/1385/851023/news/_havad.htm</ORIGINALFILE>
<ISSUE>شنبه 23 دي 1385 - سال چهاردهم - شماره4181 - Jan 13, 2007</ISSUE>
<DATE calender="Western">2007-01-13</DATE>
<DATE calender="Persian">1385/10/23</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
گفتگو با مسافر مرگ لحظاتي قبل از اعدام
</TITLE>
<TEXT>


گروه حوادث- حركت در بزرگ ميله اي زندان بر روي ريل آهني، نگاه ها را به سمت در خيره كرد، مرد با قدم هايي لرزان به آرامي وارد اتاق ملاقات شد و بهت زده برروي يكي از صندلي ها نشست.
جنايتكار 45 ساله كه در جريان دو جنايت وحشتناك در 17 تير و 8 آذر 1380، پس از كرايه خودرو هاي مسافركش در اصفهان، 2 مرد راننده به نام هاي رجبعلي كمالي و نيازعلي رئيسي را با انگيزه سرقت خودروهايشان به قتل رسانده بود، قرار است تا ساعاتي ديگر در صبح پنجشنبه مقابل ترمينال جي اصفهان به دار مجازات آويخته شود، با او ساعاتي قبل از اجراي حكم در زندان گفتگو كرديم.
جنايت ها چطور رخ داد؟
دقيقا نمي دانم اولين جنايت كي رخ داد، اما يادم مي آيد اوايل تابستان بود، به همراه يكي از دوستانم قصد رفتن به روستاي هوره را داشتيم كه يك خودرو پيكان را كرايه كرديم وسط راه دوستم از خودرو پياده شد، اما پس از طي مسافتي از راننده خواستم براي خوردن ميوه توقف كند. وقتي وارد يك باغ شديم، از پشت سر به راننده حمله كردم و پس از آنكه وي را كه بيهوش شده بود با كمربند خفه كردم، با ربودن خودرويش فرار كردم، فرداي آن روز به سراغ جسد آمدم اما از صحبت هاي اهالي متوجه شدم جسد پيدا شده است. سه ماه از خودرو مقتول استفاده كردم تا اين كه پليس راه دليجان به خودرو مشكوك شد و دستور ايست داد اما هنگامي كه ماموران قصد داشتند مرا به پاسگاه ببرند فرار كرده و به اصفهان رفتم فرداي آن روز مجددا سوار يك خودرو پيكان ديگر شدم، در طول مسير ناگهان خودرو پنچر شد.
زماني كه راننده در حال پنچرگيري بود با زاپاس به سرش كوبيدم و با ربودن خودرويش فرار كردم كه مدتي بعد در جريان يك تعقيب و گريز پليسي و پس از شليك سه گلوله دستگير شده و به جنايت ها اعتراف كردم.
از اين كه دو خانواده را به خاطر دزديدن خودرو عزادار كردي ناراحت نيستي؟
بعد از اولين قتل كمي ناراحت شدم اما ديگر هيچ چيز برايم مهم نبود، در آن زمان تنها به فكر پول بودم. دلم نمي خواست فرزندانم با سختي بزرگ شوند.
ولي حالا آنها علاوه بر مشكلات قبلي، فرزند يك جنايتكار بودن را هم يدك مي كشند؟
فكر اينجا را نكرده بودم، قبل از جنايت راننده كاميون بودم، كاشكي كارم را ادامه مي دادم و به اين بدبختي و خفت نمي افتادم.
تا چند ساعت ديگر اعدام مي شوي، حالا بيشتر به چه فكرمي كني؟
اينكه همسرم با چهار فرزندي كه داريم در آينده چه مي خواهد بكند.
</TEXT>
</DOC>
<DOC>
<DOCID>HAM2-851023-040</DOCID>
<DOCNO>HAM2-851023-040</DOCNO>
<ORIGINALFILE>/1385/851023/news/_havad.htm</ORIGINALFILE>
<ISSUE>شنبه 23 دي 1385 - سال چهاردهم - شماره4181 - Jan 13, 2007</ISSUE>
<DATE calender="Western">2007-01-13</DATE>
<DATE calender="Persian">1385/10/23</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
جاسازي مواد مخدر در شكم عروسك
</TITLE>
<TEXT>
گروه حوادث- خواهر و برادري كه 477 گرم هروئين را داخل يك عروسك مخفي كرده بودند، توسط پليس راه آهن مشهد به دام افتادند.
شامگاه 15 دي ماه،  ماموران پليس به زن جواني كه در سالن انتظار راه آهن مشهد عروسكي را در بغل داشت ولي با ديدن ماموران پليس سعي مي كرد عروسك را از چشم آنها مخفي كند، مشكوك شدند.
ماموران پليس راه آهن پس از آ ن كه با ديدن اين صحنه با بازداشت زن جوان، اقدام به بازرسي عروسك كردند، 477 گرم مخدر كريستال را  كه به طرز ماهرانه اي در آن جاسازي شده بود، كشف كردند.
</TEXT>
</DOC>
<DOC>
<DOCID>HAM2-851023-041</DOCID>
<DOCNO>HAM2-851023-041</DOCNO>
<ORIGINALFILE>/1385/851023/news/_havad.htm</ORIGINALFILE>
<ISSUE>شنبه 23 دي 1385 - سال چهاردهم - شماره4181 - Jan 13, 2007</ISSUE>
<DATE calender="Western">2007-01-13</DATE>
<DATE calender="Persian">1385/10/23</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
اعتراف 2 برادر به 100 فقره كيف قاپي
</TITLE>
<TEXT>


گروه حوادث- 2 برادر جوان كه زنان تنها را طعمه سرقت هاي خود مي كردند، در حال سرقت از آخرين طعمه خود توسط ماموران پليس كرج دستگير شدند
بنا به اين گزارش، اين 2 برادر جوان، عصر 12 دي ماه زماني كه در خيابان دهقان ويلا سوار بر يك موتورسيكلت قصد سرقت كيف زني را داشتند، در محاصره ماموران پليس كه در حال گشت زني در منطقه بودند قرار گرفته و دستگير شدند.
در بازجويي از اين 2 برادر سابقه دار، برادر بزرگتر كه نقشه سرقت ها را طراحي مي كرد به كارآگاهان گفت: 5 ماه قبل هنگامي كه پدرم به خاطر حمل مواد مخدر به زندان افتاد، تامين مخارج زندگي مان به دوش من افتاد، به همين دليل با خريد يك موتورسيكلت دست به كيف قاپي از زنان و دختران جوان در محدوده 45 متري گلشهر، دهقان ويلا، مهرشهر و رجايي شهر زدم.
پس از مدتي نيز برادرم را به اين راه كشاندم و با همدستي يكديگر در ساعات خلوت روز زنان تنها را به دام انداخته و از آنها سرقت مي كرديم. سرهنگ حجت الله مفاخري رئيس اداره آگاهي كرج روز گذشته با اعلام اين خبر گفت: در بازرسي از خانه اين 2 برادر در كمالشهر تعداد زيادي كيف زنانه كشف شده است و تحقيق از آنها از سوي كارآگاهان مبارزه با سرقت آگاهي كرج همچنان ادامه دارد.
</TEXT>
</DOC>
<DOC>
<DOCID>HAM2-851023-042</DOCID>
<DOCNO>HAM2-851023-042</DOCNO>
<ORIGINALFILE>/1385/851023/news/_havad.htm</ORIGINALFILE>
<ISSUE>شنبه 23 دي 1385 - سال چهاردهم - شماره4181 - Jan 13, 2007</ISSUE>
<DATE calender="Western">2007-01-13</DATE>
<DATE calender="Persian">1385/10/23</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
كلاهبرداري با شگرد صفركردن خلافي
</TITLE>
<TEXT>
گروه حوادث- يك گروه خلافكار كه با نفوذ به مركز تعويض پلاك خودرو در ازاي صفركردن خلافي يا تهيه پلاك هاي رند از مراجعه كنندگان رشوه مي گرفتند دستگير شدند.
متهمان كه نمي دانستند پليس تمامي مكالمات تلفني آنها را زير نظر گرفته است زماني كه در حال هماهنگي براي انجام فعاليت هاي مجرمانه خود بودند به دام افتادند. بازپرس شعبه 15 دادسراي ناحيه 5 تهران با بيان اين خبر گفت: مدتي پيش گزارش محرمانه اي در اختيار پليس قرار گرفت كه از فعاليت مجرمانه دو مرد و سه زن در يكي از مراكز تعويض پلاك خودرو حكايت داشت.
بر اساس اين گزارش، اين افراد با نفوذ به سيستم رايانه اي اقدام به صفركردن خلافي خودروها كرده و در ازاي اين كار 30 درصد از كل خلافي را از مالكان خودروها دريافت مي كردند. وي ادامه داد: همچنين اعضاي اين باند در ازاي تهيه پلاك هاي رند، از متقاضيان مبالغ مختلفي دريافت مي كردند و در برخي از موارد نيز براي آنها برگه معاينه فني تهيه مي كردند.
بازپرس حسن جراحي افزود: هنگامي كه با صدور دستور قضايي، ماموران مكالمات تلفني اعضاي باند را زير نظر گرفتند، پي به نحوه فعاليت متهمان برده و به اين ترتيب تمامي آنان را دستگير كردند.
اعضاي اين باند در بازجويي ها به دريافت رشوه از مراجعان اعتراف كردند و پليس توانست تعداد 100 مراجعه كننده را كه براي دريافت پلاك رند يا صفركردن خلافي به متهمان رشوه داده بودند، شناسايي كند.
بازپرس شعبه 15 دادسراي ناحيه 5، با بيان اينكه پرداخت رشوه براي صفركردن خلافي نيز جرم است افزود: هم اكنون مالكان اين خودروها نيز متهم به دريافت رشوه به اعضاي باند هستند و براي بازجويي و تشكيل پرونده به دادسرا احضار شده اند.
</TEXT>
</DOC>
<DOC>
<DOCID>HAM2-851023-043</DOCID>
<DOCNO>HAM2-851023-043</DOCNO>
<ORIGINALFILE>/1385/851023/news/_informatic.htm</ORIGINALFILE>
<ISSUE>شنبه 23 دي 1385 - سال چهاردهم - شماره4181 - Jan 13, 2007</ISSUE>
<DATE calender="Western">2007-01-13</DATE>
<DATE calender="Persian">1385/10/23</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
ستاره اي با 4 قطب مغناطيسي
</TITLE>
<TEXT>


بي بي سي: ستارگان و سيارات شناخته شده، يك قطب شمال و يك قطب جنوب مغناطيسي دارند، اما يك ستاره نوتروني كشف شده كه چهار قطب مغناطيسي مجزا دارد.
ستاره هاي نوتروني بقاياي ستاره هاي عظيمي اند كه در انفجارهاي موسوم به سوپرنوا به پايان عمر خود رسيده اند. برخي از ستاره هاي نوتروني در قطب هاي مغناطيسي خود، پالس هاي راديويي قدرتمندي منتشر مي كنند و به همين دليل به آن ها تپ اختر گفته مي شود.
محققان رصدخانه آرسيبو در پورتوريكو ستاره نوتروني كشف كرده اند كه پالس هاي راديويي منتشر شده از آن نشان مي دهد ميدان مغناطيسي اين ستاره احتمالاً متاثر از چهار قطب مغناطيسي است كه اگر اين مطلب ثابت شود، اين ستاره نخستين جسم آسماني شناسايي شده در جهان با چهار قطب مجزا است. اين ستاره نوتروني در سحابي خرچنگ است.
به طور معمول با توجه به چرخش وضعي ستاره هاي نوتروني، بسته به اينكه در هر لحظه يك يا دو قطب آنها به سوي زمين قرار گرفته باشند، ستاره شناسان مي توانند يك و يا هر دو پالس منتشر شده از ستاره را مشاهده كنند. اما پالس هاي رسيده از اين ستاره دو نوع مختلف اند. يعني اين دو پالس به قطب هاي شمال و جنوب ستاره تعلق ندارند و چون قطب هاي مغناطيسي همواره زوج هستند، بنابراين دريافت دو پالس متفاوت از يك ستاره نشان مي دهد دو قطب ديگر نيز در طرف ديگر ستاره كه رو به زمين نيست، وجود دارد و درنتيجه ستاره در مجموع چهار قطب مغناطيسي مجزا دارد و از ميدان مغناطيسي پيچيده اي برخوردار است.
</TEXT>
</DOC>
<DOC>
<DOCID>HAM2-851023-044</DOCID>
<DOCNO>HAM2-851023-044</DOCNO>
<ORIGINALFILE>/1385/851023/news/_informatic.htm</ORIGINALFILE>
<ISSUE>شنبه 23 دي 1385 - سال چهاردهم - شماره4181 - Jan 13, 2007</ISSUE>
<DATE calender="Western">2007-01-13</DATE>
<DATE calender="Persian">1385/10/23</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
لپ تاپ با حافظه فلشدر راه است
</TITLE>
<TEXT>
زي دي نت: شركت اسكن ديسك اعلام كرد قصد دارد نوع جديدي لپ تاپ روانه بازار كند كه در آن حافظه فلش، جايگزين ديسك سخت خواهد شد. مقامات اين شركت معتقدند اين تغيير سبب خواهد شد لپ تاپها سريعتر و مطمئن تر شود. البته چنين تحولي به معناي افزايش بهاي لپ تاپ است.
اسكن ديسك اخيراً يك درايو 32 گيگا بايتي براي لپ تاپ توليد كرد كه اطلاعات را به جاي صفحات مغناطيسي،  روي تراشه هاي حافظه فلش ذخيره مي كند. اين درايو فعلا در اختيار سازندگان لپ تاپ قرار گرفته است و اطلاعاتي در مورد قيمت آن يا لپ تاپي كه قرار است از آن استفاده كند، موجود نيست. اما شركت اسكن ديسك مي گويد كامپيوتر مجهز به اين نوع حافظه در نيمه اول سال 2007 به بازار خواهد آمد.
درايوهاي حافظه فلش بر خلاف ديسك سخت قطعات متحرك ندارد. در نتيجه، احتمال شكستن حافظه فلش كمتر است. به علاوه، فلش انرژي كمتري مصرف مي كند. درايو فلش اسكن ديسك مي تواند مصرف انرژي را تا 10 درصد كاهش دهد.
فلش مي تواند اطلاعات را سريع تر بازيابي كند. كارشناسان اسكن ديسك مي گويند در آزمايشهايي كه با فلش انجام داده اند،  ويندوز ويستا ظرف 35 ثانيه فعال شده است. اين زمان براي ديگر درايوها 55 ثانيه است.
</TEXT>
</DOC>
<DOC>
<DOCID>HAM2-851023-045</DOCID>
<DOCNO>HAM2-851023-045</DOCNO>
<ORIGINALFILE>/1385/851023/news/_informatic.htm</ORIGINALFILE>
<ISSUE>شنبه 23 دي 1385 - سال چهاردهم - شماره4181 - Jan 13, 2007</ISSUE>
<DATE calender="Western">2007-01-13</DATE>
<DATE calender="Persian">1385/10/23</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
هاوكينگ در آرزوي سفر به مدار زمين
</TITLE>
<TEXT>


مكس نيوز: استيفن  هاوكينگ دانشمند نامدار مي گويد قصد دارد امسال براي آمادگي به منظور سفر به فضا، به پروازي با جاذبه صفر با هواپيما در سال جاري دست بزند. روزنامه ديلي تلگراف به نقل از هاوكينگ نوشت در سال ميلادي جاري، وي قصد پرواز در جاذبه صفر را دارد تا سال 2009 به فضا برود.
هاوكينگ كه 65 ساله است، اميدوار است با سرويس گلاكتيك ويرجين متعلق به ريچارد برانسون ميلياردر معروف انگليسي به مدار زمين برود.
قرار است اين سرويس از سال 2009 آغاز شود. هزينه دو ساعت گردش در مدار زمين در ارتفاع 140 كيلومتري، 200 هزار دلار تعيين شده است. به گفته سخنگوي گلاكتيك ويرجين، برانسون علاقه مند است به تحقق رؤياي اين دانشمند كمك كند. استيفن اتن بورو افزود هنوز اين شركت موضوع هزينه را با هاوكينگ مطرح نكرده است.
هاوكينگ يكي از مشهورترين فيزيكدانان نظري است كه با انتشار كتاب تاريخ مختصر زمان به شهرت رسيد. وي به نوعي بيماري عصبي مبتلا است و از اين رو، صرفاً با كمك صندلي چرخدار حركت مي كند و با كمك كامپيوتر ارتباط برقرار مي كند. وي تحقيقات مهمي درباره سياهچاله ها و منشأ كيهان انجام داده است. هاوكينگ معتقد است فضا و زمان آغاز و پايان ندارد.
اين دانشمند خاطرنشان مي كند بقاي نسل انسان به توانايي وي براي يافتن مأمن جديد در كيهان بستگي دارد، چون خطر فزاينده اي زمين را به نابودي تهديد مي كند.
</TEXT>
</DOC>
<DOC>
<DOCID>HAM2-851023-046</DOCID>
<DOCNO>HAM2-851023-046</DOCNO>
<ORIGINALFILE>/1385/851023/news/_informatic.htm</ORIGINALFILE>
<ISSUE>شنبه 23 دي 1385 - سال چهاردهم - شماره4181 - Jan 13, 2007</ISSUE>
<DATE calender="Western">2007-01-13</DATE>
<DATE calender="Persian">1385/10/23</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
محققان خبر دادند:
كشتار موجودات مريخي با فناوري هاي زميني
</TITLE>
<TEXT>


ساينس: مريخ نوردان ناسا احتمالاً به هنگام گشتزني روي اين سياره در 30 سال پيش موجودات ميكروارگانيسم زنده آن را سهواً از بين برده اند.
2 كاوشگر وايكينگ با هدف جستجوي حياتي شبيه به حيات زميني در مريخ در سال 1976 به اين سياره فرستاده شدند. نمونه هايي از خاك مريخ به وسيله بازوي روباتيك دو فضاپيما جمع آوري شد. در يكي از آزمايشات آب غني از مواد مغذي به نمونه خاكي افزوده شد تا مشخص شود كه آيا ارگانيسم ها قادر به پرورش و غذا دادن به خود هستند يا نه؟ همچنين در آزمايشي ديگر نمونه هاي خاك حرارت داده شد تا امكان بقاي آن مورد بررسي قرار گيرد.
اما به گفته درك شولز ماكوچ از دانشگاه ايالتي واشنگتن و جوپ هات كوپر از دانشگاه جاستاس لي بيگ آلمان، ميكروارگانيسم هاي مريخي تفاوت آشكاري با نمونه هاي حياتي زمين دارند. مايع موجود درون سلول هاي اين ميكروارگانيسم ها احتمالا آب نبوده بلكه تركيبي از آب و آب اكسيژنه بوده است. بنا به گزارش ساينس، چنانچه اين موجودات در مريخ مي زيسته اند از آزمايشات كاوشگر وايكينگ جان سالم به در نبرده اند. اين موجودات غرق شده و مرده اند، زيرا توان زنده ماندن در مقدار زيادي آب را نداشته اند.
</TEXT>
</DOC>
<DOC>
<DOCID>HAM2-851023-047</DOCID>
<DOCNO>HAM2-851023-047</DOCNO>
<ORIGINALFILE>/1385/851023/news/_informatic.htm</ORIGINALFILE>
<ISSUE>شنبه 23 دي 1385 - سال چهاردهم - شماره4181 - Jan 13, 2007</ISSUE>
<DATE calender="Western">2007-01-13</DATE>
<DATE calender="Persian">1385/10/23</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
ميراث فرهنگي و گردشگري
آثار تاريخي و گردشگري ايران در شبكه هاي ماهواره اي خارجي
</TITLE>
<TEXT>


ايرنا: رئيس تبليغات گردشگري سازمان ميراث فرهنگي، صنايع دستي و گردشگري كشور گفت: آثار تاريخي ايران كه در دنيا كم نظير است، در انتظار معرفي در شبكه هاي ماهواره اي جهان است.
محمد حسين برزين، شمار آثار تاريخي ايران را افزون بر يك ميليون و 200 هزار اثر تخمين زد و گفت: تبليغات در شبكه الجزيره از اول دي ماه شروع شده و به زودي شبكه هاي يورونيوز، mbc1 و mbc 1 نيز تيزرهاي تبليغاتي  اماكن گردشگري ايران را پخش مي كنند. تيزرهاي تبليغاتي به هفت زبان درشبكه هاي ماهواره اي به همراه  موسيقي ايراني پخش خواهد شد. شش تيزر اصلي تبليغات گردشگري كه جايگزين تيزرهاي قبلي خواهد شد، جاذبه هاي گردشگري ايران را به صورت بسيار زيبا در قطعات پازل معرفي خواهد كرد. اميدواريم سال  آينده  با تبليغات گردشگري در شبكه هاي ماهواره اي شاهد افزايش 15 الي 20 درصدي گردشگر خارجي در كشورمان باشيم.
وي بااشاره به اينكه افق درخشاني براي توسعه گردشگري كشور ديده مي شود، افزود: هزار و 200گونه جانوري بي نظير در بخش اكوتوريسم، توليد بيش از 300 نوع رشته صنايع دستي، وجود چهار فصل با جاذبه هاي آب و هوايي مختلف، اقوام گوناگون، معماري شگرف اسلامي ايراني  و سرزمين اديان الهي از جمله جاذبه هاي گردشگري كشور ما است.
4 هزار نيروي حفاظت از ميراث فرهنگي
ايرنا: 4 هزار نفر از ميراث فرهنگي كشور پاسداري مي كنند.
سردار سرتيپ دوم پاسدار عباسعلي روحي، فرمانده يگان حفاظت ميراث فرهنگي سازمان ميراث فرهنگي، گردشگري و صنايع دستي كشور در آيين معارفه فرمانده جديد يگان حفاظت ميراث فرهنگي خوزستان در اهواز افزود: مجوز جذب چهار هزار نيروي جديد را نيز براي چهار سال آينده داريم كه اميدواريم با افزايش تدريجي اين نيروها، كارآيي يگان حفاظت در حفظ ميراث فرهنگي كشور و مقابله با تجاوزگران به حريم فرهنگ باستاني و تاريخ كشور افزايش يابد.
وي اعتبار يگان ميراث فرهنگي كشور در امسال را 60ميليارد ريال اعلام كرد و گفت: براي سال آينده برآورد 400ميليارد ريال به سازمان مديريت و برنامه ريزي اعلام شده كه بايد صرف تأمين اسلحه و مهمات، خودرو، موتور، امكانات و تجهيزات اداري،مخابراتي، فضاسازي اماكن، امكانات آمادي و پرداخت حقوق كاركنان شود.
هم اكنون 207 پايگاه حفاظت در نقاط مختلف كشور فعال هستند كه كار حفاظت و صيانت از موزه ها، سايتهاي فرهنگي، تپه ها، مقابله با باندهاي قاچاق اموال فرهنگي، و جلوگيري از تخريب و حفاري هاي غيرمجاز را بر عهده دارند كه از اين تعداد 16 پايگاه در خوزستان مستقر هستند.
بزرگداشت پژوهشگران برتر حوزه ميراث فرهنگي
گروه علمي فرهنگي- همزمان با برگزاري مراسم گشايش هفته پژوهش امروز(شنبه 23 دي)از پژوهشگران برتر در تالار اجتماعات سازمان ميراث فرهنگي، صنايع دستي و گردشگري با اهداي جوايز و لوح تقدير قدرداني مي شود.
در اين مراسم، رحيم مشايي معاون رئيس جمهوري و رئيس سازمان ميراث فرهنگي، طه هاشمي معاون سازمان و رئيس پژوهشگاه و موسوي معاون پژوهشي و جمعي از پژوهشگران و كارشناسان ميراث فرهنگي حضور دارند.
</TEXT>
</DOC>
<DOC>
<DOCID>HAM2-851023-048</DOCID>
<DOCNO>HAM2-851023-048</DOCNO>
<ORIGINALFILE>/1385/851023/news/_informatic.htm</ORIGINALFILE>
<ISSUE>شنبه 23 دي 1385 - سال چهاردهم - شماره4181 - Jan 13, 2007</ISSUE>
<DATE calender="Western">2007-01-13</DATE>
<DATE calender="Persian">1385/10/23</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
علمي فرهنگي
</TITLE>
<TEXT>
رئيس سازمان پژوهش و برنامه ريزي آموزشي:
حركت از كتاب محوري به برنامه محوري
برنامه اصلي آموزش و پرورش است
گروه علمي فرهنگي- وظيفه آموزش و پرورش، تربيت انسان هاي امروز براي زندگي در فرداست و آموزش و پرورش بايد سازوكار نوآورانه براي همراهي با تغييرات را در درون خود داشته باشد.
مهدي نويد ادهم، معاون پژوهشي وزارت آموزش و پرورش و رئيس سازمان پژوهش و برنامه ريزي آموزشي با اعلام اين مطلب در اولين همايش ملي نوآوري هاي آموزشي و با اشاره به اينكه با روش هاي ديروز، نمي توان فرزندان امروز را براي فردا آماده كرد، گفت: امروز بايد تمهيدي بينديشيم كه معلم خلاق، دانش آموز خلاق و كارشناس و مدير خلاق مورد حمايت قرار گيرد و به همين منظور آئين نامه اي تدوين شده كه پس از تصميم گيري در وزارت آموزش و پرورش، براي اجرا ابلاغ خواهد شد.
رئيس سازمان پژوهش و برنامه ريزي آموزشي، با اشاره به مشكلات فراروي آموزش و پرورش در سالهاي پس از پيروزي انقلاب اسلامي و جمعيت فراوان دانش آموزي و مدرسه هاي چند نوبته و نيز مشكلات ناشي از جنگ تحميلي گفت: اكنون كه اين مشكلات مديريت شده و زمان حركت به سوي فعاليت هاي كيفي فرا رسيده است، طرح مسائل مرتبط با نوآوري در مسائل آموزش و پرورش ضروري است. وي گفت: نوآوري در آموزش و پرورش، بايد از سطح خرد يعني از كلاس هاي درس و معلمان نوآور آغاز شود و به سطوح كلان يعني نهادهاي سياستگذار و وزارتي برسد و آموزش و پرورش در سطح كلان، به شدت به اين تحولات نيازمند است.
نويد در پايان گفت: انعطاف پذيري در برنامه درسي از اهداف اصلي آموزش و پرورش است و سياست اصلي ما، حركت از كتاب محوري به برنامه محوري است. در همايش ملي نوآوري هاي آموزشي از بين 720 مقاله و 714 طرح نوآورانه ارائه شده به ستاد علمي، 16 مقاله در همايش ارائه و تعدادي از طرح هاي نوآورانه برگزيده نيز به صورت پوستر در نمايشگاه جنبي همايش عرضه شد.
برگزاري اولين اجلاس شوراي بين المللي علم
مهر: معاون پژوهشي دانشگاه تهران از برگزاري اولين نشست منطقه اي شوراي بين المللي علم در دانشگاه تهران خبر داد و گفت: اجلاس شوراي بين المللي علم كه شوراي هدايت علم در جهان محسوب مي شود، اسفند ماه در دانشگاه تهران برگزار مي شود.
دكتر علي اكبر موسوي موحدي با بيان اين مطلب افزود: دانشگاه تهران از سال 1343 به عنوان نماينده ايران در اين شورا حضور دارد. كليه كشورهاي آسيايي و اقيانوسيه عضو شوراي آسيايي شوراي بين المللي علم هستند. 9 كشور آسيايي هندوستان، ژاپن، چين، ايران، استراليا، تايلند، آذربايجان، بنگلادش و كره جنوبي عضو هيئت علمي و اجرايي شوراي بين المللي علم هستند.
اطلس تاريخي خليج فارس منتشر شد
گروه علمي فرهنگي اطلس تاريخي خليج فارس به 3 زبان فارسي، انگليسي و فرانسه براساس نقشه هاي تاريخي قرن 16 تا نيمه اول قرن 18 منتشر شد.
اطلس تاريخي خليج فارس حاوي اسناد اروپاييان است كه از سوي دانشگاه تهران، دانشسراي عالي كاربردي، دانشگاه سوربن(ephe)و مركز اسناد و تاريخ ديپلماسي وزارت امور خارجه جمهوري اسلامي ايران تهيه شده و كارشناسان دانشگاه تهران، فرانسه، پرتغال، هلند، انگليس و آمريكا همكاري داشته اند.
اين اطلس از سوي ناشر بلژيكي brepols به صورت رنگي در قطع رحلي و با كاغذ گلاسه چاپ شده است.
</TEXT>
</DOC>
<DOC>
<DOCID>HAM2-851023-049</DOCID>
<DOCNO>HAM2-851023-049</DOCNO>
<ORIGINALFILE>/1385/851023/news/_iran.htm</ORIGINALFILE>
<ISSUE>شنبه 23 دي 1385 - سال چهاردهم - شماره4181 - Jan 13, 2007</ISSUE>
<DATE calender="Western">2007-01-13</DATE>
<DATE calender="Persian">1385/10/23</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
بزرگداشت پرويز مشكاتيان و زنده ياد ايرج بسطامي برگزار شد
عكس: ايسنا
</TITLE>
<TEXT>


گروه ادب و هنر - مراسم بزرگداشت پرويز مشكاتيان، آهنگساز و زنده ياد ايرج بسطامي، در حالي در حوزه هنري برگزار شدكه مجيد انتظامي در حاشيه مراسم اختتاميه جشنواره توليدات استاني حوزه هنري در اصفهان گفت: وقتي عده اي از آهنگسازان و خوانندگان آثار نازل و مبتذل توليد مي كنند و از شرايط معيشتي خوبي برخوردارند، آهنگسازان حرفه اي بيكارند و ناگزير به مشاغل متفرقه اي چون رانندگي آژانس روي مي آورند.
انتظامي معتقد است، موسيقي يكي از مظلوم ترين هنرهاي كشور است و اضافه مي كند: متاسفانه سياستگذاري عرصه موسيقي ما به گونه اي نبوده كه گوش مردم را به آثار فاخر و خوب عادت دهيم و گوش موسيقايي مردم بيشتر به آثار سطحي كه صرفا براي وقت گذراني توليد مي شوند عادت كرده است.
در همين حال آخر هفته گذشته براي زنده ياد ايرج بسطامي كه در حادثه زلزله بم از دست رفت مراسمي برپاشد.
در اين مراسم ابتدا فيلمي به نمايش درآمد، در اين فيلم محمد رضا شجريان استاد آواز بسطامي درباره بسطامي مي گويد: صداي بسطامي جزو صداهاي استثنايي بود و از لحاظ وسعت و تكنيك در جايگاه عالي قرار داشت.
در ادامه حميدرضا نوربخش، مديرعامل خانه موسيقي ايران در سخناني با ابزار تاسف از فقدان وجود ايرج بسطامي گفت: ايرج بسطامي صدايي منحصر به فرد و ماندگار داشت همان گونه كه استاد وي، محمدرضا شجريان و همه هنرمندان ديگر چنين نظري درباره او دارند.
گرچه تا زماني كه بسطامي زنده بود از او تجليل نشد اما اين مراسم بهانه ديگري نيز داشت و آن بزرگداشت پرويز مشكاتيان بود.
دربخشي از اين مراسم عليرضا مقدمي، شاعر بمي، پس از دكلمه دو بيتي و تقديم آن به پرويز مشكاتيان شعري در روايت ويراني هاي بم، و در آخر مرثيه اي براي از دست رفتن ايرج بسطامي خواند.
سپس فيلمي از زندگي و آثار پرويز مشكاتيان به نمايش درآمد و در ادامه سيد عباس سجادي مدير امور موسيقي سازمان فرهنگي هنري شهرداري تهران در سخناني با بيان اينكه به دليل بي كفايتي گذشتگان بسياري از دانشمندان و موسيقيدانان بزرگ ايران به عنوان، عرب، ترك و غير ايراني در طول تاريخ قلمداد شده اند.
وي افزود: چرا ما در حفظ و معرفي ميراث فرهنگي و هنري خود آن قدر نسنجيده عمل مي كنيم كه ديگران آن را به مصالح خود مصادره مي كنند.
در پايان اين مراسم پرويز مشكاتيان با ابراز اميدواري از مورد پسند قرار گرفتن برنامه هاي اجرا شده و تشكر از حاضرين در مراسم اظهار كرد: اميدوارم واقعا در جايگاهي كه به من داديد قرار گرفته باشم و بتوانم باز هم عشق، نفرت، غم و شادي هاي شما را در آثارم ارائه كنم.
گرچه مشكاتيان در عرصه موسيقي آن چنان بزرگ هست كه درخور بزرگداشت باشد اما اي كاش به فكر آنها هم بود كه به قول مجيد انتظامي سراغ رانندگي آژانس رفته اند.
آيا از آنها در زمان حيات تجليل مي كنيم يا پس از آن؟
</TEXT>
</DOC>
<DOC>
<DOCID>HAM2-851023-050</DOCID>
<DOCNO>HAM2-851023-050</DOCNO>
<ORIGINALFILE>/1385/851023/news/_iran.htm</ORIGINALFILE>
<ISSUE>شنبه 23 دي 1385 - سال چهاردهم - شماره4181 - Jan 13, 2007</ISSUE>
<DATE calender="Western">2007-01-13</DATE>
<DATE calender="Persian">1385/10/23</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
جشنواره توليدات مراكز استاني حوزه هنري در اصفهان پايان يافت
</TITLE>
<TEXT>
گروه ادب و هنر    اصفهان هفته گذشته ميزبان حوزه هنري بود تا آثار و توليدات مراكز استاني را در 5 بخش موسيقي، نمايش، ادبيات، هنرهاي تصويري و پژوهش هنر به نمايش بگذارد.
حسن بنيانيان رئيس حوزه هنري در افتتاحيه اين جشنواره با اشاره به وضع و شرايط هنر امروز، فاصله ميان عالمان ديني و هنرمندان را به عنوان يكي از دلايل اصلي افت كيفي آثار هنري و كم رونقي آن دانست و افزود: اگر قرار است تمدن اسلامي احيا شود بايد ميان مديران اجرايي، دانشگاهيان و عالمان ديني پيوند محكم تري برقرار شود، چرا كه امروز نسل جديدي از هنرمندان جوان وجود دارد كه كار آنها بيش از آن كه در خدمت فرهنگ باشد، مسبب تخريب آن است.
بنيانيان ضمن اظهار تاسف از تشخيص ندادن نمونه لايه هاي پنهان در آثار هنري معاصر، گفت: ما هنوز نمي توانيم اين لايه هاي پنهان را تشخيص دهيم و تنها بخشي از اين هجوم فرهنگي را درمي يابيم كه در لايه هاي پيدا و سطحي آثار هنري و فيلم ها وجود دارد.
حميد عجمي، مدير مركز هنرهاي تجسمي حوزه هنري نيز با بيان اينكه سطح توقعات ما بايد به اندازه قامت و ذات جشنواره باشد و نمي توان انتظار حضور هنرمندان تراز اول را به ويژه در بخش مسابقه داشت، گفت: در عين اين كه كارهاي نسبتاً مناسبي انجام شده، نمي توان نقص هايي را كه وجود دارد ناديده گرفت. وي افزود: يكي ديگر از معضلات نمايشگاه، برگزاري به صورت غيرمنسجم و در مكاني بود كه قابليت كار نمايشگاهي وجود نداشت و اين فضا بايد به شكل اصولي تري تعيين و طراحي مي شد. عجمي يكي از دلايل كم استقبالي جشنواره را تلاقي زماني آن با ساير جشنواره هايي كه به مناسبت دهه فجر برگزار مي شود دانست و گفت: مديران جشنواره بايد در زمان برگزاري جشنواره بازنگري كنند تا شاهد افزايش و ارتقاي سطح كيفي آثار در جشنواره دوم باشيم.
</TEXT>
</DOC>
<DOC>
<DOCID>HAM2-851023-051</DOCID>
<DOCNO>HAM2-851023-051</DOCNO>
<ORIGINALFILE>/1385/851023/news/_iran.htm</ORIGINALFILE>
<ISSUE>شنبه 23 دي 1385 - سال چهاردهم - شماره4181 - Jan 13, 2007</ISSUE>
<DATE calender="Western">2007-01-13</DATE>
<DATE calender="Persian">1385/10/23</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
كنفرانس رسانه هاي گروهي و ايدز
</TITLE>
<TEXT>
فارس: اولين كنفرانس رسانه هاي گروهي با موضوع ايدز، از 15 الي 17 اسفند ماه در تهران برگزار مي شود.
به گزارش روابط عمومي اولين كنفرانس رسانه هاي گروهي در زمينه ايدز، دبير اين كنفرانس ضمن اعلام اين خبر افزود: با توجه به گسترش بيماري ايدز در جهان حاضر و بخصوص اينكه در كشور ما تعداد مبتلايان از مرز 14 هزار نفر نيز گذشته است و نزديكتر شدن تغيير اپيدمي بيماري از تزريق مشترك مواد مخدر به روابط جنسي پرخطر، مي توان از داروي پيشگيري كننده اي به نام رسانه هاي گروهي نام برد كه مي تواند تاثير بسزايي در بين جوانان و خانواده ها داشته باشد.
محمد علي چنگيزپور گفت: با توجه به برنامه هاي سال گذشته و اجراي چندين كار آموزش رسانه اي بيماري ايدز در بين جوانان و مردم، همگي نشان از تاثير دقيق اين رسانه هاي گروهي دارد. وي در ادامه با اشاره به برگزاري سه كارگاه آموزش، خاطرنشان كرد: كارگاه توليدات راديويي، كارگاه توليدات سينما و تلويزيون و كارگاه مطبوعات، خبرگزاري ها و سايتهاي اينترنتي برگزار خواهد شد تا بتوانيم هم اطلاعات صحيح و درست بيماري ايدز را انتقال دهيم و هم تشويق به توليد برنامه هاي رسانه اي بكنيم.
</TEXT>
</DOC>
<DOC>
<DOCID>HAM2-851023-052</DOCID>
<DOCNO>HAM2-851023-052</DOCNO>
<ORIGINALFILE>/1385/851023/news/_iran.htm</ORIGINALFILE>
<ISSUE>شنبه 23 دي 1385 - سال چهاردهم - شماره4181 - Jan 13, 2007</ISSUE>
<DATE calender="Western">2007-01-13</DATE>
<DATE calender="Persian">1385/10/23</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
معاون پارلماني وزير علوم:
تحقيقات در كشورهاي پيشرفته 220 برابر كشورهاي در حال توسعه است
</TITLE>
<TEXT>
ايسنا: معاون پارلماني وزير علوم، تحقيقات و فناوري، مهمترين چالش در حوزه پژوهش را مسايل مالي خواند و اظهار داشت: بر اساس قانون مصوب برنامه چهارم توسعه كشور سهم بودجه تحقيقات كشور بايد تا پايان برنامه به
3 درصد توليد ناخالص ملي برسد در حالي كه سهم اين بخش تاكنون تنها 64 صدم درصد بوده است. وي با اشاره به اين كه در 20 سال گذشته پيشرفت علمي جهان برابر 200 سال گذشته بوده است، تصريح كرد: براي جا نماندن از اين حركت علمي نياز به يك مجاهدت علمي وجود دارد كه شروع آن مي تواند ترسيم نقشه جامع علمي كشور باشد. وي افزود: بر اساس قانون مصوب برنامه چهارم توسعه كشور ميزان بودجه تحقيقات بايد سه درصد توليد ناخالص ملي باشد اما اين ميزان تاكنون تنها 64 صدم درصد بوده است.
</TEXT>
</DOC>
<DOC>
<DOCID>HAM2-851023-053</DOCID>
<DOCNO>HAM2-851023-053</DOCNO>
<ORIGINALFILE>/1385/851023/news/_iran.htm</ORIGINALFILE>
<ISSUE>شنبه 23 دي 1385 - سال چهاردهم - شماره4181 - Jan 13, 2007</ISSUE>
<DATE calender="Western">2007-01-13</DATE>
<DATE calender="Persian">1385/10/23</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
ورزش در دقيقه 90
</TITLE>
<TEXT>
بگوويچ سرمربي جديد فولاد خوزستان
همشهري ورزشي- وينگو بگوويچ طي قراردادي رسمي براي دور برگشت رقابت هاي ليگ برتر به تيم فوتبال فولاد خوزستان پيوست.وينگو بگوويچ كه پيش از اين نيز سابقه همكاري با باشگاه فولاد را داشته است طبق قرارداد جديد تا پايان فصل جاري هدايت تيم قعرنشين فولاد را در اختيار خواهد داشت. مسعود رضاييان مديرعامل فولاد كه پنجشنبه جهت مذاكره با وينگوبگوويچ راهي تهران شد در گفت وگو با همشهري ورزشي ضمن تأييد مطلب فوق اظهار داشت: وينگو بگوويچ ظهر ديروز از قطر مستقيماً به تهران آمد تا مذاكرات نهايي را براي به خدمت گرفتن وي انجام دهيم. خوشبختانه در مذاكرات رودررويي كه با اين مربي داشتيم رسماً با وينگو براي مربيگري فولاد به توافق دست يافتيم.
وي تصريح كرد: طي صحبت هاي انجام شده با اين مربي كروات براي مدت شش ماه به توافق رسيده ايم و او رسماً از اول بهمن ماه كار خود را با ما آغاز خواهد كرد.
ابهامات تعطيلي تمرين تيم اميد
همشهري ورزشي - مربي تيم اميد گفت: به دليل اينكه در هتل المپيك اتاق خالي وجود نداشت اردو را تعطيل كرديم. ابتدا قرار بود اردوي تيم اميد تا چهارشنبه هفته آينده ادامه پيدا كند اما به دليل آنكه اعضاي تيم اميد امكان اسكان در هتل المپيك را نيافتند اردوي تيم اميد به طور موقت تعطيل شد. محمد پنجعلي ضمن بيان اين مطلب گفت: ظاهراً اتاق هاي هتل المپيك همگي رزرو شده است و اتاق خالي در هتل وجود ندارد. به همين دليل، مجبور شديم تمرينات را تا روز يكشنبه تعطيل كنيم. وي ادامه داد: مجبوريم اردوي تيم ملي را در يكي از هتل هاي بيرون از مجموعه ورزشگاه آزادي ادامه دهيم. اما در مقابل مسئولان هتل المپيك ضمن رد اين خبر گفتند: تيم اميد تا ظهر جمعه هم در اينجا حضور داشت و هيچ مشكلي درخصوص اسكان و اقامت اين تيم وجود ندارد، نمي دانيم چرا آنها چنين صحبتي را مطرح كرده اند؟
رأي پرونده اكبرپور تغيير نكرده است
فارس: رئيس كميته انضباطي درخصوص كاهش محروميت اكبرپور بازيكن خاطي استقلال گفت: راي من تغييري نكرده و در پرونده اين بازيكن اتفاق جديدي رخ نداده است. اگر چه مسئولان باشگاه استقلال بعد از شركت در جلسه شوراي عالي استيناف ابراز اميدواري كردند كه محروميت 10 جلسه اي سياوش اكبرپور به چهار جلسه كاهش پيدا كند، اما عبدالرحمان شاه حسيني، رئيس كميته انضباطي درخصوص اين پرونده گفت: تاكنون كه من با شما صحبت مي كنم هيچ اتفاقي جديدي درخصوص اين پرونده رخ نداده و راي ما همان است كه صادر كرده ايم. شايان ذكر است كه روز چهارشنبه مسئولان باشگاه استقلال در جلسه شوراي عالي استيناف حاضر شدند و پس از آن گفتند كه به احتمال زياد محروميت اكبرپور به 4 تا 6 جلسه كاهش مي يابد.
بارسلونا خواهان كريستيانو رونالدو
خبرگزاري فرانسه: بارسلونا هم به جمع باشگاه هاي خواهان كريستيانو رونالدو اضافه شد و ظاهرا هافبك پرتغالي هدف اول لاپورتا براي فصل آينده است. از سوي ديگر، منچستريونايتد نيز خواهان ژاوي است و ممكن است اين بازيكن به عنوان بخشي از مبلغ قرارداد به جزيره برود. لاپورتا پس از شكست در انتقال تيري آنري، حالا مصمم است رونالدو را به نوكمپ ببرد؛ هرچند رايكارد علاقه چنداني به اين بازيكن ندارد. يكي از نزديكان بارسلونا مي گويد: به عقيده رايكارد خريد رونالدو اولويت چنداني ندارد و مطمئن نيست كه ارزش 40 ميليون پوند را داشته باشد. ولي لاپورتا اصرار به خريد رونالدو دارد. بدين ترتيب، كارسر الكس فرگوسن براي حفظ ستاره پرتغالي اش دشوارتر خواهد شد.
</TEXT>
</DOC>
<DOC>
<DOCID>HAM2-851023-054</DOCID>
<DOCNO>HAM2-851023-054</DOCNO>
<ORIGINALFILE>/1385/851023/news/_iran.htm</ORIGINALFILE>
<ISSUE>شنبه 23 دي 1385 - سال چهاردهم - شماره4181 - Jan 13, 2007</ISSUE>
<DATE calender="Western">2007-01-13</DATE>
<DATE calender="Persian">1385/10/23</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
نتايج عمليات نجات بخشي در تنگه بلاغي بررسي مي شود
</TITLE>
<TEXT>
گروه علمي فرهنگي- همايش يك روزه بررسي نتايج عمليات نجات بخشي محوطه تاريخي تنگه بلاغي، 30 دي ماه برگزار مي شود.
دكتر حسن فاصلي نشلي، رئيس پژوهشكده باستان شناسي سازمان ميراث فرهنگي، صنايع دستي و گردشگري با بيان اين مطلب اظهار داشت: در اين همايش كه در سالن اجتماعات دانشگاه تربيت  مدرس برگزار مي شود، سرپرستان هيأت هاي باستان شناسي ايراني و خارجي به ارائه عملكرد عمليات نجات بخشي و تحقيقات و پژوهش هاي خود در اين زمينه مي پردازند.
</TEXT>
</DOC>
<DOC>
<DOCID>HAM2-851023-055</DOCID>
<DOCNO>HAM2-851023-055</DOCNO>
<ORIGINALFILE>/1385/851023/news/_iran.htm</ORIGINALFILE>
<ISSUE>شنبه 23 دي 1385 - سال چهاردهم - شماره4181 - Jan 13, 2007</ISSUE>
<DATE calender="Western">2007-01-13</DATE>
<DATE calender="Persian">1385/10/23</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
بيماران رواني مسابقه مي دهند
</TITLE>
<TEXT>
فارس: مسابقات ورزشي بيماران رواني مزمن هفته آينده در مازندران با حضور 230 شركت كننده در 4 رشته برگزار مي شود. فريد براتي سده، رئيس ستاد ساماندهي بيماران رواني مزمن با اعلام اين خبر گفت: اين مسابقات از 24 تا 28 دي ماه در استان مازندران در چهار رشته فوتسال، دو و ميداني، شطرنج و تنيس روي ميز برگزار مي شود.
وي اضافه كرد: اين جشنواره براي اولين بار برگزار مي شود و امسال فقط مردان در آن شركت مي كنند اما از سال آينده با برنامه ريزي مناسب تر و تعيين زمان بهتر، زنان دچار بيماري هاي رواني مزمن نيز در اين مسابقات شركت مي كنند.
</TEXT>
</DOC>
<DOC>
<DOCID>HAM2-851023-056</DOCID>
<DOCNO>HAM2-851023-056</DOCNO>
<ORIGINALFILE>/1385/851023/news/_kharj.htm</ORIGINALFILE>
<ISSUE>شنبه 23 دي 1385 - سال چهاردهم - شماره4181 - Jan 13, 2007</ISSUE>
<DATE calender="Western">2007-01-13</DATE>
<DATE calender="Persian">1385/10/23</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
تغيير راهبرد در 10 مرحله
</TITLE>
<TEXT>
گروه بين الملل- جورج بوش در آخرين ساعات شب پنج شنبه در سخنراني  كه رسانه هاي آمريكايي از مدتها قبل درباره آن نقد و نظر منتشر كرده بودند، راهبرد جديد خود را درباره عراق اعلام كرد. نكات مهم اين سخنراني را به طور خلاصه مي خوانيد:
اوضاع عراق نابسامان است
1 - وضعيت عراق براي مردم آمريكا و براي من غيرقابل قبول است و بدون شك بايد راهبرد را تغيير داد، اما فرمول جادويي هم وجود ندارد. شكست و ناكامي در عراق براي آمريكا فاجعه است.
2 - ضروري ترين اولويت براي موفقيت در عراق امنيت به ويژه در بغداد است. 80 درصد خشونت هاي قومي عراق در 48 كيلومتري پايتخت روي مي دهد.
برنامه جديد براي عراق
3 - برنامه و راهبرد جديد عراق چند مرحله دارد: الف)دولت عراق يك فرمانده نظامي و 2 معاون براي پايتخت منصوب مي كند. ب)نيروهاي ارتش و گارد ملي در سراسر مناطق بغداد مستقر مي شوند. ج)براي كمك به عراقي ها 20 هزار نيروي جديد ارتش آمريكا به عراق اعزام مي شوند كه بخش عمده آنها به بغداد خواهند رفت.
4 - استراتژي جديد عراق جنبه غيرنظامي هم دارد كه سهيم كردن مردم عراق در درآمدهاي نفتي اين كشور بخشي از اين راهبرد است. دولت عراق همچنين 10 ميليارد دلار از پول و بودجه خود را صرف بازسازي و اشتغال زايي مي كند.
5 - انتخابات استاني در سال جاري در عراق برگزار مي شود و قانون بعثي زدايي طوري اصلاح مي شود كه با روندي عادلانه و منصفانه تر به اجرا درآيد.
6 - آموزش نيروهاي ارتش و پليس عراق شدت گرفته و توصيه هاي گروه تحقيق بيكر- هميلتون در اين باره مورد توجه قرار مي گيرد.
ايران و سوريه
7 - براي حل مشكل عراق، بايد اول به 2 موضوع ايران و سوريه و دخالت آنها در اوضاع عراق رسيدگي شود. شبكه هاي كمك رساني به حملات به نيروهاي آمريكايي نابود خواهد شد.
8 - به دولت هاي عراق و تركيه كمك مي كنيم مشكلات مرزي خود را حل كنند.
9 - با كشورهاي منطقه همكاري مي كنيم تا مانع از دستيابي ايران به سلاح هسته اي شويم.
نبرد تعيين كننده
10 - چالش پيش روي ما( آمريكا )در خاورميانه فراتر از نبرد و كشمكش نظامي است و يك نبرد تعيين كننده ايدئولوژيك است(نبردي براي تسخير دلها و مغزها).
</TEXT>
</DOC>
<DOC>
<DOCID>HAM2-851023-057</DOCID>
<DOCNO>HAM2-851023-057</DOCNO>
<ORIGINALFILE>/1385/851023/news/_kharj.htm</ORIGINALFILE>
<ISSUE>شنبه 23 دي 1385 - سال چهاردهم - شماره4181 - Jan 13, 2007</ISSUE>
<DATE calender="Western">2007-01-13</DATE>
<DATE calender="Persian">1385/10/23</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
اعلام سياست انگليس در قبال تحولات عراق
بكت:بناي افزايش نيرو در عراق را نداريم
</TITLE>
<TEXT>


ايرنا: مارگارت بكت وزير خارجه، دز براون وزير دفاع وژنرال جاك استراپ رئيس ستاد مشترك نيروهاي مسلح انگليس در جلسه اي با اعضاي كميسيون مشترك دفاعي و خارجي پارلمان، مواضع اين كشور در قبال تحولات عراق را تشريح كردند.
اين نشست مشترك همزمان با اعلام تصميم افزايش نظاميان آمريكايي در عراق و متاثر از اين اقدام هيات حاكمه آمريكا برگزار شد.
بكت در پاسخ به پرسشي درباره اختلاف نظرهاي آمريكا و انگليس در حل مسئله عراق اعلام كرد كه با وجود خودداري انگليس از اعزام نيروهاي جديد به عراق براي افزايش امنيت در آن كشور، لندن اتحاد راهبردي خود با واشنگتن را حفظ مي كند.
وزير خارجه انگليس در اين نشست رسانه هاي جمعي را متهم كرد كه با خبرسازي و جنجال آفريني گزارش هاي دروغ درباره اختلافات لندن و واشنگتن درباره عراق منتشر مي كنند.
وي با اين همه پذيرفت كه اختلاف روشهايي بين نيروهاي آمريكايي و انگليسي در عراق وجود دارد و در شرايط حساس آن كشور، هر دو نيرو مرتبا از يكديگر درس مي گيرند.
بكت اين را هم گفت كه دولت منتخب عراق به صورت فزاينده اي مصمم به افزايش امنيت و در دست گرفتن اوضاع كشور توسط نيروهاي بومي است.
وزير دفاع انگليس نيز با تاييد اين مطلب كه دولت نوري المالكي به شدت خواهان واگذاري كامل امور كشور به عراقي ها است، گفت: اين مسئله محور اصلي ديدار اخير مالكي با بوش بوده است.
در اين نشست رئيس ستاد نيروهاي مسلح انگليس تعداد نظاميان كشورش مستقر در جنوب عراق را حدود هفت هزار نفر اعلام كرد و گفت: اين نيروها در برخي مناطق به تنهايي و در برخي موارد با كمك نيروهاي ديگر كشورها از قبيل استراليا و روماني فعاليت دارند.
بكت در خصوص برنامه اعلام شده اخير بوش درباره عراق گفت: دقيقا نمي دانم كه اين طرح توسط آمريكايي ها، عراقي ها يا هر دو تهيه شده است.تنها چيزي كه مي دانم اين است كه در اين زمينه با ما صحبتي نشد و انگليس در اين زمينه دخالتي نداشته است.
براون نيز اعلام كرد كه نخست وزير عراق اخيرا بر آمادگي كشورش براي مواجهه با خطر و در دست گرفتن همه امور توسط عراقي ها و ورود تدريجي به شرايط پس از خروج نيروهاي نظامي بيگانه تاكيد كرده است.
براون افزود: عراقي ها تاكنون تجربه يك حكومت وحدت ملي و ايجاد دولتي متشكل از همه اقوام و مذاهب را نداشته اند و با توجه به اين مسئله تاريخي و مشكلات موجود، تاكنون به طور نسبي موفق عمل كرده اند.
</TEXT>
</DOC>
<DOC>
<DOCID>HAM2-851023-058</DOCID>
<DOCNO>HAM2-851023-058</DOCNO>
<ORIGINALFILE>/1385/851023/news/_kharj.htm</ORIGINALFILE>
<ISSUE>شنبه 23 دي 1385 - سال چهاردهم - شماره4181 - Jan 13, 2007</ISSUE>
<DATE calender="Western">2007-01-13</DATE>
<DATE calender="Persian">1385/10/23</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
خشم آنكارا از سياست آمريكا درقبال كردهاي عراق و تركيه
</TITLE>
<TEXT>
واحد مركزي خبر: بي توجهي جدي آمريكا به مقابله با نيروهاي كرد پ.ك.ك تركيه برخلاف وعده هايي كه داده است از يك سوي و هشدارهاي صريح آمريكا به تركيه مبني بر ممانعت از هرگونه تجاوز به خاك عراق براي رهگيري نيروهاي پ.ك.ك، باعث نارضايتي آنكارا شده است. اما درپي اظهارات زلماي خليل زاد سفير سابق آمريكا در عراق درباره مسئله كركوك در كردستان عراق و هشدار به تركيه مبني بر اين كه نبايد در اين خصوص دخالت كند اين بار خشم تركيه را باعث شد.
تركيه معتقد است سرنوشت كركوك در كردستان عراق نقش بسزايي در وضعيت نيروهاي كرد معارض تركيه دارد از اين روي هميشه از استقلال كردستان عراق و موقعيت ويژه كركوك به عنوان يك منطقه كردنشين بيمناك بوده است.درپي اظهارات اخير زلماي خليل زاد سفير آمريكا در عراق كه در واكنش به اظهارات روزهاي اخير نخست وزير تركيه درباره تحولات عراق و مسئله كركوك، آنكارا را متهم به مداخله در امور داخلي عراق كرد و درباره عواقب آن هشدار داده است، واكنش شديد رجب طيب اردوغان نخست وزير تركيه را درپي داشت. اردوغان در مصاحبه با شبكه خبري ان تي وي تركيه با انتقاد شديد از آمريكا و زلماي خليل زاد، گفت آيا حضور نيروهاي آمريكا در عراق كه از هزاران كيلومتر دورتر به منطقه آمده اند مداخله در امور داخلي عراق نيست.
</TEXT>
</DOC>
<DOC>
<DOCID>HAM2-851023-059</DOCID>
<DOCNO>HAM2-851023-059</DOCNO>
<ORIGINALFILE>/1385/851023/news/_kharj.htm</ORIGINALFILE>
<ISSUE>شنبه 23 دي 1385 - سال چهاردهم - شماره4181 - Jan 13, 2007</ISSUE>
<DATE calender="Western">2007-01-13</DATE>
<DATE calender="Persian">1385/10/23</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
واكنش جهاني به سخنان بوش
</TITLE>
<TEXT>


گروه بين الملل- در پي سخنان رئيس جمهوري آمريكا كه راهبرد تازه آمريكا را در عراق به اطلاع مردم آمريكا رساند، روزنامه هاي معتبر جهان ضمن تاكيد بر اين موضوع كه اين راهبرد نمي تواند مشكلات آمريكا را در عراق به گونه اي اساسي حل كند به اين نكته اشاره دارند كه مخالفت با سياست بوش در عراق افكار عمومي آمريكا را عليه وي بسيج كرده است. لس آنجلس تايمز ديروز در مقاله اي نوشت،سخنان اخير بوش درباره اعزام نيروي بيشتر به عراق در واقع پيامي از سوي وي به ميليون ها نفر ازمردم كشورهاي عربي است كه در دام خشونت ها اسير شده اند، اما براي بيشتر آنها سخنان وي نشانه اي از ناهمگوني زياد در گفته و عمل آمريكاست.
فرانس پرس نيز در گزارشي نوشت كه بوش از طرح بيكر- هاميلتون آن گونه كه بايد استقبال نكرده است و راهبرد بوش در حقيقت بي اعتنايي وي را به اين گزارش نشان مي دهد.
همچنين فرانس پرس در ادامه مي نويسد كه بي توجهي بوش به گزارش بيكرهاميلتون،رئيس جمهور آمريكا را در كشورش زيادتر تحت فشار قرار خواهد داد و علاوه بر اعضاي حزب دموكرات تني چند از سناتورهاي جمهوريخواه هم مخالفت خود را با راهبرد تازه آمريكا اعلام كرده اند.
در اروپا نيز راهبرد تازه آمريكا در مورد عراق كه در آن بوش اعلام كرده است نيروهاي تازه نفسي بالغ بر 20 هزار نظامي ديگر آمريكا را به عراق اعزام مي كند،با واكنش منفي روبرو شده است.حزب سبزها در آلمان در بيانيه اي،راهبرد تازه آمريكا در عراق را نشان از به بن بست رسيدن سياست آمريكا در عراق دانست و يورگن ترتين يكي از مقام هاي ارشد اين حزب در همين رابطه گفت كه راهبرد تازه بوش نه فقط طرح تازه اي نيست بلكه بگونه اي سنجيده نيز ارائه نشده است.
در ميان كشورهاي عربي نيز سخنان بوش با واكنش هاي نه چندان مثبت روبرو شد و روزنامه لس آنجلس تايمز ديروز در همين رابطه نوشت كه بسياري از اعراب معتقدند،آمريكا بايد نيروهاي خود را از عراق بيرون ببرد زيرا كه حضور آنها همه روزه باعث زيادترشدن وحشت و ترس است و عمق نفرت اعراب را از آمريكا بيشتر مي كند. از سوي ديگر حتي در صورت مخالفت كنگره آمريكا با اعزام نيروي بيشتر به عراق،رئيس جمهور آمريكا مي تواند دست به چنين عملي بزند و كنگره فقط در مورد بودجه آن مي تواند در مقابل رئيس جمهور آمريكا جبهه گيري كند.
</TEXT>
</DOC>
<DOC>
<DOCID>HAM2-851023-060</DOCID>
<DOCNO>HAM2-851023-060</DOCNO>
<ORIGINALFILE>/1385/851023/news/_kharj.htm</ORIGINALFILE>
<ISSUE>شنبه 23 دي 1385 - سال چهاردهم - شماره4181 - Jan 13, 2007</ISSUE>
<DATE calender="Western">2007-01-13</DATE>
<DATE calender="Persian">1385/10/23</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
ايران محور اصلي سفر كاندوليزا رايس به خاورميانه
</TITLE>
<TEXT>
واحد مركزي خبر: خبرگزاري  فرانسه  در گزارشي  از واشنگتن  نوشت :  كاندوليزا رايس  وزير امور خارجه  آمريكا با هدف  اعمال  فشار بيشتر بر ايران، كه  واشنگتن  آن  را به  ايجاد بي  ثباتي  در عراق  متهم  مي كند، رهسپار منطقه  خاورميانه   شد.
كاندوليزا رايس  امروز در سرزمين هاي  فلسطيني  و اسرائيل  با مقامات  بلندپايه  اسرائيلي  و تشكيلات  خودگردان  فلسطين  ديدار و گفت وگو مي كند. وي  سپس  در ادامه  برنامه  سفر خود رهسپار مصر، اردن ، عربستان  سعودي  و كويت  خواهد شد.
رايس  همچنين  در ادامه  سفر خود پيش  از بازگشت  به  واشنگتن  از برلين  و لندن  نيز ديدن  خواهد كرد.انتظار مي رود تمركز بر موضوع  ايران ، تلاشها را براي  حل  و فصل  درگيري هاي  فلسطيني ها و اسرائيلي ها تحت  الشعاع  قرار دهد. اين  نخستين  بار نيست  كه  از اولويت  مناقشه  فلسطيني ها و اسرائيلي ها در برنامه  سفر مقامات  دولت  جورج  بوش  به  منطقه  كاسته  شده  است .
يكي  از ديپلمات هاي  بلندپايه  آمريكا ماه  گذشته  اعلام  كرد تلاش ها براي  احياي  روند صلح  خاورميانه  افزايش  خواهد يافت  و ج.رج  بوش  نيز هفته  گذشته  در گفت وگو با آنگلا مركل  صدراعظم  آلمان  همين  موضوع  را يادآور شد، اما كاندوليزا رايس  در آستانه  عزيمت  خود از آمريكا اعلام  كرد هدف  اصلي سفر وي  به  منطقه  مقابله  با نفوذ ايران  و اجراي  راهبرد جديد آمريكا در عراق  است  كه  شامل  استقرار 21500 نيروي  آمريكايي  ديگر، افزايش  كمك ها براي  بازسازي  و ارسال  سامانه هاي  دفاع  موشكي  پاتريوت  به  منطقه  براي  حفاظت  از هم  پيمانان  عرب  ميانه  روست.
</TEXT>
</DOC>
<DOC>
<DOCID>HAM2-851023-061</DOCID>
<DOCNO>HAM2-851023-061</DOCNO>
<ORIGINALFILE>/1385/851023/news/_kharj.htm</ORIGINALFILE>
<ISSUE>شنبه 23 دي 1385 - سال چهاردهم - شماره4181 - Jan 13, 2007</ISSUE>
<DATE calender="Western">2007-01-13</DATE>
<DATE calender="Persian">1385/10/23</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
كوتاه از جهان سياست
</TITLE>
<TEXT>
نگروپونته: القاعده و حزب الله
بزرگترين تهديد براي آمريكا هستند
واحد مركزي خبر: جان نگرو پونته كه به عنوان معاون وزير امور خارجه آمريكا برگزيده شده است، القاعده و حزب الله لبنان را بزرگترين تهديدها ي آمريكا توصيف كرد.
جان نگروپونته در جلسه بررسي تهديد هاي فرا روي آمريكا در كميته اطلاعاتي سناي آمريكا گفت، القاعده هنوز بزرگترين تهديد براي آمريكاست.نگروپونته افزود: نگران حزب الله لبنان هم هست. وي حزب  الله را گروهي دانست كه درپي جنگ با اسرائيل به وضع خطرناكي رسيده است.
ورود شماري از نيروهاي آمريكايي به سومالي
واحد مركزي خبر: روزنامه واشنگتن پست گزارش داد، گروه كوچكي از نيروهاي آمريكايي پس از حمله هوايي آمريكا در سومالي وارد اين كشور شدند.
به گزارش خبرگزاري آلمان از واشنگتن به نقل از مقامات بلندپايه آمريكايي كه نام آنها فاش نشده است، نيروهاي آمريكايي براي تحقيق درباره اين موضوع كه چه كساني در حمله هوايي آمريكا در سومالي كشته شده اند وارد مناطق جنوبي اين كشور شدند اما در اين گزارش به اين موضوع كه آيا اين نيروهاي آمريكايي هنوز هم در سومالي به سر مي برند يا خير اشاره اي نشده است.شواهد نشان مي دهد كه در لحظه حمله هوايي رئيس شاخه نظامي جنبش دادگاه هاي اسلامي در منطقه حضور داشته است.
اين روزنامه به نقل از يكي از مقامات آمريكايي نوشت هشت تا ده مظنون به فعاليت هاي تروريستي در اين حمله هوايي كشته شدند. ولي گزارش هاي ديگر از سومالي حاكي است كه در حمله نيروي هوايي آمريكا به جنوب سومالي نزديك به صد غيرنظامي كشته شده اند.
حمله به سفارت آمريكا در آتن
ايرنا: سفارت آمريكا در آتن ساعت 6 صبح روز جمعه هدف يك فروند راكت قرار گرفت. بر اثر اين حمله كه به طبقه سوم ساختمان سفارت اصابت كرد، قسمتي از ساختمان و به خصوص دفتر سفير آسيب ديد. چارلز رايس سفير آمريكا در آتن روز جمعه به خبرنگاران گفت: اين يك مسئله جدي و نگران كننده است.
ريختن خون فلسطيني ها حرام و يك خط قرمز است
ايسنا: رئيس تشكيلات خودگردان فلسطين بر نپذيرفتن ايجاد كشور فلسطين با مرزهاي موقت و هر گونه سازش در خصوص مسئله آوارگان فلسطيني و كناره گيري از حتي يك وجب از خاك بيت المقدس تاكيد كرد.
به گزارش خبرگزاري كويت، رئيس تشكيلات خودگردان فلسطين، در سخنراني اش در ميان بسياري از طرفداران فتح گفت: بسياري، ما و اعضاي جنبش فتح را متهم به خيانت كرده اند و به مبارزه با ما پرداخته و ما را هدف قرار داده اند. اما بايد بدانند كه انقلاب ما تا زماني كه آرزوهاي فلسطيني ها را برآورده سازد ادامه خواهد داشت. اين حق جنبش فتح است كه تلاش هايش را ادامه دهد چون نخستين گروه مقاومت است كه تشكيل شده است و سمبل وحدت ملي فلسطين است. رئيس تشكيلات خودگردان فلسطين سر دادن شعارهاي تفرقه برانگيز را رد كرد و گفت: اولويت نخست ما حفظ وحدت ملي و عدم درگيري داخلي است. وي ادامه داد: ريختن خون فلسطيني ها حرام و يك خط قرمز است؛ چرا كه زبان مذاكره تنها راه حل براي حل اختلافات ماست.
تحصن در مقابل وزارت دادگستري دولت لبنان
واحد مركزي خبر: مخالفان دولت لبنان در اعتراض به ناكارآمدي دولت در تأمين امنيت و كشف عاملان ترورهاي اين كشور در برابر كاخ وزارت دادگستري لبنان گرد هم مي آيند. جريان ملي مخالف دولت لبنان با انتشار بيانيه اي اعلام داشت امروز در اعتراض به ناكارآمدي دستگاه امنيتي و قضايي اين كشور در كشف قاتلان پيير جميل وزير ترور شده صنايع لبنان و ديگر ترورها و انفجارها از سال 2004 تا كنون به تحصني نمادين در برابر كاخ دادگستري اين كشور دست خواهند زد. در ادامه اين بيانيه آمده است جريان حاكم تلاش دارد با دادن رنگ سياسي به پرونده ترور حريري از آن براي پيشبرد اهداف خود سوء استفاده كند.
</TEXT>
</DOC>
<DOC>
<DOCID>HAM2-851023-062</DOCID>
<DOCNO>HAM2-851023-062</DOCNO>
<ORIGINALFILE>/1385/851023/news/_learning.htm</ORIGINALFILE>
<ISSUE>شنبه 23 دي 1385 - سال چهاردهم - شماره4181 - Jan 13, 2007</ISSUE>
<DATE calender="Western">2007-01-13</DATE>
<DATE calender="Persian">1385/10/23</DATE>
<CAT xml:lang="fa">علمی فرهنگی</CAT>
<CAT xml:lang="en">Science and Culture</CAT>
<TITLE>
نگاهي به ويژگي هاي يك اسباب بازي خوب از ابعاد روانشناختي -آموزشي
من و اسباب بازي هايم
مهتاب صفرزاده خسروشاهيعكس: جواد گلزار
</TITLE>
<TEXT>


اشاره: تنوع توليد و اشباع بازار از انواع اسباب بازي ها، هرچند كودكان را هر لحظه با دنياي جديدي آشنا كرده و روياهايشان را به واقعيت تبديل مي كند؛ اما همين تنوع، انتخاب بهترين گزينه را با اندكي دشواري روبه رو كرده است. توجه به خواست كودك از يك سو، ضرورت توجه به كيفيت اسباب بازي هاي انتخابي از سويي ديگر و تاكيد روانشناسان بر انتخاب بهترين گزينه، والدين و كودكان را كلافه و سردرگم كرده و قدرت انتخاب را از آنها سلب مي كند، اما مي توان با توجه به چند نكته ساده، انتخاب اسباب بازي را به سرگرمي شيرين تبديل كرد.
آنچه در پي مي خوانيم نگاهي است به ويژگي هاي يك اسباب بازي مناسب، به ويژه از ابعاد روانشناختي و آموزشي.
1 نخستين ويژگي هر اسباب بازي برانگيختن حس كنجكاوي كودك است؛ به عقيده روانشناسان اسباب بازي خوب نه تنها نبايد براي او يادآور بازي خاص بوده و تكراري به نظر برسد،بلكه بايد حس كنجكاوي او را برانگيزد.
اين ويژگي به طور شاخص بايد جدا از هر خصوصيت ديگري مدنظر قرار گرفته و اسباب بازي با اين ويژگي براي كودك انتخاب شود. از سوي ديگر هر يك از قطعاتي كه با قرار گرفتن در كنار يكديگر شيء واحدي رامي سازند؛ بايد به تنهايي حس كنجكاوي كودك را برانگيزد. به طور مثال قطعات مختلف يك ماشين مانند چرخ ها، فرمان و... هر يك بايد ذهن كودك را به سوي بررسي و سپس نحوه اتصال آن با بخش هاي ديگر متوجه كند. به اين ترتيب كودك با كاربرد بسياري از قطعات و اشيا نيز  آشنا مي شود.
اسباب بازي هايي كه هر بار بتوان شيء جديدي را با آن ساخت- مانند انواع لگو(lego)- بهترين گزينه هستند. خريد انواع عروسك، شخصيت هاي كارتوني و... كه كودك با داستان آنها از طريق تلويزيون يا فيلم آشنا است نيز مناسب است. چون حس كنجكاوي كودك را براي خلق داستاني جديد تحريك مي كند؛ حتي خريد كتاب هاي نقاشي يا كتاب هايي كه با استفاده از برچسب(عكس برگردان)شخصيت ها را مي توان مشخص كرد: گزينه خوبي است؛ چرا كه كودك سعي مي كند تا با مراجعه به اندوخته ذهني خود نكاتي را يادآوري كند.
به طور خلاصه مي توان گفت بازي هاي سازه اي- بازي هايي كه كودك با اتصال قطعات به يكديگر سازه يا ساختار واحدي را مي سازد، مانند انواع لگو(lego)- به شدت بر روي ذهن كودك تأثير مثبت داشته و به خوبي ذهن او را به سوي شناسايي و ساخت تازه ها سوق مي دهد. يكي از نكات مورد توجه درباره اين بازي ها؛ فعاليت آزادانه ذهن كودك و امكان ساخت وسايل جديد در هر بار بازي با اين قطعات است.
روانشناسان معتقدند اين قبيل بازي ها نه تنها براي كودكان خلاق وسايل بازي بسيار مناسبي است؛ بلكه براي فعاليت كودكاني كه ذهن چندان پويا و خلاقي نيز ندارند توصيه مي شود چراكه ذهن اين كودكان را نيز براي فعاليت تحريك مي كند.
2 اسباب بازي بايد پرسش هاي زيادي را در ذهن كودك ايجاد كند. نو بودن و غيرتكراري بودن اسباب بازي شاخص ترين مشخصه اي است كه مي تواند ذهن كودك را به پرسيدن و جستجو وادار كند. اين نو بودن به معني خريد دايمي اسباب بازي نيست بلكه به اين معني است كه كودك بتواند بارها و بارها بازي جديدي را با اسباب بازي اش تجربه كند. حتي عروسك نيز بايد از كيفيتي برخوردار باشد كه كودك با هر بار ديدن اين وسيله، به سوي بازي با آن جذب شود.
در برخي موارد كودك با تكرار بازي با وسيله اي از آن هم دلزده مي شود؛ براي جلوگيري از اين حالت مي توان با پنهان كردن موقتي اسباب بازي و ارايه مجدد آن به كودك حس كنجكاوي، اشتياق و پرسشگري كودك را تحريك كرد.
3 بازي و اسباب بازي بايد پاسخگوي حس خلاقيت كودك باشد؛حس خلاقيت، حسي است كه در همه كودكان با شدت و ضعف مختلف وجود دارد بنابراين كافي است اين حس در كودك بيدار شود. نقاشي، بازي با لگو، بازي با اسباب بازي هاي فكري، كاردستي و... به خوبي حس خلاقيت كودك را سيراب مي كند.
4 خط مشي بازي كودك را با ظرافت تعيين و هدايت كنيد؛ پژوهشگران به والدين توصيه مي كنند بدون آنكه مستقيماً كودك را به نقاشي كردن و يا بازي خاص سوق دهند بازي با اسباب بازي يا وسيله اي خاص را خود شروع كنند. مثلاً براي جلب نظر او با مدادرنگي شروع به نقاشي كنيد، به اين ترتيب كودك بدون توضيح، كار شما را تكرار خواهد كرد و با تكرار به شيوه اي صحيح او را به سمتي كه خواسته ايد هدايت كرده ايد. مدادرنگي، ماژيك و آبرنگ، پازل مناسب سن كودك، بازي هاي فكري و... و كار كردن والدين با اين وسايل كودك را به بازي اين وسايل متوجه مي كند.
5 بازي بايد مهارتي را به كودك بياموزد، كودك با بازي بايد مهارتي به مهارت هايش افزوده شود. اين مهارت مي تواند مهارت خواندن،نوشتن، صحبت كردن در جمع، برقراري ارتباط با ديگران، نقاشي، ساخت ساز ه هاي جديد، ارتقاي حس مسئوليت پذيري و... باشد.
در حقيقت والدين بايد با انتخاب صحيح وسايل بازي،  مهارت هايي را به طور غير مستقيم به كودك بياموزند حتي اين مسأله درباره كودكان كم توان و ناتوان نيز مطرح است.
نكته جالب و پراهميت اين كه كودكان با تكرار رفتار والدين، مهارت هاي خود را ناخواسته افزايش مي دهند. به طور مثال بازي با عروسك ها(خاله بازي)تكرار زندگي واقعي آنها و والدين شان بوده و كودك با تكرار حركت هاي والدين در بازي خود مهارت هايي چون همكاري، همفكري، مسئوليت پذيري، خريد كردن، نظافت و... را مي آموزد. بنابراين لازم است تا والدين نه تنها اسباب بازي هاي مناسب براي ارتقاي مهارت هاي كودك را انتخاب كنند بلكه در رفتارهايشان نيز دقت و ظرافت لازم را به خرج دهند.
6 اسباب بازي هاي كودكان پيش دبستاني بايد آنها را براي ورود به مدرسه آماده كند؛ به عقيده روانشناسان بهترين شيوه آموزش، سوق دادن غير مستقيم كودكان به سوي آموزش هاي لازم براي شروع مدرسه است چرا كه آموزش مستقيم، كودك را از آموزش دلزده مي كند.
پژوهشگران معتقدند والدين بايد رفتارهايي چون نوشتن خاطرات روزانه، نامه، مطالعه كتاب و... را در حضور كودكان انجام دهند تا كودك به اين رفتارها حساس شده و براي تقليد از والدين از آنها كاغذ، قلم، دفتر،  مدادرنگي، كتاب و...درخواست كند. به اين ترتيب كودك مهارت هاي اوليه را پيش از ورود به مدرسه مي آموزد.
7 اسباب بازي نبايد كودك را به سوي خشونت و تكرار رفتارهاي خشن سوق دهد، بنابراين از خريد انواع سي دي، شخصيت هاي كارتوني عروسكي خشن، تفنگ، اسباب بازي ها با صداي گوشخراش و... خودداري كنيم.
8 تعادلي ميان خريد اسباب بازي ها برقرار كنيد؛ به اين معني كه در مقابل خريد مدادرنگي، كتاب و... توپ ساير اسباب بازي هايي را كه باعث تحرك كودك مي شود،فراموش نكنيد. بازي هاي پرتحرك بخش ديگري از نيازهاي روحيرواني كودك را برآورده مي كند. از طرفي با بازي هاي گروهي كودكان رفتارهايي چون مشاركت، گذشت، مسئوليت پذيري، رفتار با همسالان، يافتن دوست و... را مي آموزند.
9 اسباب بازي را مناسب سن كودك انتخاب كنيد، بازي كودك با اسباب بازي كه از سن كودك پايين تر است او را از تلاش بازداشته و كودك را به دستيابي آسان به خواسته ها عادت مي دهد. اين مسأله درباره بازي هايي كه از سن او بزرگتر است نيز صادق است. به اين ترتيب كه سختي نامناسب اين بازي ها كودك را از تلاش دلزده كرده و او را از ادامه فعاليت باز مي دارد و تفكر شكست در مقابل تلاش را به ذهن او القا مي كند. بنابراين وسايل بازي بايد دقيقاً مناسب سن كودك انتخاب شوند.
10 در نهايت اينكه وسيله بازي ابزاري براي رشد و بالندگي ذهني و جسمي كودك است بنابراين بايد طوري انتخاب شود كه كودك با وسايل بازي اش، لذت بازي و تفريح را تجربه كند.
منابع:http://www.turertoys.com
http://www.bbc.co.uk
</TEXT>
</DOC>
<DOC>
<DOCID>HAM2-851023-063</DOCID>
<DOCNO>HAM2-851023-063</DOCNO>
<ORIGINALFILE>/1385/851023/news/_learning.htm</ORIGINALFILE>
<ISSUE>شنبه 23 دي 1385 - سال چهاردهم - شماره4181 - Jan 13, 2007</ISSUE>
<DATE calender="Western">2007-01-13</DATE>
<DATE calender="Persian">1385/10/23</DATE>
<CAT xml:lang="fa">علمی فرهنگی</CAT>
<CAT xml:lang="en">Science and Culture</CAT>
<TITLE>
خبر
</TITLE>
<TEXT>
امكان جبران سوابق تحصيلي
در آزمون سراسري
مهر: معاون آموزشي وزارت علوم با بيان اين كه امكان جبران سوابق تحصيلي تأثيرگذار در كنكور بر اساس قانون وجود دارد، گفت: حذف كنكور با اصلاحات صورت گرفته در طرح ساماندهي و زمانبندي جديد، در تابستان 1390 اجرايي است.
حسن خالقي افزود: به دنبال برنامه ريزي ها و كارشناسي هاي صورت گرفته مجلس و وزارت علوم، حذف كنكور سراسري در پايان سال اول برنامه پنجم توسعه اجرايي مي شود.
وي ادامه داد: از آنجا كه پايان سال اول برنامه پنجم توسعه اسفند ماه سال 1389 است و كنكور در اين زمان برگزار نمي شود، اجرايي شدن حذف آن نيز در سال بعد و در تابستان 1390 صورت مي گيرد.
معاون آموزشي وزارت علوم با بيان اين كه داستان حذف كنكور در ابتدا توسط وزارت علوم مطرح شد، گفت: اكنون آنچه مجلس انجام مي دهد با تغييرات و پيشنهادات وزارت علوم صورت گرفته و بخشي از خواسته هاي اين وزارتخانه در نظر گرفته شده است.
وي اضافه كرد: بدين ترتيب امكان اجرايي كردن طرح اصلاح شده بر اساس زمانبندي جديد وجود دارد و غيرواقع بينانه نيست.
خالقي با اشاره به بحث جبران سوابق تحصيلي دانش آموزان در كنكور سال هاي آتي گفت: چگونگي جبران سوابق تحصيلي تأثيرگذار در كنكور در قانون پيش بيني شده و بحث جبران سوابق تحصيلي دانش آموزان و نحوه اصلاح نمرات به كميته برنامه ريزي كنكور به رياست وزير علوم يا معاون وي واگذار شده است.
وي اظهار داشت: در كل چگونگي احتساب سوابق تحصيلي و ميزان تأثير آن نيز به عهده كميته برنامه ريزي كنكور است.
ارزيابي دانشگاه هاي غيرانتفاعي
آغاز شد 
فارس: معاون آموزشي وزارت علوم از آغاز ارزيابي دانشگاه هاي غيرانتفاعي خبر داد.
حسن خالقي با اشاره به اين كه سال تحصيلي جاري، سال نظارت و ارزيابي بر دانشگاه ها و مراكز آموزش عالي است، گفت: ارزيابي دانشگاه ها شامل تمام دانشگاه  از جمله دانشگاه هاي غيردولتي، غيرانتفاعي، پيام نور، جامع علمي كاربردي، دانشگاه آزاد اسلامي و دانشگاه هاي وابسته به وزارت علوم مي شود.
وي با اشاره به اين  كه ساز و كار ارزيابي دانشگاه ها طراحي شده است، افزود: كميته هاي ارزيابي دانشگاه ها تشكيل شده و شوراي عالي نظارت و ارزيابي دانشگاه ها نيز شكل گرفته است.
معاون آموزشي وزارت علوم با بيان اين كه 4 ستاد در وزارت علوم به ارزيابي و نظارت كيفيت دانشگاه هاي غيرانتفاعي، جامع علمي كاربردي، پيام  نور و دانشگاه آزاد اسلامي مي پردازد، افزود: در حال حاضر ارزيابي دانشگاه پيام نور در مرحله نهايي شدن است.
</TEXT>
</DOC>
<DOC>
<DOCID>HAM2-851023-064</DOCID>
<DOCNO>HAM2-851023-064</DOCNO>
<ORIGINALFILE>/1385/851023/news/_shari.htm</ORIGINALFILE>
<ISSUE>شنبه 23 دي 1385 - سال چهاردهم - شماره4181 - Jan 13, 2007</ISSUE>
<DATE calender="Western">2007-01-13</DATE>
<DATE calender="Persian">1385/10/23</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
امروز آغاز به كار مي كند
نخستين مركز كاهش رفتارهاي پرخطر در تهران
</TITLE>
<TEXT>
گروه شهري- امروز با حضور محمدباقر قاليباف شهردار تهران نخستين مركز كاهش رفتارهاي پرخطر ويژه كودكان و نوجوانان د ر محل بوستان بعثت به بهره برداري مي رسد.
عباس استاد تقي زاده مديركل سلامت شهرداري تهران گفت: قرار است در سطح 22 منطقه شهرتهران از اين گونه مراكز كه هدف از شكل گيري آنها آموزش مهارت هاي رفتاري و كاهش آسيب هاي اجتماعي درميان گروه هاي سني آسيب پذيراست راه اندازي شود. وي خبر داد:   در اين مركز قرار است با همكاري گروهي از جامعه شناسان، روانشناسان و محققين فعال در حوزه آسيب هاي اجتماعي شايع ترين بزه ها در سطح هر منطقه شناسايي و پس از آن آموزش هاي لازم در اين زمينه طراحي شود.
مدير كل سلامت شهرداري تهران معتقد است: اينگونه مراكز به دنبال شناساندن فلسفه وجودي انسان و مسير تعالي و كمال به نوجوانان هستند به طوري كه سعي مي شود به بازديدكنندگان در طول 3 ساعت بازديد از اين مراكز راهكارهاي تقابل با رفتارهاي پرخطر مانند گرايش به سيگار، مواد مخدر و... به گونه اي موثر آموزش داده شود.
تقي زاده افزود: مركز فرا آموز منطقه 15 در زميني به مساحت 700 متر مربع از امكانات و بخش هاي متنوعي شامل سالن تئاتر، خيمه شب  بازي، نرم افزار معرفي آسيب ها، كلاسهاي شعر، خاطره نويسي، جمله نويسي، قصه نويسي، نقاشي، رمي شيطان و موزه برخوردار است.در اين مركز در گام نخست خطرات و آسيب هاي ناشي از رفتارهاي پرخطر و چگونگي پيشگيري از آنها به نوجوانان آموزش داده مي شود و در مراحل بعدي سطح آموزش ها فراگيرتر مي شود.
</TEXT>
</DOC>
<DOC>
<DOCID>HAM2-851023-065</DOCID>
<DOCNO>HAM2-851023-065</DOCNO>
<ORIGINALFILE>/1385/851023/news/_shari.htm</ORIGINALFILE>
<ISSUE>شنبه 23 دي 1385 - سال چهاردهم - شماره4181 - Jan 13, 2007</ISSUE>
<DATE calender="Western">2007-01-13</DATE>
<DATE calender="Persian">1385/10/23</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
مهدي چمران در بازديد از گرمخانه ها:
شهرداري به تنهايي ساماندهي بي خانمان ها را دنبال مي كند
</TITLE>
<TEXT>
سما: رئيس شوراي اسلامي شهر تهران با تاكيد بر عدم همكاري ارگان هاي مسئول در امر ساماندهي بي خانمان ها و متكديان، گفت: اگر شهرداري به تنهايي آستين بالا نمي زد، به مانند سال هاي گذشته همكاري نكردن ارگان ها موجب مي شد تا همچنان شاهد ساماندهي نشدن بي خانمان ها و متكديان باشيم.
مهدي چمران در بازديد از گرمخانه هاي شهرداري تهران كه معاون اجتماعي و فرهنگي شهرداري و همچنين رئيس كميسيون اجتماعي و فرهنگي شوراي شهر تهران نيز حضور داشتند، تصريح كرد: شهرداري توانسته افراد بي خانمان و كارتن خواب را در هواي سرد زمستاني جمع آوري كند و شب ها جاي گرم و محل استراحت به آنها دهد و به نيازهاي بهداشتي اين افراد نيز تا حدودي پاسخ بدهد. وي با اشاره به تلاش شوراي دوم شهر تهران به ويژه كميسيون اجتماعي در احياء مصوبه شوراي عالي اداري سال 78 و فراهم سازي زمينه همكاري 9 ارگان مسئول در امر ساماندهي
بي خانمان ها و متكديان، گفت: در طول 3 سال گذشته آقاي خادم تلاش كردند اين ارگانها شامل كميته امداد، نيروي انتظامي، دادستاني، وزارت كار، وزارت بهداشت، بهزيستي و... را دور هم جمع كند ولي آنها حرف از كمبود اعتبار زده و مي گويند نمي توانند در اين زمينه هزينه كنند.
وي در ادامه اين بازديد، با حضور در جمع
بي خانمان هاي حاضر در هر يك از گرمخانه هاي شهرداري تهران به پاي درددل ها و دل مشغولي هاي اين افراد آسيب ديده اجتماعي نشست و در پاسخ به 90 درصد از خواسته هاي اين افراد كه تامين شغل و كار بود، گفت: گرمخانه براي خوابيدن در شب ايجاد شده است و برخلاف تصور بي خانمان ها قرار نيست كار و شغلي براي آنها فراهم سازد زيرا اين امر در حد وظايف شورا و شهرداري نيست.
</TEXT>
</DOC>
<DOC>
<DOCID>HAM2-851023-066</DOCID>
<DOCNO>HAM2-851023-066</DOCNO>
<ORIGINALFILE>/1385/851023/news/_shari.htm</ORIGINALFILE>
<ISSUE>شنبه 23 دي 1385 - سال چهاردهم - شماره4181 - Jan 13, 2007</ISSUE>
<DATE calender="Western">2007-01-13</DATE>
<DATE calender="Persian">1385/10/23</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
ساماندهي مسافربرهاي شخصي تهران آغاز شد
</TITLE>
<TEXT>
گروه شهري- طرح ساماندهي مسافربرهاي شخصي در تهران طي مراسمي با حضور معاون حمل و نقل و ترافيك شهرداري تهران آغاز شد.
در اين مراسم كه با دعوت از يك صد نفر از رانندگان از بين 20 هزار راننده اي كه تاكنون در طرح مذكور ثبت نام كرده اند برگزار شد، برچسب موقت زردرنگ ويژه مسافربرهاي شخصي براي شناسايي اين خودروها روي شيشه به اين رانندگان تحويل شد. معاون حمل و نقل و ترافيك شهرداري تهران در اين مراسم با اشاره به اين كه در طول ده ها سال فعاليت تاكسيراني تهران به علت كمبود تاكسي همواره تقاضا از عرضه بيشتر و جلوتر بوده، اظهار داشت: اين مساله باعث بروز پديده اي به نام مسافربرهاي شخصي شد كه به نوبه خود در از هم گسيختگي و بي  نظمي حمل و نقل درون شهري مؤثر بوده است.
سيدجعفر تشكري هاشمي با تأكيد بر ضرورت ساماندهي مسافربرهاي شخصي از 2 منظر مسافر و راننده تصريح كرد: پيش از اين مسافراني كه از مسافربرهاي شخصي استفاده مي كردند احساس آرامش و ايمني چنداني نداشتند و رانندگان اين خودروها نيز امنيت شغلي نداشتند.وي با اعلام اين كه تاكنون بيش از 20 هزار راننده در اين طرح ثبت نام كرده اند و انتظار مي رود حدود 60 هزار نفر در آن ثبت نام كنند افزود: رانندگان از كمترين امكانات و تسهيلات برخوردار نيستند در حالي كه حرفه آنها از سخت ترين مشاغل به شمار مي رود.
تشكري هاشمي فراهم  كردن امكانات تازه براي اين قشر را از جمله اهداف اين طرح برشمرد و گفت: پرداخت وام با بهره پايين براي نوسازي خودروهاي فرسوده،  در نظر گرفتن تسهيلات بيمه اي و اختصاص سهميه بنزين در صورت سهميه بندي سوخت،  از جمله تسهيلاتي است كه به منظور رفاه اين دسته از رانندگان در نظر گرفته شده است.
مديرعامل سازمان تاكسيراني نيز در اين مراسم با اشاره به فعاليت 14 هزار تاكسي پلاك موقت در تهران اظهار داشت: با هدف تمركز زدايي از سازمان تاكسيراني، دفتر شمال غرب اين سازمان به منظور ارائه خدمات به رانندگان تاكسي كه در مناطق 2، 5 و 22 سكونت دارند، راه اندازي شده است.
7 هزار راننده تاكسي بالاي 50 سال بيمه نيستند
از سوي ديگر به گزارش ايسنا، مديرعامل سازمان تاكسيراني شهر تهران گفت: تعدادي از رانندگان تاكسي در شهر تهران با سن 80 سال هنوز مشغول به كار هستند.
حسين تيموري با بيان اين كه اين دسته از رانندگان نيز مثل ساير مشاغل در سنين بالا هم توان كار كردن را دارند، گفت: رانندگان داراي سنين بسيار بالا، گواهينامه هاي خود را تمديد كرده اند و از نظر راهنمايي و رانندگي مشكلي ندارند و چنانچه شهروندان نمونه اي از بيماري يا بيماري رانندگان با سن بالا مشاهده كرده اند به سازمان تاكسيراني اعلام كنند.
وي با اشاره به مشكلات فراوان بر سر راه بيمه تعداد زيادي از رانندگان تاكسي گفت: در حال حاضر بيش از 7هزار راننده تاكسي بالاي سن 50 سال در سطح شهر فعال هستند كه بيمه نيستند.
</TEXT>
</DOC>
<DOC>
<DOCID>HAM2-851023-067</DOCID>
<DOCNO>HAM2-851023-067</DOCNO>
<ORIGINALFILE>/1385/851023/news/_shari.htm</ORIGINALFILE>
<ISSUE>شنبه 23 دي 1385 - سال چهاردهم - شماره4181 - Jan 13, 2007</ISSUE>
<DATE calender="Western">2007-01-13</DATE>
<DATE calender="Persian">1385/10/23</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
پرسه در شهر
</TITLE>
<TEXT>
رابطه پول با انتظار مسافران
بد نيست بدانيد كه كمبود اعتبار و مشخص نبودن وضعيت بودجه شركت متروباعث شده كه در برنامه ريزي هاي آنها اخلال وارد شود. معاون بهره برداري شركت راه آهن شهري تهران و حومه گفته است كه براي رساندن زمان قطارهاي بين شهري به 2 دقيقه و تهران- كرج به 5 دقيقه، نيازمند 600 ميليون دلار نقد و 800 ميليون دلار فاينانس هستيم و اگر سهميه بودجه اي مترو مشخص شود،
بر همان اساس برنامه ريزي مي كنيم.
هم خصوصي، هم بليتي
مديرعامل شركت واحد اتوبوسراني اظهار نظري كرده است تا نگراني شهروندان اتوبوس سوار را كم كند. محمد احمدي بافنده گفته است كه توسعه خطوط و اتوبوس هاي اين شركت تنها به اتوبوس هاي خصوصي محدود نمي شود و اتوبوس هاي عمومي نيز در شهر تهران افزايش مي يابد. او همچنين گفته است كه كمبود اتوبوس در جنوب غرب تهران بيشتر از ديگر نقاط شهر احساس مي شود.
</TEXT>
</DOC>
<DOC>
<DOCID>HAM2-851023-068</DOCID>
<DOCNO>HAM2-851023-068</DOCNO>
<ORIGINALFILE>/1385/851023/news/_shari.htm</ORIGINALFILE>
<ISSUE>شنبه 23 دي 1385 - سال چهاردهم - شماره4181 - Jan 13, 2007</ISSUE>
<DATE calender="Western">2007-01-13</DATE>
<DATE calender="Persian">1385/10/23</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
تشكيل مراكز مشاوره اجتماعي با مشاركت نيروي انتظامي و شهرداري تهران
</TITLE>
<TEXT>
ايسنا: مراكز مشاوره اجتماعي با مشاركت شهرداري و نيروي انتظامي تهران بزرگ تشكيل شد.
سرهنگ محمد جواد روزبهاني در همايش سراسري مديران و كارشناسان اجتماعي كلانتري ها و مراكز مشاوره انتظامي تهران بزرگ با بيان اين كه معاونت اجتماعي فرماندهي انتظامي تهران بزرگ با معدلي برابر 5/92 موفق شد، رتبه برتر را در ميان رده هاي مختلف معاونت اجتماعي استانها به دست آورد، خاطرنشان كرد: تمامي هدف گذاري ها در اين معاونت با رويكرد مشاركت عمومي در دستور كار قرار گرفت. معاون اجتماعي و ارشاد نيروي انتظامي تهران بزرگ اضافه كرد: در سال گذشته و نيز سال جاري، معاونت اجتماعي اقدامي در راستاي نظارت تخصصي بر رده هاي نيروي انتظامي به صورت معين در سركلانتري ها انجام داد.
وي اضافه كرد: در اين مدت، طرح راه اندازي پايگاه اجتماعي در 9 سركلانتري به صورت پايلوت اجرا شد.
به گفته معاون اجتماعي و ارشاد نيروي انتظامي تهران بزرگ، در حال حاضر از ميان 17 مركز اصلي مشاوره نيروي انتظامي، 4 مركز در پليس تخصصي و بقيه در فرهنگسراها و شهرداري ها مستقر شده است. سرهنگ روزبهاني با بيان اين كه در محدوده شهرداري دو، يك كار مددكاري با همكاري دانشگاه علوم بهزيستي و پزشكي صورت گرفته است كه تاثيرات بسيار مثبتي خواهد داشت، عنوان كرد: معاونت اجتماعي نسبت به برنامه هاي خود در 6 ماهه اول سال احساس هيچ گونه عقب ماندگي نداشته بلكه بيش از 94درصد برنامه هاي ابلاغي ناجا محقق شده و با رشد بيش از 100 درصدي، 40 درصد از مصوبات اجرايي شده است.
از سوي ديگر سرهنگ اسفندياري، رئيس مركز مشاركت عمومي معاونت اجتماعي نيروي انتظامي تهران بزرگ در ادامه اين مراسم با اشاره به فعاليت پليس محله گفت: پليس محله مبتني بر شوراي همياران پليس محله است كه اعضاي آن را پليس، دبير شوراي عالي محلات، بسيج و نماينده شهرداري تشكيل داده و داراي 4 كميته برنامه ريزي، آموزشي، اجرايي و خدمات شهري است.
</TEXT>
</DOC>
<DOC>
<DOCID>HAM2-851023-069</DOCID>
<DOCNO>HAM2-851023-069</DOCNO>
<ORIGINALFILE>/1385/851023/news/_shari.htm</ORIGINALFILE>
<ISSUE>شنبه 23 دي 1385 - سال چهاردهم - شماره4181 - Jan 13, 2007</ISSUE>
<DATE calender="Western">2007-01-13</DATE>
<DATE calender="Persian">1385/10/23</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
شركت مترو هشدار داد
احتمال افزايش تأخير در حركت قطارهاي شهري
</TITLE>
<TEXT>


گروه شهري- ازدحام مسافرين و افزايش تقاضاي سفر و كمبود واگن و لكوموتيو، موجب افزايش 10 درصدي متوسط زماني تأخير در هر سفر نسبت به مدت مشابه در سال 84 شده است.
تأخير در زمان حركت قطارهاي خطوط سه گانه مترو، در سال 85، به دليل ضعف در تجهيز ناوگان لكوموتيوها و تقاضاي افزايش سفر با مترو و كمبود بودجه، رو به افزايش است و در هفته گذشته تأخير حركت در خطوط مترو، از 380 دقيقه نسبت به مدت مشابه در سال 84 به 686 دقيقه رسيده است.بر پايه اين گزارش، در خط يك مترو از مجموع 2208 برنامه حركتي پيش بيني شده، تعداد 2205 برنامه معادل 86/99 درصد محقق شده است.
بقيه از صفحه اول
با توجه به انجام 3 برنامه فوق العاده حركتي قطار، مي توان تحقق 100درصدي برنامه ها را عنوان كرد. از سويي تنها 41 درصد از برنامه ها با انحراف از زمان بندي حركتي مواجه بودند كه اين زمان در هر حركت به طور ميانگين 2/1 ثانيه بوده است. با توجه به كاهش سن ناوگان خط يك، به دليل ورود قطارهاي جديد،  متوسط تأخير در برنامه  زمانبندي شده نسبت به سال گذشته كاهش داشته است.
اين گزارش همچنين مي افزايد: حركت قطارهاي مترو در خط يك از مجموع 2252 برنامه حركتي پيش بيني شده، تعداد 2226 برنامه معادل 84/98 درصد انجام شده است. همچنين با اجراي 30 برنامه فوق العاده مسافري، رقم تحقق برنامه به بيش از 100 درصد افزايش مي يابد.
از سويي 4/8 درصد از برنامه هاي اين خط با تأخير در برنامه حركتي مواجه بوده كه از نظر زماني به طور متوسط هر حركت با 69/34 ثانيه تأخير مواجه بوده است. كمبود شديد واگن و قطعات يدكي از يك سو و افزايش تقاضاي سفر در خط دو با توجه به ازدحام مسافران خط 5 موجب شد تا بروز نقص فني و مشكلات قطار با 75 درصد و ازدحام مسافر با 11 درصد، بخش عمده اي از تأخيرات را موجب شوند.
در خط 5 مترو نيز علاوه بر تحقق 826 برنامه پيش بيني شده تعداد 2 برنامه حركتي فوق العاده مسافري نيز انجام شده كه نشانگر تحقق بيش از 100 درصدي برنامه است. همچنين 2/11 درصد از برنامه هاي حركتي قطارها در اين خط با انحراف مواجه بوده اند كه ميانگين زماني 95/22 ثانيه در هر حركت بوده است.
</TEXT>
</DOC>
<DOC>
<DOCID>HAM2-851023-070</DOCID>
<DOCNO>HAM2-851023-070</DOCNO>
<ORIGINALFILE>/1385/851023/news/_siasi.htm</ORIGINALFILE>
<ISSUE>شنبه 23 دي 1385 - سال چهاردهم - شماره4181 - Jan 13, 2007</ISSUE>
<DATE calender="Western">2007-01-13</DATE>
<DATE calender="Persian">1385/10/23</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
در گفت وگو با همشهري مطرح شد
جزئيات حمله آمريكا از زبان سركنسول ايران در اربيل
</TITLE>
<TEXT>
گروه سياسي بامداد پنج شنبه نيروهاي امريكايي توسط دو هلي كوپتر بزرگ ويژه حمل نفر ارتش امريكا با حمايت و حفاظت سه هلي كوپتر جنگي و پشتيباني چند خودرو كه از طريق راههاي زميني كنسولگري ايران در اربيل عراق را به محاصره درآورده بودند، بر بام كنسولگري فرود آمده و 6 تن از ديپلمات هاي ايراني حاضر در اين ساختمان را كه 5 تن از آنها ديپلمات و يك تن ديگر از كارمندان كنسولگري بوده است به اسارت گرفته و از محل خارج ساختند.
عباس حسيني سركنسول ايران در اربيل عراق در تشريح جزييات اين حمله گفت: نيروهاي امريكايي پس از محاصره ساختمان كنسولگري و خلع سلاح نگهبانان بوسيله بلندگوي دستي و با سه زبان فارسي، عربي و كردي به افراد داخل ساختمان كنسولگري ايران هشدار دادند كه خودتان را تسليم كنيد و هيچ عكس العملي نشان ندهيد.
حسيني با يادآوري اين نكته كه در تمام لحظات محاصره و تا پيش از دستگيري كاركنان كنسولگري ارتباط تلفني وجود داشته و هيچ اتفاق  خاصي اعم از درگيري فيزيكي بين نيروهاي امريكايي و ديپلماتهاي ربوده شده رخ نداده است اظهار داشت: دو نفر از افراد ربوده شده متصدي امور رواديد اين كنسولگري بوده اند.
يك نفر هم مسئول تشكيل پرونده و صدور شناسنامه براي تجار ايراني و عراقي بوده است. دو تن ديگر هم از ديپلماتهاي ايراني بوده اند كه به صورت مهمان در كنسولگري اربيل حضور داشته اند. فرد ديگرهم از كارمندان معمولي كنسولگري ايران در اربيل عراق بوده است.
وي با اشاره به احتمال ربوده شدن غيرقانوني برخي اسناد از محل كنسولگري توسط نيروهاي امريكايي تأكيد كرد: نيروهاي امريكايي پس از شكست در تأمين امنيت عراق در تلاش هستند تا كشورهاي ديگر از جمله ايران را به دست داشتن در اقدامات ضد امنيتي و خرابكارانه در اين كشور متهم كنند. لذا اقدامات شتابزده اي از خود نشان مي دهند تا بتوانند با فرافكني مشكل به وجود آمده براي خود را به عهده ديگر كشورها بيندازند.
سركنسول ايران در شهر اربيل عراق ادامه داد: امريكا تلاش مي كند تا با اين اقدامات حضور فيزيكي ايران را در منطقه به حداقل برساند.
وي تصريح كرد: ما اسناد شفاف و محكمي در خصوص دخالت و نقش امريكاييها در ايجاد ناامني ها در عراق داريم اما متأسفانه آنها به جاي پذيرش شكست در سياست خود در عراق و تجديدنظر در اين سياستها، همگي درصدند تا تقصير خود را به ديگران منتسب كنند.
پس از بازداشت نيروهاي ايراني، فرودگاه اين شهر به محاصره نيروهاي بارزاني(حزب كردستان عراق)در آمد تا از انتقال اين افراد به خارج از اربيل جلوگيري نمايند ولي بالاخره نيروهاي امريكايي موفق شدند، اين افراد را پس از ساعاتي به مكان نامعلومي در بغداد منتقل كنند. رايزنيها همچنان ميان مقامات ارشد ايران و عراق به منظور تحويل اين افراد به وزارت خارجه عراق و سپس به ايران در حال جريان است. همچنين به گزارش منابع آگاه يكي از كارمندان كنسولگري در ساعات اوليه، آزاد شده است.
سركنسولگري هاي جمهوري اسلامي ايران در اربيل و سليمانيه عراق بنابه درخواست مقامات عاليه كرد و در هماهنگي با حكومت مركزي، چند ماه پس از سقوط رژيم صدام و با استفاده از پرچم و تابلوي رسمي گشايش يافت. اين دفاتر(در دوره صدام)و بعدها كنسولگري ها(در دولت جديد عراق)بيشترين سهم را در تنظيم روابط دو طرفه و تسهيل  تردد اتباع و تجار، مداواي مجروحين و بيماران و همچنين ارسال كمكهاي انساني به عراق را بر عهده داشته و دارند.
</TEXT>
</DOC>
<DOC>
<DOCID>HAM2-851023-071</DOCID>
<DOCNO>HAM2-851023-071</DOCNO>
<ORIGINALFILE>/1385/851023/news/_siasi.htm</ORIGINALFILE>
<ISSUE>شنبه 23 دي 1385 - سال چهاردهم - شماره4181 - Jan 13, 2007</ISSUE>
<DATE calender="Western">2007-01-13</DATE>
<DATE calender="Persian">1385/10/23</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
مذاكرات معاون وزير خارجه در نيكاراگوئه
</TITLE>
<TEXT>
گروه سياسي- معاون اروپا و آمريكاي وزارت امور خارجه پيش از آغاز سفر دوره اي رئيس جمهوري به كشورهاي ونزوئلا، نيكاراگوئه و اكوادور، در سفر به منطقه آمريكاي لاتين با مقامات كشورهاي نيكاراگوئه، مكزيك و بليز ديدار و گفت وگو كرد.
سعيد جليلي كه به منظور شركت در مراسم تحليف رييس جمهوري نيكاراگوئه به اين كشور سفر كرده بود، با دانيل اورتگا، رييس جمهوري جديد، سانتوس، وزير خارجه، كوروئل، معاون وزير خارجه و راپاكسيولي، وزير انرژي نيكاراگوئه ديدار و گفت وگو كرد.
اورتگا شركت هيات ايراني در اين مراسم و نيز سفر رئيس جمهوري كشورمان به نيكاراگوئه را باعث افتخار كشورش دانست و آن را نقطه عطفي در روابط دو كشور ارزيابي كرد. جليلي هم در ديدار با مقامات دولت جديد نيكاراگوئه با اشاره به اهميتي كه پيروزي اورتگا براي جمهوري اسلامي ايران داشته است آمادگي جمهوري اسلامي را براي توسعه همه جانبه روابط با دولت انقلابي نيكاراگوئه اعلام نمود.
معاون اروپا و آمريكاي وزارت خارجه همچنين در نيكاراگوئه با خرونيمو گوتيرز، معاون وزير خارجه مكزيك ديدار و گفت وگو كرد. در اين ديدار جليلي با اشاره به اهميت منطقه اي جمهوري اسلامي ايران در خاورميانه و مكزيك در آمريكاي لاتين، استقبال دولت جديد مكزيك از رويكرد جديد سياست خارجي جمهوري اسلامي در توسعه روابط با آمريكاي لاتين براي تعمق و گسترش روابط دوجانبه را مهم ارزيابي كرد و چشم انداز همكاري هاي فيمابين در زمينه انرژي و مبادلات اقتصادي را با توجه به ظرفيت هاي بالاي دو كشور عالي و مثبت خواند.
سعيد جليلي معاون اروپا و آمريكاي وزارت امور خارجه با سعيد ويلبرت موسي، نخست وزير بليز هم ملاقات كرد. در اين ديدار ضمن اشاره به امكان گسترش روابط دو كشور در زمينه هاي مختلف به ويژه سرمايه گذاري و صدور خدمات فني و مهندسي به بليز مقرر گرديد طرفين زمينه ها و چگونگي همكاري هاي اقتصادي خود را بررسي نمايند. در همين رابطه جمهوري اسلامي ايران از سعيد ويلبرت موسي جهت سفر به ايران دعوت نمود.
</TEXT>
</DOC>
<DOC>
<DOCID>HAM2-851023-072</DOCID>
<DOCNO>HAM2-851023-072</DOCNO>
<ORIGINALFILE>/1385/851023/news/_siasi.htm</ORIGINALFILE>
<ISSUE>شنبه 23 دي 1385 - سال چهاردهم - شماره4181 - Jan 13, 2007</ISSUE>
<DATE calender="Western">2007-01-13</DATE>
<DATE calender="Persian">1385/10/23</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
بازتاب حمله به كنسولگري ايران در اربيل
سفراي عراق و سوئيس به وزارت خارجه احضار شدند
نمايي از كنسولگري ايران در اربيل عراق
</TITLE>
<TEXT>


گروه سياسي- حمله نيروهاي آمريكايي به كنسولگري ايران در اربيل عراق درحالي با محكوميت شديد از جانب ايران مواجه شد كه مقامات آمريكايي آنرا بخشي از استراتژي تازه بوش در عراق توصيف مي كنند.
كاندوليزا رايس، وزير امور خارجه آمريكا پس از آنكه نيروهاي آمريكايي 5 ديپلمات حاضردركنسولگري ايران را به همراه يكي از كارمندان كنسولگري در اربيل عراق ربودند و درپي آن وزارت خارجه ايران سفراي سوئيس و عراق را احضار كرد،گفت: اگر ايران بكوشد تلاش جديد واشنگتن براي ايجاد ثبات در عراق را مختل كند آمريكا بيكار نخواهد ايستاد.
رايس اين ادعا را پس ازآن مطرح كرد كه جورج بوش رئيس جمهور ايالات متحده در سخنراني خود براي اعلام استراتژي هاي تازه اش در عراق مدعي شده بود از آنچه وي كمك تهران و دمشق به تروريست ها خوانده است، جلوگيري خواهد كرد.  هرچند رايس در موضعگيري خود به موضوع ربودن ديپلمات هاي ايراني در عراق مستقيما اشاره نكرد،اما يك مقام مسئول در پنتاگون دستگيري اتباع ايراني در جريان حمله  نيروهاي آمريكايي را تأييد كرده است. به گزارش ايسنا، خبرگزاري فرانسه به نقل از يك مقام مسئول در پنتاگون كه به نامش اشاره اي نكرد، نوشت: 5 نفري كه در جريان حمله  آمريكايي به اربيل دستگير شدند، داراي مليت ايراني هستند. پيشتر يك سخنگوي پنتاگون حمله نيروهاي آمريكايي به كنسولگري ايران را تكذيب كرده بود. كاخ سفيد نيز ضمن خودداري از اظهار نظر درباره  اين عمليات از اين اقدام دفاع كرد.
اين درحالي است كه سناتورهاي دموكرات و جمهوري خواه آمريكايي نسبت به گسترش يافتن جنگ عراق به همسايگي اش در ايران و سوريه ابراز نگراني كرده اند. ژوزف بايدن، رئيس كميته  روابط خارجي سناي آمريكا در جلسه  استماع سخنان كاندوليزا رايس گفت: وي فكر نمي كند كه بوش اجازه داشته باشد حملاتي را براي بر هم زدن آنچه شبكه هاي شبه نظامي در ايران و سوريه خوانده، انجام دهد.
احضار سفراي سوئيس و عراق
در پي حمله به كنسولگري ايران در اربيل،سفير سوئيس به عنوان حافظ منافع آمريكا در ايران به وزارت امور خارجه احضار و مراتب اعتراض شديد جمهوري اسلامي ايران به اين اقدام نيروهايي آمريكايي به وي ابلاغ شد. مديركل خليج فارس وزارت امور خارجه خطاب به سفير سوئيس تاكيد كرد دستگيرشدگان با توافق و درخواست دولت عراق و مسئولين محلي كردستان عراق در آنجا مشغول به فعاليت بوده و اقدام نيروهاي آمريكايي مغاير همه مقررات و قوانين بين المللي است. فارس نيز گزارش داد سفير عراق در تهران نيز به وزارت خارجه فراخوانده و مراتب اعتراض شديد جمهوري اسلامي ايران به اقدام نيروهاي آمريكايي به وي ابلاغ شد.
مسئوليت حمله،متوجه آمريكاست
سخنگوي وزارت امورخارجه كشورمان نيز در گفت وگو با مهر با تأييد خبر حمله نظاميان آمريكايي به دفتر همكاري هاي ايران در اربيل عراق، اظهار داشت: ما آمريكايي ها را مسئول اين مسئله مي دانيم و آنها بايد در اين خصوص پاسخگو باشند؛ ضمن آن كه در اين رابطه پيگيري موضوع از جانب دولت عراق را نيز خواستار شده ايم.
سيدعلي رياض رئيس گروه دوستي پارلماني ايران و عراق هم با محكوم كردن حمله به كنسولگري ايران در اربيل عراق، خاطرنشان كرد: اتفاقات جديدي كه در منطقه و به خصوص عراق تحت عنوان راهبرد جديد رخ مي دهد و همزماني آن با حملاتي كه ارتش آمريكا به جايگاه هاي ديپلماسي سياسي رسمي كشورما مانند كنسولگري در اربيل انجام مي دهد، نشان از اقدامات جديد آمريكا در جهت افزايش تنش هاي ديپلماتيك و در نتيجه ايجاد نوعي تحريك برضدايران دارد.
موضع وزارت خارجه عراق
هوشيار زيباري،وزير خارجه عراق گفت: 6 تبعه ايران كه به وسيله  نيروهاي آمريكايي در عراق دستگير شده اند با مجوز رسمي كار مي كردند، اما دفتر كارشان هنوز به كنسولگري تبديل نشده بود. خبرگزاري فرانسه به نقل از هوشيار زيباري، وزير امور خارجه  عراق ادامه داد: اين دفتر از محافظت ديپلماتيك برخوردار نبوده است و عراق با مقامات آمريكايي براي حل اين مسئله كار مي كند.
واكنش روسيه
به گزارش فارس، روسيه نيز حمله آمريكا به كنسولگري ايران در اربيل عراق را غير قابل قبول خواند. وزارت خارجه روسيه روز جمعه در بيانيه اي تاكيد كرد اين حمله در تناقض آشكار با قوانين بين المللي است. ميخاييل كامينين سخنگوي وزارت خارجه روسيه تصريح كرد: حمله آمريكا به دفتر ايران در اربيل، غير قابل قبول و مغاير كنوانسيون وين درخصوص روابط كنسولي است.
</TEXT>
</DOC>
<DOC>
<DOCID>HAM2-851023-073</DOCID>
<DOCNO>HAM2-851023-073</DOCNO>
<ORIGINALFILE>/1385/851023/news/_siasi.htm</ORIGINALFILE>
<ISSUE>شنبه 23 دي 1385 - سال چهاردهم - شماره4181 - Jan 13, 2007</ISSUE>
<DATE calender="Western">2007-01-13</DATE>
<DATE calender="Persian">1385/10/23</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
خطيب جمعه تهران:
آمريكايي ها هر كاريدلشان مي خواهد مي كنند
</TITLE>
<TEXT>
گروه سياسي - خطيب جمعه تهران با اشاره به حمله نيروهاي آمريكايي به كنسولگري ايران در اربيل عراق گفت: اين كار، اقدامي احمقانه بود، نيروهاي آمريكايي خود را آزاد مي دانند كه هر كاري دلشان مي خواهد، بكنند.
آيت الله احمد جنتي كه ديروز در جمع نمازگزاران تهراني سخن مي گفت، يادآور شد: آمريكا در تلاش است تا با هر حربه اي از جمله ايجاد تفرقه بين شيعه وسني، جهان اسلام را با مشكل روبه رو كند، اگر ما به كشورهاي اسلامي كمك مي كنيم، به خاطر اسلام است و رنگ تشيع ندارد.
محمد باقر ذوالقدر، معاون امنيتي وزارت كشور هم در سخنان پيش از خطبه  نماز جمعه اين هفته تهران، طرح هاي ضد ايراني آمريكا را شكست خورده و ناكام دانست.
</TEXT>
</DOC>
<DOC>
<DOCID>HAM2-851023-074</DOCID>
<DOCNO>HAM2-851023-074</DOCNO>
<ORIGINALFILE>/1385/851023/news/_siasi.htm</ORIGINALFILE>
<ISSUE>شنبه 23 دي 1385 - سال چهاردهم - شماره4181 - Jan 13, 2007</ISSUE>
<DATE calender="Western">2007-01-13</DATE>
<DATE calender="Persian">1385/10/23</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
درصورت تعليق غني سازيرايس: با متكي ديدار خواهم كرد
</TITLE>
<TEXT>
گروه سياسي- وزير خارجه آمريكا بار ديگر گفت اگر ايران فعاليت هاي مربوط به غني سازي اورانيوم را به حالت تعليق درآورد با وزير خارجه ايران ديدار خواهد كرد.
كاندوليزا رايس در نشست خبري مشتركي با رابرت گيتس وزير دفاع آمريكا ضمن متهم كردن ايران به دخالت درعراق و تهديد منافع ملي آمريكا اعلام كرد كه درصورتي كه ايران به غني سازي خود پايان دهد، آماده است تا در هرزمان و هر مكاني با منوچهر متكي وزير خارجه و همتاي ايراني خود ديدار كند. به گزارش مهر، وي كه پس از شركت در جلسه استماع سنا درباره استراتژي جديد بوش در عراق سخن مي گفت همچنين ايران را متهم كرد كه درعراق، لبنان و فلسطين دست به اغتشاش زده وتلاش مي كند اميد ملت هاي اين منطقه براي دست يابي به آرامش را به ياس تبديل كند.
تلاش اسرائيل براي تأثيرگذاري برچين
درهمين حال، فارس گزارش داد نخست وزير رژيم صهيونيستي در جريان مذاكره با همتاي چيني خود اهميت اتخاذ پاسخ بين المللي قاطع و مؤثردرقبال برنامه هسته اي ايران را به جيابائو نخست وزير چين متذكر شده است،هرچندكه ون جيابائو درديدار با ايهود اولمرت تأكيد كرد استفاده صلح آميز از انرژي هسته اي حق ايران است، اما تهران حق ندارد از اين فناوري براي توليد بمب استفاده كند. به گزارش ايسنا، اولمرت پس از ديدار با همتاي چيني خود اعلام كرد كه از مذاكراتش با مقامات چيني و مخالفت آنها با آنچه تسليحات هسته اي ايران خوانده شده، متعجب و درعين حال دلگرم شده است.
</TEXT>
</DOC>
<DOC>
<DOCID>HAM2-851023-075</DOCID>
<DOCNO>HAM2-851023-075</DOCNO>
<ORIGINALFILE>/1385/851023/news/_siasi.htm</ORIGINALFILE>
<ISSUE>شنبه 23 دي 1385 - سال چهاردهم - شماره4181 - Jan 13, 2007</ISSUE>
<DATE calender="Western">2007-01-13</DATE>
<DATE calender="Persian">1385/10/23</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
اخبار كوتاه
</TITLE>
<TEXT>


مجلس شوراي اسلامي: غلامعلي حداد عادل در گردهم آيي بزرگ مبلغان ويژه ماه محرم، اظهار داشت: تا زماني كه كشور بر مسير حقيقت عاشورا حركت مي كند، بايد اميدوار و دلگرم براي آينده باشيم چون آنچه آينده كشور را تعيين مي كند، حركت در اين مسير است و آن اصول گرايي است كه مقام معظم رهبري تبيين مي كند.
رئيس مجلس با تاكيد بر اين كه روح اصول گرايي، اعتقاد به ولايت فقيه و حاكمان صالحانه است، گفت: اعتقاد به ولايت فقيه سرنوشت ما را به حقيقت اسلام نزديك مي كند و ما امروز در شرايطي هستيم كه دولت و مجلس در خط اصول گرايي حركت مي كنند و در پيروي از مقام معظم رهبري قرار دارد.
ارتش: فرمانده نيروي دريايي ارتش با تشريح جزيياتي از برخورد زيردريايي اتمي آمريكا با نفت كش ژاپني از تبعات زيست محيطي و بي توجهي نيروهاي اشغالگر به امنيت عبور و مرور در منطقه خليج فارس اظهار نگراني كرد. امير دريادار سجاد كوچكي در گفتگو با فارس در خصوص برخورد زيردريايي آمريكا با يك كشتي ژاپني گفت: ترديدي نيست كه گوشه اي از تبعات اين سانحه و سوانح كه آمارش هم كم نيست و با بررسي در حوزه زيست محيطي مشخص خواهد شد، تمامي كشورهاي منطقه را فرا خواهد گرفت. همچنان كه اين بي تفاوتي و بي انگيزگي جان مردم منطقه را هم تهديد مي كند.
قوه قضائيه: معاون اول رئيس قوه قضاييه گفت: تاكنون كسي به صورت رسمي از سوي رييس قوه قضاييه براي تصدي پست وزارت دادگستري معرفي نشده است و در حال حاضر همانطور كه قبلا اعلام شده دكتر غلامحسين الهام - رئيس دفتر رئيس جمهور - تا انتخاب وزير جديد، سرپرستي اين وزارت خانه را بر عهده خواهد داشت. سيد ابراهيم رئيسي همچنين تاكيد كرد: من حتما يكي از گزينه ها براي پست وزارت دادگستري نيستم.
حوزه علميه: نايب رئيس جامعه  مدرسين حوزه  علميه قم در مراسم رونمايي از كتاب جامعه  مدرسين از آغاز تاكنون كه از سوي سازمان فرهنگي هنري شهرداري تهران در كتابخانه ملي برگزار شد، خاطرنشان كرد: اين كتاب در جهت بيان واقعيت هاي تاريخي منتشر شده است. آيت الله محمد يزدي طي سخناني در اين مراسم به نقش روحانيت و نيروهاي مذهبي در انقلاب اسلامي اشاره كرد و گفت: هنوز مدت زيادي از انقلاب نگذشته است، اما بعضا شاهديم كه برخي مي خواهند تحريف ها و تغييراتي را در تاريخ انقلاب اسلامي به وجود آورند. برخي قلم هاي آلوده يا مغرض به گونه اي تلاش مي كنند تا نقش روحانيت را در انقلاب اسلامي زير سوال ببرند و اين انقلاب با همه  عظمتش را به گونه اي تحليل مي كنند كه گويي اين انقلاب بر اساس عوامل سياسي، اجتماعي و اقتصادي ايجاد شده است.
وزارت كشور: فرماندار خرمشهر گفت: صداي سه انفجار پيش از ظهر پنج شنبه در خرمشهر ناشي از انهدام مواد منفجره مربوط به جنگ تحميلي در منطقه عمومي شلمچه بوده است. محمد علي شيرآلي در گفتگو با ايرنا اظهار داشت: اين انفجارها هيچ گونه مشكل امنيتي نداشته است و از قبل نيز به مردم اطلاع رساني شده بود. روابط عمومي فرمانداري خرمشهر روز چهارشنبه در اطلاعيه اي اعلام كرده بود صداي چند انفجار ناشي از انهدام مواد و اشياي انفجاري زمان جنگ تحميلي روز پنج شنبه در منطقه شلمچه در خرمشهر و آبادان شنيده  شد.
قوه قضائيه: محمدنيازي رئيس سازمان بازرسي كل كشور خبر داد كه سازمان متبوعش به شكايت هايي مبني بر استفاده از امكانات دولتي در جريان انتخابات رسيدگي كرده است. وي با اعلام اين خبر اظهارداشت: تعداد اين شكايت ها نسبت به دوره هاي قبل خيلي كم بوده است.
سپاه پاسداران: فرمانده كل سپاه پاسداران انقلاب اسلامي تاكيد كرد كه هيچ اتحاد شومي عليه كشور و ملت ايران اسلامي دوام نخواهد آورد. سردار سرلشكر رحيم صفوي كه در بزرگداشت سالگرد سردار شهيد كاظمي و ديگر شهداي عرفه در حسينيه گلستان شهداي اصفهان سخن مي گفت، برخي كشورها را به عبرت گيري از سرنوشت صدام
فرا خواند و از افتادن در دامان فتنه كشورهاي غربي به ويژه آمريكا، انگليس و رژيم صهيونيستي برحذر داشت.
</TEXT>
</DOC>
<DOC>
<DOCID>HAM2-851023-076</DOCID>
<DOCNO>HAM2-851023-076</DOCNO>
<ORIGINALFILE>/1385/851023/news/_siasi.htm</ORIGINALFILE>
<ISSUE>شنبه 23 دي 1385 - سال چهاردهم - شماره4181 - Jan 13, 2007</ISSUE>
<DATE calender="Western">2007-01-13</DATE>
<DATE calender="Persian">1385/10/23</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
نايب رئيس مجلس شوراي اسلامي:
ريشه  رفتارهاي اقتصاديعوامل موهوم نيست
</TITLE>
<TEXT>
ايسنا: نايب رئيس مجلس شوراي اسلامي درباره وجود رانت خواران اقتصادي اظهار داشت: خيلي موافق نيستم كه ريشه هاي اين طور رفتارهاي اقتصادي را به يكسري عوامل ناشناخته يا موهوم برگردانيم. محمدرضا باهنر در خصوص موروثي بودن ريشه هاي گراني از دولت گذشته با بيان اين كه اقتصاد پديده و مجموعه اي است كه ريشه هاي زيادي مي تواند داشته باشد، گفت: طبيعي است كه ممكن است برخي از اين ريشه ها به گذشته برگردد اما حتما علت تامه آن نيست، و براي مهار گراني بيشتر بايد سعي كنيم نقدينگي و هزينه هاي دولت را كنترل كنيم. وي با بيان اين كه به نظر مي رسد بحث عمده تورم و گراني هاي اخير، اقتصادي است، گفت: بالا رفتن هزينه دولت كه البته بيشتر در جهت كارهاي عمراني بوده و نيز افزايش نقدينگي به دليل تبديل ارزي كه به ريال انجام داديم، مي تواند ريشه  اساسي تورم باشد.
</TEXT>
</DOC>
<DOC>
<DOCID>HAM2-851023-077</DOCID>
<DOCNO>HAM2-851023-077</DOCNO>
<ORIGINALFILE>/1385/851023/news/_siasi.htm</ORIGINALFILE>
<ISSUE>شنبه 23 دي 1385 - سال چهاردهم - شماره4181 - Jan 13, 2007</ISSUE>
<DATE calender="Western">2007-01-13</DATE>
<DATE calender="Persian">1385/10/23</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
يادداشت
تجاوز به حريم ديپلماتيكحسين اميرعبداللهيان
</TITLE>
<TEXT>
1 نظاميان آمريكايي بامداد پنج شنبه، با چند فروند بالگرد وارد فضاي شهر اربيل كردستان عراق شده و با رفتاري خشن، ساختمان سركنسولگري جمهوري اسلامي ايران در اربيل را محاصره، نگهبانان كرد آن را خلع سلاح و ديپلمات هاي در حال استراحت در اقامتگاه سركنسولگري را به همراه امكانات موجود با خود به بغداد منتقل نمودند.
2 جهانيان در هفته هاي اخير شاهد 2 رخداد مهم در ايالات متحده آمريكا بوده اند، اول اين كه -گروه مطالعه عراق موسوم به بيكر هميلتون در گزارش مفصلي، عملكرد كاخ سفيد و نومحافظه كاران را در عراق ناموفق ارزيابي نمود و دوم اين كه همزمان با انتشار اخبار اوليه اين گزارش، در انتخابات پارلماني آمريكا جمهوريخواهان مغلوب گرديدند.
3 گزارش گروه مطالعه عراق موسوم به بيكر هميلتون در ارزيابي وضعيت ايالات متحده در عراق مي نويسد: ضمانتي براي موفقيت در عراق وجود ندارد، چشم انداز روشني فراروي ما نيست و سياست افزايش نيروي نظامي و يا تداوم حضور گسترده در عراق محكوم به شكست است، ضمن اين كه به دليل جاذبه و ثقل شرايط عراق و اهميت حياتي اين كشور، آمريكا يكي از مشكل ترين و مهم ترين چالش هاي خود را در دهه هاي اخير در عراق تجربه مي كند.
4 گزارش مذكور در بخش مربوط به ارزيابي عملكرد جمهوري اسلامي ايران در عراق مي نويسد: در ميان تمامي همسايگان، ايران بيشترين اهرم را در عراق داراست. ايران روابط بلند مدتي با بسياري از سياستمداران شيعه و كرد عراق داشته است و اغلب آنها در دوران حكومت صدام به ايران تبعيد شده اند.
5 جرج دبليو بوش، رئيس جمهور آمريكا چهارشنبه و پيش از تجاوز نظاميان آمريكايي به حريم اربيل عراق و محاصره سركنسولگري جمهوري اسلامي ايران در نطق تلويزيوني خود تحت عنوان راهبرد جديد آمريكا در عراق ادعا مي كند: موفقيت در عراق نيازمند دفاع از تماميت ارضي و تثبيت منطقه در رابطه با چالش هاي تندروهاست، اين با رسيدگي به ايران و سوريه آغاز مي شود. اين دو رژيم به تروريست ها اجازه مي دهند تا از سرزمين آنها براي خروج و ورود به عراق استفاده كنند.
ارزيابي
1 هر دو جناح جمهوريخواه و دمكرات و افكار عمومي بر شكست سياست هاي آمريكا در عراق و منطقه اذعان دارند، در عين حال هر دو جناح باور دارند كه شكست در عراق به منزله فاجعه براي آمريكاست.
2 نومحافظه كاران مسلط بر كاخ سفيد كه 6 ماه پس از اشغال عراق با سخنراني رسمي بوش پايان وضعيت جنگي را اعلام كردند اكنون پس از چهار سال و اندي معتقدند كه در هر سه فاز روند سياسي(به دليل روي كار آمدن دولتي مسلمان و داراي گرايش هاي عميق ملي و مذهبي)، ثبات و امنيت(به دليل تبديل شدن عراق به مأمن تروريست ها)و بازسازي ناموفق بوده اند، در نتيجه سياست فرافكني را اتخاذ كرده اند.
3 دستگيري 5 ديپلمات ايراني در اوايل ماه جاري در بغداد، هياهوي فراوان آمريكا و عدم يافتن هيچ گونه سندي براي وارد ساختن اتهام دست داشتن جمهوري اسلامي ايران در ناامني هاي عراق، اولين گام در سياست ديپلماسي تهاجمي ايالات متحده بود.
4 گام دوم يورش به سركنسولگري جمهوري اسلامي ايران در اربيل [يكي از شهرهاي نسبتا امن عراق جديد] مي باشد كه در راستاي ديپلماسي تهاجمي جديد آمريكا قابل بررسي است.
5 حقيقت اين است كه سركنسولگري هاي جمهوري اسلامي ايران در اربيل و سليمانيه عراق، بنابر درخواست مقامات عاليه كرد و در هماهنگي با حكومت مركزي، چند ماه پس از سقوط رژيم صدام با استفاده از پرچم و تابلوي رسمي گشايش يافت.
قبل از آن دفاتر جمهوري اسلامي ايران از سال 1991(حمله صدام به كويت)همزمان با اعلام منطقه شمال عراق به عنوان منطقه ممنوعه پروازي(o fly zoe)[براساس قطعنامه 687 شوراي امنيت سازمان ملل متحد] و به دليل نياز كردستان عراق براي رفع مشكلات اقتصادي، بازسازي و... در سليمانيه و اربيل فعاليت رسمي خود را در كنار دفاتر چندين كشور اروپايي آغاز نمودند و اين دفاتر(در دوره صدام)و بعدها سركنسولگري ها(در دوره عراق جديد)بيشترين سهم را در تنظيم روابط دوطرف، تسهيل تردد اتباع و تجار، مداواي مجروحين و بيماران عراقي و ارسال كمك هاي انساني به عراق برعهده داشته و دارند.
نتيجه گيري
نومحافظه كاران حاكم در ايالات متحده كه طي چهار سال گذشته به دليل اشتباهات مكرر خود موفق به اجراي سياست خارجي خود در منطقه خاورميانه و خليج فارس و به ويژه عراق نگرديده اند، با فرافكني و وارد ساختن اتهامات بي پايه و اساس به جمهوري اسلامي ايران و ادعاي راهبرد جديد در عراق تلاش دارند بر شكست هاي خود سرپوش گذارند، غافل از اين كه روابط جمهوري اسلامي ايران و جمهوري عراق بر پايه هاي محكمي از اعتقادات مذهبي، روابط ديرينه تاريخي و مشتركات فرهنگي، اجتماعي و ديني استوار بوده است و سياست هاي خشن حزب بعث حاكم بر عراق در طول بيش از سه دهه حاكميت و برجاي گذاشتن صدها گور دسته جمعي و قرباني جنگ نيز نتوانست، گسستي در اين پيوند ايجاد نمايد. در دوره جديد علاوه بر پيشينه فوق الاشاره، همان گونه كه در گزارش بيكر هميلتون تصريح گرديده است:... ايران روابط بلندمدتي با بسياري از سياستمداران عراق داشته و اغلب آنها در دوران حكومت صدام به ايران تبعيد شده اند. اين روابط از سطح مردمي به سطح دولت عراق نيز تسري يافته است. نتيجه اين كه امروز در پديده ديپلماسي تهاجمي جديد آمريكا، فرافكني و يورش به محافل رسمي ديپلماتيك جمهوري اسلامي ايران در بغداد و اربيل، شاهد آن هستيم كه رهبران و دولتمردان عراقي، به سرعت وارد عمل شده و براي آزادي ديپلمات هاي كشورمان از دست نظاميان آمريكايي تلاش مي نمايند و با نگاهي مثبت به عملكرد جمهوري اسلامي ايران در عراق جديد، ايجاد هرگونه خدشه در روابط ديرينه دو ملت را مغاير منافع و امنيت ملي دو كشور مي دانند.
*كارشناس مسائل خاورميانه
</TEXT>
</DOC>
<DOC>
<DOCID>HAM2-851023-078</DOCID>
<DOCNO>HAM2-851023-078</DOCNO>
<ORIGINALFILE>/1385/851023/news/_theatre.htm</ORIGINALFILE>
<ISSUE>شنبه 23 دي 1385 - سال چهاردهم - شماره4181 - Jan 13, 2007</ISSUE>
<DATE calender="Western">2007-01-13</DATE>
<DATE calender="Persian">1385/10/23</DATE>
<CAT xml:lang="fa">ادب و هنر.هنر.تئاتر</CAT>
<CAT xml:lang="en">Literature and Art.Art.Theater</CAT>
<TITLE>
با گذشت 25 سال، هنوز در مزارع از سموم ممنوع استفاده مي شود
سموم دفع آفات، آفت جان!
فرهاد جم
</TITLE>
<TEXT>


مرداب رود، آبراهي كوچك و محلي به طول تقريبي 6 كيلومتر است كه از ارتفاعات اطراف آستارا سرچشمه مي گيرد. صيد ماهي هاي نيمه جان در دهانه اين آبراه، يكي از تفريح هاي كودكان آستارا پس از هر بارندگي است. ماهي ها با سموم دفع آفات شاليزارها، كه آب باران آنها را شسته و به مقدار زياد به داخل رودخانه مي ريزد مسموم مي شوند. اين تفريح هميشگي بچه هاي آستاراست چون در آنجا باران و سم فراوان است!
انفجار جمعيت در پي بهره گيري انسان از مواهب زندگي مدرن، به معناي تأمين غذا به نسبت افزايش جمعيت است. از اين رو زمين هاي بيشتري زير كشت رفت. اما زمينِ محدود، پاسخگوي تقاضاي جمعيت دم افزون نيست. جمعيت گرسنه نياز به غذا دارد و توليد غذاي بيشتر به معناي جذب رقباي غذايي است، كه ما نام آنها را آفت گذاشته ايم.
آفت چيست؟
از نگاهي اكولوژيك تمامي موجودات كاركردهاي خاص خود را دارند و نمي توان هيچ يك را مضر دانست. اما انسان با تأثير خود بر زيست كره، از جمله فرايند كشاورزي، نظم اكوسيستم هاي طبيعي را بر هم مي زند. از ميان بردن تنوع زيستي در محدوده زمين هاي زراعي و انتخاب گونه  يا گونه هايي خاص دو نتيجه مشخص دارد. اول آن كه گونه هاي رقيب، كه در شرايط طبيعي در زمره جانداران بومي آن منطقه با كاركردهاي خاص خود قرار داشته اند، در شرايط جديد آفت به حساب مي آيند. و دوم، تراكم مواد غذايي ناشي از محصولات كشاورزي، به مثابه سفره اي رنگين موجب جلب جانداران ديگر مي شود، كه آنها هم به زعم ما آفت هستند.
اين رقبا بايد از ميان بروند و آسان ترين راه، حذف آنها است. براي اين كار از آفت كش ها استفاده مي شود. انواع آفت كش ها به حشره كش ها، علف كش ها، قارچ كش ها، كنه كش ها، نرم تن كش ها، نماتدكش ها و جونده كش ها تقسيم مي شوند. نكته اين جاست كه اين مواد تنها آفت ها را نمي كشند بلكه بر ارگانيسم هر موجود زنده، از جمله خود ما و زيستمندهايي كه از نظر ما مفيد هستند نيز تأثير منفي مي گذارد. د.د.ت، ناجي بشر در برابر بيماري مهلك مالارياست كه زماني انقلابي در كشاورزي برپا كرد. اكنون، اين ماده خطري بزرگ نه تنها براي آفت ها بلكه براي تمامي اشكال حياتي محسوب مي شود. د.د.ت و بسياري از سموم ديگر، پايدار هستند، به گونه اي كه سال ها در طبيعت باقي مي مانند. اين مواد به طور كلي داراي مشخصه هايي نظير حلاليت كم در آب و حلاليت زياد در چربي هستند، كه سبب مي شود در بافتهاي چربي موجودات زنده انباشته شود. بنا بر اين، حتي استفاده از دوزهاي پايين اين مواد نيز خطرناك است. خطر مسموميت با اين مواد بويژه متوجه انسان و تمامي جانداراني است كه از سطوح بالاي زنجيره غذايي تغذيه مي كنند، از اين رو شايد بتوان اين گونه آفت كش ها را آدم كش هم ناميد!
سرطان، بيماريهاي سيستمهاي عصبي، تنفسي، زادآوري، بيماريهاي پوستي، اختلالات ادراكي، اختلال در اعضاي حركتي و... برخي از اثرات آفت كش ها بر روي انسان است.
اين سم هاي خطرناك!
چندي پيش مهندس صديقي معاون دفتر محيط زيست دريايي سازمان حفاظت محيط زيست گفت: جديدترين اندازه گيري ها در خصوص آلودگي سموم آلي پايدار در بافت ماهيان خزر نشان مي دهد ميزان سم هپتاكلر كه ماده اي به شدت سمي است، در منطقه تالش بيش از حد مجاز است.
هپتا كلر به همراه آلدرين، دآلدرين، كلردان، ايندرين، هگزا كلروبنزن، مايركس و تكسافن در شمار هشت سم آلي پايدار و خطرناكي هستند كه به موجب كنوانسيون آلاينده هاي آلي پايدار موسوم به pops استفاده از آنها بي درنگ بايد متوقف شود. كنوانسيون pops با حضور 116 كشور جهان در سال 2001 ميلادي در استكهلم سوئد تصويب شد و با پيوستن فرانسه، به عنوان پنجاهمين كشور توديع كننده اين سند، در فوريه 2004 لازم الاجرا شده است.
موضوع اين كنوانسيون مديريت  زيست  محيطي  دوازده  مادة  شيميايي  با عنوان  آلاينده هاي  آلي  پايدار است كه از اين ميان استفاده از هشت ماده ياد شده به دليل خطرات شديد براي محيط زيست بايد بي درنگ متوقف شود.
ما چه كرده ايم؟
قانون الحاق دولت جمهوري اسلامي ايران به كنوانسيون استكهلم در خصوص آلاينده هاي آلي پايدار در جلسه علني روز سه شنبه 10/3/84 مجلس شوراي اسلامي تصويب و در تاريخ 5/4/1384 به تأييد شوراي نگهبان رسيد. بدين ترتيب ايران عضو كنوانسيون pops است و مفاد اين معاهده درست مانند قوانين داخلي لازم الاجراست. به گفته مقامات مسئول، براساس توافقنامه اي كه بين ايران و سازمان ملل انجام شد، udp(برنامه عمران سازمان ملل متحد)در تهران به عنوان كارگزار و سازمان محيط زيست به عنوان نهاد اجرايي پروژه آلاينده هاي آلي پايدار انتخاب شدند و از اسفند سال 1382 نيز پروژه رسماً در حال اجراست. وزارتخانه هاي درگير اين طرح اكثر بخش هاي دولت را در بر مي گيرند و اقدامات انجام شده در اين باره شامل انتخاب مدير ملي و انجام كارهاي راه اندازي دفاتر پروژه بوده است.
مدير كل دفتر محيط زيست و توسعه پايدار وزارت جهاد كشاورزي مي گويد: به رغم اينكه از 25 سال پيش هرگونه استفاده از سموم همراه با آلاينده هاي پايدار در كشور ممنوع شده است، همچنان مصرف و صدمات اين سموم در اراضي كشاورزي مشاهده مي شود.
وي مي گويد: به نظر مي رسد هنوز اين سموم در انبارها وجود داشته باشد و سوداگران اين نوع سموم را با نام هاي مستعار به بازار عرضه مي كنند. اين وضعيت، نشان دهنده ضعف در كنترل و نظارت در واردات سموم و قاچاق آن است.
اكنون سه سال از آغاز اجراي رسمي اين پروژه و 25 سال از ممنوعيت استفاده از اين گونه سموم مي گذرد. اين كه چرا هنوز مزارع، رودخانه ها، ماهيان و ديگر اجزاء محيط زيست ما آلوده به اين مواد خطرناك هستند، نكته اي تأمل برانگيز است. در حالي كه در ديگر نقاط دنيا، محصولات با علامت استاندارد pops عرضه مي شود، بحث در اين زمينه هنوز در دايره بسته محافل تخصصي باقي مانده و در سطح عمومي، كمتر كسي خبر از اين سموم خطرناك و اثرات زيانبار آنها دارد. به نظر مي رسد در كنار اقدامات دستگاه هاي اجرايي و قانوني، اطلاع رساني در تمامي زمينه ها از جمله مسائل زيست محيطي چاره اي مؤثر بر حل اين گونه پديده ها است. اروپائي ها در 25 ژوئن 1998 و با تصويب كنوانسيون آرهوس در زمينه دسترسي به اطلاعات، مشاركت عمومي در تصميم گيري ها و دسترسي به عدالت در زمينه مسائل زيست محيطي به گونه اي شفاف و كارآمد به اين مقوله حياتي پرداخته اند. آيا ما هم مي توانيم با لايحه آزادي اطلاعات خود اين درد را دوا كنيم؟
چشم انداز
پيشرفت علوم و تكنولوژي موجب افزايش بي سابقه جمعيت بشر، به ويژه پس از انقلاب صنعتي شده است. اين جمعيت نياز به غذا دارد اما زمين هاي كشاورزي محدودند. براي حل اين مشكل بايد محصول بيشتري برداشت كرد و اين به معناي از ميان بردن رقباي غذايي انسان است. اين رقبا چه گياه هرز باشند و چه آفت هاي جانوري، بايد از ميان بروند. سم نخستين پاسخ به اين نياز است. اما اين مواد كشنده تنها آفت كش نيستند بلكه مي توانند جان ديگر موجودات از جمله خود انسان را نيز
به خطر اندازند.
</TEXT>
</DOC>
<DOC>
<DOCID>HAM2-851023-079</DOCID>
<DOCNO>HAM2-851023-079</DOCNO>
<ORIGINALFILE>/1385/851023/news/_theatre.htm</ORIGINALFILE>
<ISSUE>شنبه 23 دي 1385 - سال چهاردهم - شماره4181 - Jan 13, 2007</ISSUE>
<DATE calender="Western">2007-01-13</DATE>
<DATE calender="Persian">1385/10/23</DATE>
<CAT xml:lang="fa">ادب و هنر.هنر.تئاتر</CAT>
<CAT xml:lang="en">Literature and Art.Art.Theater</CAT>
<TITLE>
عجايب ايران
كاروانسراي رباط شرف
</TITLE>
<TEXT>


آرش نورآقايي - هجوم تاتار و بلاي تيمور و مصيبت ازبك و تكان زلزله و كوبندگي باد و باران در برّ بيابان باشد كه باشد كاروانسراي رباط شرف هنوز استوار است.
اين كاروانسرا يكي از بناهاي كليدي معماري اسلامي به شمار مي رود و در معماري ايران نيز جايگاه ويژه  اي دارد. رعايت دقيق و همه جانبه تناسبات و اصول معماري ايراني در طراحي و ساخت و به كارگيري طرح هاي آجرچيني متنوع و بديع در نماي ايوان ها و طاق ها و طاقچه ها و گنبدها عناصري هستند كه اين كاروانسراي شاهي را شبيه به يك عمارت قصرگونه قلمداد مي كنند.
نقشه ساختماني رباط شرف با ديگر كاروانسراها تفاوت دارد. همچنين وجود كتيبه هاي گچي و طرح هاي آجرچيني در بقيه كاروانسراها مرسوم نبود.اما در كاروانسراي رباط شرف، تقريباً تمام آجرچيني  هايي كه در نماي ديوارها، گنبدها و طاق هاي آن ايجاد شده طرح دار مي باشند. از طرفي گچبري هاي رباط شرف از جالب ترين نمونه هاي اين هنر در سده ششم هجري است. تا جايي كه كتيبه هاي حاشيه محراب هاي دو نمازخانه كاروانسرا، با بهترين كتيبه هاي محراب هاي مساجد ايران، از لحاظ زيبايي و طرح برابري
مي كنند.
در اوايل عصر اسلامي، پاسگاه هاي مستحكم مرزي به نام رباط ايجاد شده بود كه ساكنانش در صورت لزوم در برابر كافران به دفاع مي پرداختند. نفرات آنها معمولاً از افراد داوطلبي بودند كه دفاع از آنجا را فريضه اي ديني تلقي مي كردند و شك نيست كه در عين حال به محافظت از كاروان هايي مي پرداختند كه در حوزه استحفاظي آنان در رفت و آمد بودند. بعداً رباط به استحكاماتي گفته شد كه وسعت كافي براي جادادن سكنه محلي را هم داشت.
نام ديگر اين كاروانسرا،  آبگينه يا رباط آبگينه بود كه در سال 508هـ.ق توسط شرف الدين ملقب به وجيه الملك، وزير سلطان سنجر سلجوقي بنا شد. اين كاروانسرا در مسير باستاني مرو- نيشابور، يكي از مسيرهاي اصلي جاده ابريشم قرار داشته و امروزه در مسير توس- سرخس قرار دارد.
</TEXT>
</DOC>
<DOC>
<DOCID>HAM2-851023-080</DOCID>
<DOCNO>HAM2-851023-080</DOCNO>
<ORIGINALFILE>/1385/851023/news/_theatre.htm</ORIGINALFILE>
<ISSUE>شنبه 23 دي 1385 - سال چهاردهم - شماره4181 - Jan 13, 2007</ISSUE>
<DATE calender="Western">2007-01-13</DATE>
<DATE calender="Persian">1385/10/23</DATE>
<CAT xml:lang="fa">ادب و هنر.هنر.تئاتر</CAT>
<CAT xml:lang="en">Literature and Art.Art.Theater</CAT>
<TITLE>
نگاه دوم
كاهش 20 درصديگازهاي گلخانه اي
</TITLE>
<TEXT>


گروه شهري اتحاديه اروپا پيشنهاد كرد در صورت نبود توافق نامه بين المللي پس از انقضاي مدت پروتكل كيوتو، به طور يكجانبه دست كم 20 درصد انتشار گازهاي گلخانه اي خود را كاهش دهد.
به گفته يك منبع اتحاديه اروپا، كميسيون اروپا پيشنهاد كرد كه اين اتحاديه تعهد كند انتشار گازهاي گلخانه اي خود را تا سال 2020 به سطحي كمتر از 20 درصد از سطح اين گازها در سال 1990 برساند.
به گزارش ايرنا به نقل از خبرگزاري فرانسه از بروكسل، كميسيون اروپا كه بازوي اجرايي اتحاديه اروپا محسوب مي شود، معتقد است كه كشورهاي توسعه يافته بايد بر اساس يك توافق نامه بين المللي كه دوران پس از انقضاي محدوديت هاي جاري تحت پروتكل كيوتو را در بر مي گيرد، هدفي را براي كاهش 30 درصدي انتشار گازهاي گلخانه اي تعيين كنند. پروتكل كيوتو در سال 2012منقضي مي شود.
اين پيشنهاد كه قرار است به عنوان بخشي از بازنگري گسترده سياست هاي انرژي اتحاديه اروپا مطرح شود، حاصل مصالحه ميان استاوروس ديماس كميسيونر محيط زيست و گونتر فرهويگن كميسيونر صنايع اين اتحاديه بود. ديماس خواستار كاهش 30درصدي انتشار گازهاي گلخانه اي و فرهويگن خواستار كاهش 15 درصدي اين گازها بود.
بر اساس پروتكل كيوتو، كشورهاي توسعه يافته ملزمند انتشار گازهاي گلخانه اي خود را تا سال 2012به پنج درصد كمتر از سطح اين گازها در سال 1990 برسانند اما اتحاديه اروپا قصد دارد در اين مدت انتشار اين گازها را به هشت درصد كمتر از سال 1990 كاهش دهد.
دانشمندان پيش بيني كرده اند سال 2007، گرمترين سال از زمان ثبت دماي كره زمين باشد و گازهاي گلخانه اي نيز يكي از عوامل اصلي افزايش گرماي زمين است.
ايالات متحده آمريكا كه يك چهارم گازهاي گلخانه اي جهان را توليد مي كند در سال 2001 از پيمان كيوتو خارج شد.
</TEXT>
</DOC>
<DOC>
<DOCID>HAM2-851023-081</DOCID>
<DOCNO>HAM2-851023-081</DOCNO>
<ORIGINALFILE>/1385/851023/world/_artw.htm</ORIGINALFILE>
<ISSUE>شنبه 23 دي 1385</ISSUE>
<DATE calender="Western">2007-01-13</DATE>
<DATE calender="Persian">1385/10/23</DATE>
<CAT xml:lang="fa">ادب و هنر.هنر</CAT>
<CAT xml:lang="en">Literature and Art.Art</CAT>
<TITLE>
گفت وگو با دكترسعيد كشن فلاح دبير جشنواره بين المللي تئاتر فجر
تئاتر، عامل بقا و بالندگي ملت ها
علي شيدفر
</TITLE>
<TEXT>



در آستانه بيست و هشتمين طلوع فجر انقلاب اسلامي، جشنواره بين المللي تئاتر فجر به عنوان يكي از جلوه هاي بارز هنر انقلاب تولد ربع قرن فعاليت خويش را جشن مي گيرد، در حالي كه در طي اين دوران بيست و پنج ساله فراز و نشيب هاي بسياري را گذرانيده و حاصل تجربيات ساليان را پشتوانه خود دارد. اين روند كه امروز نمودار بارز رشد و بالندگي را به نمايش مي گذارد، در قالب جشنواره اي جلوه مي نمايد كه گزيده بهترين آثار عرضه شده و به كمال رسيده در طول اجراهاي عمومي را در شكلي غيررقابتي ارائه مي كند.
بزرگداشت چهار تن از پيشكسوتان عرصه تئاتر و تقدير از 25 نفر از دست اندركاران حوزه توليد به مناسبت بيست و پنجمين دوره جشنواره نيز از ويژگي هاي ديگر اين دوره از جشنواره است.
دبير اين دوره جشنواره سعيد كشن فلاح است كه در زمينه هاي مختلف آموزش دانشگاهي- مديريت و مسئوليت هاي مختلف در عرصه هاي دانشگاهي تئاتر كشور، دبيري، داوري و مسئوليت هاي متنوع در بخش هاي مختلف؛ جشنواره هاي تئاتر و به عنوان بازيگر، كارگردان، طراح و مدرس تئاتر و... فعاليت كرده است.
* ارزيابي شما از جشنواره امسال چيست و بيست و پنجمين دوره داراي چه ويژگي هايي است؟
- طبعاً كوشيده ايم كه با دقت و برنامه ريزي مناسب و با توجه به ارزيابي تجربيات گذشته و اتكا به مشاوره با ديگران، بهترين آنچه را كه در امكان و توان داريم به انجام رسانيم. عرصه تئاتر و به خصوص جشنواره ها، عرصه اظهار انديشه و نظر است و تفاوت نگاه ها و سلايق و تنوع طبايع اهل هنر و نقد واكنش هاي متنوعي را در قبال روش هاي بديع اين اظهار وجودها برمي انگيزد، لذا من بهترين قضاوت كنندگان در اين عرصه را در وهله اول مخاطبين آگاه و بي طرفي مي دانم كه مي تواند بهترين شاخص تعيين كيفيت و راهنماي برنامه ريزي در اين امور باشد.
تلاش ما اين بود كه بدون مقيد شدن به كميت، بهترين هاي عرصه توليد تئاتر كشور را برگزينيم و پر واضح است كه محدوده اين انتخاب به يك سال تلاش هنرمندان و كيفيت و سمت و سوي نگاه آنان در اين عرصه بازمي گردد!
شايد بارزترين ويژگي هاي اين دوره را بتوان در رويكرد آموزشي جشنواره ديد كه هم در انتخاب آثار بين المللي نظير نمايش هاي دعوت شده از آلمان(ليرشاه)، فرانسه(بيچت كلون چون و خودم)و هم در برگزاري جلسات سخنراني و كارگاه هاي آموزشي استادان برگزيده بين المللي به وضوح مشاهده كرد. ضمن اين كه مجموعه آثار ايراني و خارجي عرضه شده بهترين امكان آموزشي براي دانشجويان و هنرمندان(به خصوص جوانان با استعداد)شهرستانهاست.
ضمناً اضافه شدن بخش جشنواره جشنواره ها كه برگزيده بهترين آثار جشنواره هاي سراسري تئاتر كشور را ارائه مي كند، ضمن ايجاد امكان مقايسه كيفي جشنواره ها، ويترين آثار جشنواره تئاتر فجر را به عنوان جشنواره ملي تئاتر و مهم ترين واقعه بين المللي حوزه تئاتر كشور كامل كرده است. حضور بيست نفر از مديران و فعالين تئاتر جهان به عنوان مهمان جشنواره نيز فضاي تعامل فرهنگي- هنري و امكان ايجاد ارتباطي بهتر با تئاتر بين المللي را فراهم مي سازد و در بخش انتشارات جشنواره نيز نشر آثاري ويژه، ان شاءا... فضاي مطلوب تري را ايجاد خواهد كرد.
* تعامل بين ملل مختلف را با توجه به شعار تئاتر براي همه چگونه مي بينيد؟ تئاتر چگونه مي تواند به اين گفته جامه عمل بپوشاند؟
- در جهاني كه فاصله ميان اقوام و فرهنگ ها عملاً برداشته شده و نياز به برقراري ارتباط و تعامل فرهنگي يك اصل انساني محسوب مي شود، تئاتر به عنوان هنري انساني با بهترين امكان ايجاد تعامل فرهنگي سالم، همواره در صدد گسترش مرزهاي ارتباطي خود است. اين ضرورت در عرصه تئاتر هنر ما خودنمايي كرده و شاخص ترين عامل بقاء و بالندگي اين هنر در دوران حيات آن بوده است! از اين رو تلاش توسط مسئولان فرهنگي و هنري كشور همواره امري ارزشمند جلوه كرده و به شرط بسترسازي مناسب و ايجاد امكان مراوده سالم و دوسويه كاملاً ضروري مي نمايد كه استقبال چشمگير از فراخوان جشنواره توسط هنرمندان ديگر كشورها در اين دوره كه 127 اثر از كشورهاي مختلف براي ورود به جشنواره عرضه كردند، نمودار اين تمايل در آنهاست كه به دليل شرايط مختلف فرهنگي- امكاناتي و... 15 اثر برگزيده شد و از آن ميان تنها 8 اثر امكان حضور يافتند. در هر حال حضور اينان قضاوت هاي مختلفي را برمي انگيزد؛ از جمله اين كه در مقايسه با ديگران جايگاه و حدود خود را خواهيم يافت، از يافته هايشان بهره گيري خواهد شد، باورهاي ما به داشته هايمان تقويت خواهد گرديد و امكان ارتباط وسيع تر براي تئاتر ما فراهم خواهد گرديد.
شعار تئاتر براي همه كه ايده آل سياستگذاران اين جشنواره است در مرحله نخست گوشزد به هنرمندان براي توجه و شناخت مخاطبين و در نظر گرفتن امكان و نيازهاي آنان است و در مرحله بعد گوشزد به مديران و مجريان براي رويكرد و تلاش براي حصول اين ايده در تئاتر كشور كه بازتاب نهايي آن در جشنواره تئاتر فجر نمودار مي شود. طبيعي است كه فعلاً تلاش در گزينش آثار مهم ترين گامي است كه سعي كرده ايم برداريم و بعد تنوع بخشيدن و كامل كردن بخش هاي مختلف جشنواره و... به نحوي كه براي هر سليقه و سن و گرايشي آثاري وجود دارد كه با افزايش امكانات سخت افزاري و نرم افزاري تئاتر امكان حصول مطلوب تري خواهد يافت. ان شاءا....
* تفاوت جشنواره تئاتر فجر با ساير جشنواره هاي تئاتر كه در طول سال برگزار مي شود چيست و چه هدفي را دنبال مي كند؟
- همان گونه كه اشاره شد جشنواره تئاتر فجر برآيند توانمندي و امكانات تئاتر كشور در يك آلبوم گزيده است كه در عرصه ملي و بين المللي امكان عرضه يافته و بهترين تلاش ها و مؤثرترين و زيباترين نمونه ها را ارائه مي دهد. غيررقابتي بودن به نحوي كه اصل حضور در اين عرصه بين المللي ارزش محسوب مي شود شايد شاخص ترين وجه تمايز آن با ساير فعاليت هاي جشنواره اي است.
* به اعتقاد شما تئاترطي اين سال ها چه جايگاهي داشته و حركت آن رو به  رشد بوده يا درجا زده است؟
- به نظر من تئاتر در كشور ما رشد كمي و كيفي بسيار محسوسي را داشته است كه البته به دليل ويژگي انساني و فرهنگي آن هيچ گاه ثابت و همواره مسيري صعودي را طي نكرده و اين قضاوت را بايستي در برآيند كلي و حركت پر افت و خيز آن دريافت. البته اگر بپرسيد كه آيا از نظر شما كاملاً مطلوب يا ايده آل است، پس از مكثي كوتاه خواهيد شنيد كه اين مسئله بايد در ابعاد مختلف بررسي شود كه شايد جايش در اين گفت وگوي كوتاه نيست.
اما حضور چشمگير جوانان و نشر گسترده آثار نظري و نمايشنامه ها، تعداد اجراها در طول سال، گسترش دانشگاه ها و... همه نمودار رشدند اما اصولاً به طور نسبي بايد به اين امر نگريست.
* تقويت تئاتر شهرستان ها تا چه حد در برنامه امسال گنجانده شده و جشنواره در اين زمينه چه تدبيري دارد؟
- برگزاري جشنواره مناطق و ايجاد تمركز بهتر بين آثار اجرا شده شهرستانها با وجود تازگي و برانگيختن سلايق مختلف در مورد حذف جشنواره هاي استاني كه نيرو و امكانات گسترده اي را طلب مي كرد كه در طول ساليان محقق نشده بود يكي از اين اقدامات بود. دعوت از برخي فعالين تئاتر شهرستانها در طول برگزاري جشنواره به عنوان مهمان و تقدير از عده اي از آنان به عنوان بيست و پنجمين دوره برگزاري جشنواره از جمله اقداماتي است كه در اين جشنواره صورت گرفت... اما به طور كلي بايد بگويم كه تئاتر شهرستانها نياز به آموزش ساماندهي- تخصيص امكانات و.... براي تبديل استعدادهايش به فعليت مطلوب دارد!
* براي برگزاري دوره هاي بعد چه برنامه يا چه توصيه هايي داريد؟
- دبير جشنواره آينده هر كس باشد، طبعاً بايستي با مطالعه عملكرد و حاصل دوره هاي قبل و پس از ارزيابي جنبه هاي مختلف اين جشنواره كه پس از اتمام آن معلوم خواهد شد و با توجه به امكانات و ضرورت هاي دوره خود برنامه ريزي كند كه ان شاءا... اين گونه خواهد بود.
</TEXT>
</DOC>
<DOC>
<DOCID>HAM2-851023-082</DOCID>
<DOCNO>HAM2-851023-082</DOCNO>
<ORIGINALFILE>/1385/851023/world/_artw.htm</ORIGINALFILE>
<ISSUE>شنبه 23 دي 1385</ISSUE>
<DATE calender="Western">2007-01-13</DATE>
<DATE calender="Persian">1385/10/23</DATE>
<CAT xml:lang="fa">ادب و هنر.هنر</CAT>
<CAT xml:lang="en">Literature and Art.Art</CAT>
<TITLE>
روايت جشنواره تئاتر
كمبود سالن، مهم ترين مشكل تئاترمجيد امرايي
</TITLE>
<TEXT>


كمبود صندلي و سالن هاي نمايش مهم ترين مشكل حوزه تئاتر كشور خصوصاً در ايام برگزاري رويدادهاي مهمي چون جشنواره بين المللي تئاتر فجر است.
اين كمبود اگرچه در سال هاي گذشته مطرح بوده، در ايام برگزاري رويدادهاي بزرگي چون جشنواره تئاتر فجر نمود بيشتري مي يابد و در چنين شرايطي دست اندركاران، برقراري اين رويداد مهم بين المللي را به چالش فرامي خواند.
كمبود امكانات تأسيساتي در روند برگزاري اين گونه جشنواره ها موجب افت كيفي اجراها، كم انگيزه شدن هنرورزان، گوشه گيري پيشكسوتان و كاهش كمّي نمايش ها و دغدغه هاي بيكار ماندن هنرمندان حوزه تئاتر و دست اندركاران اين عرصه فرهنگي است كه توجه به اين بحرانها تنها نمي تواند از وظايف وزارت فرهنگ و ارشاد اسلامي و مركز هنرهاي نمايشي به عنوان متولي تئاتر كشور محسوب شود.
اين تهديدها و خطرات در حالي بروز مي يابد كه توقع مخاطبان تئاتر، كارشناسان و فعالان اين عرصه و خيل عظيم تحصيلكردگان و نيروهاي خواهان كار روز به روز از مسئولان نمايشي و اجتماعي شهر بالا رفته و در صورت برآورده نشدن اين توقعات چيزي جز خالي شدن سالن هاي معدود نمايشي و از دست رفتن مخاطبان و بروز آسيب  هاي اجتماعي در انتظار تئاتر كشور نيست.
اين در حالي است كه با وجود همه دغدغه ها، مشكلات و كمبودها، تئاتر ايران توانسته در سال هاي گذشته در عرصه هاي داخلي و خارجي به خوبي خود را در عرصه جهاني معرفي كند كه از آن جمله مي توان حضور گروه هاي نمايش ايراني در جشنواره هاي معتبر جهان، حضور گروه هاي تئاتري خارجي در جشنواره هاي داخلي خصوصاً جشنواره تئاتر فجر، عضويت ايران در مؤسسه بين المللي تئاتر يونسكو(iti)، فعاليت هاي خانه تئاتر و صنوف مختلف تئاتري براي احقاق حقوق خانواده تئاتر كشور، عضويت در مؤسسه بين المللي تئاتر عروسكي(يونيما)، عضويت در مؤسسه بين المللي تئاتر كودك و نوجوان(اسيتج)تنها گوشه اي از اين موفقيت ها است و بيست و پنجمين جشنواره بين المللي تئاتر فجر فرصت مناسبي است تا از امكانات موجود و مخاطبان تئاتر ارزيابي درستي صورت گيرد كه روند موفقيت هاي هنري و اجتماعي خصوصاً در حوزه تئاتر، در گرو تأمين امكانات است. حوزه تئاتر كشور ظرف سالهاي گذشته در عرصه تعاملات فرهنگي با ديگر نهادها و سازمانهاي فرهنگي به دلايل مختلف دچار فراز و فرود بسيار شده است اما بايد منتظر ماند و تعاملات فرهنگي و اتفاقات تئاتر كشور را در عرصه داخلي و خارجي در چگونگي تعامل فرهنگي و هنري، سازمان ها و نهادهايي چون وزارت فرهنگ و ارشاد اسلامي، مركز هنرهاي نمايشي، شهرداري تهران، حوزه هنري سازمان تبليغات اسلامي و ديگر سازمان ها و نهادهاي مرتبط با فرهنگ و هنر و همچنين همكاري و هماهنگي آنها در برگزاري جشنواره بيست و پنجم تئاتر فجر جست وجو كرد.
</TEXT>
</DOC>
<DOC>
<DOCID>HAM2-851023-083</DOCID>
<DOCNO>HAM2-851023-083</DOCNO>
<ORIGINALFILE>/1385/851023/world/_asib.htm</ORIGINALFILE>
<ISSUE>شنبه 23 دي 1385</ISSUE>
<DATE calender="Western">2007-01-13</DATE>
<DATE calender="Persian">1385/10/23</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
بدون همراهم هرگز!
فريده عباسي عكس: محمد توكليتلفن همراه، امروز تبديل به صنعتي فراگير  شده است و بسياري از مشتركان، زندگي بدون آن را زندگي در خلأ تلقي مي كنندامروز تلفن همراه فقط يك تلفن معمولي براي انجام مكالمات شما نيست؛ اين دستگاه چندگرمي برخلاف جثه كوچك و سبكش، كاركردهايي دارد كه نحوه ارتباطاتو شيوه زندگي شما را دگرگون كرده است
</TITLE>
<TEXT>



به هيچ عنوان لازم نيست كه سن و سال زيادي از شما گذشته باشد تا نسل هاي اوليه گوشي هاي تلفن همراه را به خاطر داشته باشيد؛ همان گوشي هاي زمختي كه مهمترين تفاوتشان با تلفن هاي ثابت در اين بود كه راحت تر قابل حمل بودند.
در اوايل كار، ديدن همان گوشي ها كه تقريباً يك دهه از ورودشان به كشورمان مي گذرد در دست عده اي خاص از مردم، ديگران را متحير مي كرد اما به تدريج و با گذشت چندين سال، اين وسيله ارتباطي جاي خود را در ميان مردم پيدا كرده و هر روز علاوه بر افزايش تعداد مشتركان در سراسر جهان، تعداد بيشتري با كاركردهاي مختلف اين رسانه كوچك آشنا مي شوند؛ به طوري كه در سال،2005 8/1ميليارد گوشي در سراسر دنيا در دست مشتركان بوده است و اين رقم در سال ،2006 به 4/2ميليارد رسيده است. اين آمار به روشني بيانگر اين واقعيت است كه گوشي همراه، امروز تبديل به يك صنعت فراگير در سراسر جهان شده است و بسياري از مشتركان، زندگي بدون آن را زندگي در خلأ تلقي مي كنند.
دنياي بي سيم، دنياي آزادي است؛ دنياي رهاشدن از قيد و بند تلفن هاي ثابت و داشتن قابليت بودن در هر جايي كه بخواهي. اين تاثير كوچكي كه من در زندگي مردم داشته ام، بي نهايت خشنودم مي كند، چون تلفن هاي همراه با قابليت هايي كه هر روز به آن اضافه مي شود، زندگي مردم را بهتر مي كند. تلفن هاي همراه، راحتي بيشتري به مردم مي دهد؛ اين سخنان مارتين كوپر 77ساله -پدر تلفن همراه- است؛ كسي كه 33سال پيش وقتي به عنوان مهندس الكترونيك در شركت موتورولا كار مي كرد، اولين گوشي قابل حمل را ساخت. وي اولين نفري هم بود كه با گوشي يك كيلوگرمي اش در 3آوريل 1973 صحبت كرد. او در مورد تاثير اختراع خود در زندگي اش اين طور عنوان مي كند كه نمي توانم بدون تلفنم زندگي كنم. نظر وي و نظر بسياري از مردم كه سال هاست از اين وسيله ارتباطي استفاده مي كنند، شاهدي  بر اين مدعاست كه رشد چشمگيري كه در صنعت ارتباطات -مخصوصاً ارتباطات بي سيم- رخ داده است، تحولات پايه اي و چشمگيري را در نحوه زندگي بشر به جاي گذاشت. اما جمع شدن بسياري از قابليت ها در يك گوشي همراه گام اساسي در اين خصوص بود كه برداشته شد. به گفته مارتين كوپر، به تصديق قطعي همه، تلفن همراه فاصله ها را از بين برده، وابستگي انسان به زمان و مكان را محو نموده، نحوه انجام فعاليت هاي شغلي را تحت تاثير قرار داده و بر شبكه هاي تلويزيوني و صنعت تفريحات و پخش موسيقي هم تاثيرگذار بوده است.
امروز تلفن همراه فقط يك تلفن معمولي براي انجام مكالمات شما نيست؛ اين دستگاه چندگرمي همراه شما برخلاف جثه كوچك و سبكش، كاركردهايي دارد كه نحوه ارتباطات و شيوه زندگي شما را دگرگون كرده است. با يك نگاه ساده مي توان دريافت تلفن هاي همراه، امروز رفته رفته به يك رقيب اصلي براي رايانه بدل شده اند. قابليت دريافت و ارسال پيام كوتاه، قابليت پخش موسيقي، راديو، دوربين فيلمبرداري، اتصال به اينترنت، وبلاگ نويسي و ده ها قابليت ريز و درشت ديگر كه همه و همه در يك گوشي همراه جمع شده اند، ديگر مختص رايانه نيست. امروز شما با استفاده از يكي ديگر از صور ارتباطي، پيام كوتاه براي ديگران مي فرستيد؛ حتي مي توانيد با استفاده از اين قابليت، از آخرين اخبار روزنامه ها، اقتصاد، سياست، ورزش و حتي هواشناسي مطلع شويد.
شما در جيب خود فقط يك تلفن نداريد؛ يك دستگاه مولتي مديا داريد كه كارهاي خارق العاده اي را به سرعت و با راحتي براي شما انجام مي دهد. با گوشي تان ديگر نيازي به حمل لپ تاپ ها و نوت بوك هاي چند ميليون توماني نداريد. با همين گوشي كوچك خود به شبكه متصل مي شويد يا حتي مي توانيد وقتي كه در اتومبيل خود هستيد، وبلاگ تان را به روز كنيد، به موسيقي مورد علاقه تان گوش دهيد و از تصاويري كه دوست داريد، عكس و فيلم تهيه كنيد. در آينده نيز بسياري از فعاليت هاي مالي و پرداخت هايتان را به مدد گوشي همراه انجام خواهيد داد.
اما همه اين قابليت ها در مقابل دو تحول عظيم m-govermet و m.learig شايد كم اهميت تر جلوه كند، وقتي بدانيم كه امروزه گوشي هاي همراه، سرنخ هاي تازه اي براي ارائه تمام سرويس هاي دولتي به حساب مي آيند و آموزش از راه دور با استفاده از گوشي هاي همراه، جايگزين اينترنت خواهد شد.
رقيبان تازه نفس رايانه ها
با توجه به پيشرفت روزافزون گوشي هاي همراه و افزايش قابليت هاي آن، آيا مي توان آنها را رقباي جدي رايانه ها به ويژه لپ تاپ ها و نوت بوك ها- خواند يا خير؟
- اين سؤال، امروز تبديل به چالشي جدي فراروي دو صنعت گوشي همراه و رايانه شده است. اما پاسخي كه دانشمندان در اين باره ارائه مي دهند، قاطع و داراي يك جهت دهي مشخص نيست؛ به عبارتي متخصصان علوم رايانه و انفورماتيك با احتياط عنوان مي كنند كه اين اتفاق، نه به طور كامل قابل رخ دادن است و نه به طور صددرصد مي توان از آن جلوگيري كرد.
محمدحسن آجي گل -كارشناس انفورماتيك- در اين باره توضيح مي دهد: در نخستين سال هايي كه رايانه پا به عرصه وجود گذاشت، همواره اين سؤال مطرح بود كه آيا رايانه، جايگزين تمام عيار ماشين حساب خواهد شد يا خير؟ چرا كه رايانه ها، در واقع ماشين حساب هاي پيشرفته با قابليت هاي بيشتري بودند كه ناخودآگاه ذهن كاربران را به اين واقعيت سوق مي دادند كه ماشين حساب ها به تدريج به حاشيه خواهند رفت اما گذشت زمان ثابت كرد كه كاربري هاي ماشين حساب با پيشرفت كاربري هاي رايانه در حال پيشرفت است و نه تنها رايانه ها جايگزين ماشين حساب ها نشدند، بلكه ماشين حساب ها با حفظ كاركردشان، پيشرفت هاي قابل توجهي نشان دادند.
وي در پايان مي گويد: تلفن همراه نمي تواند جاي رايانه را بگيرد، اما در نبود آن مي تواند موقتاً خلأ آن را جبران كند.
خريدي كه آسان نيست
اگر مي خواهيد روزي خسته كننده، توأم با لحظاتي ملال آور، همراه با گيجي مفرط را پشت سر بگذاريد، بدون در نظر گرفتن مدل خاصي از گوشي وارد خيابان جمهوري يا يكي از بازارهاي فروش گوشي همراه شويد، آن وقت خواهيد فهميد كه خريد يك گوشي با همه كوچكي اش، آن قدرها هم آسان نيست كه فقط نياز به پول داشته باشد، بلكه داشتن اطلاعاتي كه گاه جمع آوري آنها نياز به مشاوره با چند دارنده يا فروشنده گوشي يا جست وجو در چند سايت دارد، الزامي به نظر مي رسد.
مهندس آجي گل در خصوص نكات مورد توجه به هنگام خريد گوشي مي گويد: خريد يك گوشي همراه بايد با توجه به نياز فرد صورت گيرد. بدون ترديد نياز يك دانش آموز با نياز يك دانشجو، مدير و خبرنگار متفاوت است. مثلاً خبرنگاري كه براي انجام مصاحبه و تهيه گزارش نياز به ضبط صوت و دوربين عكاسي دارد بايد گوشي اي را انتخاب كند كه حداقل اين قابليت ها را دارا باشد، اما وقتي نهايت استفاده ما از يك گوشي، تنها به مكالمات تلفني خلاصه مي شود، چه لزومي دارد يك گوشي با قيمت بالا انتخاب كنيم كه نه قابليت هاي آن را به درستي مي شناسيم و نه نحوه استفاده درست از آن را مي دانيم. حتي اگر به اين دو موضوع اشراف داشته باشيم، همه امكانات گوشي به دردمان نمي خورد.
وي با بيان اين مطلب كه گوشي هاي تلفن همراه در كشورهاي غربي با قيمت هاي بسيار كمي به فروش مي رسند، اضافه مي كند: در كشورهاي اروپايي، گوشي هاي معمولي با قيمتي معادل يك يورو به فروش مي رسند، اما آنچه قيمت نهايي را رقم مي زند، خدماتي است كه قرار است در كنار فروش گوشي ارايه شود، چون بر خلاف سنت فروش در ايران، خريداران در كشورهاي غربي، گوشي را به جاي تهيه از بازار و مغازه از شركت هاي خصوصي خريداري و خدمات مورد نياز را متناسب با نيازهايشان انتخاب مي كنند و اين بهترين حالت فروش است، اما در ايران، خريداران، گوشي را از بازار مي خرند و خدمات را از مراكز ديگر دريافت مي كنند، بدون در نظر گرفتن اين كه با توجه به سيستم سنتي مخابرات ايران، فعال شدن و استفاده از بعضي از اين قابليت ها امكان پذير نيست.
كمي بيشتر دقت كنيد!
اگر پيش از اين، شركت توليد كننده، مدل، ظاهر، كارايي و قيمت گوشي، گزينه هاي مورد توجه در خريد به حساب مي آمدند، اما از مدتي پيش به منظور جلوگيري از قاچاق گوشي، گزينه ديگري نيز به اين مجموعه اضافه شده كه نبايد نسبت به آن بي توجه بود.
به گفته رييس انجمن صنفي فروشندگان سيم كارت، گوشي و لوازم جانبي تلفن همراه كشور، خريدار بايد به هنگام خريد، تاريخ توليد، برگه گارانتي و خدمات پس از فروش را كنترل كند و شماره سريال گوشي را با شماره اي كه پشت گوشي به ثبت رسيده، مطابقت كند و مطمئن ترين راه اين است كه خريداران از مراكز فروش معتبر، اقدام به خريد كنند.
اخطاربه خريداران گوشي غيرقانوني
دبير ستاد مركزي مبارزه با قاچاق كالا با اشاره به مصوبه ستاد مبارزه با قاچاق گوشي هاي تلفن همراه مي گويد: وزارت ارتباطات موظف شده است كه از فعال كردن گوشي هاي قاچاق در سيستم خود جلوگيري كند.
تقي زاده با اشاره به آغاز اقدامات نرم افزاري در خصوص مبارزه با واردات گوشي هاي غيرقانوني تصريح كرد: با توجه به وجود امكانات نرم افزاري براي تشخيص غيرقانوني بودن گوشي، افرادي كه گوشي متفرقه و ثبت سفارش نشده را خريداري كنند با دريافت پيام كوتاه(sms)اخطار دريافت مي كنند و سپس خط آنها قطع مي شود.
وي همچنين مي گويد: برخي افراد با واردات گوشي تلفن همراه و قرار دادن كد موازي بر روي آنها به فروش اين گوشي ها اقدام مي كنند كه بر اساس هماهنگي هاي انجام شده با وزارت ارتباطات از فعال شدن اين گوشي ها ممانعت به عمل مي آيد.
دبير ستاد مركزي مبارزه با قاچاق كالا و ارز ادامه مي دهد: مردم بايد با هوشياري از خريد گوشي هايي كه توسط عده اي به صورت مخفيانه كدگذاري موازي مي شوند، خودداري كنند.
تقي زاده با تاكيد بر اين كه گوشي تلفن همراه جزو كالاهاي همراه با مسافر نيست، اظهار مي دارد: گوشي هايي كه وارد كشور مي شوند، غيرمجاز تلقي مي شوند و در شبكه تلفن همراه فعال نخواهند شد.
وي تصريح مي كند: در صورتي كه فردي به ورود گوشي همراه به كشور اقدام كند، بايد با نمايندگي مجاز و مخابرات هماهنگي هاي لازم را انجام دهد تا گوشي وي فعال شود.
***
به هر حال چه بعد از يك روز خسته كننده يا نه به راحتي حالا صاحب يك گوشي همراه شديد، اميدواريم اين گوشي، همراه خوبي برايتان باشد!
</TEXT>
</DOC>
<DOC>
<DOCID>HAM2-851023-084</DOCID>
<DOCNO>HAM2-851023-084</DOCNO>
<ORIGINALFILE>/1385/851023/world/_asib.htm</ORIGINALFILE>
<ISSUE>شنبه 23 دي 1385</ISSUE>
<DATE calender="Western">2007-01-13</DATE>
<DATE calender="Persian">1385/10/23</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
نگاه امروز
نياز تازهفريبرز بيات
</TITLE>
<TEXT>
تلفن همراه امروز به يكي از ضرورت هاي زندگي جديد تبديل شده است به نحوي كه تصور كار، زندگي و ارتباط و تعامل بدون آن براي بسياري دشوار به نظر مي رسد. امكانات و قابليت هاي جديد تلفن هاي همراه هر روز بر اهميت جايگاه تلفن همراه در زندگي شهروندان و به ويژه جوانان مي افزايد.
آنچه جايگاه تلفن همراه در زندگي را به چنين مرتبه اي ارتقاء داده كاركردهاي مختلف اين وسيله در شرايط پيچيده، غيرقابل پيش بيني، درهم تنيده و نامطمئن امروز است. تلفن همراه امكان رها شدن از قيد مكان در ارتباط را فراهم مي كند. اين كاركرد در شرايطي كه فضاهاي متراكم شهري و انبوه وسايل نقليه امكان حمل  ونقل راحت براي دسترسي به تلفن ثابت را سخت و دشوار مي كند، خدمت و مزيتي است كه كمتر كسي مي تواند آن را ناديده بگيرد.
تلفن همراه قدرت تحرك در حين كار، فعاليت و مديريت را چندين برابر مي كند. اين تحرك امكان مشاغل جديد و يا گسترش دامنه فعاليت و حتي كنترل كاركنان را بيش از پيش فراهم آورده است.
امكان اطلاع رساني و نشر و پخش اخبار و اطلاعات كاركرد ديگري است كه اين روزها سرويس هاي پيام كوتاه تلفن هاي همراه را به رقيبي جديد براي رسانه هاي مكتوب، شنيداري و ديداري تبديل كرده است. اين قابليت در صورت عدم كاركرد مناسب وسايل ارتباط جمعي و بسته بودن منابع خبري مي تواند به گسترش شايعات بيش از پيش دامن بزند و تصميمات سياستمداران و برنامه ريزان را به شدت متأثر و انفعالي كند.
فقدان مكان ثابت و مشخص همواره با نوعي احساس نااطميناني، استرس و اضطراب براي فرد و يا اطرافيان و نزديكان او همراه است اما تلفن همراه به ميزان زيادي بر اين احساس غلبه مي كند. تلفن همراه با فراهم كردن امكان كنترل بيشتر فرزندان از سوي والدين به آنها نوعي احساس امنيت و اطمينان مي دهد. اما تلفن همراه گذشته از كاركردهاي فوق به ويژه براي زنان، نوجوانان و جوانان نوعي پرستيژ اجتماعي محسوب مي شود، توليد انواع گوشي هاي جديد با قابليت هاي متفاوت اين احساس را در طول زمان تقويت مي كند. فراهم كردن فضاي خصوصي و شخصي بيشتر براي جوانان و نوجوانان از قابليت هاي ديگر تلفن هاي همراه است كه احساس استقلال طلبي و فرديت را در بين آنان تقويت مي كند.
با وجود اين كاركردهاي مثبت، استفاده هاي افراطي و نابجا از تلفن هاي همراه آثار و پيامدهاي ديگري دارد كه برخي از آن با عنوان اعتياد به تلفن همراه ياد كرده اند. اعتياد به اين وسيله بنابر نتايج تحقيقات مختلف به استرس و اضطراب شديد استفاده كنندگان مي انجامد.
برخي تحقيقات بهداشتي نيز نشان مي دهد استفاده افراطي از تلفن همراه موجب آسيب جسمي مي شود.
در هر حال استفاده از تلفن همراه به عنوان يك ضرورت زندگي امروز اجتناب ناپذير است اما مي توان با درست استفاده كردن از اين وسيله ارتباطي از آثار زيانبار آن اجتناب كرد.
</TEXT>
</DOC>
<DOC>
<DOCID>HAM2-851023-085</DOCID>
<DOCNO>HAM2-851023-085</DOCNO>
<ORIGINALFILE>/1385/851023/world/_asib.htm</ORIGINALFILE>
<ISSUE>شنبه 23 دي 1385</ISSUE>
<DATE calender="Western">2007-01-13</DATE>
<DATE calender="Persian">1385/10/23</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
عرضه109 هزار خودروي معيوب به مردم
</TITLE>
<TEXT>
مهر : بر اساس اعلام شركت خودروسازي ايران خودرو،??? هزار دستگاه خودرو با قطعه معيوب به مردم عرضه شد كه تا كنون?? هزار دستگاه براي اصلاح قطعه معيوب به شركت سازنده منتقل شد و مابقي هنوز اصلاح نشده است.
دادستان كل كشور در جمع خبرنگاران با اشاره به آتش سوزي در يكي از توليدات يك شركت   خودروسازي گفت: خودروسازان بايد با يك برنامه ريزي جامع و كامل تلاش كنند توليداتشان با كيفيت مناسب و استانداردهاي قابل قبول توليد شود و در بازار صادراتي نيز اعتبار كسب كنند.
قربانعلي دري نجف آبادي ادامه داد: آتش گرفتن اين مدل از خودروها مربوط به قطعه  اي بوده است كه به اشتباه سفارش شده بود و تعهد داده شد كه ديگر از آن قطعه معيوب استفاده نكنند و قطعات معيوب نصب شده نيز تعويض شود و در اسرع وقت اصلاح شود.
دري نجف آبادي با بيان اينكه البته در شيوه اصلاح قطعه معيوب نيز نواقصي وجود دارد كه قول داده شد اصلاح شود . وي در مورد ادعاي طرح شده در خصوص انرژي درماني نيز گفت: اين قبيل افراد، واقعاً كلاهبردار هستند و كلاهبرداري بخشي از پرونده اين افراد است. دادستان كل كشور افزود: هيچ ادعايي بدون آنكه در مراجع ذي صلاح تاييد شود، قابل قبول نيست و ادعاهاي اين چنيني نيز بايد از سوي وزارت بهداشت تاييد شود.
</TEXT>
</DOC>
<DOC>
<DOCID>HAM2-851023-086</DOCID>
<DOCNO>HAM2-851023-086</DOCNO>
<ORIGINALFILE>/1385/851023/world/_asib.htm</ORIGINALFILE>
<ISSUE>شنبه 23 دي 1385</ISSUE>
<DATE calender="Western">2007-01-13</DATE>
<DATE calender="Persian">1385/10/23</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
نگــاه
اگريك روز نباشد
</TITLE>
<TEXT>
گروه اجتماعي- در يك نظرسنجي كه توسط سعيدرضا عاملي -استاد گروه ارتباطات دانشكده علوم اجتماعي دانشگاه تهران- به صورت آن لاين انجام مي شود، طي پرسشنامه هايي جنبه هاي مختلف كاربرد تلفن همراه مورد سؤال قرار گرفته است. در اين تحقيق كه حدود 700نفر به پرسش هاي آن به صورت آن لاين پاسخ گفته اند و در سايت دانشكده علوم اجتماعي دانشگاه تهران برقرار است، 53درصد از پاسخگويان، زن و 47درصد مرد بوده اند. 86درصد پاسخگويان ساكن ايران و مابقي در ساير كشورها ساكن هستند. از اين ميان 7/1درصد داراي تحصيلات دكترا، 6/13درصد فوق ليسانس، 7/22درصد ليسانس، 1/30درصد دانشجو، 5/16درصد ديپلم و 2/6درصد زير ديپلم بوده اند. 61درصد پاسخگويان شاغل و 4/28درصد بدون شغل بوده اند. 3/26درصد از پاسخگويان در پاسخ به اين سؤال كه از كدام قابليت تلفن همراه بيشتر استفاده مي كنند، تماس تلفني صرف را مطرح كرده اند، 41درصد ارسال پيام، 70درصد دريافت پيام، 95درصد گوش دادن به راديو، 84درصد گوش كردن به موسيقي، 5/90درصد ديدن كليپ هاي تصويري، 93درصد ارسال ايميل و 80درصد استفاده از بازي هاي داخل گوشي خود را به عنوان جواب اين سؤال مطرح كرده اند. از نكات قابل توجه در اين تحقيق كه مي توان به آن اشاره كرد در مورد محتواي smsهاي دريافتي است كه پاسخگويان اظهار داشته اند 5/32درصد از محتواي پيام هاي دريافتي جوك، 8/95درصد معما، 4/91درصد هشدارهاي انتظامي، 5/85درصد خبر، 9/67درصد پيام كاري، 6/83درصد آگهي تبليغاتي، 7/92درصد پيام هاي مذهبي، 8/77درصد كلام عاشقانه و 7/87درصد كلام حكيمانه بوده است.
نكته قابل توجه در نتيجه اين تحقيق كه ميزان رسوخ تلفن همراه در زندگي مردم را نشان مي دهد، اين مورد است كه در جواب اين پرسش كه اگر يك روز همراه خود را در خانه جا بگذاريد چه احساسي خواهيد داشت؟ بيشترين درصد را گزينه احساس قطع ارتباط به خود اختصاص داده است. به اين ترتيب و با توجه به پاسخ سؤالات گوناگون اخذشده از كاربران، مي توان دريافت كه ميزان رسوخ و نفوذ تلفن همراه در ابعاد مختلف زندگي مردم تا چه اندازه است؛ تا حدي كه استفاده هاي گوناگون از آن اعم از تماس و ارسال پيام و تنوع و تنفس و سرگرمي و... را در حقيقت به معناي ارتباط با ديگران و جهان مي دانند و زماني كه به آن دسترسي ندارند و نمي توانند از امكانات و قابليت هاي آن بهره بگيرند، گويي با همه جهان قطع ارتباط نموده اند و در فضايي ايزوله از دنيا به سر مي برند.
</TEXT>
</DOC>
<DOC>
<DOCID>HAM2-851023-087</DOCID>
<DOCNO>HAM2-851023-087</DOCNO>
<ORIGINALFILE>/1385/851023/world/_asib.htm</ORIGINALFILE>
<ISSUE>شنبه 23 دي 1385</ISSUE>
<DATE calender="Western">2007-01-13</DATE>
<DATE calender="Persian">1385/10/23</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
مسابقه مقاله نويسي خانه من ويژه زنان كشور
</TITLE>
<TEXT>
گروه اجتماعي - مسابقه  مقاله نويسي تحت عنوان خانه من از سوي مركز امور زنان و خانواده براي تمام زنان كشور اعم از خانه دار و شاغل برگزار مي شود.
به گزارش مركز اطلاع رساني مركز امور زنان و خانواده با هدف فرهنگ سازي در مورد خانه و خانواده مطلوب در اسلام، مطرح كردن اهميت خانه و خانواده در سطح جامعه، سنجيدن نظرات زنان خانه دار به عنوان بخشي مهم از زنان جامعه در مورد خانه موجود و خانه مطلوب آنها، درگير كردن انديشه و قلم زنان خانه دار در مقوله  فرهنگي و فكري و يافتن زنان نخبه و اهل انديشه در ميان زنان خانه دار اقدام به برگزاري مسابقه مقاله نويسي با عنوان خانه من كرده است.
محورهاي اين مسابقه شامل مقايسه ميان نقش همسري در خانه ما و نقش همسري فاطمه زهرا(س)و علي در خانه اهل بيت، مقايسه ميان نقش پدر ومادري در خانه ما و در خانه اهل بيت، مقايسه ميان نقش فرزندي در فرزندان ما و در خانه اهل بيت، مقايسه ميان رابطه خويشاوندي(با پدر و مادر و بستگان )در خانه ما و در خانه اهل بيت، مقايسه ميان روابط خانوادگي در خانه ما و در خانه اهل بيت در رعايت آداب و خصائل نيكو(ادب، احترام، ايثار، مهرورزي، ميانه روي، رعايت عدالت و انصاف، شكيبايي بر سختي ها، حسن خلق و كسب روزي حلال، حيا، نظم، مسئوليت پذيري و...)است.
علاقه مندان به شركت در اين مسابقه مي توانند به كتابهاي تفسير سوره هل اتي در تفاسير قرآني مختلف، جلوه هاي رفتاري حضرت زهرا(س)اثر عذرا انصاري، زندگاني حضرت فاطمه زهرا(س)، اثر آيت الله ناصر مكارم شيرازي، فاطمه زهرا از ولادت تا شهادت قزويني، زهرا(س)مولود وحي احمد علم الهدي، زندگاني فاطمه زهراعليهاالسلام- جعفر شهيدي، راه و رسم زندگي از ديدگاه حضرت زهرا(س)- محمد دشتي، نهج الحياه - محمددشتي، فاطمه(س)برترين بانوي اسلام- علي قائمي، بانوي بانوان: حضرت فاطمه زهرا عليهاالسلام- موسوي گرمارودي، نماز و عبادت فاطمه زهرا عليهاالسلام- عباس عزيزي، فاطمه الزهرا: ام ابيها- عبدالحسين اميني، شمه اي از فضائل و سيره عملي حضرت زهرا(س)- هاشم رسولي مراجعه كنند.
علاقه مندان، صاحبنظران و محققين مقالات خود را تا پايان دي ماه سال جاري به آدرس تهران، خيابان انقلاب بين خيابان دانشگاه و ابوريحان، خيابان شهيد لبافي نژاد، شماره 128، روابط عمومي مركز امور زنان و خانواده ارسال كنند.
اسامي برندگان در ايام دهه فجر اعلام خواهد شد و به برگزيدگان اين مسابقه، از سوي مركز امور زنان و خانواده رياست جمهوري جوايزي اهدا مي شود.
</TEXT>
</DOC>
<DOC>
<DOCID>HAM2-851023-088</DOCID>
<DOCNO>HAM2-851023-088</DOCNO>
<ORIGINALFILE>/1385/851023/world/_econw.htm</ORIGINALFILE>
<ISSUE>شنبه 23 دي 1385</ISSUE>
<DATE calender="Western">2007-01-13</DATE>
<DATE calender="Persian">1385/10/23</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
الگوي جديد بانكداري اسلامي
مسعود صفاري
</TITLE>
<TEXT>


23 سال و چند ماه از قانون عمليات بانكي بدون ربا كه هم اكنون اجرا مي شود، مي گذرد و قانون فعلي هشتم شهريور 1362 به تصويب مجلس شوراي اسلامي رسيد و دو روز بعد از سوي شوراي نگهبان تأييد شد. از منظر قانون اساسي، وقتي قانون به تأييد اعضاي شوراي نگهبان رسيد، به معناي اين است كه با اصول قانون اساسي و شرع مقدس مغايرتي ندارد، اما از جمله قوانيني كه پيامدهاي اجرايي آن با شبهه شرعي برخي صاحبنظران حوزوي و كارشناسان امور دين و شريعت مواجه گرديد، قانون عمليات بانكي بدون رباست و علني ترين شكاف نظري اين است كه نفس قانون و روح و فلسفه حاكم بر آن فاقد ابهام قانوني و شرعي است و تنها عملكرد نظام بانكي براي انجام عمليات بانكداري بدون رباست كه باعث اين شبهه ها و ابهام ها شده است.
***
منتقدان قانون حاضر بر اين باورند كه ابهام و شبهه در قانون حاضر، باعث نمايان شدن آثار و تبعات آن در مرحله اجرا و عمل مي شود و در صورت شفاف بودن قانون، عمليات بانكداري هم شفاف تر خواهد شد. پس ضرورت دارد اين قانون بازنگري و اصلاح شود و طرفداران پاسخ مي دهند شبهه وارد كردن به قانوني كه شرعي بودن آن را فقهاي شوراي نگهبان وقت تأييد كرده اند، جايز و منطقي نيست و اشكال در بد اجرا كردن و پيچيده بودن سازوكار تجهيز و تحقيق منابع نظام بانكي است كه باعث شكل گيري شائبه ها و شايعه ها بر سر ربوي بودن عمليات بانكي مي شود. تداوم اين اختلاف برخي صاحبنظران و كارشناسان امور مالي و پولي و اقتصاددانان و خبرگان و فعالان حوزه را به سوي هم انديشي و هم فكري با يكديگر سوق داد تا تدبيري بينديشند و سرانجام سه شنبه 27 آذر ماه 1385 در يك نشست يك روزه با عنوان بررسي  چالش هاي بانكداري اسلامي، الگوي بانكداري بدون ربا طراحي شده توسط اين افراد طي چهار سال مطالعه و تحقيق رونمايي شد.
جدي ترين ايرادي كه بر الگوي فعلي بانك هاي كشور وارد مي شود، اين است كه بانك هاي كشور اعم از اينكه تجاري باشند يا تخصصي و يا تركيبي از اين دو يعني بانك هاي جامع، شيوه هاي يكسان را براي تجهيز و تخصيص منابع خود در پيش مي گيرد و اهداف و انگيزه هاي واقعي افرادي كه در اين بانك ها سپرده گذاري مي كنند يا تسهيلات دريافت مي دارند، مبهم بوده و
قابل ارزيابي واقعي نخواهد بود.بانك ها براساس قانون فعلي براي تجهيز منابع خود از سه نوع سپرده استفاده مي كنند:
سپرده قرض الحسنه جاري، سپرده قرض الحسنه پس انداز و سپرده سرمايه گذاري. بنابراين، كساني كه مي خواهند نقدينگي خود را در بانك ها به امانت بگذارند، مجبورند در اين سه قالب سرمايه خود  را نزد بانك ها بگذارند و الگوي كنوني راهكار و چاره اي براي تنوع بخشيدن به تجهيز منابع بانكي از محل سپرده پذيري مردمي ارائه نمي  كند و انگيزه هاي افراد سپرده گذار بسته به اينكه نيت معنوي داشته باشد، تحت عنوان قرض الحسنه و به زبان عرف با نيت خير يا اينكه نيت مادي داشته باشد، در قالب دريافت حداقل سود يا حفظ ارزش پول خويش و فارغ از درجه گذاري قدرت ريسك اقتصادي افراد، در الگوي كنوني ناديده گرفته مي شود.
از سوي ديگر، فرآيند تخصيص منابع و اعطاي تسهيلات بانكي از الگوي واحد در تمام بانك ها پيروي مي كند و اعطاي تسهيلات به چهار شكل، قرض الحسنه، عقود مبادله اي، عقود مشاركتي و سرمايه گذاري مستقيم انجام مي پذيرد كه عقود مبادله اي شامل قراردادها و تسهيلات فروش اقساطي، اجاره به شرط تمليك، سلف، خريد و دين و جعاله مي شود و عقود مشاركتي، قراردادها و تسهيلات مشاركت مدني، مشاركت حقوقي، مضاربه، مزارعه و مساقات را در برمي گيرد. چند اشكال بر اين فرآيند تخصيص منابع و پرداخت تسهيلات وارد است. يك اشكال اين است كه افراد به دليل نيازهاي متفاوت به تسهيلات براي جبران كمبود سرمايه خود و متناسب با توان باز پرداخت تسهيلات دريافتي، اقدام به دريافت منابع بانكي مي كنند و ممكن است در اين فرآيند جهت گيري تخصيص منابع از اهداف اوليه مقرر خارج شده و يا اينكه به دليل آگاه نبودن برخي گيرندگان تسهيلات از مباني حقوقي و قانوني تسهيلات دريافتي، بازپرداخت تسهيلات به همراه كارمزد مربوطه را نوعي رباخواري نظام بانكي قلمداد كنند و به دليل ضرورت و شدت نياز به ناچار از منابع بانك ها استفاده مي كنند در حالي كه در فكر و عقيده خويش اين اقدام را ناموجه قلمداد كنند. دومين ايراد اين است كه
پيچيده بودن الگوي كنوني تخصيص منابع بانكي باعث ناآگاهي عمومي شهروندان شده و در شرايط موجود با توجه به ديوان سالاري حاكم و محدوديت در تخصيص منابع، آموزش دادن و آگاهي بخشيدن به مشتريان بانك ها را دشوار، طولاني و با هزينه زياد همراه مي سازد كه كارآمدي نظام بانكي را زير سؤال مي برد. سوم اينكه اجراي برخي از عقود بانكي به ويژه عقود مشاركت(مشاركت مدني، مشاركت حقوقي، مضاربه، مزارعه و مساقات)در بانك هاي غيرتجاري به درستي انجام نمي شود و تن دادن مشتريان بانك ها به استفاده از اين نوع تسهيلات بانكي پيش از آنكه از روي آزادي و آگاهي انتخاب باشد، از روي الزام و اكتفا كردن به تنها راه ممكن صورت پذيرد و سرانجام اينكه نظام حسابرسي و حسابداري بانكداري كنوني تركيبي است از حسابداري بدهكار و بستانكار و حسابداري شركت ها و اين ابهام را به وجود مي آورد كه در حالي كه تخصيص منابع بانكي رويه بنگاه داري اقتصادي را در پيش مي گيرند اما تابع قانون تجارت نيستند و مبهم بودن نظام حسابداري آنها و رويكرد تجاري بانك هاي غيرتجاري باعث اختلال در نظام اقتصادي مي شود.
بانك هاي متفاوت و قانون يكسان
الگوي نوين ارايه شده براي نظام بانكي و بازار پول و اعتبار كشور در واقع ناظر به دو بخش متفاوت است. نخست اين كه بر جدايي بانك هاي عامل از صندوق ها و مؤسسات اعتباري و قرض الحسنه ها و شركت هاي سرمايه گذاري تكيه دارد و دوم اينكه در وجه ديگر قائل به تفكيك بانك هاي عامل بر اساس نوع تجهيز و تخصيص منابع است. فلسفه وجودي الگوي ارائه شده بر اين اصل تاكيد دارد كه قانون عمليات بانكي بدون ربا مصوب 1362، فقط مخصوص بانك ها نبوده بلكه تمام مؤسسات و نهادهاي پولي، مالي و اعتباري را شامل مي شود، علاوه بر اين قانون كنوني به توصيف اختيارات نظام بانكي توجه دارد و ناظر بر تكليف و مسئوليت بانك ها بر اجراي دقيق همه مواد قانون نيست به اين ترتيب رسالت و وظايف بانك ها در اين مسأله خلاصه مي شود كه از قانون تخلف نكند، نه اينكه قانون را كامل اجرا كند. بنابراين يك الگو اين است كه به دليل اختلاف عملكرد بانك ها با مؤسسه هاي قرض الحسنه به عنوان نهادهاي غيرانتفاعي از يك سو و تفاوت آنها با مؤسسات و شركت هاي سرمايه گذاري به عنوان نهادهاي انتفاعي از سوي ديگر بهتر است  ساز و كار تجهيز و تخصيص منابع آنها شفاف تر شده و از هم جدا شود. از اين لحاظ روش هاي تجهيز و تخصيص منابع معين شده در قانون فعلي به سه روش غيرانتفاعي(قرض الحسنه)، روش انتفاعي با سود معين(عقود مبادله اي)و روش هاي انتفاعي با سود انتظاري(عقود مشاركتي و سرمايه گذاري مستقيم)از يكديگر تفكيك مي شود و الگوي برآمده از اين روش به شكل گيري و فعاليت صندوق ها و مؤسسات قرض الحسنه، بانك هاي عامل(تجاري، تخصصي و جامع)و شركت ها و صندوق هاي سرمايه گذاري منجر خواهد شد. بر اساس اين الگو تجهيز منابع در صندوق ها و مؤسسات قرض الحسنه صرفاً از محل سپرده قرض الحسنه پس انداز به صورت قرض بدون بهره صورت مي گيرد و به سپرده گذاران سودي بابت سپرده هايشان تعلق نخواهد گرفت اين در حالي است كه بانك ها در اين الگو، براي تجهيز منابع خود علاوه بر استفاده از سپرده هاي قرض الحسنه جاري به شكل قرض بدون بهره يا نرخ سود صفر به سپرده گذاران- نظير صندوق ها و موسسات قرض الحسنه- مي توانند سپرده سرمايه گذاري پس انداز و يا مدت دار جذب كنند و نقش وكيل سپرده گذاران را بر عهده گيرند و سود معين به آنها پرداخت كنند، اما شركت ها و صندوق هاي سرمايه گذاري حق ندارند از روش هاي تجهيز منابع مربوط به موسسات قرض الحسنه و بانك ها استفاده كنند و براي اين كار از سپرده هاي متفاوت بهره ببرند كه شامل گواهي سپرده عام به عنوان وكيل عام سپرده گذار يا گواهي سپرده خاص به عنوان وكيل ويژه سپرده گذار فعاليت مي كنند و نرخ سود پرداختي به سپرده گذاران متغير خواهد بود و يكي از اصلي ترين منابع تجهيز اين شركت ها و صندوق هاي سرمايه گذاري، منابع دولتي است كه به اشكال مختلف و نرخ سود متفاوت جذب خواهد شد.
در الگوي يادشده تخصيص منابع و اعطاي تسهيلات هم متناسب با روش هاي تجهيز منابع بنا نهاده مي شود به نحوي كه صندوق ها و موسسات قرض الحسنه فقط موظف به پرداخت وام قرض الحسنه بدون دريافت بهره خواهد بود و فقط از وام گيرندگان درصدي به عنوان كارمزد دريافت مي كند. بانك ها نيز تسهيلات خود را در قالب فروش اقساطي، اجاره به شرط تمليك، خريد سلف، خريد دين و يا جعاله اعطا مي كند و بهره اخذ شده از وام گيرندگان از قبل معين خواهد بود،  اما شركت ها و صندوق هاي سرمايه گذاري منابع خود را در قالب هاي مشاركت مدني، مشاركت حقوقي يا سرمايه گذاري مستقيم با نرخ سود متغير به كار مي گيرند. رويكرد اين الگو چنان است كه جهت گيري بانك ها به سوي بنگاه داري اقتصادي و نگرش انتفاعي محدودتر با نرخ سود معين تر خواهد شد و سپرده گذاران داراي نيات و اغراض معنوي سرمايه خود را به صندوق هاي قرض الحسنه مي سپارند و سپرده گذاران با هدف اخذ سود بيشتر با قبول ريسك بالاتر به شركت ها و صندوق هاي قرض الحسنه روي مي آورند.
الگوي دوم ارائه شده در واقع ناظر به بانك هاي عامل بوده و به تقسيم بندي اين بانك ها در چارچوب قانون عمليات بانكي بدون ربا و روش هاي تجهيز و تخصيص منابع مي پردازد كه براساس آن بانك ها يا تجاري خواهند بود يا تخصصي و يا تركيب اين دو، يعني بانك هاي جامع، بانك هاي تجاري در اين الگو در همه زمينه هاي اقتصادي فعاليت دارند و فعاليت آنها فقط با استفاده از عقود مبادله اي با نرخ سود معين مجاز خواهد بود و زمان سرمايه گذاري آنها بيشتر كوتاه مدت و ميان مدت را شامل مي شود. اين بانك ها براي تجهيز منابع خويش مي توانند از انواع سپرده هاي معين شده در قانون(سپرده قرض الحسنه جاري بدون سود، سپرده گذاري پس انداز يا مدت دار يا سود معين)بهره ببرند و تخصيص منابع بانك هاي يادشده فقط شامل عقود مبادله اي با نرخ سود معين، شامل فروش اقساطي، اجاره به شرط تمليك، جعاله، سلف و خريد دين خواهد بود. در مقابل بانك هاي تخصصي فقط در يك حوزه خاص اقتصادي نظير مسكن، صادرات يا صنعت با استفاده از عقود مشاركت و سرمايه گذاري مستقيم فعاليت خواهد داشت و زمان سرمايه گذاري آنها روي طرح هاي ميان مدت و بلندمدت متمركز خواهد شد. روش هايي كه در اين بانك ها براي تجهيز منابع ملاك عمل خواهد بود،  گواهي سپرده عام خاص به عنوان وكيل سپرده گذاران يا نرخ سود متغير و منابع دولتي و تسهيلات بانكي با نرخ سود متفاوت است و منابع مذكور مي تواند براساس روش هاي مشاركت مدني، حقوقي و سرمايه گذاري مستقيم با نرخ سود متغير يا اجاره به شرط تمليك، فروش اقساطي و خريد سلف به نرخ سود معين به كار گرفته شود.الگوي اخير به تعريف بانك هاي جامع مي پردازد كه در همه عرصه هاي اقتصادي و با بهره جستن از انواع روش هاي تجهيز و تخصيص منابع از سه بخش، بخش هاي غيرانتفاعي، تجاري و تخصصي به طور مجزا تشكيل مي شوند و تركيب قرض الحسنه ها، بانك هاي تجاري و بانك هاي تخصصي را در خود جاي مي دهد.
</TEXT>
</DOC>
<DOC>
<DOCID>HAM2-851023-089</DOCID>
<DOCNO>HAM2-851023-089</DOCNO>
<ORIGINALFILE>/1385/851023/world/_econw.htm</ORIGINALFILE>
<ISSUE>شنبه 23 دي 1385</ISSUE>
<DATE calender="Western">2007-01-13</DATE>
<DATE calender="Persian">1385/10/23</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
ديدگاه
تدابير كارشناسانه
</TITLE>
<TEXT>
در بسياري از كشورهاي داراي اقتصاد پايدار و پويا، اقتصاديون و دست اندركاران متولي امر با اتخاذ سياست هاي راهبردي و ساختارهاي مدني، راه را براي طي مراحل پيشرفت و جلوگيري از هرگونه تورم غيرمترقبه و تزلزل در اقتصاد داخلي هموار مي سازند و هرگز بودجه سال را بر درآمد دولت كه ناشي از يك محصول خاص باشد سرلوحه اهداف قرار نداده و با اعمال سياست هاي كارشناسي شده و تدابير دورانديشانه، از هرگونه تورم عرضه و تقاضاي محصول در بازار ممانعت به عمل مي آورند كه اين امر در كشور ما به نوعي با ضعف ها و كاستي هاي كارشناسي نشده همراه است.بودجه سال جاري كشور با اتكاي فراوان به فروش نفت و افزايش قابل توجه بودجه عمراني بسته و تقريباً بيشترين فشار اقتصادي در كشور براي اقشار كم درآمد قابل پيش بيني بود.در همان اوايل تقديم لايحه بودجه به مجلس، بسياري از كارشناسان اقتصادي پيش بيني مي كردند اين بودجه تورم زا و متكي به فروش نفت با بالاترين قيمت آن، اثرات منفي در اقتصاد كشور گذاشته و موجب افزايش نرخ ها به دليل افزايش نقدينگي خواهد بود و مطمئناً در صورت وقوع چنين عملي، دولت بيش از دو راهكار پيش رو نخواهد ديد؛ يكي اين كه دولت متوسل به استفاده از ابزارهاي التزامي و تعزيرات حكومتي براي كنترل مصنوعي قيمت ها شود، دوم اين كه با افزايش واردات كالاهاي اساسي و مورد نياز جامعه از طريق كاهش تعرفه هاي كالاها اقدام نمايد. اگر هر دولت نياز شديدي به تبديل ارز خارجي خود به پول ملي داشته باشد، يكي از آسان ترين و سريع ترين راه حل ها براي تامين نقدينگي، گسترش واردات است و اين همان دامي است كه دولت ما در نيمه دوم سال جاري به نوعي اسير آن گرديده و به وضوح شاهد كاهش تعرفه كالاهاي وارداتي در جامعه هستيم و در عوض صادرات بسياري از كالاهاي مورد نياز مردم كه مي بايست توسط توليدكنندگان داخلي تامين شود بر تشديد موضوع دامن زده است.
اساساً هر دولتي در ابتداي سال، نرخ تعرفه كالاهاي وارداتي و صادراتي خود را براي يك سال آينده منتشر مي سازد. به همين دليل است كه توليدكنندگان و صادركنندگان، حداقل بتوانند براي يك سال آينده با تعرفه هاي پيش بيني شده جهت ايجاد تعادل در بازار داخلي برنامه ريزي كنند هرچند اين نوع برنامه ريزي براي يك مدت زمان مشخص، غيرقابل قبول و تصور است،  اما به هر حال بهتر از هر نوع بي برنامگي براي پايداري اقتصاد داخلي است.
هرچند موضوع بنزين كه يكي از مباحث اصلي دولت و مجلس مي باشد در آينده نزديك در صورت تصويب با فروش آزاد آن و يا تعديل ميزان سهم بنزين هر خودرو، شاهد يك تورم تاريخي و ماندگار در جامعه خواهدشد كه نياز است دولت و مجلس محترم با درايت و تدابير كارشناسي شده نسبت به حل اين بحران اهتمام نمايند كه شايد بيشترين فشار آن بر روي اقشار كم درآمد و آسيب پذير جامعه خواهد بود.
نجف محمودي
</TEXT>
</DOC>
<DOC>
<DOCID>HAM2-851023-090</DOCID>
<DOCNO>HAM2-851023-090</DOCNO>
<ORIGINALFILE>/1385/851023/world/_idea.htm</ORIGINALFILE>
<ISSUE>شنبه 23 دي 1385</ISSUE>
<DATE calender="Western">2007-01-13</DATE>
<DATE calender="Persian">1385/10/23</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
تفاوت هاي بين فرهنگي
فردگرايي يا جمع گرايي؟
</TITLE>
<TEXT>


در دهه هاي اخير روانشناسي اجتماعي با بحراني چالش برانگيز دست به گريبان بوده  است كه حاصل آن وداع اين علم با روياي دستيابي به قوانين جهان شمول در حوزه شناخت و رفتار انسان بوده  است. مسئله اين بود كه تحقيقات تجربي اين واقعيت را به وضوح روشن مي كرد كه بسياري از قوانين روان شناختي كليدي كه تا آن زمان جهان شمول انگاشته مي شد، معرف فرهنگ اروپايي و آمريكايي بوده و قابليت كمي براي تعميم به فرهنگ  هاي ديگر دارند. در نتيجه اين باور در ذهن اكثر روانشناسان پرورش يافت كه تمامي يافته هاي روانشناختي وابسته به فرهنگ بوده و بايد در تعميم آنها به فرهنگ هاي ديگر احتياط فراواني كرد.در اين ميان شاخه اي از روانشناسي اجتماعي، با عنوان روانشناسي بين فرهنگي، سهم بسياري در به چالش كشيدن جريان غالب روانشناسي ايفا كرده است. روانشناسان بين فرهنگي با انتشار يافته هاي تجربي در مورد تفاوت هاي معني دار بين فرهنگي بر محدوديت هاي تصور غالب روانشناسي اجتماعي كه ناشي از كم توجهي به مسئله فرهنگ بود، تاكيد مي ورزيدند. نوشتار حاضر درصدد ارايه چارچوبي براي درك و تفسير تفاوت هاي بين فرهنگي است.
برخي از فرهنگ ها(مانند فرهنگ هايي كه از طريق شكار كردن امرار معاش مي كنند)نسبتا ساده   اند و بعضي ديگر(مانند جوامع اطلاعاتي)پيچيده. يك فرهنگ همچنين مي تواند باز يا بسته باشد. بسته يا باز بودن يك فرهنگ بسته به اين است كه يك فرهنگ تا چه حد روي مجموعه اي از هنجارهاي مشخص ارزشي و رفتاري تاكيد مي ورزد و در عين حال به چه ميزان در آن، در صورت نقض هنجارها از جريمه و تنبيه استفاده مي شود. فرهنگ ها همچنين در ميزان فردگرايي و جمع گرايي با هم تفاوت دارند.گرچه ويژگي هاي فرهنگي نامحدودند؛ اما از اين ميان فردگرايي و جمع گرايي مورد توجه خاص روانشناسان بين فرهنگي قرار گرفته اند به نحوي كه اكثر تحقيقات اين علم حول محور اين دو سازه فرهنگي سامان يافته است. نظر به نقش مهمي كه اين دو ويژگي فرهنگي در روانشناسي بين فرهنگي بازي مي كنند در زير به معرفي آن دو مي پردازيم.
فردگرايي و جمع گرايي
در ذهن آمريكايي ها فردگرا بودن نه تنها خوب است، بلكه جزو ويژگي هاي اصلي يك آمريكايي محسوب مي شود. با اين وجود خاستگاه اين واژه را بايد در جايي ديگر جستجو كرد. به نظر مي آيد؛ اين واژه در ابتدا در دوران انقلاب فرانسه براي توصيف تاثير مخرب حقوق فردي بر روي بهروزي ملت ها به كار گرفته شد. در آن دوران گروهي از انديشمندان نسبت به پيشرفت روزافزون جنبش حقوق فردي ابراز نگراني و حتي وحشت مي كردند. اين گونه احساس مي شد كه فردگرايي عاقبت اجتماع را متلاشي خواهد كرد. متعاقبا از فردگرايي تحت عنوان يك جهان بيني ضد اجتماع ياد مي شد كه ساختارهاي اجتماعي را در هم خواهد شكست.در واقع انديشمندان غربي از مدت ها پيش متوجه تفاوت هاي جوامع فردگرا و جمع گرا شده بودند. دوركيم در نوشته هاي خود همبستگي ارگانيك و همبستگي مكانيكي را در مقابل هم قرار مي دهد. در منظر وي روابط زودگذري كه در جوامع پيچيده بين افراد شكل مي گيرد(همبستگي ارگانيك)نشان از نوعي تمركز بر فرد دارد. حال آن كه پيوندهاي دائمي شكل گرفته در بين افراد در جوامع سنتي(همبستگي مكانيكي)نشان گر نوعي تمركز بر جمع است. ماكس وبر نيز پروتستانتيزم فردمحور اروپاي غربي را در مقابل كاتوليسيزم جمع محور قرار مي دهد. در نظر وي اولي ارتقا دهنده اتكا به  خود و پيگيري منافع شخصي و دومي ارتقا بخش روابط دايمي و سلسله  مراتبي است.
فردگرايي: مفروضه اصلي فردگرايي اين است كه افراد از هم مستقل اند. به بيان ديگر فردگرايي جهان بيني است كه فرد را در وهله اول قرار مي دهد و اجتماع را در وهله دوم. در اين جهان بيني حقوق بيشتر از وظايف مورد تاكيد قرار مي گيرد. ارزش هاي فردگرايانه شامل مسئوليت شخصي، آزادي انتخاب، تحقق تمامي پتانسيل هاي فردي و احترام به استقلال ديگران است.
جمع گرايي: مفروضه اصلي جمع گرايي اين است كه گروه هاي اجتماعي و افراد متقابلا تعهداتي نسبت به هم دارند. اين گروه ها شامل خانواده، طايفه، قوم، گروه مذهبي و...هستند. خصيصه اصلي جوامع جمع گرا تعهدات و انتظارات متقابل فراوان بر اساس موقعيت هاي اجتماعي افراد است. در اين جهان بيني فرد جزوي از اجتماع محسوب مي شود و واحد هاي اجتماعي با سرنوشت، اهداف و ارزش هاي مشترك در اولويت قرار مي گيرند.
شيوع فردگرايي و جمع گرايي
فردگرايي غالبا در جوامع پيچيده، باز، صنعتي و ثروتمند ديده مي شود. همچنين فردگرايي غالبا در كشورهايي كه چندين نظام هنجاري در آنها وجود دارد(كشورهاي چندفرهنگي)به چشم مي خورد. در عين حال اين ويژگي فرهنگي در بين طبقات بالا و متخصصين هر جامعه  و در ميان افرادي كه زيادتر تحت تاثير رسانه هاي ارتباط جمعي آمريكايي قرار دارند، شيوع بيشتري دارد. نهايتا هرچه افراد يك جامعه از اينترنت بيشتر استفاده كنند، رابطه آنها با اعضاي خانواده و اطرافيان كمتر شده و اين فرآيند نهايتا به فردگرايي بيشتر مي انجامد.
جمع گرايي در فرهنگ هاي ساده، بسته، سنتي و در حال توسعه بيشتر ديده مي شود. علاوه بر اين جمع گرايي در جوامع نسبتا همگن(كه در آنها هنجارهاي گروهي به طور گسترده اي پذيرفته مي شوند)، در جوامعي با جمعيت فشرده و جوامعي كه در آنها مشاغل تا حد زيادي به هم وابسته  اند، شيوع بيشتري دارد و نهايتا اين ويژگي فرهنگي در ميان افراد مسن جوامع، اعضاي خانواده هاي بزرگ و گروه هاي مذهبي شايع است.
تفاوت ساختاري عميق بين فرهنگ ها
روانشناسان بين فرهنگي صرفا به كشف تفاوت هاي بين فرهنگي قناعت نكرده اند. آنها در عين حال در پي باز كردن جايگاهي ويژه براي فرهنگ به عنوان يك ساختار مولد در جريان غالب روانشناسي بوده اند. به بيان ديگر آنها در پي دستيابي به اصول ساختاري عميقي بوده اند كه بتوان ساير تفاوت هاي بين فرهنگي را بر اساس آن تبيين كرد. توجه اختصاصي به فردگرايي و جمع گرايي از بين فهرستي نامحدود از ويژگي هاي فرهنگي از اينجا ناشي مي شود كه اكثر روانشناسان بين فرهنگي تقابل بين دو ساختار فردگرايي و جمع گرايي را به عنوان تفاوت ساختاري عميق و زيربنايي بين فرهنگ ها معرفي كرده اند.تمامي فرهنگ ها بايد با مسئله مهم رابطه بين فرد و گروه مواجه شوند و پاسخي براي آن پيدا كنند. دو پاسخ اساسي براي اين مسئله وجود دارد؛ يكي اولويت دادن به فرد در مقابل گروه و ديگري اولويت دادن به گروه در مقابل فرد. اين اولويت بندي پايه اي سازمان دهي ارزش ها را در مورد اين كه آيا بايد وابستگي بين خود و ديگران را بيشينه كرد يا كمينه به شدت تحت تاثير قرار مي دهد. چنان چه راهبرد انتخابي يك فرهنگ كمينه سازي اين وابستگي باشد، ويژگي فردگرايي در آن فرهنگ شكل مي گيرد. در مقابل اگر راهبرد انتخابي يك فرهنگ، بيشينه  سازي اين وابستگي باشد، ويژگي جمع گرايي در آن فرهنگ شكل مي گيرد. هنگامي كه يكي از اين دو راهبرد انتخاب شد(البته به صورت ضمني و تحت تاثير عوامل بي شمار)تجليات گسترده آن در بافت هاي متفاوت(به طور مثال در تعريف خود، تربيت فرزند، رابطه با والدين، ازدواج، حتي رابطه با اجداد و نوادگان و....)ظاهر مي شود.به طور خلاصه فردگرايي و جمع گرايي مهم ترين و زيربنايي ترين ويژگي هاي فرهنگي بوده و ساير ويژگي هاي ديگر فرهنگي بر پايه اين دو شكل  مي گيرند.
ارزش خودمختاري
نظريات سلامت روان در كشورهاي فردگراي آمريكاي شمالي و اروپايي بر روي خودمختاري و مفاهيمي چون خودتعيين گري(self-determination)، استقلال و تنظيم رفتار از درون و... به عنوان زمينه ساز سلامت روان تاكيد فراواني مي كنند. تحقيقات تجربي انجام شده در اين فرهنگ ها نيز مويد اين نظريات است. در فرهنگ هاي فردگرا، دستيابي به سلامت روان در گرو به فعليت رساندن خود تصور مي شود. به منظور فعليت بخشي به خود نيز از فرد خواسته مي شود كه در مقابل فرهنگ پذيري مقاومت نشان دهد، مستقل عمل كند،  خود را از درون اداره كند و به دنبال تاييد و پذيرش ديگران نباشد. همچنين از او خواسته مي شود كه خود را بر اساس استانداردهاي شخصي ارزيابي كند و خود را از سنت ها(ترس ها، اعتقادها و قوانين جمعي)رها سازد. در واقع خودمختاري ارزشي است كه به دلايل تاريخي در غرب جايگاه ويژه اي يافته است؛ اما در شرق نه تنها تاكيد زيادي بر آن نمي شود، بلكه گاهي بر مفهوم متضاد آن يعني همرنگي(conformity: تمايل به شبيه كردن رفتارها و نگرش هاي خود به رفتارها و نگرش هاي اكثريت يا فردي ديگر)تاكيد مي شود. نتايج تحقيقات روانشناسان بين فرهنگي در ساير حوزه هاي كليدي، جريان غالب روانشناسي را متوجه اين امر كرد كه نبايد از تفاوت هاي چشم گير بين فرهنگي غافل شد و يافته هاي دانشمندان آمريكايي و اروپايي لزوما قابل تعميم به ديگر فرهنگ ها نيستند. در نتيجه در بعضي از كشورهاي غيرغربي روانشناسان سعي كردند تا در حد توان از سلطه روانشناسي غربي خارج شده و روانشناسي مخصوص به فرهنگ خود را شكل دهند.
</TEXT>
</DOC>
<DOC>
<DOCID>HAM2-851023-091</DOCID>
<DOCNO>HAM2-851023-091</DOCNO>
<ORIGINALFILE>/1385/851023/world/_idea.htm</ORIGINALFILE>
<ISSUE>شنبه 23 دي 1385</ISSUE>
<DATE calender="Western">2007-01-13</DATE>
<DATE calender="Persian">1385/10/23</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
تازه هاي انديشه
</TITLE>
<TEXT>
حقوق اساسي حكومت



نويسنده: دكتر جعفر بوشهري/ناشر: شركت سهامي انتشار/تاريخ و نوبت چاپ:اول- 1385
بها: 5750 تومان
گروه انديشه: حكومت چيست و منشأ آن كدام است؟ به عبارت بهتر؛ اگر حكومت را اجتماعي سازمان يافته از اشخاصي بدانيم كه در قلمروي مشترك سكونت دارند و از قدرت عالي يا حاكميت بهره مندند، مي  توان پرسيد كه چرا و چگونه چنين پديده اي(حكومت)در تاريخ شكل گرفت و تاكنون چه مراحلي از سير تحول خود را پيموده است؟
كتاب «حقوق اساسي حكومت» با توجه به اين مسائل، در هفت فصل عمده سامان يافته است.
روشنگري مدرنيته



نگاهي به روشنگري مدرنيته و ناخرسندي هاي آن/اقتباس و ترجمه: دكتر محمد ضيمران /انتشارات: علم‎/ نوبت و تاريخ چاپ: اول- 1385 / شمارگان: 3300 نسخه‎/ بها: 4500 تومان
گروه انديشه:كتاب «نگاهي به روشنگري مدرنيته و ناخرسندي هاي آن» با استفاده از آراي پژوهشگران و فيلسوفاني چون فردريك بايزر، آندرو بوي، دن بيري زيل، ژرژ دي ژيواني و مايكل فاستر مي   كوشد تا مهم ترين و اصلي ترين خط سير تحول انديشه روشنگري را در سه طيف ذهنيت، معرفت و زيبايي به بحث بگذارد. در همين رابطه در پيش درآمد كتاب مي  خوانيم: «هدف نگارنده آشنا كردن خواننده با بحث ها و گفتگو هايي است كه ميان  انديشمندان روشنگري در مورد ذهنيت مدرن، درون مايه پيشرفت، خردباوري، تجربه انگاري، آزادي، برابري و عرفي گرايي، روش هاي علمي... و به طور كلي نقش روشنگري در شكل گيري نهايي مدرنيته و پي آمدهاي آن است.»
شرط بينايي
آن چه هميشه مي  خواستيد درباره لكان بدانيد، اسلاوي ژيژك و...، ترجمه مهدي پارسا، گام نو، 1385
گروه انديشه:هيچكاك چهره شاخص سينما و محل اتصال سه ژانر كلاسيك، مدرن و پست مدرن محسوب مي  شود. اين ويژگي نزد لكان، سه نحله روان كاوي، هنر و فلسفه را در برمي گيرد. اما در اين ميان تلاش ژيژك و همكيشان اش فضايي جذاب ايجاد كرده است. اينان حلقه محوري خود را بر مفهوم نگاه به مثابه ابژه a كوچك كه در فضاي سه حلقه اي گره برومي جاي مي  گيرد، قرار مي  دهند و از آن به عنوان لكه يا نقطه كوري كه «شرط بينايي» است ياد مي  كنند.
</TEXT>
</DOC>
<DOC>
<DOCID>HAM2-851023-092</DOCID>
<DOCNO>HAM2-851023-092</DOCNO>
<ORIGINALFILE>/1385/851023/world/_mycity.htm</ORIGINALFILE>
<ISSUE>شنبه 23 دي 1385</ISSUE>
<DATE calender="Western">2007-01-13</DATE>
<DATE calender="Persian">1385/10/23</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
يك روز آفتابي در پايتخت اتريش
حمل ونقل در وين
عباس لقماني
</TITLE>
<TEXT>


چراغ ها را روشن كنيد!. در هوايي آفتابي و آسماني آبي كه كوه هاي زيباي آلپ را با سايه روشن درختان و صخره ها به بهشتي بي مانند در ميان اروپا تبديل كرده است، با ورود به مرز اتريش اين تابلو كه در كنار بزرگراه به چشم مي خورد، حيرت انگيز مي نمايد.
در اتريش اتومبيل ها موظف هستند حتي در روز، با چراغ روشن رانندگي كنند. در اين كشور كه طبيعت زيباي آن زبانزد است و آميزه اي از هماهنگي طبيعت و انسان را در همه جا مي توان ديد، زندگي شهرنشيني نيز قواعد خاص خود را دارد. در شهر وين كه سيستم حمل ونقل شهري آن در اروپا نمونه است، هر كس قادر است برنامه روزانه خود را به گونه اي تنظيم كند كه به هر نقطه از شهر - بدون استفاده از اتومبيل شخصي- در كوتاه ترين زمان ممكن دسترسي پيدا كند. رسيدن به ايستگاه مترو، اتوبوس يا تراموا كمتر از 5دقيقه وقت مي خواهد و در ايستگاه نيز تابلوها نشان مي دهند كه وسيله نقليه مورد نظر در چه ساعتي به ايستگاه خواهد رسيد يا اتوبوس يا مترو بعدي را چه موقع بايد سوار شد.
در ساعت هاي پررفت وآمد، زيادتر از 5دقيقه بين حركت دو وسيله نقليه عمومي فاصله نيست. سر وقت به قرار رسيدن در وين، امري عادي است و اگر تاخيري حتي كوتاه در حركت وسايل نقليه شهري پيش آيد، اين امر نيز با بلندگوهايي كه در ايستگاه نصب شده است به اطلاع مسافران خواهد رسيد. همه مي دانند كه هر كس وظيفه خود را به نحو احسن ايفا مي كند و جاي اعتراض نمي ماند. اطلاع رساني به گونه اي است كه مسافر حتي پيش از ورود به اتريش مي داند كه چگونه بايد در اين كشور رانندگي كرد و اين اطلاع رساني در همه زمينه ها وجود دارد.
مسافري كه در يكي از پروازهاي هواپيماي اتريشي عازم وين باشد در همان پرواز مي تواند برنامه حركت خود را روي زمين نيز برنامه ريزي كند. مهماندار هواپيمايي اتريشي پرواز بعدي را هماهنگ خواهد كرد و برنامه حركت اتوبوس به داخل شهر را نيز در صورتي كه از او خواسته شود با كمال خوشرويي در اختيار مسافر قرار خواهد داد. فراتر از آن اگر پرسشي در رابطه با پرواز و هماهنگي پرواز ديگري باشد، حتي براي يافتن پاسخ مورد نظر، تمام خدمه پروازي هواپيماي اتريشي وظيفه خود مي دانند كه پاسخ مورد نظر را پيدا كنند.
هرگز پيش نخواهد آمد كه كسي جوابگو نباشد. آنچه در هوا و در پرواز در هواپيمايي اتريشي آرامش بخش است در زمين نيز با رسيدن به مقصد ادامه مي يابد. در فرودگاه نيز انتظار براي رسيدن به پرواز بعدي يا سوارشدن به وسيله اي كه عازم مركز شهر است، از قبل قابل پيش بيني است. قيمت ها مشخص و ساعت حركت نيز دقيقاً تعيين شده است. با ورود به فرودگاه هرگونه اطلاعاتي كه مورد نياز باشد چه به صورت چاپي و چه از باجه هاي اطلاعات قابل دريافت است و پيدا كردن هتل، امري عادي است كه از همان فرودگاه، رزرو آن بدون هزينه اضافي انجام خواهد شد. اگر احتياج به اتومبيل باشد، با ارائه گواهي رانندگي، بلافاصله كليد اتومبيل مورد درخواست دريافت خواهد شد.
در شهري كه آميزه اي از قدمت تاريخي و زندگي مدرن به نمايش در آمده است، عابر پياده نيز جايگاه مشخصي دارد كه رفت وآمد عابر را در اين شهر به تفريحي به يادماندني تبديل مي كند. مسافر شرقي كه به سروصداي مشرق زمين خو گرفته است، تا مدتي اين توهم را دارد كه شنوايي خود را از دست داده است و گرنه چگونه مي توان در شهري ميليوني، هيچ صداي بوقي نشنيد؟ در ميان درختان كهن كه قدمت هر كدام از آنان به صدها سال مي رسد، كاخ هايي كه همه به گونه زيبا بازسازي شده اند آرامش خاصي را به محيطي مي دهند كه عابر پياده از آن لذت مي برد. جنگل نيز فقط چند ايستگاه با مركز شهر فاصله دارد و نسيم آن را مي توان هر لحظه بر سيما حس كرد. دوچرخه سواري نيز در وين با آرامش و ايمني همراه است و مسير دوچرخه سواران با خطوطي مشخص شده است. در مكان هايي مشخص، دوچرخه هايي ديده مي شوند كه رايگان مي تواند مورد استفاده قرار گيرد و كافي است سكه اي در دستگاه انداخت و با دوچرخه در شهر گردش كرد. هنگام بازگشت، سكه را مي توان بازپس گرفت. هر چند اتومبيل ها با سرعت مجاز بالايي در حركت هستند ولي عابر پياده مي داند كه از كجا گذر كند و بلافاصله اتومبيل ها حتي با ديدن عابري كه قصد عبور از خط كشي عابر پياده را دارد، توقف مي كنند. بازي كودكان در ميان پارك ها كه به دور از هر خطري آزادانه بازيگوشي مي كنند، نمادي از زندگي مدرن در ميان شهري زيبا و قديمي را كه خود را با طبيعت، قدمت و زندگي با آرامش هماهنگ كرده است به نمايش گذارده است.
زندگي در اين شهر، نبض ديگري دارد كه در كمتر نقطه اي در اروپا ديده مي شود. طبيعت زيبا در روحيه مردم نيز بي اثر نيست و بي دليل نبوده است كه منش شهروندان وين در برخورد با جامعه از سوي سازمان يونسكو به عنوان منشي كه جزو ميراث بشريت قلمداد شده، به ثبت رسيده است. در هر ايستگاه مي توان براي سوارشدن به وسيله نقليه بليت تهيه كرد و براي هر كس بليت مورد نظر وجود دارد. دانشجويان يا اقشار مختلف، بليت مورد نظر روزانه، هفتگي، ماهانه يا حتي سالانه خود را با فشار يك دكمه دريافت مي كنند و در تمام وسايل نقليه، هيچ كس نبايد بليت خود را ارائه دهد.
همه مي دانند كه بدون بليت سوارشدن، تبعات وخيمي دارد و اگر در يكي از بازرسي ها كسي بدون بليت باشد، علاوه بر پرداخت جريمه نام او به پليس نيز داده خواهد شد. در كشوري كه همه وظيفه خود را به نحو احسن ايفا مي كنند، تخلف از مقرراتي كه براي رفاه مردم است نيز پذيرفته نيست. استفاده از اتومبيل شخصي در اين شهر در حداقل ممكن است و در شهري كه ساختمان هاي قديمي جاي خود را به خيابان هاي آسفالته و بي هويت نداده است، اتومبيلراني نيز تابع شرايط خاصي است.
در هر ايستگاه اصلي، پاركينگ هايي وجود دارد كه كساني كه با اتومبيل به اين شهر مي رسند، مي توانند اتومبيل خود را در آنجا پارك كنند و پس از بازگشت، از آن استفاده كنند. سرويس حمل ونقل مثال زدني وين، داشتن اتومبيل شخصي را به آخر ليست خواسته هاي مردم برده است و در اين شهر، داشتن اتومبيل شخصي، امري زايد است. بارها وزيران يا حتي رئيس جمهور را مي توان ديد كه سوار تراموا شده اند. ترامواي وين نيز خود حديث ديگري است. حلقه اي سبز از پارك ها، مركز وين را دور مي زند و اين حلقه را مي توان سوار بر تراموا پيمود. در اين مسير از جلوي ساختمان هايي مي توان گذشت كه به طرز زيبايي بازسازي شده اند. دانشگاه وين يا پارلمان كه در اين مسير در كنار موزه شهر وين به چشم مي خورند، از بيرون قابل جداكردن نيستند و نماي بيروني همه آنان خود به موزه مي ماند. در اين مسير زيبا از كنار ساختمان هايي نيز گذر مي شود كه وين به آنها مي بالد. وين شهر موسيقي و اپراست. سال گذشته، سال فرزند معروف اتريش ولفگانگ آمادئوس موتزارت اعلام شده بود و در شهر وين از هر گوشه اي نمادي از اين فرزند معروف اتريش به چشم مي خورد. بزرگداشت گذشتگان را در هر گوشه از اين كشور مي توان ديد. امپراتوران دولت اتريش مجارستان هنوز سوار بر اسب يا نشسته بر صندلي حكومت به عابراني كه از كنار كاخ هاي آنان مي گذرند فخر مي فروشند و چهره توريست ژاپني در حالي كه دوربين به دست نمي داند از كدام يك از اين همه اثر عكس بگيرد، ديدني است.
در چنين شهري كه اكثر خانه هاي آن نيز جزو ميراث فرهنگي قلمداد مي شوند و خيابان ها اين شهر را بي هويت نكرده اند، براي ساكناني كه داراي اتومبيل شخصي هستند نيز مقررات مخصوصي وجود دارد. ساكنان هر محل با مراجعه به دفتر شهرداري در نزديك محل اقامت خود و ارائه آدرس محل سكونت، برچسبي را دريافت مي كنند كه به شيشه ماشين چسبانده مي شود و نشان مي  دهد كه دارنده اين وسيله مجاز است در خيابان هاي نزديك منزلش پارك كند. اگر اتومبيل ديگري در اين مكان ها پارك كرده باشد و داراي چنين برچسبي نباشد، بلافاصله جريمه مي شود و با اطمينان مي توان گفت كه كنترل اتومبيل ها شب و روز نمي شناسد. در وين چيزي به اسم پاركومتر وجود ندارد و از پاركبان نيز خبري نيست؛ هر كس پاركبان خود است. با اتومبيل در داخل شهر مي توان به پاركينگ هاي عمومي مراجعه كرد كه علامت هايي در سر هر چهارراه اصلي، نزديك ترين پاركينگ را كه جاي خالي دارد، نشان مي دهد.
در شهر وين نوشيدن قهوه در يكي از قهوه خانه هاي قديمي نيز از خاطرات به يادماندني است. در اين قهوه خانه ها مردان مسن كه هر كدام مشغول خواندن روزنامه هستند هم آن قدر فراوانند كه جواناني كه مشغول گفت وگو هستند. صداها آنقدر ملايم است كه صداي چرخاندن قاشق ها را در فنجان مي توان شنيد. فضا، قديمي و صندلي ها يادآور گذشته است و همين موضوع به اين قهوه خانه ها فضايي بخشيده است كه نشستن در آنجا را به خاطره اي زيبا تبديل مي كند. از پنجره مي توان عبور درشكه هايي را ديد كه آرام، جهانگردان را در شهر مي گردانند و هنگام عبور از كنار هر ساختماني، خاطره اي از آن را نقل مي كنند. در ميان شهر خيابان ها به روي اتومبيل ها بسته است و عابر پياده با خاطري آسوده قدم مي زند، به ويترين هاي زيبا چشم مي دوزد و يا اگر جهانگرد باشد محو ساختمان ها شده است. در شهري كه هر روز ميزبان هزاران جهانگرد است، توجه به خواسته آنان نيز امري عادي است. هر پليس خود را موظف مي داند اطلاعات مورد نظر را در اختيار پرسش كننده قرار دهد و اگر پاسخ را نداند، بدون اين كه از او خواسته شود، خود با بي سيم يا تلفن، اطلاعات لازم را در اختيار پرسش كننده قرار مي دهد.
جهانگرد براي رسيدن به فرودگاه يا ايستگاه راه آهن نيز خيالش آسوده است چون همه چيز برنامه ريزي شده است. در ايستگاه راه آهن مي توان جامه دان را تحويل سرويسي به نام كت داد كه مسئول رساندن آن به فرودگاه و تحويل آن به بار است. مسئول تحويل بار به هواپيمايي همان قدر دقيق است كه با اطمينان مي توان جامه دان را صحيح و سالم در هواپيماي اتريشي پس از رسيدن به مقصد مورد نظر تحويل گرفت.
گردشگري كه به وين مي آيد، با خاطرات به يادماندني اين شهر را ترك مي كند و در آرزوي بازگشت دوباره به شهري است كه همه جاي آن به پاركي مي ماند كه ساختمان هاي قديمي به آن زيبايي خاصي بخشيده اند. در صندلي راحت هواپيماي اتريشي كه بر فراز وين پرواز مي كند، شهري را مي توان ديد كه آرام در ميان درختان و جنگل هماهنگي محيط زيست را با طبيعت به نمايش گذارده است.
</TEXT>
</DOC>
<DOC>
<DOCID>HAM2-851023-093</DOCID>
<DOCNO>HAM2-851023-093</DOCNO>
<ORIGINALFILE>/1385/851023/world/_mycity.htm</ORIGINALFILE>
<ISSUE>شنبه 23 دي 1385</ISSUE>
<DATE calender="Western">2007-01-13</DATE>
<DATE calender="Persian">1385/10/23</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
زاويه ديد
شهري براي دوست داشتن
</TITLE>
<TEXT>


گروه شهري- در ميان درختاني كهن و پارك هاي زيبا، در هوايي به پاكي هواي جنگل، پرندگان دورادور كودكي را فراگرفته اند كه به بازي مشغول است. در دوردست ها اتومبيل ها با چراغ هاي روشن در روزي آفتابي در حركت هستند. درشكه چي پير از گذشته مي گويد و گردشگر نمي داند دوربين را به كدام سو نشانه رود. در يك سو كاخي عظيم و در سوي ديگر مجسمه اي بزرگ گذشته دور را به خاطر مي آورد. تنها صداي تكان خوردن برگ هاي درختان كه در ورزش نسيم به رقص مشغولند، سكوت را مي شكند.
وين در روزي آفتابي، جزيره آرام در درياي صنعتي اروپاست. همه چيز در اين شهر به آرامي در جريان است. در دور دست ها از دودكش كارخانه ها فقط بخاري كمي كه به آسمان زبانه مي كشد، نشان از شهري صنعتي دارد. از هيچ اتومبيلي دودي به فضا متصاعد نمي شود.
آرامش و سكوت همراه با زيبايي محيط از مشخصه هاي اين شهر است. هماهنگي محيط زيست با طبيعت را در هيچ نقطه اروپا نمي توان بهتر از وين درك كرد. مناطق مركزي به روي خودروها بسته شده اند و عابر پياده كودكش را رها كرده تا به بازيگوشي بپردازد. همه جاي اين شهر پارك است و سرسبز. جنگل فقط چند ايستگاه با مركز شهر فاصله دارد و در جاده هاي جنگلي اثري از زباله نيست.
عابر پياده به هر سو كه نظر مي افكند زيبايي و طراوت است و فراموش مي كند كه در نزديكي شهري ميليوني است. وين شهري براي دوست داشتن است.
</TEXT>
</DOC>
<DOC>
<DOCID>HAM2-851023-094</DOCID>
<DOCNO>HAM2-851023-094</DOCNO>
<ORIGINALFILE>/1385/851023/world/_siasatw.htm</ORIGINALFILE>
<ISSUE>شنبه 23 دي 1385</ISSUE>
<DATE calender="Western">2007-01-13</DATE>
<DATE calender="Persian">1385/10/23</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
ظهور خاورميانه اسلامي و تغيير رويكردهاي بين الملل
</TITLE>
<TEXT>


منطقه خاورميانه سال 2006 را در حالي پشت سر نهاد كه به گفته ناظران سياسي اين سال سرآغاز تغيير معادلات مهم منطقه اي و بين المللي به نفع كشورهايي بود كه در صف مخالفان يكجانبه گرايي آمريكا قرار داشتند. پيدايش خاورميانه اسلامي به جاي خاورميانه جديد با محوريت كشورهاي الگوي مقاومت اوج اين تغييرات شگرف بود. اهميت اين تغيير از آنجاست كه منطقه خاورميانه در سياست خارجي آمريكا از اهميت بسزايي برخوردار است. پيروزي جنبش اسلامي حماس در انتخابات فلسطين، پيروزي جريانهاي ضدامپرياليستي در برخي كشورهاي آمريكاي لاتين از جمله بوليوي، پرو، اكوادور و ونزوئلا و مهمتر از همه شكست متحد استراتژيك آمريكا در خاورميانه(اسرائيل)در جنگ 33 روزه لبنان از سوي حزب الله اين كشور از جمله نمادهاي اين تغيير گسترده در صف بندي معادلات بين المللي است. از اين روست كه منابع خبري غرب سال 2007 را دوراني پر از تنش و بحران براي خاورميانه پيش بيني مي كنند. از سوي ديگر اين در حالي است كه بسياري از مفاهيم بين الملل شاهد تغييراتي گسترده بود و تعاريف سياسي اين حوزه نيز تغيير كرد. منطقه فلسطين تجربه هاي تازه اي را پشت سر گذاشت و كشورهاي منطقه نيز با ادبيات سياسي و بين الملل جديدي آشنا شدند. ادبياتي كه عرصه داخلي و ساختار سياسي برخي از كشورها را دستخوش تغيير كرد. مهمتر از همه گسترش فرهنگ مقاومت و ايجاد توازن قدرت از سوي گروههاي اسلامي و آزاديخواه در منطقه بود. طرف فلسطيني كه تجربه مقاومت را در كارنامه خود داشت اين بار توانست در صحنه سياسي نيز موفق ظاهر شود و ساختار سياسي را در دست بگيرد و در عين حال بر ادامه مقاومت به عنوان راهبرد اصلي خود اصرار ورزد. سلاح گروههاي فلسطيني نيز توانست به عنوان يك وزنه سياسي در ايجاد معادلات استراتژيك جديد و گرفتن امتيازات سياسي بكار رود. هدف قرار دادن عمق استراتژيك رژيم صهيونيستي، پيروزي حزب الله لبنان در عرصه خارجي و داخلي، ترور پيرالجميل وزير صنايع لبنان، گزارش جيمز بيكر وزير خارجه پيشين آمريكا درباره لزوم ايفاي نقش تهران و دمشق، پيروزي دموكراتها در انتخابات كنگره و سناي آمريكا(به دليل شكست سياستهاي چند سال گذشته واشنگتن در خاورميانه)و افشاي فعاليتهاي هسته اي اسرائيل از سوي ايهود اولمرت نخست وزير اسرائيل از مهمترين تحولات سال 2006 بود.
شكست جمهوريخواهان در انتخابات سنا و كنگره آمريكا نه تنها به عنوان مهمترين رويداد داخلي آمريكا بلكه تمامي جهان سرآغازي براي واكنش جامعه آمريكا به شكست اين كشور در منطقه بود. در حقيقت شكست جمهوريخواهان واكنش طبيعي مردم آمريكا و جريانهاي سياسي اين كشور در قبال سياستهاي نادرست و اشتباه بوش در خاورميانه و به ويژه جنگ عراق و روند صلح فلسطين به شمار مي آيد. درباره تحولات فلسطين مي توان به مهمترين مسأله يعني ايجاد توازن قدرت گروههاي مقاومت فلسطين و قدرت نظامي تل آويو اشاره كرد. واقعيت امروز جامعه اسرائيل و سردرگمي احزاب داخلي اين رژيم براي رويارويي با مقاومت نشان مي دهد كه موشك هاي دست ساز تا چه اندازه توانسته است به عنوان يك وزنه تعيين كننده در معادلات سياسي مناطق اشغالي قرار گيرد. اين در حالي است كه اندك امتيازات سياسي جريانهاي فلسطيني نيز بر اثر فشار مقاومت و مبارزه گروههاي جهادي فلسطين به دست آمده است. كمتر كسي تصور مي كرد موشكهاي دست ساز امروز به عنوان يك وزنه تأثيرگذار در گفت وگوهاي دوطرف اسرائيلي و فلسطيني قرار گيرد. اين در حالي است كه مقامهاي تل آويو هيچ گاه توصيه نمي كردند كه روزي عمق استراتژيك آنها در دسترس موشكهاي دست ساز گروههاي مقاومت قرار گيرد. سديروت به عنوان يك منطقه تحقيرآميز براي مقامهاي اسرائيلي تبديل شد. حتي منزل شهردار اين منطقه نيز از دسترس موشكهاي قسام دور نماند. مستعمره نشين هاي يهودي هر روز سايه نگراني و ترس از موشكهاي مقاومت را بر فراز مناطق اقامتي خود احساس مي كنند. شليك اين موشكها چنان وضعيت امنيتي جامعه اسرائيل را متزلزل كرده است كه مقامهاي بلندپايه تل آويو نيز راهكارهاي مختلفي را بررسي كردند.
پيشرفت ساختار موشكهاي مقاومت كه امروز از توانايي نفوذ به عمل مناطق اسراييلي برخوردار شده اند مقامهاي تل آويو را سخت نگران كرده است. دستگاه امنيتي اين رژيم هم اكنون در حال بررسي يك طرح سه گانه است تا بتواند مانع از ادامه شليك موشكهاي مقاومت به مستعمره نشين سديروت شود كه بيش از مناطق ديگر اسرائيل در دسترس موشكهاي مقاومت قرار دارد. مسأله بستن كمربند ايمني در خودروها! كه از سوي پليس به مستعمره نشين هاي سديروت پيشنهاد شد تا تشديد حملات به نوار غزه و كشتار شهروندان از گزينه هايي بوده است كه تاكنون براي كاهش خسارت حملات مقاومت ارائه شده است. اين در حالي است كه پرتاب موشكهاي دست ساز مقاومت به مستعمره هاي يهودي نشين تنها در ابعاد نظامي يك شكست براي اسرائيل نيست بلكه اين مسأله نشان دهنده تزلزل امنيتي عمق رژيم اسراييل است.
پيشرفته كردن ابزار نظامي، انجام حملات گسترده به نوار غزه و ايجاد حصار براي مستعمره ها سه راهكاري است كه مقامهاي امنيتي اسرائيل به تازگي براي پايان دادن به شليك موشكهاي مقاومت ارائه داده اند. اين در حالي است كه مقامهاي اين رژيم ترجيح داده اند راهكار اول را انتخاب كنند چرا كه حملات به نوار غزه و كشتار شهروندان فلسطيني نه تنها به توقف حملات موشكي منجر نشده است بلكه گروههاي مقاومت در پاسخ به اين جنايات جنگي شليك موشكها را افزايش مي دهند. مدير دفتر وزارت جنگ اسرائيل در اين باره گفت كه ترجيح مي دهد در سيستم ضدموشكي سرمايه گذاري كند تا حصار كشيدن دور مستعمره هاي يهودي نشين. وزير جنگ اسرائيل هم گفته است كه براي پيشرفت سيستم ضدموشكي ارتش فعاليت خواهد كرد. پرتز كه با ابومازن درباره توقف حملات موشكي مقاومت، تماس گرفته بود، گفت: تاكنون براي محافظت از 8 هزار منزل اسرائيلي 210 ميليون دلار هزينه شده است. در پي افزايش نگراني هاي امنيتي در مورد شليك موشك هاي فلسطيني تل آويو براي نخستين بار در تاريخ موجوديت اين رژيم پيشنهاد آرام سازي را مطرح كرد. اين توافق كه پس از رايزني ابومازن با رهبران گروه هاي فلسطيني به مرحله اجرا درآمد، نخستين آتش بس تحميلي گروه هاي فلسطيني از زمان آغاز مبارزه مسلحانه اين گروه ها در سال 1965 تاكنون نيز محسوب مي شود. بنابراين موشك هاي فلسطيني نيز توانستند براي نخستين بار معادله قدرت در سرزمين هاي اشغالي را به نفع خود تغيير دهند. اقدامي كه پيش از آنان حزب الله لبنان از سال 2000 توانسته بود محقق كند. همزماني ظهور اين پديده  ها با افزايش مشكلات آمريكا در عراق و آمريكاي لاتين واشنگتن را در سال 2006 تا تصويب ضرورت تغيير سياست هاي خارجي اش در منطقه خاورميانه و جهان پيش برد هر چند كه اعلام رسمي اين تغييرات را به سال 2007 موكول كرد. اينك خاورميانه اسلامي با تركيبي جديد جايگزين طرح خاورميانه جديد و چه بسا خاورميانه بزرگ آمريكا در منطقه شده است. خاورميانه اي كه حاصل جدال حزب الله لبنان و پنجمين ارتش جهان در نزاعي 33 روزه بود. وقوع جنگ عليه لبنان به گفته كاندوليزا رايس وزير خارجه آمريكا در واقع زمينه سازي براي اجراي طرح خاورميانه جديد بود جنگي كه وي تحمل آن را به درد زايماني تشبيه كرده بود كه مردم منطقه و لبنان مي بايست آن را تحمل كنند. در صورت پيروزي اسرائيل قرار بود نقشه سياسي و چه بسا جغرافيايي منطقه به نفع آمريكا و اسرائيل تغيير يابد. شكست در اين جدال اما آمريكا را مجاب كرده است تا حتي به گزينه عبور از اسرائيل نيز بينديشد. واشنگتن معتقد است كه تل آويو در شرايط كنوني قادر به تمكين خواسته هاي واشنگتن در منطقه رقابت با قدرت هاي جديد منطقه اي(ايران)و جهاني(چين، روسيه و هند)نيست و لذا مي بايست از اين رژيم عبور كرد. طراحي سياست گزينش دولت هاي ميانه رو منطقه از سوي كاخ سفيد در واقع حركت در مسير تحقق اين مهم است زيرا آمريكا متوجه ناكارآمدي اسرائيل در تحقق اهدافش شده است.
بر اين اساس، گزارش گروه مطالعات عراق موسوم به گزارش بيكر هميلتون به كاخ سفيد پيشنهاد مي كند با تغيير استراتژي در منطقه و جهان راهكاري را براي استمرار هژموني آمريكا در منطقه بيابد و با قدرت هاي منطقه اي جديد باب گفت وگو را آغاز نمايد. از اين رو اگر بپذيريم سال 2006 سال شكست سياست هاي منطقه اي آمريكا و ظهور معادلات جديد در منطقه بوده است. بنابراين سال 2007 را بايد سال شكل گيري سياست ها و رويكرد جديد واشنگتن در منطقه و جهان دانست. سياست هايي كه حالا سمت دهي آن نه به دست خود آمريكايي ها كه قدرت هاي جديد و جريانات نوظهور عرضه تحولات منطقه هستند.
منبع:خبرگزاري قدس
</TEXT>
</DOC>
<DOC>
<DOCID>HAM2-851023-095</DOCID>
<DOCNO>HAM2-851023-095</DOCNO>
<ORIGINALFILE>/1385/851023/world/_siasatw.htm</ORIGINALFILE>
<ISSUE>شنبه 23 دي 1385</ISSUE>
<DATE calender="Western">2007-01-13</DATE>
<DATE calender="Persian">1385/10/23</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
همايش  ها
از آغاز سال 2006775 اسرائيلي تقاضاي سلب هويت كردند
</TITLE>
<TEXT>


روزنامه صهيونيستي يديعوت آحارنوت فاش كرد كه از آغاز سال 2006 تاكنون 775 اسرائيلي با ارائه دادخواست، خواستار سلب هويت اسرائيلي خود شده اند.
به گزارش خبرگزاري قدس(قدسنا)به نقل از روزنامه صهيونيستي يديعوت آحارنوت، وزارت داخلي اسرائيل در گزارشي اعلام كرد كه از آغاز سال 2006 تاكنون، 775 اسرائيلي با دريافت تابعيت شهروندي كشورهاي ديگر، دادخواست سلب هويت خود را ارائه دادند. برخي از كارشناسان، اين اقدام صهيونيست ها را ناشي از نبود امنيت داخلي، امكانات رفاهي و نيز ناهنجاري هاي اجتماعي در سرزمين هاي اشغالي فلسطين مي دانند.
به گزارش منابع خبري، علاوه بر اينكه ميزان مهاجرت معكوس يهوديان در سرزمين هاي اشغالي فلسطين رو به افزايش است، همچنين هر ساله تعداد زيادي از يهوديان نيز به دليل نبود امكانات رفاهي و نيز نبود امنيت در اين مناطق، به كشورهاي ديگر از جمله استراليا، نيوزيلند، كانادا و فرانسه مهاجرت مي كنند.
به گزارش اين منابع، هر ساله دست كم 90 اسرائيلي نيز سرزمين هاي اشغالي را به مقصد آمريكا ترك مي كنند. براساس گزارش كميته مركزي آمار اسرائيل، از سال2005 تاكنون بيش از 25هزار اسرائيلي از سرزمين هاي فلسطين اشغالي به كشورهاي غربي مهاجرت كرده اند و اين در حالي است كه اين نسبت در مقايسه با دو سال گذشته دست كم 6هزار نفر افزايش داشته است.
نتايج تحقيقاتي اريك جولد و عامر مؤاب از اساتيد دانشگاه اسرائيل نيز نشان مي دهد كه در حال حاضر 750 هزار نفر از صهيونيست ها با مهاجرت از سرزمين هاي اشغالي، در كشورهاي غربي به سر مي برند. بر پايه گزارش كميته مركزي آمار رژيم صهيونيستي، نخبگان بيشترين قشر مهاجر در سرزمين هاي اشغالي را تشكيل مي دهند.
</TEXT>
</DOC>
</HAMSHAHRI2>