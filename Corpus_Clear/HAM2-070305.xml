<?xml version="1.0" encoding="utf-8"?>
<!DOCTYPE HAMSHAHRI2 SYSTEM "hamshahri.dtd">
<HAMSHAHRI2>
<COPYRIGHT>
Hamshahri2 Corpus, Beta Release!
Copyright 2004-2008, Database Research Group (DBRG), Faculty of Engineering, University of Tehran
All the news content in the corpus is copyrighted by Hamshahri Newspaper (www.hamshahri.net)

Homepage:
http://ece.ut.ac.ir/dbrg/hamshahri/ham2

Contact:
darrudi@insf.org 

Please view the enclosed `Help.txt` file in the package for more information (tag description, etc).

IT IS A BETA RELEASE, PLEASE DON NOT REDISTRIBUTE IT!
</COPYRIGHT>
<DOC>
<DOCID>HAM2-851214-001</DOCID>
<DOCNO>HAM2-851214-001</DOCNO>
<ORIGINALFILE>/1385/851214/news/_adabh.htm</ORIGINALFILE>
<ISSUE>دوشنبه 14 اسفند 1385 - سال چهاردهم - شماره4222 - Mar 5, 2007</ISSUE>
<DATE calender="Western">2007-03-05</DATE>
<DATE calender="Persian">1385/12/14</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
اولين واكنش ارشاد به خبر همشهري درباره مزايده260 تابلوي معاصر
رئيس مركز هنرهاي تجسمي: پيگير ماجرا ييم
عكس: ماني لطفي زاده
</TITLE>
<TEXT>


گروه ادب و هنر- هر نهاد و سازماني مي تواند صاحب آثاري باشد كه از هنرمندان خريداري كرده است. اما اين به معناي توجيه اقدام شركت ساختماني نوساز كه به مزايده آثار هنري پرداخته، نيست.
حبيب الله صادقي رئيس مركز هنرهاي تجسمي و سرپرست موزه هنرهاي معاصر تهران ديروز در نشست خبري حذف بودجه نيم درصد خريد آثار هنري ضمن بيان اين مطلب در زمينه مزايده فروش بيش از 260 تابلوي نقاشي معاصر ايران از سوي يك شركت ساختماني افزود: طبيعتا به عنوان مديران هنري ارشاد ما هم اين دغدغه را داريم كه اتفاق بدي براي اين آثار و نگهداري و حفظ آنها نيفتد و نگراني هاي هنرمندان و هنردوستان برطرف شود.
صادقي در سخنانش به اين موضوع اشاره كرد كه پيش از اين نيز حدود 2 هزار اثر هنري را كه در زيرزمين هنرستان هنرهاي زيبا وجود داشته اند و از درخشان ترين آثار هنري محسوب مي شدند و در شرف نابودي بودند، جمع آوري شده و جايي با شرايط مناسب برايشان ساخته و در نظر گرفته شده است.
مدير موزه هنرهاي معاصر تهران بيان كرد كه خبر مربوط به اين مزايده چند روزي است كه انتشار يافته و مركز هنرهاي تجسمي و موزه بررسي بر روي ابعاد اين اقدام را به طور جدي پيگيري خواهد كرد.
غلامحسين نامي هنرمند نقاش نيز در اين جلسه مطبوعاتي به اهميت و حساسيتي كه در مورد اين مجموعه هنري وجود دارد، اشاره كرد و متذكر شد كه يكبار در زمان مهندس موسوي نخست وزير وقت از اين مجموعه ديدار كرده است تا آثار را كارشناسي و قيمت گذاري كند تا مجموعه آثار به موزه انتقال يابد، اما سازماني كه اين آثار را در اختيار داشته، اعلام كرده است كه اين اموال متعلق به همان سازمان و حق مسلم كاركنان آن است. از نظر نامي اين سكه دو رو دارد. يكي اينكه آثار به مزايده گذاشته شده را چه كساني خواهند خريد؟ آثاري كه جزء ميراث ملي كشور محسوب مي شوند و براي آنها نگرانيم. روي ديگر سكه هم اين است كه شايد جاي خوشحالي است كه اين آثار صد جاي ديگر باشند تا بازار داخلي هنر را تشكيل دهند تا هنر و اقتصادش رونق بگيرد.حسين خسروجردي هنرمند ديگري بود كه در اين نشست حضور داشت، درباره خبر اخير همشهري چنين اظهار نظر كرد: ما بايد بدانيم كه اين آثار در شرايط مناسب نگهداري مي شوند و يا نه و اگر اين اتفاق به طور جدي از سوي مسئولان امر، دنبال نشود، بزرگترين معترض به اين اقدام، خود هنرمندان هستند. به هر حال ما هنرمندان حتما اين موضوع را در دستور كارمان قرار خواهيم داد.
اما در جلسه مطبوعاتي ديروز موزه هنرهاي معاصر، بحث و گفتگوي مدير موزه به همراه تعدادي از هنرمندان درباره حذف بودجه نيم درصدي خريد آثار هنري صورت گرفت.
مدير موزه هنرهاي معاصر در اين زمينه گفت: ايجاد و اجراي چنين قانوني بخشي از خواسته هاي هنرمندان ماست و نگراني هاي هنرمندان كشور، عظيم تر از مسائل اقتصادي هنر است. در واقع نمونه سازي هاي فرهنگي و بررسي خويشتن و نقش فرهنگ ما در عرصه جهاني، مهمتر از اين دغدغه هاي نيم درصد و يك درصد بودجه است. ولي با اين وجود، اين مسئله يكي از موضوعات مهمي است كه در جاي خود بايد مورد مداقه قرار بگيرد و فرصتها بايد فراهم شوند. يعقوب امداديان هنرمند حاضر ديگر در اين نشست نيز گفت: مجلس و دولت بايد توجه كنند كه هنرمندان بسياري مرتبا به مجمع هنرمندان كشور اضافه مي شوند كه همان فارغ  التحصيلان دانشگاه هاي هنري هستند و احتياج به حمايت دارند. بنابراين چطور مي توانند از كل بودجه كشور، سهم ناچيزي را به اين منظور در نظر نگيرند.
هنرمندان كجا ديده مي شوند؟
حسين خسروجردي نيز در اين باره گفت: من خوشحالي ام را از بابت حذف اين بودجه نيم درصدي اعلام مي كنم. چرا كه در نظامي كه هيچ جا عنايتي به هنر به معناي آزاد و مستقل آن نمي شود، چطور به خود اجازه مي دهيم بودجه اي را كه ربطي به هنر ندارد در اختيار هنرمندان قرار دهيم؟اصلا ما هنرمندان در كجاي نظام جمهوري اسلامي قرار داريم و ديده مي شويم؟خسروجردي در ادامه صحبت هاي انتقادآميزش افزود: جريان هنرهاي تجسمي كشور حركتش را سالها قبل از انقلاب و سپس همراه با سالهاي انقلاب شروع كرده و همواره با انقلاب بودن را در دستور كار خود قرار داده است.
در پايان اين جلسه مدير موزه هنرهاي معاصر در پاسخ به اين سئوال خبرنگار همشهري كه اگر واقعا حذف نيم درصدي بودجه آثار هنري براي هميشه صورت گيرد و هيچگاه احيا نشود، شما به عنوان يك مدير هنري چه خواهيد كرد، يادآور شد كه با تمامي پيگيري هايي كه طي ماههاي اخير و از زمان انتصابش به سمت فعلي انجام داده و به او پاسخ گفته اند كه ممكن است در توزيع اين بودجه جانب عدالت رعايت نشود، لابد او مدير بي كفايتي بوده و عملكرد ضعيفي داشته است و شايد مديران بعد از او بتوانند نقش مؤثري در اين زمينه ايفا كنند.
صادقي تاكيد كرد كه به هر حال اگر اين قضيه نتيجه اي در بر نداشت، دليل بر اين نيست كه ما اكسپوي سال 86 را برگزار نكنيم.
</TEXT>
</DOC>
<DOC>
<DOCID>HAM2-851214-002</DOCID>
<DOCNO>HAM2-851214-002</DOCNO>
<ORIGINALFILE>/1385/851214/news/_adabh.htm</ORIGINALFILE>
<ISSUE>دوشنبه 14 اسفند 1385 - سال چهاردهم - شماره4222 - Mar 5, 2007</ISSUE>
<DATE calender="Western">2007-03-05</DATE>
<DATE calender="Persian">1385/12/14</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
100 فيلم در نوروز تلويزيون
</TITLE>
<TEXT>
گروه ادب و هنر- نزديك به 100 فيلم سينمايي در ايام نوروز از شبكه هاي تلويزيوني پخش مي شود كه در اين ميان فيلم هاي ايراني سهم بسيار كمي را به خود اختصاص داده اند.شبكه يك سيما فيلمهاي اينجا چراغي روشن است و وقتي همه خواب بودند ماشين ها، مادر را از قطار پياده كن، وكيل هادساكر، ورطه، توفان در جامائيكا، هيات منصفه فراري، سياه و سفيد، اتاق امن، استالينگراد، تعقيب در شاهراه و ديويد كاپرفيلد را هر روز ساعت 16 پخش مي كند. شبكه 2سيما نيز فيلم هاي بيد مجنون، مجردها، و 14فيلم خارجي در راه خانه، دشت باز، شمشير بدون سايه، معجزه برن، سواركاري به نام مرگ، شينوبي، ايتاليايي، سوفي شل، روزهاي شكوه، تيغ پنهان، پنج كودك و آن، بلوك 12، مامور ماليات و پول همه چيز نمي شه را براي پخش در ايام نوروز در نظر گرفته است.
فيلم هاي چند مي گيري گريه كني، بنام پدر، بازي مرگ، نارينا، الماس خونين، پسر اژدها سوار، غريبه در شهر، پسران پرواز، سياهچاله و اژدها، برمودا  ، حق السكوت، تيغه هاي جادويي و عشق نابرابر نيز از شبكه سه روي آنتن مي رود. شبكه چهار سيما ساعت 17 و 30 دقيقه هر روز آثار سينمايي مختلفي همچون باغهاي كندلوس و يك بوس كوچولو، بينوايان، شارلوت گري، جنگجوي حرفه اي، آخرين تدوين، ويدوك، راز گاليندز، روزنامه، يكشنبه طولاني نامزدي، قهرمانان، ناپولي، كلبه حصيري، نيكيفور، ريو و غرغروها را پخش مي كند. و بالاخره شبكه تهران زيارت، قتل آن لاين، زن بدلي و چكمه هاي استالين، گل، اگه ميتوني منو بگير، راب بي هود، شبي درموزه، پلنگ صورتي، تاريكي، خانه خنجرهاي پران، كلك تو كلك، محافظ، افسانه و ديوار آتش را براي پخش در ساعت 14 و30 دقيقه هر روز در نظر گرفته است.
</TEXT>
</DOC>
<DOC>
<DOCID>HAM2-851214-003</DOCID>
<DOCNO>HAM2-851214-003</DOCNO>
<ORIGINALFILE>/1385/851214/news/_adabh.htm</ORIGINALFILE>
<ISSUE>دوشنبه 14 اسفند 1385 - سال چهاردهم - شماره4222 - Mar 5, 2007</ISSUE>
<DATE calender="Western">2007-03-05</DATE>
<DATE calender="Persian">1385/12/14</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
برگزيدگان جشنواره فيلم كودك در تلويزيون
</TITLE>
<TEXT>
گروه ادب و هنر- روابط عمومي كانون پرورش فكري كودكان و نوجوانان اعلام كرده است برگزيدگان دومين جشنواره فيلم كودكان براي كودكان را تا اواخر اسفند معرفي مي كند. اما خبر جالب تر براي كودكان اهل سينما اين است كه فيلم هاي برگزيده اين جشنواره متفاوت، از تلويزيون هم پخش مي شود.آن طور كه مهدي باقري، رئيس اين جشنواره گفته است، امسال كودكان دو برابر سال گذشته به جشنواره، فيلم فرستاده اند كه روي هم 185 فيلم شده است. برگزيدگان جشنواره فيلم كودكان براي كودكان، در پنج گروه سني اند و 6 تا 16 سال دارند. باقري اين طور مي گويد: هيأت انتخاب، 41 فيلم زنده و مستند و بيش از 60 فيلم انيميشن را براي حضور در بخش مسابقه انتخاب كردند كه نهايتاً برگزيدگان در پنج گروه سني، در مراسم ويژه اي معرفي خواهند شد.
</TEXT>
</DOC>
<DOC>
<DOCID>HAM2-851214-004</DOCID>
<DOCNO>HAM2-851214-004</DOCNO>
<ORIGINALFILE>/1385/851214/news/_adabh.htm</ORIGINALFILE>
<ISSUE>دوشنبه 14 اسفند 1385 - سال چهاردهم - شماره4222 - Mar 5, 2007</ISSUE>
<DATE calender="Western">2007-03-05</DATE>
<DATE calender="Persian">1385/12/14</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
نمايش و همايش تاريخ شفاهي ايران
</TITLE>
<TEXT>
گروه ادب و هنر آخرين دستاوردهاي مؤسسات اسنادي كشور در زمينه ثبت تاريخ شفاهي ايران، 16 تا 22 ماه جاري در معرض ديد عموم قرار مي گيرد.اين نمايشگاه در واقع بخش جنبي نخستين همايش تاريخ شفاهي ايران است كه در ساختمان گنجينه اسناد ملي برگزار مي شود. در نمايشگاه يادشده، مؤسسات و مراكزي مثل آستان قدس رضوي، مؤسسه تنظيم نشر آثار حضرت امام خميني(ره)، سازمان صدا و سيماي جمهوري اسلامي ايران، مؤسسه مطالعات تاريخ معاصر و موزه پزشكي شركت خواهند كرد. اما همايش تاريخ شفاهي نيز قصد دارد به تعاريف، روشها و آسيب هاي تاريخ شفاهي بپردازد. در اين همايش، آن طور كه روابط عمومي سازمان اسناد و كتابخانه ملي اعلام كرده است، كارشناسان علوم آرشيوي، كتابداري و تاريخ نگاري ساعت 9 صبح روز چهارشنبه 16 اسفند در ساختمان گنجينه اسناد ملي جمع مي شوند تا در مراسم افتتاحيه همايش شركت كنند.
</TEXT>
</DOC>
<DOC>
<DOCID>HAM2-851214-005</DOCID>
<DOCNO>HAM2-851214-005</DOCNO>
<ORIGINALFILE>/1385/851214/news/_adabh.htm</ORIGINALFILE>
<ISSUE>دوشنبه 14 اسفند 1385 - سال چهاردهم - شماره4222 - Mar 5, 2007</ISSUE>
<DATE calender="Western">2007-03-05</DATE>
<DATE calender="Persian">1385/12/14</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
مهناز افشار، جلوي دوربين رضا كريمي
</TITLE>
<TEXT>


گروه ادب و هنر - مهناز افشار،  حميد گودرزي و كامبيز ديرباز نيمه فروردين ماه در فيلم سينمايي انعكاس به كارگرداني رضا كريمي  جلوي دوربين مي روند. كريمي  كه كارگرداني فيلم هاي عشق +2، هزاران زن مثل من و تب را در كارنامه خود دارد، فيلم تازه اش را در نيمه فروردين ماه كليد مي زند. فيلمبرداري انعكاس در تهران، لواسان و اصفهان انجام مي شود. فيلم تازه كريمي  همچون سه فيلم قبلي اين كارگردان از مضموني اجتماعي خانوادگي برخوردار است. و اما انعكاس داستان زوج جواني است كه هركدام بي اراده در معرض آزمون سختي قرار مي گيرند. آنها دو راه پيش رو دارند؛ وفاداري و خيانت. انتخاب نهايي هريك از آنها، انعكاسي را در زندگي مشترك شان رقم خواهد زد.اين فيلم به تهيه كنندگي سعيد حاجي ميري، محصول مشترك سازمان سينمايي سبحان و راديو تلويزيون عرب(art)است. فيلم نامه انعكاس را محمدهادي كريمي  با مشاوره سعيد حاجي ميري نوشته و تاكنون حضور شاپور پورامين مدير فيلمبرداري، آزيتا موگويي مجري طرح و مدير توليد، سيامك احصايي طراح صحنه و لباس و مهرداد ميركياني، طراح گريم در انعكاس قطعي شده است.
</TEXT>
</DOC>
<DOC>
<DOCID>HAM2-851214-006</DOCID>
<DOCNO>HAM2-851214-006</DOCNO>
<ORIGINALFILE>/1385/851214/news/_adabh.htm</ORIGINALFILE>
<ISSUE>دوشنبه 14 اسفند 1385 - سال چهاردهم - شماره4222 - Mar 5, 2007</ISSUE>
<DATE calender="Western">2007-03-05</DATE>
<DATE calender="Persian">1385/12/14</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
اخبار كوتاه
</TITLE>
<TEXT>
همايش شبيه خوانان:دومين همايش شبيه خوانان استان تهران همزمان با اربعين حسيني از 14 تا 16 اسفند ماه در شهرستان دماوند برگزار مي شود.
فيلمهاي كانون در قاهره: چهار فيلم پويانمايي نشاني، خواب، ريشه در آسمان و مادربزرگ پرنده در جشنواره فيلم كودكان قاهره به نمايش در مي آيند.
شعبده باز در تهران:در ادامه  اكران عمومي فيلمهاي خارجي از هفته  آينده فيلم شعبده باز محصول آمريكا و چك به جاي فيلم كينه در سينماها به نمايش درمي آيد.
بزرگداشت چهاركارگردان: سليمي، رئيس هيأت مديره كانون كارگردانان خانه تئاتر از برگزاري مراسم بزرگداشت براي يك كارگردان پيشكسوت تئاتر و تجليل از سه كارگردان سه نسل مختلف به عنوان برنامه هاي اصلي جشن خانه تئاتر نام برد.
هزارتوي پن برگزيده فانتاسپورتر: فيلم هزارتوي پن به كارگرداني فيلمساز مكزيكي گيرلمو دل تورو موفق به دريافت جايزه اصلي اين فستيوال شد.
بزرگداشت موسيقيدان آمريكايي: شب جان كيج، موسيقيدان آمريكايي، ساعت 17 روز چهارشنبه 16 اسفند در تالار بتهوون خانه هنرمندان ايران برگزار مي شود.
فيلم زندگي سهراب سپهري: فريدون فرهودي، فيلمنامه نويس و كارگردان سينما، فيلمنامه اي بر اساس زندگي سهراب سپهري نوشته است. اين فيلمنامه به پيشنهاد گروه فرهنگ و ادب شبكه 2 سيما نوشته شده  است و قرار است از روي اين نسخه نهايي تله فيلمي تهيه شود.
اسكار آفريقايي: جشنواره فيلم و تلويزيون آفريقايي ها مشهور به اسكار آفريقايي روز گذشته با حضور بيش از 20 هزار نفر در اوگادوگو، پايتخت بوركينافاسو، برگزار شد.
اكران اخراجي ها: فيلم اخراجي ها اولين فيلم بلند سينمايي مسعود ده نمكي كه فيلمي در ژانر دفاع مقدس است، 16 اسفند ماه در گروه سينمايي آفريقا به اكران عمومي در مي آيد.
</TEXT>
</DOC>
<DOC>
<DOCID>HAM2-851214-007</DOCID>
<DOCNO>HAM2-851214-007</DOCNO>
<ORIGINALFILE>/1385/851214/news/_akhar.htm</ORIGINALFILE>
<ISSUE>دوشنبه 14 اسفند 1385 - سال چهاردهم - شماره4222 - Mar 5, 2007</ISSUE>
<DATE calender="Western">2007-03-05</DATE>
<DATE calender="Persian">1385/12/14</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
عكس روز
</TITLE>
<TEXT>


عكس: خبرگزاري فرانسه‎/ دانيل گارسيا
تماشاگران تيم فوتبال بوكاجونيورز آرژانتين يكي از پر سر و صدا و متعصب ترين تماشاگران فوتبال جهان به شمار مي آيند. ديروز اعلام شد سران هواداران متعصب اين باشگاه، كلاس هاي آموزشي براي تماشاگران تيم هاي اسپانيايي، مكزيكي و كلمبيايي برپا كرده اند. در اين كلاس ها به تماشاگران آموزش داده مي شود كه چگونه در ورزشگاه ها، تمركز بازيكنان تيم حريف را به هم بزنند.
</TEXT>
</DOC>
<DOC>
<DOCID>HAM2-851214-008</DOCID>
<DOCNO>HAM2-851214-008</DOCNO>
<ORIGINALFILE>/1385/851214/news/_akhar.htm</ORIGINALFILE>
<ISSUE>دوشنبه 14 اسفند 1385 - سال چهاردهم - شماره4222 - Mar 5, 2007</ISSUE>
<DATE calender="Western">2007-03-05</DATE>
<DATE calender="Persian">1385/12/14</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
در شهر چه خبر
</TITLE>
<TEXT>
گوشي قاچاق
موج جديدي از فعاليت مأموران براي جمع آوري گوشي هاي قاچاق تلفن همراه آغاز شده است. از سوي ديگر مطابقت داشتن شماره سريال گوشي هاي تلفن همراه از نظر نرم افزاري با برچسب پشت گوشي، فعال شدن از طريق سيم كارت شركت ارتباطات سيار( به جزتاليا و ايرانسل)و برخورداري از گارانتي شركت هاي رسمي، 3 مشخصه گوشي هاي غير قاچاق در بازار است. همچنين گوشي هايي كه همراه با مسافران از كشورهايي نظير امارات و عربستان وارد كشور مي شوند با مشكل سرويس دهي شبكه مخابرات روبه رو خواهند شد.
گراني آهن
به نظر مي رسيد تب نوروزي قيمت ها به بازار آهن نيز سرايت كرده اما به گفته آگاهان بازار، اين بار گراني به افزايش قيمت هاي جهاني ارتباط داشت. در 2 ماه گذشته قيمت هر تن آهن در جهان40 دلار و هر كيلوگرم??? ريال افزايش يافته و به همين علت واردات آهن به كشور محدود شده است. هرشاخه تيرآهن در روزهاي گذشته بين??? تا??? هزار ريال گران شده  است. كارخانه ذوب آهن در روزهاي گذشته قيمت هر كيلوگرم تير آهن را يك هزار ريال افزايش داده و اين موضوع نيز يكي ديگر از علت هاي افزايش قيمت اين فلز در بازار است.
نيكو كاران قلابي
تمركز مؤسسات خيريه در كلان شهر تهران نيكو كاران جعلي را به سمت شهرهاي اطراف كوچ داده است. هم زمان با نزديك شدن به ايام برگزاري جشن نيكوكاري، افرادي با جعل عنوان مأمور مؤسسات خيريه اقدام به دريافت كمك از مردم كرج مي كنند. انجمن هاي حمايت از بيماران خاص از جمله عناويني است كه اين افراد سودجو براي پوشش كارهاي خلاف خود و اخذ وجه نقد از شهروندان به كار مي برند. مسئولان با تاكيد بر خودداري شهروندان از كمك به  اين مأموران قلابي، از آنان خواسته اند تا درصورت مشاهده اين گونه افراد مراتب را از طريق شماره تلفن??????? به دادسراي عمومي و انقلاب كرج اطلاع دهند.
معاينه رايگان
خانه سلامت محله بهشتي در قالب طرح سلامت، معاينات رايگان پزشكي، دندانپزشكي، روانپزشكي، بينايي سنجي، شنوايي سنجي، مشاوره هاي روانشناسي، حقوقي، مددكاري اجتماعي، تغذيه، آموزش  مهارت هاي زندگي، حقوق شهروندي، بهداشت جسم و روان، امداد و كمك هاي اوليه را در 7 مركز سلامت ارائه مي كند. علاقه مندان به بهره مندي از اين خدمات مي توانند تا 27اسفند ماه به خانه سلامت بهشتي واقع در شهرري جاده قم- محله بهشتي- انتهاي خيابان فردوسي غربي- خانه سلامت محله بهشتي مراجعه كنند و يا با شماره تلفن  55962555 تماس بگيرند.
حراجي نما ها
بازرسان سازمان بازرگاني گيلان طي بازديدها ي خود،?? مورد حراج تقلبي را در اين استان شناسايي كرده اند.??? مورد بازرسي در يك  ماه گذشته از حراجي هاي استان انجام شده كه?? مورد تخلف عموماً به دليل نداشتن مجوز قانوني و درج قيمت هاي غيرواقعي بوده است. در بازرسي از واحدهاي برپاكننده حراج، فاكتورهاي خريد و فروش آنها بررسي مي شود. در اين استان هر واحد صنفي كه اقدام به حراج كند بايد?? درصد، كالا را ارزانتر عرضه كند در غير اين صورت به عنوان گرانفروش با آنها برخورد مي شود.
</TEXT>
</DOC>
<DOC>
<DOCID>HAM2-851214-009</DOCID>
<DOCNO>HAM2-851214-009</DOCNO>
<ORIGINALFILE>/1385/851214/news/_akhar.htm</ORIGINALFILE>
<ISSUE>دوشنبه 14 اسفند 1385 - سال چهاردهم - شماره4222 - Mar 5, 2007</ISSUE>
<DATE calender="Western">2007-03-05</DATE>
<DATE calender="Persian">1385/12/14</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
مسابقه با جايزه‎/40
</TITLE>
<TEXT>
مسافران نوروزي
براساس پيش بيني ها چه تعداد از جمعيت كشور در تعطيلات نوروز 86 به سفر مي روند؟(پاسخ را در صفحه 17 روزنامه امروز ببينيد.)
a)ه15 ميليون نفر b)ه20 ميليون نفر
c)ه25 ميليون نفر d)ه30 ميليون نفر
نحوه شركت در مسابقه: شركت كنندگان بايد يكي از گزينه هاي a ,b ,c ,d را حداكثر تا ساعت 19 امروز به شماره 3000251 و دارندگان تلفن هاي تاليا و ايرانسل به شماره 09122029165 اس ام اس كنند. به حساب 10 نفر از افرادي كه پاسخ صحيح داده باشند(5 نفر از تهران و 5 نفر از شهرستان ها)جايزه نقدي واريز مي شود. شماره تلفن همراه برندگان با حذف 3 رقم آن(و جايگزين علامت * به جاي رقم هاي حذف شده)فردا در روزنامه چاپ مي شود و همكاران ما به منظور دريافت شماره حساب بانكي با آنها تماس مي گيرند.
شماره تلفن برندگان مسابقه 39
پاسخ صحيح مسابقه 38 گزينهa بود.



2 جايزه ويژه براي مشتركان sms خبري: هر روز 2 نفر از برندگان از ميان مشتركان sms خبري همشهري انتخاب مي شوند. اين مشتركان بايد در صورت شركت در مسابقه پس از تايپ گزينه صحيح(a, b, c, d)حروف sms را پس از آن درج و سپس ارسال كنند. گفتني است شانس مشتركان sms خبري، 10 برابر بيشتر از ساير شركت كنندگان است.
</TEXT>
</DOC>
<DOC>
<DOCID>HAM2-851214-010</DOCID>
<DOCNO>HAM2-851214-010</DOCNO>
<ORIGINALFILE>/1385/851214/news/_akhar.htm</ORIGINALFILE>
<ISSUE>دوشنبه 14 اسفند 1385 - سال چهاردهم - شماره4222 - Mar 5, 2007</ISSUE>
<DATE calender="Western">2007-03-05</DATE>
<DATE calender="Persian">1385/12/14</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
فرهنگسرا
</TITLE>
<TEXT>
7 سين آرايي
كارگاه آموزشي و مسابقه 7سين آرايي براي خانواده ايراني با حضور بانوان و ساير اعضاي خانواده برگزار مي شود. اين برنامه آموزشي و رقابتي طي روزهاي پانزدهم تا هفدهم اسفند ماه جاري از ساعت 9 الي 18 در سالن اجتماعات فرهنگسراي تفكر ميزبان خانواده هاي ايراني است. علاقه مندان به شركت در اين كارگاه مي توانند براي ثبت نام به نشاني: شهرزيبا، شهران، بلوار شهران، نرسيده به فلكه دوم، فرهنگسراي تفكر مراجعه كنند.
نمايشگاه عكس عاشورا
واحد هنرهاي تجسمي فرهنگسراي بهمن به مناسبت فرارسيدن اربعين حسيني اقدام به برپايي نمايشگاه عكس عاشورا كرده است. اين نمايشگاه با هدف ترويج فرهنگ عاشورا و بيان احساسات مذهبي عزاداران در گالري شماره 1 فرهنگسراي بهمن برگزار مي شود. بنا بر اين گزارش، در اين نمايشگاه 110 اثر هنري تا 24 اسفند ماه در معرض ديد علاقه مندان قرار خواهد گرفت. علاقه مندان جهت بازديد از اين نمايشگاه مي توانند همه روزه به جز ايام تعطيل از ساعت 9 تا 18 به نشاني: ميدان راه آهن، ميدان بهمن، فرهنگسراي بهمن مراجعه كنند و يا براي كسب اطلاعات بيشتر با شماره تلفن 55312180 تماس بگيرند.
</TEXT>
</DOC>
<DOC>
<DOCID>HAM2-851214-011</DOCID>
<DOCNO>HAM2-851214-011</DOCNO>
<ORIGINALFILE>/1385/851214/news/_akhar.htm</ORIGINALFILE>
<ISSUE>دوشنبه 14 اسفند 1385 - سال چهاردهم - شماره4222 - Mar 5, 2007</ISSUE>
<DATE calender="Western">2007-03-05</DATE>
<DATE calender="Persian">1385/12/14</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
بازار
دانش آموزان فراري از شير
</TITLE>
<TEXT>


با اينكه اين روز ها در بازار آزاد شير هاي با كيفيت در انواع كاكائويي، قهوه اي، موزي، سويايي، كم چرب و پرچرب در ويترين ها خود نمايي مي كنند اما بازار شير هاي رايگان توزيعي در مدارس حكايت ديگري  دارد.
اين روز ها اگر پاي صحبت برخي دانش آموزان مدارس بنشينيم، از طعم شير هاي رايگان گله مند هستند و حتي برخي نيز از هر چه شير است رويگردان شده اند.
برهان ولي خاني، مسئول كميته شير آموزش و پرورش شهر تهران در اين مورد مي گويد: در اين مورد فقط شركت توليد كننده شير پاسخگو است، زيرا آموزش و پرورش تنها توزيع كننده شير است.
به گفته وي مديران مدارس، نماينده آموزش و پرورش در مدارس هستند و بايد به تاريخ شير مصرفي دانش آموزان توجه كنند و اگر مورد مشكوكي ديدند بايد بلافاصله به كارشناس منطقه آموزش و پرورش اطلاع داده شود.
اگر خانواده ها در اين خصوص شكايتي دارند با مجمع شير آموزش و پرورش شهر تهران با شماره تلفن 88979512 تماس بگيرند.
</TEXT>
</DOC>
<DOC>
<DOCID>HAM2-851214-012</DOCID>
<DOCNO>HAM2-851214-012</DOCNO>
<ORIGINALFILE>/1385/851214/news/_bourse.htm</ORIGINALFILE>
<ISSUE>دوشنبه 14 اسفند 1385 - سال چهاردهم - شماره4222 - Mar 5, 2007</ISSUE>
<DATE calender="Western">2007-03-05</DATE>
<DATE calender="Persian">1385/12/14</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
موج عرضه هاي عمده در بورس
فروش2 درصد سهام پارسيان
</TITLE>
<TEXT>
گروه بورس ظرف دو روز آينده، بورس تهران با موج عرضه هاي عمده روبه رو خواهد شد.
اين عرضه هاي عمده علاوه بر عرضه سهام شركت هاي دولتي است كه در دستور كار سازمان خصوصي سازي قرار گرفته است. طبق دو اطلاعيه جداگانه كه ديروز در بورس تهران منتشر شد، دو سهامدار عمده بانك پارسيان از عزم خود براي فروش 100 ميليون سهم اين بانك خبر دادند. به اين ترتيب فردا دو شركت ايران خودرو ديزل و گواه هر دو از زير مجموعه هاي گروه صنعتي ايران خودرو هر يك 50 ميليون سهم بانك پارسيان را در تالارهاي بورس عرضه مي كنند. اين ميزان سهام به صورت نقد و يك جا فروخته مي شود. قيمت پايه براي فروش سهام ياد شده يكهزار و 927 ريال به ازاي هر سهم تعيين شده است.
برخي گمانه زني ها حاكي از آن است كه ايران خودرو دو درصد سهام بانك پارسيان را در زيرمجموعه خود و براي شناسايي سود جابه جا مي كند. اما 16 اسفند ماه، نيز 5 درصد سهام قند هگمتان به فروش مي رسد. توسعه صنايع بهشهر فروشنده اين ميزان سهام است. قيمت پايه براي فروش هر سهم قند هگمتان دو هزار و 700 ريال اعلام شده است. توسعه صنايع بهشهر در همان روز 4 درصد سهام شركت شكر را نيز با قيمت 256 تومان به ازاي هر سهم مي فروشد.
</TEXT>
</DOC>
<DOC>
<DOCID>HAM2-851214-013</DOCID>
<DOCNO>HAM2-851214-013</DOCNO>
<ORIGINALFILE>/1385/851214/news/_bourse.htm</ORIGINALFILE>
<ISSUE>دوشنبه 14 اسفند 1385 - سال چهاردهم - شماره4222 - Mar 5, 2007</ISSUE>
<DATE calender="Western">2007-03-05</DATE>
<DATE calender="Persian">1385/12/14</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
سهامداران 6 شركت به مجمع مي روند
</TITLE>
<TEXT>
گروه بورس- 6 شركت بورس از سهامداران شان براي برگزاري مجمع در اسفند ماه دعوت كردند.براساس اين گزارش، سيمان فارس و خوزستان با صدور اطلاعيه اي از سهامداران خواست تا در مجمع عمومي عادي و فوق العاده اين شركت در روز چهارشنبه 23 اسفند ماه در دانشگاه شهيد بهشتي حاضر شوند. سرمايه گذاري بهمن نيز مجمع خود را در ساعت 10 صبح بيست و دوم ماه جاري در تالار حركت برگزار مي كند. شركت فولاد كاويان هم با انتشار اطلاعيه اي سهامداران خود را دعوت كرد تا در ساعت 10 صبح بيست و يكم اسفند براي انتخاب اعضاي هيأت مديره در اتاق بازرگاني صنايع و معادن حاضر شوند. شركت هاي شيشه و گاز، ايرانيت و سرماآفرين نيز به ترتيب تاريخ مجامع خود را 20، 26 و20 اسفند ماه جاري اعلام كردند.
</TEXT>
</DOC>
<DOC>
<DOCID>HAM2-851214-014</DOCID>
<DOCNO>HAM2-851214-014</DOCNO>
<ORIGINALFILE>/1385/851214/news/_bourse.htm</ORIGINALFILE>
<ISSUE>دوشنبه 14 اسفند 1385 - سال چهاردهم - شماره4222 - Mar 5, 2007</ISSUE>
<DATE calender="Western">2007-03-05</DATE>
<DATE calender="Persian">1385/12/14</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
خودروسازان هم چنان در رتبه نخست ايستاده اند
رقابت گروه ها در پايان سال
</TITLE>
<TEXT>


گروه بورس- رقابت گروه ها براي گرفتن سهم بيشتر از بازار اوراق بهادار در آستانه پايان سال 85 شدت گرفته است.
آمار جديد دريافتي نشان مي دهد، در حالي كه هلدينگ ها به پله ششم نزول كرده اند، گروه هاي معادن و فلزات هم چنان روند رو به صعود خود را ادامه مي دهند. در حال حاضر اين دو گروه هم خانواده در مجموع نزديك به 22 درصد كل ارزش هاي موجود در بورس تهران را به خود اختصاص داده اند.
پيش بيني مي شود با عرضه سهام فولاد مباركه سهم اين دو گروه از كل ارزش بازار سهام تهران باز هم افزايش يابد.
طبق آمار موجود خودروسازان بورس تهران در حال حاضر بزرگترين مجموعه در بين گروه هاي فعال در بازار سهام هستند. ارزش بازار سهام 31 شركت خودروسازي و قطعه سازي پذيرفته شده در بورس تهران 56 هزار ميليارد ريال برآورد مي شود. اين ميزان 15 درصد كل ارزش جاري بورس را در بر مي گيرد.
گروه توليدكنندگان محصولات پتروشيمي و شيميايي نيز با توجه به ارزش 47 هزار ميليارد ريالي آن ها در رتبه دوم در بين گروه هاي صنعتي بورس تهران جاي دارند.
توليد كنندگان سيمان هم كه زماني بزرگترين مجموعه سهامي در بورس به حساب مي آمدند، هم اكنون با ارزش بازاري معادل 46 هزار ميليارد ريال رتبه سوم را در اختيار گرفته اند.
اين آمار نشان مي دهد، ارزش كل بازار سهام شركت هاي معدني و فلزي بورس تهران از مرز 80 هزار ميليارد ريال فراتر رفته است؛ ضمن اين كه در مقابل ارزش بازار هلدينگ ها به پايين تر از 35 هزار ميليارد ريال تنزل كرده است.
از سوي ديگر ارزش سهام بانك ها 17 هزار ميليارد ريال برآورد مي شود.
</TEXT>
</DOC>
<DOC>
<DOCID>HAM2-851214-015</DOCID>
<DOCNO>HAM2-851214-015</DOCNO>
<ORIGINALFILE>/1385/851214/news/_bourse.htm</ORIGINALFILE>
<ISSUE>دوشنبه 14 اسفند 1385 - سال چهاردهم - شماره4222 - Mar 5, 2007</ISSUE>
<DATE calender="Western">2007-03-05</DATE>
<DATE calender="Persian">1385/12/14</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
عرضه سهام مپنا به تعويق افتاد
</TITLE>
<TEXT>


گروه بورس - سهام شركت مپنا با يك روز تأخير و در روز سه شنبه(فردا)در بورس تهران عرضه مي شود.
سيدعلي حسيني، عضو هيأت مديره سازمان بورس و اورق بهادار با اعلام اين خبر گفت: عرضه سهام شركت مديريت پروژه هاي نيروگاهي ايران(مپنا)براي رعايت آيين نامه هاي داخلي بورس و انتشار گزارش بودجه اين شركت به روز سه شنبه موكول شد. به گفته او عرضه هر سهم بايد 2 روز پس از انتشار گزارش بودجه آن شركت انجام شود. وي افزود: ترجيح داديم، ابتدا اطلاعيه و گزارش مالي شركت را به بازار منعكس كنيم و سپس عرضه سهام مپنا را در بورس انجام دهيم.
حسيني تصريح كرد: روز سه شنبه 3 درصد از سهام مپنا عرضه خواهد شد و دو درصد باقي مانده ظرف روزهاي بعد در بورس عرضه مي شود. براساس گزارش بودجه شركت مپنا سود هر سهم اين شركت براي سال مالي آينده(86)مبلغ 579 ريال پيش بيني شده است.
عرضه فولاد مباركه
عضو هيأت مديره سازمان بورس و اوراق بهادار همچنين از عرضه سهام فولاد مباركه در هفته آينده خبر داد و گفت: سهام فولاد مباركه هفته آينده در بورس عرضه خواهد شد. به گفته وي براساس توافق اوليه عرضه سهام اين شركت در روز يكشنبه آينده انجام خواهد شد.
روز يكشنبه هفته آينده به صورت تدريجي 5 درصد سهام فولاد مباركه، يعني 790ميليون سهم اين شركت به عنوان بزرگترين عرضه اوليه تاريخ بورس روي ميز فروش مي رود. در مرحله نخست 3 درصد(معادل 474 ميليون سهم)و سپس 2 درصد از سهام شركت فولاد مباركه در تالار فرعي بورس عرضه خواهد شد. هر چند به طور معمول در هفته هاي پاياني سال برخي از سهامداران حقوقي و حقيقي اقدام به فروش سهام مي كنند اما با توجه به جذابيت هاي اين شركت و وضعيت مطلوب توليد و فروش و پوشش 63 درصدي سود 324 ريالي شركت در طول 6 ماه به نظر مي رسد از عرضه سهام فولاد استقبال چشمگيري به عمل آيد.
</TEXT>
</DOC>
<DOC>
<DOCID>HAM2-851214-016</DOCID>
<DOCNO>HAM2-851214-016</DOCNO>
<ORIGINALFILE>/1385/851214/news/_bourse.htm</ORIGINALFILE>
<ISSUE>دوشنبه 14 اسفند 1385 - سال چهاردهم - شماره4222 - Mar 5, 2007</ISSUE>
<DATE calender="Western">2007-03-05</DATE>
<DATE calender="Persian">1385/12/14</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
بازگشت 2 شركت به تالار مبادلات
</TITLE>
<TEXT>


در دادوستدهاي روز گذشته بازار سهام نام دو شركت براي ادامه دوباره معاملات روي تابلوي بورس نمايش داده شد.
براساس اين گزارش ديروز نماد شركت هاي داروسازي اكسير و كمك فنر ايندامين بعد از اعلام پيش بيني درآمد هر سهم سال مالي 86 باز شد. اين گزارش حاكي است، مبادلات روز گذشته بورس تهران در حالي رقم خورد كه صف هاي خريد سهام بانك پارسيان نسبت به روزهاي گذشته سنگين تر شده بود. سهامداران ديروز براي خريد 25 ميليون سهم پارسيان 2هزار و 507 تقاضا پركردند. ديروز بيشتر نقدينگي بازار روانه خريد سهام پارسيان شد. شركت هاي گلوكزان، تكنوتار، نورد و لوله اهواز كه در روزهاي گذشته در جدول تقاضاي بازار حاضر شده بودند همچنان با صف هاي خريد سهامداران مواجه بودند.
غدير و چادرملو شاخص را پايين كشيدند
شاخص كل بورس تهران در معاملات ديروز 3 واحد كاهش يافت. در مبادلات روز گذشته شركت هاي چادرملو و غدير بيشترين نقش را در سقوط شاخص داشتند. ديروز شاخص هاي بازده بازار و صنعت نيز هر كدام به ترتيب با 12 و 2 واحد كاهش روبه رو شدند شاخص واسطه گري هاي مالي نيز 28 واحد نزول كرد. اين گزارش حاكي است، در دادوستدهاي ديروز كاهش ارزش سهام شركت سرمايه گذاري غدير و چادرملو در مجموع 6 واحد شاخص بورس را پايين كشيد. پس از اين دو شركت بانك اقتصاد نوين، سرمايه گذاري توسعه معادن و فلزات و پارس خودرو از جمله شركت هايي بودند كه بيشترين سهم را در نزول شاخص داشتند.
</TEXT>
</DOC>
<DOC>
<DOCID>HAM2-851214-017</DOCID>
<DOCNO>HAM2-851214-017</DOCNO>
<ORIGINALFILE>/1385/851214/news/_diet.htm</ORIGINALFILE>
<ISSUE>دوشنبه 14 اسفند 1385 - سال چهاردهم - شماره4222 - Mar 5, 2007</ISSUE>
<DATE calender="Western">2007-03-05</DATE>
<DATE calender="Persian">1385/12/14</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
كارشناسان از ساماندهي وضعيت نامناسب تغذيه بيماران مي گويند
جاي خالي رژيم درماني در بيمارستان ها
وظيفه اصلي كارشناسان تغذيه در بيمارستان ها تدوين و تنظيم برنامه غذايي براي بيماران مختلف استصدف كوه كن
</TITLE>
<TEXT>


ارائه خدمات تغذيه و رژيم درماني صحيح در بيمارستان ها، عامل مهمي در بهبود سريع تر بيماران، كاهش دوران نقاهت و حتي پيشگيري از بروز بيماري ها به شمار مي آيد. كارشناسان مي گويند چنانچه بخش تغذيه به عنوان يكي از اركان سلامت بيماران در بيمارستان ها ناديده گرفته شده و يا نقش كمرنگي در فرآيند درمان داشته باشد، نه فقط عامل نارضايتي بيماران، كه باعث اخلال در روند درمان مي شود. اما آيا خدمات مطلوب تغذيه  اي در بيمارستان هاي دولتي يا خصوصي به بيماران ارائه مي شود؟ به عقيده كارشناسان، پاسخ به اين سؤال مثبت نيست و اين عدم ارائه خدمات مطلوب تغذيه اي در درجه نخست، ناشي از كمبود نيروي كار متخصص است.
دكتر مرتضي صفوي- مدير دفتر بهبود تغذيه وزارت بهداشت- با اشاره به اين كمبود مي گويد: در حالي كه طبق استاندارد، لازم است كه بيمارستان ها به ازاي هر 50تخت بيمارستاني، يك كارشناس تغذيه داشته باشند، به جرات مي توان گفت كه هيچ يك از بيمارستان ها در حد اين استاندارد نيستند.
وي در ادامه، به طرح جديدي براي اولويت بندي استخدام نيروهاي متخصص از سوي دانشگاه ها اشاره مي كند و اصلاح خدمات مناسب تغذيه اي را در گرو تكميل كادر بيمارستان ها با نيروهاي كارآزموده در زمينه تغذيه مي داند.
كمبود 3 هزار نفري
چندي پيش، فريد نوبخت حقيقي، مدير گروه تغذيه باليني وزارت بهداشت، از نياز بيمارستان هاي كشور به 3هزار و 500 كارشناس تغذيه براي بهبود مراقبت هاي تغذيه اي از بيماران بستري سخن گفت و تاكيد كرد: در زمان حاضر، در بيش از 700بيمارستان در كشور، تنها 500 كارشناس تغذيه مشغول به كار هستند. همچنين 300باب بيمارستان به ويژه در مناطق محروم از وجود كارشناس تغذيه بي بهره اند و اين مسئله افزايش موارد بيماري و وخامت آن، رشد هزينه هاي درماني، افزايش عود بيماري و كاهش رضايتمندي بيماران را در پي دارد.
البته او در ادامه تاكيد كرد كه تلاش هايي از سوي وزارت بهداشت براي تامين رديف هاي لازم از طريق تماس با سازمان مديريت و برنامه ريزي در دست اقدام است تا دانشگاه ها، بيمارستان هاي تابع خود را بالاخص در نقاط محروم تر به كارشناس تغذيه مجهز كنند.
اما دكتر كيمياگر، متخصص تغذيه و عضو هيات علمي دانشگاه علوم پزشكي شهيد بهشتي، در اين زمينه مي گويد: متاسفانه بيمارستان ها هم به بخش تغذيه اهميت نمي دهند و بعضا مدير بيمارستان شخصي است كه با مدركي در حد ديپلم و صرفا بر اساس تجربه بيشتر در اين جايگاه قرار گرفته است و به دليل رديف شغلي بالاتر، دست كارشناس تغذيه را مي بندد و مانع از فعاليت صحيح او مي شود.
وظايف تعريف نشده
به نظر مي رسد گذشته از كمبود كارشناسان تغذيه، تعريف جايگاه آنان هم مسئله مهمي است. دكتر كيمياگر اين نكته مهم را ياد آور مي شود: سرپرستي و نظارت بر تهيه و توزيع بهداشتي غذا، قسمت كوچكي از وظايف يك كارشناس تغذيه است، بلكه او نقش بسيار مهم ديگري دارد كه تنظيم و تدوين برنامه غذايي براي بيماران با بيماري هاي مختلف است، بنابراين بايد همراه با پزشك به بالين بيمار برود.دكتر كيمياگر به اين نكته هم اشاره مي كند كه كارشناسي كه فقط به رژيم درماني بپردازد و بر آشپزخانه نظارت نكند، شايستگي احراز مقام مديريت بخش غذا در بيمارستان را دارا نخواهد بود.
دكتر سيدعلي كشاورز، مدير گروه تغذيه و بيوشيمي دانشگاه تهران نيز معتقد است: اصولا در تمام دنيا هم كارشناس تغذيه در درمان و پيشگيري از بيماري ها نقش تعيين كننده دارد، اگر در حين ويزيت بيمار، پرستار شانه راست پزشك ايستاده است، متخصص تغذيه بايد كنار شانه چپ باشد، تا با همراهي او فرآيند درمان تسهيل شود.
او در ادامه يادآور مي شود كه كارشناس تغذيه، نبايد مثل گذشته نقش سرآشپز را داشته باشد بلكه او به عنوان عضوي از تيم درمان محسوب مي شود.
كشاورز مي گويد: حتي اگر انتظار ايده آل مبني بر يك كارشناس تغذيه به ازاي هر 50 تخت بيمارستاني رعايت نشود، بلكه به ازاي هر 100 تخت هم يك كارشناس تغذيه وجود داشته باشد، پيشرفت بزرگي حاصل مي شود. چرا كه در حال حاضر غذاهاي رژيمي  براي بيماري هاي مختلف در بيمارستان ها نه تنها تنوع ويژه اي ندارند بلكه بعضا به دليل عدم حضور نيروي متخصص در زمينه رژيم درماني كسي كه بيماري قلبي دارد، رژيمي شبيه به بيماري با نارسايي كليوي برايش در نظر گرفته مي شود.
صرفه جويي، كم مصرف كردن نيست
طبق نتايج به دست آمده از بررسي هاي مختلف، ارائه خدمات مناسب در زمينه تغذيه باعث كوتاه شدن زمان توقف بيمار در بيمارستان از طريق تسهيل پروسه درمان و كوتاه شدن دوران نقاهت مي شود و به اين ترتيب صرفه اقتصادي چشمگيري براي بيمارستان خواهد داشت. گذشته از اينكه به  هرحال كيفيت پخت و ارائه غذا به بيماران، بخش مهمي  از خدمات هتلينگ بيمارستان ها را تشكيل مي دهد و هرچه اين خدمات باكيفيت تر باشند، رضايت بيماران و در نتيجه، احتمال مراجعه مجدد آنان به آن بيمارستان بيشتر مي شود.
دكتر كيمياگر نيز به اين صرفه اقتصادي اشاره كرده و مي گويد: برخي از بيمارستان ها براي صرفه جويي، از استخدام كارشناس تغذيه امتناع مي كنند، درحالي كه سود حاصل از بخش تغذيه فعال و موثر بسيار بيشتر از حقوق ماهانه اي است كه يك نيروي متخصص دريافت مي كند.
در اين ميان، دكتر كشاورز هم به يكي از تجارب شخصي خود در زمينه نقش تاثيرگذار كارشناس تغذيه در پروسه درمان اشاره كرده و مي گويد: مدتي پيش طرحي را در بيمارستان هاي شريعتي و امام خميني اجرا كرديم كه در آن با استفاده از مواد غذايي رايج، براي تغذيه بيماران مبتلا به سرطان دستگاه گوارش رژيم غذايي جديدي را طرح ريزي كرديم. انجام اين طرح علاوه بر اينكه سبب شد طول توقف بيماران در بيمارستان از 14 روز به 6 روز كاهش يابد، ميزان مرگ و مير را نيز بسيار كاهش داد.
اين درحالي است كه فريد نوبخت حقيقي- مدير گروه تغذيه باليني وزارت بهداشت- مي گويد: بيشتر متخصصان تغذيه نيز، هم اينك در بخش هاي دانشگاهي و تحقيقاتي اشتغال دارند و تعدادي از افرادي كه در بيمارستان ها كار مي كنند فاقد مدرك دانشگاهي مرتبط هستند كه در حكم عدم وجود كارشناس تغذيه تلقي مي شود.
ضرورت تاسيس دفتر
دكتر كيمياگر هم جبران اصولي اين كمبودها را در گرو آموزش ديدن كارشناسان تغذيه قبل از ورود به بيمارستان ذكر كرده و مي گويد: لازم است كه وزارت بهداشت كارگاه هايي را در زمينه رژيم درماني قبل از ورود كارشناسان تغذيه به بيمارستان ها تدارك ببيند تا اين افراد در كنار دانش تئوري، از نظر عملي هم كارآزمودگي لازم را دارا شوند.
وي در ادامه با اعتراض به عدم وجود دفتر رژيم درماني در وزارت بهداشت و درمان مي گويد: وجود دفتري كه هم بر صحت كاركرد كارشناسان تغذيه در بيمارستان ها نظارت كند و هم در مواقع لازم خدمات مورد نياز اين جمعيت و اطلاعات روز را در اختيار آنها قرار دهد، در وزارت بهداشت ضروري به نظر مي رسد.اين در حالي است كه مدتي قبل، مدير گروه تغذيه باليني در وزارت بهداشت خبر از دوره هاي بازآموزي تغذيه باليني و رژيم درماني در قالب كارگاه هاي آموزشي در كليه استان ها تا پايان سال 86 داد و البته عملي شدن اين طرح را مستلزم تامين منابع مالي لازم ذكر كرد.
</TEXT>
</DOC>
<DOC>
<DOCID>HAM2-851214-018</DOCID>
<DOCNO>HAM2-851214-018</DOCNO>
<ORIGINALFILE>/1385/851214/news/_diet.htm</ORIGINALFILE>
<ISSUE>دوشنبه 14 اسفند 1385 - سال چهاردهم - شماره4222 - Mar 5, 2007</ISSUE>
<DATE calender="Western">2007-03-05</DATE>
<DATE calender="Persian">1385/12/14</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
اخبار كوتاه
</TITLE>
<TEXT>
مخالفت با طرح تعيين تعرفه هاي بخش خصوصي توسط وزارت بهداشت- معاون پارلماني وزارت بهداشت، درمان و آموزش پزشكي، گفت: طرح واگذاري تعيين تعرفه هاي پزشكي بخش خصوصي از سازمان نظام پزشكي به وزارتخانه هاي بهداشت و رفاه در مجلس رد شد. دكترحسن امين لو در گفت و گو با ايرنا گفت: قانون مصوب مجلس شوراي اسلامي در سال?? تعيين تعرفه هاي پزشكي بخش خصوصي را به سازمان نظام پزشكي واگذار كرد، لذا نمي توان اين قانون دائمي را لغو كرد. وي ادامه داد: قانون بودجه يكساله است و اين طرح در كميسيون بهداشت و درمان نيز رد شد و كميسيون تلفيق مجلس هم به دليل اينكه تعيين تعرفه هاي پزشكي بخش خصوصي قانون دائمي است، آن را بررسي نكرد.
صدور پروانه كار براي پرستاران- صدور پروانه كار براي پرستاران از سال آينده آغاز مي شود و همه پرستاران موظف به دريافت پروانه كار مي شوند. اعظم گيوري، رئيس دفتر پرستاري وزارت بهداشت گفت: يكي از برنامه هاي زيربنايي وزارت بهداشت براي ارتقاي جايگاه پرستاري در كشور تدوين شرح وظايف براي پرستاران داراي مدرك دكترا و فوق ليسانس است كه تاكنون شرح وظايف مدون نداشتند.
ضرورت حمايت از بيماران سرطاني - به دليل گراني و كمبود داروهاي مؤثر و جديد در كنترل سرطان، بسياري از بيماران قادر به تأمين اين داروها نبوده و حمايت هاي دولتي و بيمه اي به آنان تعلق نمي گيرد.دكتر آروندي، متخصص راديوتراپي و انكولوژي به ايسنا گفت: با وجود اينكه بسياري از كشورها امكانات درماني رايگاني براي بيماران سرطاني در نظر گرفته اند، اما در كشور ما سازمان هاي بيمه اي به علت پايين بودن سقف بودجه مصوب در تعهداتشان، بخش كمي از هزينه هاي سنگين درماني آنان را تقبل كرده و برخي ديگر از سازمان هاي بيمه اي نيز هيچگونه حمايتي از آنها در مورد تأمين داروهاي جديد به عمل نمي آورند.
</TEXT>
</DOC>
<DOC>
<DOCID>HAM2-851214-019</DOCID>
<DOCNO>HAM2-851214-019</DOCNO>
<ORIGINALFILE>/1385/851214/news/_diet.htm</ORIGINALFILE>
<ISSUE>دوشنبه 14 اسفند 1385 - سال چهاردهم - شماره4222 - Mar 5, 2007</ISSUE>
<DATE calender="Western">2007-03-05</DATE>
<DATE calender="Persian">1385/12/14</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
محققان مي گويند
ساعت شماطه دار استرس مي آورد
</TITLE>
<TEXT>
شما براي اين كه صبح ها از خواب بيدار شويد، از چه روشي استفاده مي كنيد؟ كسي بيدارتان مي كند؟ خود به خود بيدار مي شويد يا يك ساعت شماطه دار را روي ساعت معيني كوك
مي كنيد؟ اگر روش آخري را انتخاب كرده ايد، به نتايج بررسي هاي محققان ايتاليايي توجه كنيد كه گفته اند استفاده از اين ساعت ها، مخصوصاً انواع قديمي آنها براي بيدار شدن از خواب، براي سلامت انسان ضرر دارد.
گروه علمي روزنامه ايتاليايي لاستمپا گزارش داده است اين دانشمندان با بررسي 100 داوطلب 25 تا 60 ساله نتيجه گرفتند كه فشار خون و تپش قلب در افرادي كه به زور و با استفاده از ساعت شماطه دار بيدار مي شوند به مراتب بالاتر از آنهايي بود كه به طور طبيعي از خواب بيدار مي شدند. بررسي هاي آنها نشان مي دهد اين افراد در معرض خطر بيماري هاي قلبي و فشار خون هستند و حتي ممكن است سكته هم بكنند. همچنين سطح استرس اين افراد در درازمدت بالا مي رود. لحظه اي كه زنگ ساعت شماطه دار به صدا در مي آيد، نوعي شوك به بدن وارد مي شود. به همين دليل مقدار زيادي هورمون آدرنالين در بدن ترشح مي شود و ما از خواب مي پريم. بدني كه دراز كشيده و فشار خون آن كمتر از حالت عادي است، آمادگي تحرك شديد و ناگهاني را ندارد.از جمله عوارض اين طور از خواب پريدن است كه ممكن است تا دو ساعت بعد از بيدار شدن ادامه داشته باشد. بنابراين كارشناسان مي گويند بهتر است، از ساعت طبيعي مغزمان استفاده كنيم.
براي اين كار، بايد هر شب شامي سبك را دو ساعت قبل از خواب بخوريم، سر ساعت معيني بخوابيم، براي چند روز اول ساعت را روي يك زمان تعيين شده تنظيم كنيم و? تا? ساعت براي خواب وقت داشته باشيم. بعد از يك هفته، بدن عادت مي كند تا سر ساعت از خواب بيدار شود.
سيگار براي جنين هم خطر دارد
بايد قانوني هم براي مبارزه با مصرف دخانيات براي افرادي كه هنوز متولد نشده اند، به وجود آورد؛ البته قانوني كه مادران اين جنين ها بايد آن را اجرا كنند. به تازگي و در نشست دوره اي انجمن قلب آمريكا نتايج تحقيقي منتشر شد كه در آن دانشمندان هلندي زيان هاي مصرف تنباكو را در فرزندان مادران سيگاري بررسي كرده اند. آنها مي گويند اين بچه ها بيش از بقيه در معرض بيماري هاي عروقي هستند و خيلي بيشتر احتمال دارد سكته كنند.
در اين بررسي، محققان مركز تحقيقات اولتراخت، پرونده هاي پزشكي حدود 700 نفر را كه در سال هاي 1970 و 1973 به دنيا آمده بودند، بررسي كردند تا ببينند مادر كدامشان در دوران بارداري سيگار مي كشيده است. 30 سال بعد هم وضعيت عروق گردني(يا كاروتيد)آنها را ارزيابي كردند.از بين اين افراد، آنها كه مادرشان در دوران بارداري سيگار مي كشيد، عروقي داشتند با ديواره ضخيم و تخريب شده. چيزي كه نشانه اي است از بيماري عروقي و احتمال بالاي سكته مغزي.
همچنين تعداد نوزادان با تأخير رشد داخل رحمي و وزن كم و نارس هم در بين اين گروه بيشتر بود.اين محققان مي گويند مواد سمي موجود در تنباكو، مستقيماً از جفت عبور مي كند و عروق در حال شكل گيري جنين را تحت تأثير قرار مي دهد. البته فقط سيگار كشيدن مادر در دوران بارداري نيست كه عروق اين افراد را تخريب كرده است. اينها بچه هايي بوده اند كه وقتي به دنيا آمده اند هم بايد هواي آلوده و پر از دود سيگار مادرشان را تنفس مي كرده اند كه اين هم به اندازه كافي خطر دارد.
</TEXT>
</DOC>
<DOC>
<DOCID>HAM2-851214-020</DOCID>
<DOCNO>HAM2-851214-020</DOCNO>
<ORIGINALFILE>/1385/851214/news/_ejtem.htm</ORIGINALFILE>
<ISSUE>دوشنبه 14 اسفند 1385 - سال چهاردهم - شماره4222 - Mar 5, 2007</ISSUE>
<DATE calender="Western">2007-03-05</DATE>
<DATE calender="Persian">1385/12/14</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
د
وعده افزايش هماهنگ حقوق معلمان
عكس:جواد گلزار
</TITLE>
<TEXT>


گروه اجتماعي- حقوق معلمان با سايركارمندان دولت از سال 86، يكسان و هماهنگ مي شود.
بنا براين گزارش، پيشنهاد اختصاص 3 هزار ميليارد تومان از سوي مجلس براي اجراي لايحه نظام مديريت خدمات كشوري و همچنين افزايش 20تا 30 درصدي حقوق فرهنگيان از جمله تصميماتي است كه به هماهنگي و يكساني حقوق معلمان با سايركارمندان دولت در سال 86 مي انجامد.
در پي برگزاري 3 تجمع اعتراض آميز روزهاي 15 بهمن و
2 و 12 اسفند كه در آن فرهنگيان خواستار اجراي كامل نظام هماهنگ پرداخت شدند، نشست مشورتي بين هيأت رئيسه مجلس و نمايندگان تشكل هاي صنفي معلمان ديروز برگزار شد.
محمود بهشتي، سخنگوي كانون صنفي معلمان ايران گفت: به درخواست تعدادي از نمايندگان مجلس و اعضاي كميسيون آموزش و تحقيقات، با حضور 5 نفر از نمايندگان كانون صنفي معلمان در مجلس، مسايل اخير مورد بررسي قرار گرفت.
به گفته وي در اين نشست موضوع افزايش 20 درصد حق جذب فرهنگيان و افزايش 20 تا 30 درصدي حقوق معلمان از مسايلي بود كه به عنوان امتيازات مجلس براي آموزش و پرورش مطرح شد.
سخنگوي كانون صنفي معلمان ايران، يادآور شد: براساس فيش حقوقي متوسط دريافت فرهنگيان 270 تا 300 هزار تومان است. در حالي كه تصور رئيس كميسيون آموزش و تحقيقات مجلس دريافت متوسط 600 تا 700 هزار تومان براي فرهنگيان است.
وي افزود: به گفته رييس كميسيون آموزش و تحقيقات مجلس، مبلغ هفت هزار و 500 ميليارد تومان بودجه براي آموزش و پرورش در نظر گرفته شده كه بر اين اساس بايد متوسط حقوق فرهنگيان 600 تا 700 هزار تومان باشد.
سخنگوي كانون صنفي معلمان ايران به ايلنا گفت: تقاضاي فرهنگيان افزايش منطقي حقوقشان است و اگر رقم 600 هزار تومان در فيش حقوق آنان لحاظ شود، نيازي به نظام پرداخت هماهنگ نيست.
بهشتي، تصريح  كرد: امروز نشستي با حضور نمايندگان مجلس، سازمان مديريت و 10 نفر از سر شاخه هاي كانون صنفي معلمان و وزير آموزش و پرورش برگزار خواهد شد.
سخنگوي كانون صنفي معلمان ايران، با اشاره به اين كه فردا تجمع اعتراض آميز فرهنگيان ساعت 13 مقابل مجلس برگزار مي شود، گفت: در صورتي كه در نشست امروز به نتايج اميدواركننده و مطلوبي دست يابيم، اين تجمع به منظور تشكر برگزار مي شود.
از سوي ديگر عضو هيأت رئيسه كميسيون بررسي كننده لايحه مديريت خدمات كشوري، از ارايه پيشنهاد 3 هزار ميليارد توماني در بودجه سال آينده براي اجراي لايحه مديريت خدمات كشوري در مجلس خبر داد.
سيد كاظم دلخوش در جمع خبرنگاران با اشاره به اعتراض فرهنگيان، كاركنان دولت و بازنشستگان مبني بر اختصاص نيافتن بودجه براي اجراي لايحه خدمات كشوري در بودجه سال آينده گفت: كميسيون اجتماعي مجلس اين پيشنهاد را در زمان بررسي لايحه بودجه تقديم مجلس خواهد كرد.
مخبر كميسيون اقتصادي مجلس افزود: به دليل اينكه اين لايحه پيش از اين با نظر مساعد دولت و مجلس تصويب شده پيش بيني مي كنيم اين پيشنهاد حتماً راي بياورد و در سال آينده شاهد اجراي آن و افزايش حقوق كارمندان دولت باشيم .
وي افزود: زمان اجراي اين مصوبه اول سال 86 است و اگر از اين تاريخ اجرا نشود هر يك از كاركنان و يا بازنشستگان دولت مي توانند به ديوان عدالت اداري شكايت كنند.
</TEXT>
</DOC>
<DOC>
<DOCID>HAM2-851214-021</DOCID>
<DOCNO>HAM2-851214-021</DOCNO>
<ORIGINALFILE>/1385/851214/news/_ejtem.htm</ORIGINALFILE>
<ISSUE>دوشنبه 14 اسفند 1385 - سال چهاردهم - شماره4222 - Mar 5, 2007</ISSUE>
<DATE calender="Western">2007-03-05</DATE>
<DATE calender="Persian">1385/12/14</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
خبر
خودكفايي در توليد پني سيلين در كشور
</TITLE>
<TEXT>
گروه سلامت- با اجراي پروژه توليد مواد اوليه پني سيلين در كشور، سال آينده در زمينه توليد آنتي بيوتيك خودكفا شده و موجب صرفه جويي 120ميليون دلاري خواهد شد.
به گزارش سايت سازمان تأمين اجتماعي، دكتر محمدزاده، مدير عامل شركت سرمايه گذاري دارويي تأمين(تي پي كو)با بيان اين مطلب، افزود: داروي پني سيلين يك كالاي استراتژيك براي كشور در مواقع بحراني مانند وقوع حوادث طبيعي محسوب مي شود كه كاهش واردات مواد اوليه آن، باعث صرفه جويي ارزي زيادي در اين زمينه مي شود. به گفته وي، در حال حاضر سالانه 50 ميليون دلار براي وارد كردن پني سيلين جي و آنتي بيوتيك هاي مشتق از آن هزينه مي شود و با توجه به افزايش هر ساله قيمت ها، پيش بيني مي شود هزينه وارد كردن اين مواد اوليه در سال هاي آينده بسيار رشد كند. وي درباره كيفيت داروهاي داخلي نيز، ضمن تاكيد بر اين كه طبق مقررات دارويي براي همه اقلام دارويي استاندارد مشخصي تعريف شده است كه تمامي شركت هاي توليد كننده دارو در توليداتشان اين استانداردها را لحاظ مي كنند، گفت: استاندارد داروهاي ايراني نيز بر اساس مقررات دارويي شركت هاي معتبر دنيا تعريف شده، بنابراين مطلقاً نمي توان تعيين كرد كه داروهاي خارجي از كيفيت بالاتري نسبت به داروهاي داخلي برخوردارند، به دليل اينكه داروهاي ايراني صددرصد بر اساس چارچوب مشخص و با نظارت متخصصين توليد مي شوند و امكان ندارد در اين زمينه تخلفي صورت پذيرد.
انتقاد از افت كيفيت بيمارستان هاي آموزشي
گروه سلامت- استانداردسازي تخت هاي آموزشي بيمارستان ها به 80 ميليارد تومان اعتبار نياز دارد كه فقط 5 ميليارد تومان آن تأمين شده است.
دكتر محمدعلي محققي، معاون آموزشي وزارت بهداشت ضمن بيان اين خبر گفت: در حال حاضر حدود 40 هزار تخت از مجموع تخت هاي بيمارستان هاي دانشگاهي كشور كه بيش از نصف كل تخت هاي اين بيمارستان هاست، تخت هاي آموزشي هستند كه علاوه بر خدمات درماني به مردم براي آموزش و تربيت دانشجويان هم مورد استفاده قرار مي گيرند، به همين علت اين تخت ها بايد از استانداردهاي بالاتري برخوردار باشند، تجهيزات ويژه اي لازم دارند و هزينه هاي آنها بيشتر است. وي با تاكيد بر اين كه استانداردسازي تخت هاي آموزشي بيمارستان ها اكنون يكي از نيازهاي ضروري، فوري و حياتي وزارت بهداشت است، گفت: ما اين مسئله را سال گذشته هم به مجلس و سازمان مديريت منتقل كرديم اما متأسفانه مورد عنايت قرار نگرفت و اكنون اين مسئله يكي از خلأهاي محسوس وزارت بهداشت است.
در همين حال، عضو هيأت علمي دانشگاه علوم پزشكي ايران نيز در گفت وگو با ايسنا از افت كيفيت آموزش در بيمارستان هاي آموزشي نسبت به دو دهه گذشته انتقاد كرد. دكتر عطايي پور با بيان اين كه كمبود بودجه آموزشي مهمترين عامل در افت كيفيت آموزشي بيمارستان هاي آموزشي است، گفت: كاهش بودجه آموزشي فشار بسياري را به بيمارستان ها تحميل مي كند و براي رفع آن، بيمارستان ها قسمتي از فعاليت هايشان را به بخش درمان متمركز مي كنند كه اين امر در نهايت به بخش آموزش لطمه بسياري وارد مي كند. وي تاكيدكرد قشر كم درآمد و روستايي در زمان مراجعه به بيمارستان هاي آموزشي نبايد دغدغه اي براي پرداخت هزينه هاي درمان داشته باشند.
</TEXT>
</DOC>
<DOC>
<DOCID>HAM2-851214-022</DOCID>
<DOCNO>HAM2-851214-022</DOCNO>
<ORIGINALFILE>/1385/851214/news/_ejtem.htm</ORIGINALFILE>
<ISSUE>دوشنبه 14 اسفند 1385 - سال چهاردهم - شماره4222 - Mar 5, 2007</ISSUE>
<DATE calender="Western">2007-03-05</DATE>
<DATE calender="Persian">1385/12/14</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
با مردم
23023337
</TITLE>
<TEXT>
آبراه دردسر آفرين!
در محله ارس 5 شهر اردبيل، در خيابان جنب مسجد اميرالمؤمنين(ع)حدود يك دهه پيش آبراهي احداث شده كه از لحاظ فني مشكل دارد و هميشه هنگام بارش برف و باران، در اين محل مسئله آبگرفتگي پيش مي  آيد. از شهرداري اردبيل خواستار رفع اين مشكل هستيم.
محبوب مختاري درگاهلو- اردبيل
آزمون كارشناسي ارشد در سالن سرد!
@ تدارك آزمون هاي سراسري پس از چند دهه بايد سر و سامان خوبي داشته باشد. اما متأسفانه هنگام برگزاري آزمون سراسري كارشناسي ارشد در دانشگاه صنعتي شريف در روز جمعه 12 اسفند ماه- به علت سرما، داوطلبان مي لرزيدند و جابه جايي ناگهاني داوطلبان از يك طبقه به طبقه ديگر، براي آنها آشفتگي ذهني ايجاد كرد و به علت عدم تمركز، نتوانستند آزمون را به خوبي برگزار كنند.
داوطلب آزمون كارشناسي ارشد از تهران
خودرو را در موعد مقرر تحويل دهيد
شركت هاي خودروسازي بايد با رعايت حق تقدم متقاضيان دريافت خودرو، در موعد مقرر خودروي مورد نياز آنها را با همان مشخصاتي كه در فرم ثبت نام ثبت شده تحويل بدهند تا عدالت رعايت شود. تير ماه گذشته براي خريد يك خودرو در شهرستان گنبد كاووس ثبت نام كردم، اما هنوز موفق به دريافت آن نشده ام!
عبدالله نيازي گنبدكاووس
كاهش تقاضا راهي براي مبارزه با اعتياد
@ توقع خانواده ها آن است كه با نحوه ورود و توزيع مواد مخدر در ايران كه عده قابل توجهي از جوانان را درگير كرده است، روش هاي سيستماتيك بهتري به كار گرفته شود. يكي از اين راهها تأمين نيازهاي ضروري و مجاز نسل جوان از طريق توسعه مراكز فرهنگي و تفريحي سالم است تا تقاضا براي مواد مخدر كاهش يابد.
الف فروغي آذري تهران
خط فقر و قعر فقر!
وقتي اعلام مي شود دريافت ماهانه 400 هزار تومان خط فقر است، چگونه بازنشسته اي با حقوق 150 هزار تومان در ماه مي تواند از عهده تأمين هزينه هاي زندگي برآيد؟ در اين خصوص، دولت محترم و نمايندگان محترم مجلس شوراي اسلامي بايد راه و چاره اي اساسي بيابند تا بازنشستگان دچار قعر فقر نشوند.
فاطمه رضازاده تبريز
پرداخت نشده است
هنوز حق التدريس شهريور و 4 ماه آخر سال 1385 و همچنين عيدي و ديگر مطالبات ما را پرداخت نكرده اند.
دبير ناحيه يك آموزش و پرورش شهرري
قطع درختان فضاي سبز
@ در كوچه مظاهري واقع در خيابان هفده شهريور جنوبي فضاي سبز با درختان چندين ساله وجود دارد، بخش اعظم اين فضا در اختيار شخص حقيقي قرار گرفته و تعدادي از درختان قطع شده است و تعدادي ديگري نيز در آستانه خشك شدن قرار دارد. آيا واگذاري فضاي سبز كه متعلق به عموم شهروندان مي باشد مجاز است؟
جمعي از اهالي كوچه مظاهري- تهران
براي گراميداشت استادان موسيقي
بهترين گراميداشت، شماري از بهترين چهره هاي معروف موسيقي اصيل ايراني كه در هفته هاي اخير از ميان ما رفتند، اشاعه موسيقي سالم در كشور است. آنچه تحت نام موسيقي پاپ رواج يافته، به جز موارد استثنايي، مخرب بنيان هاي هنر و موسيقي كشور ماست.
زاهدي گرگان
</TEXT>
</DOC>
<DOC>
<DOCID>HAM2-851214-023</DOCID>
<DOCNO>HAM2-851214-023</DOCNO>
<ORIGINALFILE>/1385/851214/news/_ejtem.htm</ORIGINALFILE>
<ISSUE>دوشنبه 14 اسفند 1385 - سال چهاردهم - شماره4222 - Mar 5, 2007</ISSUE>
<DATE calender="Western">2007-03-05</DATE>
<DATE calender="Persian">1385/12/14</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
درخواست پليس از مردم؛
جشن چهارشنبه سوري با احتياط و آرامش
شهرداري ها مكان هايي براي انجام چهارشنبه آخر سال در اختيار هموطنان قرار دهند
</TITLE>
<TEXT>


گروه اجتماعي- رئيس پليس پيشگيري نيروي انتظامي گفت: اگر مي خواهيد
جشن چهارشنبه آخر سال را برگزار كنيد، تمام جوانب احتياط را رعايت كرده و به هيچ وجه به امنيت رواني و آرامش ديگران آسيبي نرسانيد.
سردار عزيز الله رجب زاده، با هشدار به كساني كه مي خواهند با سوءاستفاده از اين روز در نظم عمومي اخلال ايجاد كنند، گفت: پليس با اين افراد كه مخل آسايش مردم هستند و ايجاد آلودگي صوتي مي كنند به شدت برخورد مي كند.وي گفت :هماهنگي هايي با اورژانس،آتش نشاني،
هلال احمر، بيمارستان ها، شهرداري تهران و شهرداري هاي مراكز استان ها انجام داديم تا مكان هايي براي انجام چهارشنبه آخر سال در اختيار هموطنان قرار دهند.
سردار رجب زاده، گفت: چهارشنبه سوري در گذشته صرفاً به شكل روشن كردن آتش و پريدن از روي آن انجام مي شد، اما امروزه با انفجارهاي آن چناني و نورافشاني هاي خطرناك انجام مي گيرد، به همين خاطر ما در سال 84 چيزي حدود 39 نفر تلفات جاني داشتيم.
او به تمهيدات ناجا در اين خصوص در سال 85 اشاره كرد و افزود: ما امسال از ورود هر گونه مواد محترقه به كشور، بويژه از حوزه خليج فارس جلوگيري كرديم، همچنين مراكزي مانند رنگ فروشي ها را كنترل كرده و با توزيع و ساخت و ساز اين گونه مواد به شدت برخورد كرديم، به همين خاطر تاكنون كمترين كشفيات و كمترين تماس شهروندان با 110 در خصوص آلودگي صوتي را داشته ايم.
وي افزود: با هماهنگي كه با سازمان صدا و سيما انجام گرفت، اين سازمان با تيزرهاي تبليغاتي، فيلم و مصاحبه هايي كه پخش مي كند، شهروندان را نسبت به عواقب استفاده از مواد محترقه غيراستاندارد و خطرناك آگاه مي كند.
اعمال محدوديت هاي ترافيكي ويژه
از سوي ديگر رئيس پليس راهنمايي و رانندگي نيروي انتظامي از اجراي محدوديت هاي ترافيكي ويژه براي كنترل ترافيك چهارشنبه آخر سال خبر داد.
سردار محمد رويانيان گفت: با افزايش 300 مأمور به افزايش توان خود جهت كنترل رفت و آمدها در اين شب خواهيم پرداخت. رئيس پليس راهنمايي و رانندگي با بيان اينكه با خودروهايي كه اقدام به پرتاب مواد محترقه و ترقه كنند برخورد خواهد شد، گفت: در خصوص موتورسواران و خودروها محدوديت هاي ترافيكي برقرار خواهد شد كه طي هفته هاي آينده به صورت رسمي اعلام مي شود.
وي با اعلام اين كه در اين شب به علت شرايط ويژه، پليس به صورت كامل آماده خدمات رساني خواهد بود، افزود: با افزايش توان نيروي انساني پليس از ايجاد ترافيك و به هم ريختگي شهر جلوگيري خواهيم كرد.
</TEXT>
</DOC>
<DOC>
<DOCID>HAM2-851214-024</DOCID>
<DOCNO>HAM2-851214-024</DOCNO>
<ORIGINALFILE>/1385/851214/news/_ejtem.htm</ORIGINALFILE>
<ISSUE>دوشنبه 14 اسفند 1385 - سال چهاردهم - شماره4222 - Mar 5, 2007</ISSUE>
<DATE calender="Western">2007-03-05</DATE>
<DATE calender="Persian">1385/12/14</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
رئيس مركز امور زنان و خانواده اعلام كرد:
وكيل رايگانبراي زنان
</TITLE>
<TEXT>
گروه اجتماعي- رئيس مركز امور زنان و خانواده گفت: وكيل رايگان در اختيار زناني كه مشكلات قضايي دارند قرار مي گيرد.
زهره طبيب زاده در نشستي خبري افزود: موافقت نامه اي با مراكز قضايي به تصويب رسيده است كه بر اساس آن قبل از مراجعه زوج ها به سيستم قضايي مشاوره باليني و مددكاري با آنها صورت بپذيرد.
وي تصريح كرد: بر اساس بررسي هاي انجام شده حضور مشاوران در دادگاه هاي خانواده در سال جاري باعث باز پس گرفتن 25 درصد پرونده ها شد و همچنين مشخص شد كه 60 درصد پرونده هاي قضائي در دادگاه ها نيز نياز به مشاور مجدد دارند.طبيب زاده با اشاره به عملكرد يك ساله مركز امور زنان و خانواده گفت: امسال با طرح تجميع بودجه دستگاه هاي اجرايي در بودجه مركز امور زنان، بودجه اين مركز سه برابر شد و بر همان اساس فعاليت هاي اين مركز نيز نسبت به سال گذشته سه برابر شد.
رئيس مركز امور زنان و خانواده افزود: اولويت مركز امور زنان در سال جاري توجه به آموزش و توانمندسازي شاغلين دستگاه هاي اجرايي و همچنين كاهش مشكلات و آسيب هاي 5 ميليون زن سرپرست خانوار، بي سرپرست و بدسرپرست بود كه در همين راستا با همكاري دستگاه ها و وزارت خانه هاي مختلف برنامه و طرحهاي زيادي اجرا شد.وي در مورد تأمين بيمه زنان خانه دار گفت: از طريق راه اندازي صندوق بيمه زنان خانه دار نشستي با بيمه ايران و آسيا صورت گرفته كه تا پايان سال جاري لايحه اي در اين مورد به هيأت دولت تقديم مي شود.
طبيب زاده همچنين گفت: طرح ملي رحمت با هدف آموزش خانواده ها در 30 استان كشور بيش از 150 هزار نفر را تحت آموزش قرار داده است و در حوزه هاي پژوهش هاي مرتبط با زنان و خانواه و دانشگاه ها، حمايت از نخبگان و تحقيقات علمي، حمايت از پايان نامه ها در اولويت حمايتي قرار گرفته اند.
</TEXT>
</DOC>
<DOC>
<DOCID>HAM2-851214-025</DOCID>
<DOCNO>HAM2-851214-025</DOCNO>
<ORIGINALFILE>/1385/851214/news/_ejtem.htm</ORIGINALFILE>
<ISSUE>دوشنبه 14 اسفند 1385 - سال چهاردهم - شماره4222 - Mar 5, 2007</ISSUE>
<DATE calender="Western">2007-03-05</DATE>
<DATE calender="Persian">1385/12/14</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
بركناري دبيركل ستاد مبارزه با مواد  مخدر!
</TITLE>
<TEXT>
گروه اجتماعي- در پي انتشار خبري مبني بر بركناري فداحسين مالكي دبيركل ستاد مبارزه با مواد مخدر كشور از پست خود، روابط عمومي اين ستاد از اين خبر اظهار بي اطلاعي كرد.
اين در حالي است كه برخي منابع از اسماعيل احمدي مقدم فرمانده پليس به عنوان جانشين موقت مالكي تا تعيين دبير جديد اين ستاد نام برده اند.
از سوي ديگر مشاور اجتماعي دادستان كل كشور و مديركل درمان ستاد كل مبارزه با مواد مخدر نهاد رياست جمهوري خبر بركناري دبيركل اين ستاد را تكذيب كرد.
سعيد صفاتيان تصريح كرد: خبر بركناري فداحسين مالكي ، دبيركل ستاد مبارزه با مواد  مخدر كشور صحت ندارد و كذب محض است.
مدير روابط عمومي ستاد مبارزه با مواد مخدر نيز گفت: آنچه مسلم است، حكم دبيركل ستاد مبارزه با مواد مخدر توسط رئيس جمهوري صادر مي شود و بركناري وي نيز تابع همين قاعده است. رحيم نظري افزود: من هم خبر بركناري آقاي مالكي را روي وب سايت يكي از پايگاه هاي اطلاع رساني ديدم، ولي وقتي از آنها درباره منبع خبرشان سؤال كردم، حاضر به افشاي آن نشدند.
در همين حال برخي محافل خبري با توجه به افزايش تحركات اشرار و قاچاقچيان مواد مخدر طي ماه هاي گذشته در شرق كشور بركناري مالكي را بي ارتباط با اين قضايا نمي دانند.
</TEXT>
</DOC>
<DOC>
<DOCID>HAM2-851214-026</DOCID>
<DOCNO>HAM2-851214-026</DOCNO>
<ORIGINALFILE>/1385/851214/news/_ejtem.htm</ORIGINALFILE>
<ISSUE>دوشنبه 14 اسفند 1385 - سال چهاردهم - شماره4222 - Mar 5, 2007</ISSUE>
<DATE calender="Western">2007-03-05</DATE>
<DATE calender="Persian">1385/12/14</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
رئيس ستاد حوادث غيرمترقبه خبر داد:
رشد 73درصدي حوادث طبيعي نسبت به سال گذشته
</TITLE>
<TEXT>
گروه اجتماعي - رئيس ستاد حوادث غيرمترقبه با بيان اينكه در سال 85 ميزان وقوع حوادث طبيعي 37درصد نسبت به سال گذشته رشد داشته است گفت: متأسفانه بر ميزان رشد حوادث طبيعي همچون زلزله و سيل هر سال افزوده مي شود.
حسين باقري گفت: در سال جاري 43 برابر سال گذشته در سطح كشور افزايش وقوع زلزله داشتيم كه اين امر نگران كننده است.
وي افزود:لايحه تشكيل ستاد مديريت بحران بيش از 6 ماه است كه براي بررسي در صحن علني مجلس در نوبت است و هنوز بررسي نشده است .
باقري گفت: با وجود دستور هيأت رئيسه مجلس تا امروز لايحه در صحن علني قرائت نشده و به ما قول دادند كه در سال آينده پس از تعطيلات نوروزي اين امر تحقق يابد.
او در ادامه، با اشاره به اينكه در تعطيلات نوروزي تمام توان خود را به كار خواهيم بست تا از اثرات مخرب حوادث طبيعي احتمالي بكاهيم گفت: قصد داريم در سال 86با ايجاد شبكه هماهنگ كشوري اثرات حوادث طبيعي در كشور را به ميزان 10 درصد كاهش دهيم.
او ميزان تلفات انساني در ايران را كه بر اثر وقوع بلاياي طبيعي كشته مي شوند روزانه 10 نفر عنوان كرد و گفت: رسانه هاي گروهي و آموزش و پرورش به عنوان متوليان اصلي آموزش در كشور بايد بيش از پيش دانش آموزان و مردم را براي مقابله با وقوع حوادث احتمالي آماده كنند.
رئيس ستاد حوادث غيرمترقبه گفت: در سال 85 بيش از 870حادثه طبيعي در كشور به وقوع پيوسته كه حدود 5100ميليارد تومان خسارت به بار آورده است.
</TEXT>
</DOC>
<DOC>
<DOCID>HAM2-851214-027</DOCID>
<DOCNO>HAM2-851214-027</DOCNO>
<ORIGINALFILE>/1385/851214/news/_ejtem.htm</ORIGINALFILE>
<ISSUE>دوشنبه 14 اسفند 1385 - سال چهاردهم - شماره4222 - Mar 5, 2007</ISSUE>
<DATE calender="Western">2007-03-05</DATE>
<DATE calender="Persian">1385/12/14</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
نتايج اوليه آزمون كارشناسي ارشد؛ ارديبهشت 86
</TITLE>
<TEXT>
مهر:معاون اجرايي سازمان سنجش گفت: نتايج اوليه آزمون نيمه اول ارديبهشت ماه و نتايج نهايي حداكثر در هفته اول شهريور 86 اعلام مي شود.
حسين توكلي افزود: انتخاب رشته آزمون كارشناسي ارشد سال 1386 منحصرا اينترنتي است و داوطلبان مجاز بايد بر اساس دستورالعمل هاي مربوط به انتخاب كد رشته محل هاي مجاز اقدام كنند.
توكلي گفت: اطلاعيه سازمان سنجش در مورد نتايج اوليه، كارنامه، نمرات مجازين و انتخاب رشته و همچنين نحوه دريافت دفترچه راهنما در روزهاي 3 و 10 ارديبهشت ماه سال 86 منتشر مي شود.
</TEXT>
</DOC>
<DOC>
<DOCID>HAM2-851214-028</DOCID>
<DOCNO>HAM2-851214-028</DOCNO>
<ORIGINALFILE>/1385/851214/news/_eqtes.htm</ORIGINALFILE>
<ISSUE>دوشنبه 14 اسفند 1385 - سال چهاردهم - شماره4222 - Mar 5, 2007</ISSUE>
<DATE calender="Western">2007-03-05</DATE>
<DATE calender="Persian">1385/12/14</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
انتقاد هاشمي رفسنجاني از اجرا نشدن سند چشم انداز
صريحاً اعلام مي كنم،تفاوتي در رفتارمان با گذشته نمي بينيم، انگار اين برنامه ابلاغ نشده و سندي تشريفاتي براي وقت گذراني بوده است
</TITLE>
<TEXT>


گروه اقتصادي- همايش ملي سند چشم انداز جمهوري اسلامي ايران در افق 1404 ديروز با سخنراني رئيس مجمع تشخيص مصلحت نظام و برگزاري 6 ميزگرد تخصصي پايان يافت.
رئيس مجمع تشخيص مصلحت نظام ديروز صبح در سخنراني در اين همايش عدم تفاوت جهت گيري ها و رفتارها طي دو سال گذشته و از زمان آغاز اجراي سند چشم انداز و نگاه تشريفاتي به اين برنامه استراتژيك را مورد انتقاد قرار داد.
حجت الاسلام والمسلمين  هاشمي رفسنجاني اضافه كرد: سند چشم انداز يك برنامه عملياتي نيست، بلكه مي توان آن را برنامه اي راهبردي و استراتژيك توصيف كرد كه به دانش و دانايي متكي است و بايد برنامه هاي ما از اين به بعد معطوف و متكي بر سند چشم انداز باشد و اهداف خود را با اين جهت تعريف كنيم كه با تكيه بر دانايي محقق شوند.
وي تاكيد كرد: با توجه جدي به محتواي اين سند كه دقت زيادي در تدوين كلمه به كلمه آن شده است، ما وارد مرحله جديدي مي شويم و در مسيري قرار مي گيريم كه لازمه مديريت جامعه اسلامي است كه متاسفانه بايد صريحاً اعلام كنم كه با وجود ابلاغ سند ولي ما تفاوتي در رفتار امروزمان با گذشته نمي بينيم كه انگار اين برنامه ابلاغ نشده و يك سند تشريفاتي و براي وقت گذراني بوده است كه اميدواريم اين مسئله زودتر رفع شود و بخصوص كه ما يك تغيير دولت و تغيير نگرش را داشتيم كه يك وقفه زماني پديد آورد كه اميدوارم زودتر تبعات اين تغيير دولت مرتفع شود و بخصوص بعد از اين همايش كار جدي مبتني بر اصول سند چشم انداز آغاز شود. وي گفت: امروز بايد مشخص شود كه بعد از ابلاغ سند چشم انداز و اصل 44 ما با گذشته تفاوت داريم كه متاسفانه اين تفاوت ديده نمي شود و اگرچه اين مسئله وقت مي برد ولي بايد تلاش بيشتري كنيم.جهت گيري سند و ديگر برنامه هاي ما به سوي مشاركت بيشتر مردم در اقتصاد و خصوصي سازي اقتصاد است كه با توان و انگيزه مردم براي اين امر سرمايه ما در اين مسير است كه بايد از آن استفاده كرد.
رئيس مجمع تشخيص مصلحت نظام، در ادامه به سياست هاي كلي اصل 44 قانون اساسي اشاره كرد و گفت: سياست هاي كلي اصل 44 قانون اساسي در تكميل اين سند موثر است و مشكل حل شده است. اگر دولت و مجلس و قانون اساسي بر اساس اين سند كه متكي به نظرات رهبري است حركت كند، خيلي زود با منابع موجود مي توانيم عقب ماندگي مزمن ايران را حل و اهداف انقلاب را محقق كنيم.
لزوم ايجاد شاخص هاي نظارتي
معاون اول قوه قضائيه نيز در همايش ملي سند چشم انداز بر نظارت شوراي نگهبان بر عدم انحراف مصوبات جديد با سند چشم انداز تاكيد كرد و گفت: شرط موفقيت سند چشم انداز تقويت توأمان نظارت همگاني و نظارت نهادينه دستگاه ها است. وي اضافه كرد: شرط تحقق سند چشم انداز، تقويت نظارت عمومي است و اگر در كنار توسعه، نظارت نباشد، توسعه بسيار تلخ خواهد شد. معاون اول قوه قضائيه يكي از نقاط ضعف نظارت بر سند چشم انداز را تعريف نكردن شاخص براي آن اعلام كرد و گفت: چون براي نظارت بر سند چشم انداز، شاخص تعريف نكرده ايم، نظارت و ارزيابي ما نظري و غير عملي است.
تقويت پشتوانه كارشناسي و علمي
دكتر فرشاد مومني، اقتصاددان، نيز در سخنراني در همايش ملي سند چشم انداز با بيان اينكه سند  چشم انداز به مثابه قانون اساسي دوم ملت است، گفت: پشتوانه كارشناسي براي پيشبرد چشم انداز نيازمند بسيج ملي است اما متاسفانه كليات سند چشم انداز از پشتوانه كارشناسي جامع برخوردار نبود.
مرتضي نبوي عضو مجمع تشخيص مصلحت نظام نيز با بيان اينكه بايد اصول و سياست هاي سند چشم انداز به بخشي از فرهنگ عمومي جامعه تبديل شود، گفت: بايد فضايي در كشور ايجاد كنيم تا تحقق سند چشم انداز به يك مطالبه عمومي از سوي مردم تبديل شود.
</TEXT>
</DOC>
<DOC>
<DOCID>HAM2-851214-029</DOCID>
<DOCNO>HAM2-851214-029</DOCNO>
<ORIGINALFILE>/1385/851214/news/_eqtes.htm</ORIGINALFILE>
<ISSUE>دوشنبه 14 اسفند 1385 - سال چهاردهم - شماره4222 - Mar 5, 2007</ISSUE>
<DATE calender="Western">2007-03-05</DATE>
<DATE calender="Persian">1385/12/14</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
كارشناسان:كشور از تغيير ساعت سود مي برد
</TITLE>
<TEXT>
گروه اقتصادي- درحالي كه يك روش جاري در همه كشورها براي كاهش مصرف مديريت مصرف انرژي، تغيير ساعت و استفاده از نور روز و ديگر عوامل است، دولت در سال جاري با اعلام موثر نبودن اين روش در كاهش و مديريت مصرف، آن را اجرا نكرد.
در پي اين اقدام اعلام شد كه با بررسي كارشناسي در پايان سال مشخص خواهد شد كه اين سياست چه تاثيري دارد و پس از آن براي سال آينده تصميم گيري خواهد شد. در گزارشي كه از سوي كارشناسان وزارت نيرو تهيه شد و نتايج آن بطور علني انتشار نيافت اعلام شد كه تغيير ساعت به دليل ناهماهنگي ديگر بخش ها در كاهش و مديريت انرژي تاثير فراواني ندارد و تنها 5/1 درصد كاهش مصرف در پي دارد.
اين گزارش موجب شد كه سخنگوي دولت هفته پيش از تصميم دولت براي عدم تغيير ساعت در سال آينده خبر دهد.
با وجود اين گزارش ها سازمان بازرسي كل كشور در گزارش مستقلي اعلام كرده است: تغيير ساعت بطور عادي و در شرايطي كه وزارت نيرو آن را نامناسب اعلام كرده است حداقل 450 ميليون ريال صرفه جويي در صنعت برق كشور در پي دارد.
متاسفانه وزارت نيرو به عنوان متولي بخش برق كشور در اين زمينه هيچ برخورد فعالي ندارد و گزارش خود را بطور رسمي و علني و به رغم وعده وزير نيرو منتشر نكرده است و اين درحالي است كه صنعت برق كشور با مشكلات مالي مواجه است و پيگيري سياست هاي صرفه جوي در اين زمينه به بهبود مشكلات صنعت كمك مي كند. در پي انتشار گزارش هاي متفاوت از سوي برخي منابع، نمايندگان مجلس شوراي اسلامي نيز از ضرورت بازگشت سياست تغيير ساعت در سال آينده و استفاده از اين فرصت سخن گفته اند. مركز پژوهش هاي مجلس شوراي اسلامي نيز در گزارشي بر تاثير تغيير ساعت در كاهش مصرف و ايجاد امكان مديريت مصرف تاكيد كرده است. الياس نادران عضو كميسيون انرژي مجلس شوراي اسلامي نيز ديروز در اظهاراتي بر مصلحت انديشي دولت براي تغيير ساعت تاكيد كرد و خواستار تمكين دولت در اين زمينه شد. به گزارش خبرنگار پارلماني ما، نماينده تهران خاطرنشان ساخت، با گزارش كارشناسي وزارت نيرو موافقم و مصلحت است كه دولت نسبت به اين راي كارشناسي تمكين كند.
ديروز همچنين رئيس كميسيون فرهنگي مجلس نيز در اظهاراتي گفت: تغيير ساعت رسمي كشور تاكنون به نفع كشور بوده و در مصرف انرژي نيز تاثيرگذار است. عماد افروغ افزود: بايد تابع نظر كارشناسان باشيم.
</TEXT>
</DOC>
<DOC>
<DOCID>HAM2-851214-030</DOCID>
<DOCNO>HAM2-851214-030</DOCNO>
<ORIGINALFILE>/1385/851214/news/_eqtes.htm</ORIGINALFILE>
<ISSUE>دوشنبه 14 اسفند 1385 - سال چهاردهم - شماره4222 - Mar 5, 2007</ISSUE>
<DATE calender="Western">2007-03-05</DATE>
<DATE calender="Persian">1385/12/14</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
تصويب كليات بودجه سال 86
</TITLE>
<TEXT>
گروه اقتصادي- كليات لايحه بودجه سال 86 كل كشور پس از 4 نوبت جلسه علني طي 2 روز بحث و بررسي فشرده و اعلام نظرات 54 نماينده موافق و مخالف و دفاع پاياني مخبر كميسيون تلفيق و رئيس سازمان مديريت از لايحه بودجه، ديروز در مجلس شوراي اسلامي به تصويب رسيد.
در جلسه عصر ديروز مجلس كه با حضور 228 نماينده برگزار شد، 217 نماينده در راي گيري شركت كردند كه از اين تعداد 136 نفر به كليات راي مثبت، 68 نفر راي منفي و13 نفر هم راي ممتنع دادند. مجلس از جلسه علني ديروز صبح جزئيات لايحه بودجه را با بررسي تبصره ها مورد رسيدگي قرار مي دهد. مبلغ كل لايحه پيشنهادي دولت از حيث منابع و مصارف 229 هزار و 51 ميليارد و 485 ميليون تومان بود كه كميسيون تلفيق آن را به 231 هزار و 333 ميليارد و 655 ميليون تومان افزايش داد.
سياست هاي اصل 44 در بودجه
امير منصور برقعي رئيس سازمان مديريت و برنامه ريزي ديروز پس از پايان سخنان نمايندگان موافق و مخالف لايحه بودجه، به دفاع از لايحه دولت پرداخت و مهمترين ويژگي لايحه بودجه سال 86 كل كشور را توجه جدي به اجراي سياست هاي اصل 44 اعلام كرد.
برقعي با بيان اين كه لايحه بودجه سال 86 از كم تنش ترين و كم اختلاف ترين لوايح بودجه در ساليان اخير بوده است، گفت: دولت لايحه بودجه سال 86 را با همكاري استان ها، دستگاه هاي اجرايي استاني و ملي و وزارتخانه ها و به صورت كاملا كارشناسي تصويب كرد.
درآمدهاي قابل تحقق
محمد مهدي مفتح مخبر كميسيون تلفيق بودجه نيز در پاسخ به ايراداتي كه به لايحه بودجه 86 در غيرواقعي بودن ارقام درآمدي آن گرفته مي شود، گفت: بررسي هاي كميسيون تلفيق و استدلال هاي دولت نشان داد كه تمامي افزايش هاي درآمدي دولت كه در لايحه بودجه سال آينده پيش بيني شده، از ضريب تحقق بالايي برخوردار است.
</TEXT>
</DOC>
<DOC>
<DOCID>HAM2-851214-031</DOCID>
<DOCNO>HAM2-851214-031</DOCNO>
<ORIGINALFILE>/1385/851214/news/_eqtes.htm</ORIGINALFILE>
<ISSUE>دوشنبه 14 اسفند 1385 - سال چهاردهم - شماره4222 - Mar 5, 2007</ISSUE>
<DATE calender="Western">2007-03-05</DATE>
<DATE calender="Persian">1385/12/14</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
گفت وگوي روز
قيمت تندر 90 در سال آينده افزايش نمي يابد
</TITLE>
<TEXT>
با گذشت چند ماه از نهايي شدن قرارداد توليد تندر 90 در ايران بالاخره شرايط پيش فروش اعلام و ثبت نام اين خودرو از دو روز پيش آغاز شده است. اين در حالي است كه برخي معتقدند با توجه به اهداف پيش بيني شده براي توليد اين خودرو و جايگزيني آن با پيكان، قيمت هاي اعلام شده براي اين خودرو مطابق با اهداف پيش بيني شده در قرارداد و مشخصات و توانمندي هاي اين خودرو نيست.با مهدي مفيدي رئيس سازمان گسترش و نوسازي صنايع ايران گفت و گو كرده ايم.
قيمت هاي اعلام شده براي تندر 90 تا چه حد مطابق با اهداف اعلامي گذشته است؟
اين خودرو از نظر كيفيت و قيمت مشابه پيكان نيست تا از نظر قيمتي جايگزين پيكان شود. بايد توجه كرد كه مدل  اي1 يا اي2 اين خودرو به هيچ وجه جايگزين پيكان نخواهد بود چرا كه مشخصات و توانمندي هاي اين خودرو به هيچ وجه قابل قياس با پيكان نيست. با اين وجود تندر 90 در سه مدل مختلف به بازار عرضه شده و حتي در مدل اي0 اين خودرو نيز كه برخي آن را جايگزين پيكان مي دانند از امكانات به مراتب بيشتري نسبت به پيكان برخوردار است..
برخي معتقدند با توجه به حجم موتور و شاسي اين خودرو قيمت مدل فول اين خودرو نيز نمي تواند در محدوده قيمت خودروهايي مانند سمند يا 405 باشد، تا چه حد اين ديدگاه را درست مي دانيد؟
اين ديدگاه را نمي پذيرم چرا كه در هر خودرو حجم موتور تنها عامل موثر در كيفيت و قيمت نبوده و بايد حجم موتور با در نظر گرفتن توانايي و قدرت خودرو در نظر گرفته شود موتور تندر با اين حجم 110 قوه اسب قدرت داشته و از خودرو هايي مانند 405 يا سمند بيشتر است اين موضوع نشان دهنده توسعه يافته بودن و توليد اين خودرو بر اساس استانداردهاي روز دنياست. معتقدم اين خودرو داراي مشخصاتي كاملا متمايز از پيكان بوده و حتي مدل اي 0 اين خودرو نيز داراي ايربك بوده كه عامل مهمي در قيمت و كيفيت خودروست. با اين وجود مردم در خريد اين خودرو حق انتخاب دارند اما براساس آخرين آمارهايي كه از پيش فروش اين خودرو دارم تا امروز بيشترين استقبال بر خلاف اين ديدگاهها از مدل هاي اي1 و اي 2 اين خودرو بوده است. اين موضوع نشان مي دهد با وجود قدرت انتخاب مردم براي خريد خودرو با قيمت پايين تر، متقاضيان بيشتر از مدل هاي فول استقبال كرده اند.
وزارت صنايع و معادن و سازمان گسترش چه نظارتي بر تعيين قيمت مدل هاي مختلف اين خودرو داشته   اند؟
سازمان گسترش بر قيمت گذاري تندر90 نظارت داشته و اجازه نداده ايم قيمت ها بي اندازه بالا باشد همچنين قيمت را براي يك سال ثابت تعيين كرده ايم و در تمام طول سال 86 و با هرگونه نوسان نرخ يورو قيمت اين خودرو همان قيمت هاي اعلام شده خواهد بود. از آنجا كه اين خودرو به صورت پيش فروش تعيين شده در تمام طول سال آينده قيمت  ها تغييري نخواهد كرد و همين قيمت هاي اعلام شده رعايت خواهد شد.
</TEXT>
</DOC>
<DOC>
<DOCID>HAM2-851214-032</DOCID>
<DOCNO>HAM2-851214-032</DOCNO>
<ORIGINALFILE>/1385/851214/news/_eqtes.htm</ORIGINALFILE>
<ISSUE>دوشنبه 14 اسفند 1385 - سال چهاردهم - شماره4222 - Mar 5, 2007</ISSUE>
<DATE calender="Western">2007-03-05</DATE>
<DATE calender="Persian">1385/12/14</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
شوراي عالي كار امروز بررسي مي كند
3 پيشنهاد براي حداقل دستمزد كارگران
</TITLE>
<TEXT>
گروه اقتصادي: همزمان با نزديك شدن به روزهاي پاياني سال جاري همانند سال هاي گذشته بحث تعيين دستمزدهاي كارگري از اوايل اين ماه ميان نمايندگان دولت، كارفرمايان و كارگران بالا گرفته و ظاهرا قرار است در جلسه امروز شوراي عالي كار تصميمات نهايي در اين باره اتخاذ شود.
در جلسه اخير شوراي عالي اشتغال نيز، ديدگاه هاي اعضاي كانون عالي كارفرمايان براي كاهش نرخ بيكاري و ايجاد فرصت هاي شغلي پايدار به نمايندگان دولت و كارگران ارائه شده است.
اين در حاليست كه گفته مي شود3پيشنهاد متفاوت براي حداقل دستمزد كارگران: 180هزار تومان از سوي كارفرمايان، 250 هزار تومان از سوي كارگران و حدود 200 هزار تومان از سوي وزارت كار مطرح مي باشد.
بر اساس آخرين اطلاعات به دست آمده تاكنون نمايندگان كارفرمايان و كارگران حداقل حقوق سال آينده را به كميته سه جانبه معادل 180 تا 230 هزار تومان پيشنهاد كرده اند كه البته هنوز به تصويب نرسيده است.
هم اكنون برخي از اشخاص دخيل در اين مساله اعلام مي كنند كه حداقل حقوق كارگري براي سال آتي بايد بين 20 تا 25 درصد بيشتر از امسال باشد.
قرار است امروز مجددا در جلسه اي اعضاي شوراي عالي كار وضعيت حداقل حقوق و دستمزد كارگران را براي سال 86 اعلام كنند.
در همين زمينه يك كارشناس اقتصادي اعلام كرد: حداقل دستمزد روزانه كارگران در نخستين سال پيروزي انقلاب معادل 21 تومان، در سال 58 حدود 7/56 تومان و سال 59 معادل 5/66 تومان تعيين شده بود كه اين رقم تا سال 64 با وجود تورم هاي ناشي از جنگ تحميلي ثابت باقي ماند.
به گفته عبدالله طاهري، روند صعودي دستمزد كارگران در سال هاي 81 و 82 رخ داده است كه به دنبال آن دستمزدهاي كارگري در سال جاري به صورت دو نرخي تعيين شد، به نحوي كه ميزان حقوق كارگران قرارداد موقت حدود 40 درصد بيش از كارگران قرارداد دائم براي حمايت هر چه بيشتر از اين قشر تعيين شد.
ناصر برهاني رئيس هيات مديره كانون عالي شوراهاي اسلامي كار نيز گفت: با وجود آنكه هنوز نتيجه نهايي رايزني ها براي تعيين دستمزدهاي كارگري براي سال آينده مشخص نيست، اما اگر تصميمي گرفته شود كه حقوق كارگران بر اساس آن ضايع شود تصميم خاصي را اتخاذ خواهيم كرد. همچنين يك عضو هيات رئيسه كانون عالي كارفرمايان ايران هم در اين باره گفت: بايد معيار اصلي تعيين حداقل دستمزدهاي كارگري براي سال آينده ميزان تورم رسمي كشور باشد.حسين سلاح ورزي افزود: نتيجه قطعي حداقل دستمزد سال 86 نهايتا تا پيش از پايان نيمه دوم اسفند ماه پس از تعامل با نمايندگان بخش هاي كارفرمايي، كارگري و دولتي اعلام خواهد شد.
</TEXT>
</DOC>
<DOC>
<DOCID>HAM2-851214-033</DOCID>
<DOCNO>HAM2-851214-033</DOCNO>
<ORIGINALFILE>/1385/851214/news/_eqtes.htm</ORIGINALFILE>
<ISSUE>دوشنبه 14 اسفند 1385 - سال چهاردهم - شماره4222 - Mar 5, 2007</ISSUE>
<DATE calender="Western">2007-03-05</DATE>
<DATE calender="Persian">1385/12/14</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
سياست هاي اصل 44
واگذاري شركت هاي صدر اصل 44 در شرايط فعلي خلاف قانون است
</TITLE>
<TEXT>
گروه اقتصادي- الياس نادران واگذاري شركت هاي صدر اصل 44 پيش از تصويب لايحه قانوني اجراي سياست هاي اصل 44 را خلاف قانون اعلام كرد و گفت: درباره اقدام خلاف دولت در واگذاري سهام شركت مس و ذوب آهن به مقام معظم رهبري نامه نوشته ام. الياس نادران ديروز در همايش سند
چشم انداز در جمع خبرنگاران گفت: در اولين جلسه رسمي مجلس در سال 87 طرح يك فوريتي اصل 44 را تقديم مجلس خواهيم كرد و منتظر لايحه دولت نخواهيم ماند، اما اگر پس از آن دولت لايحه اصل44 را به مجلس تقديم كرد، آن را با طرح مجلس تلفيق مي كنيم.وي با بيان اينكه كميسيون ويژه اصل 44 از سال آينده اقدامات نظارتي خود را سرعت و دقت خواهد بخشيد، گفت: كميسيون اصل44 سه برنامه كوتاه مدت، ميان مدت و بلندمدت براي اجراي سياست هاي اصل 44 در نظر گرفته كه كوتاه مدت آن تبصره گنجانده شده در لايحه بودجه 86 بود كه براساس آن دولت موظف شده تا پايان سال 86، 60درصد فعاليت هاي خارج از صدر اصل 44 و 10درصد نيز از فعاليت هاي صدر اصل44 را واگذار كند و از سرمايه گذاري هاي جديد در فعاليت هاي خارج از صدر اصل44 و همچنين خارج از كشور خودداري نمايد.
نادران برنامه ميان مدت كميسيون ويژه اصل44 مجلس را لايحه جامع سياست هاي اصل 44 اعلام كرد و گفت: برنامه بلند مدت اصل 44 نيز اصلاح قوانين مرتبط با خصوصي سازي و تدوين قوانين جديد همچون ضد انحصار است و احتمال اصلاح اين قوانين به عمر مجلس هفتم كفاف نداد و دو تا سه سال زمان برد.وي درباره اصلاح قانون برنامه چهارم نيز گفت: قانون برنامه چهارم يك برنامه توسعه اي است و الزام آور نيست و اصلاح قوانين ديگر همچون كار و تجارت از اولويت بيشتري برخوردارند.
اصلاح ساختار اقتصادي كشور
گروه اقتصادي- يك كارشناس امور اقتصادي اعلام كرد: اگر سياست هاي اصل 44 قانون اساسي به صورت جامع و درست اجرا شود زمينه هاي لازم براي اشتغال جديد در كشور به وجود مي آيد و نيروي كار غيرفعال نخواهيم داشت. ابراهيم رزاقي، با بيان اينكه بدون اصلاح ساختار اقتصادي كشور، اجراي اصل تأثيري در وضعيت اقتصادي نخواهد گذاشت، گفت: در چنين شرايطي علي رغم سرمايه گذاري هاي بسيار به ايجاد كارخانه هايي پرداخته مي شود كه با 20 تا 30 درصد توان و ظرفيتشان فعاليت مي كنند و با توجه به بالا بودن حجم واردات و گرايش بخش هاي توليدي به امور سودآور، بعد از مدتي عملاً شاهد ورشكستگي شركت هاي خصوصي هستيم. وي ادامه داد: بايد حساب ها و دارايي هاي بنگاه هاي اقتصادي و شركت هاي مشمول اصل 44 قانون اساسي شفاف سازي شود و بعضي از اين شركت ها نيازمند صرف هزينه هستند تا پس از انجام تغييراتي آماده واگذاري شوند. رزاقي با اشاره به اينكه برنامه جامع و كاملي درباره اجراي سياست هاي اصل 44 قانون اساسي وجود ندارد متذكر شد: در حال حاضر براي اجراي سياست هاي اجرايي اصل 44 فقط به بنگاه هاي اقتصادي شركت هاي دولتي اكتفا مي كنيم در حالي كه اين مسئله فراتر از اين است و اگر اين اصل به درستي اجرا شود موجوديت كلي اقتصاد كشور را در بر مي گيرد و روند اقتصادي كشور را دگرگون مي سازد.
</TEXT>
</DOC>
<DOC>
<DOCID>HAM2-851214-034</DOCID>
<DOCNO>HAM2-851214-034</DOCNO>
<ORIGINALFILE>/1385/851214/news/_eqtes.htm</ORIGINALFILE>
<ISSUE>دوشنبه 14 اسفند 1385 - سال چهاردهم - شماره4222 - Mar 5, 2007</ISSUE>
<DATE calender="Western">2007-03-05</DATE>
<DATE calender="Persian">1385/12/14</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
وضعيت توليد و مصرف بنزين در كشور
آمارهاي نگران كننده
</TITLE>
<TEXT>



اگر چه سهم قيمت در مديريت مصرف مهمترين عامل است ولي اعمال سياست هاي يارانه اي در ايران در مورد بسياري از كالاها از جمله انرژي موجب شده تا مصرف، روندي غير قابل كنترل داشته باشد و نگراني از آثار تورمي تصميم گيري در مورد قيمت اعمال سياست هاي معقول را در اين بخش  دشوار كند. اين شرايط موجب شده تا تصميم  گيران از نزديك شدن به بحث قيمت خودداري كنند و بيش از هرچيز به ديگر اهرم ها از جمله تشويق به توسعه حمل و نقل شهري، گازسوز كردن خودروها روي آورند. آنچه مسلم است هزينه يارانه سوخت بويژه بنزين در كشور به ميزاني در حال رشد است كه ديگر امكان ادامه اين شرايط وجود ندارد. فشار مالي ناشي از هزينه يارانه سوخت موجب شده تا دولت توجه خاص و ويژه اي به بنزين در لايحه بودجه و ارائه راهكارهاي مختلف حول دو محور توسعه حمل و نقل و كاهش سهم بنزين در حمل و نقل براي بيرون رفتن از اين مشكل داشته باشد.
محمدعلي توحيد
مصرف انواع انرژي در ايران يك معضل است ولي بنزين با توجه به فشار مالي كه بر بودجه هاي سالانه وارد مي كند بيش از ديگر انواع انرژي مورد توجه قرار دارد. البته در صورت عدم توجه و برنامه ريزي اين فرآورده ها نيز مانند بنزين دچار مشكل مشابه مي شوند.
براساس آمار هاي موجود99 درصد بنزين موتور در ايران در بخش حمل و نقل مصرف مي شود. سهم بنزين در كل مصرف انرژي كشور در سال،1381 4/11درصد و سهم آن در مجموع مصرف فرآورده هاي نفتي 4/24 درصد بوده است.
دلايل عمده مصرف بالاي اين فرآورده در  ايران پايين بودن قيمت، فرسودگي خودروها، بالا بودن مصرف خودروها، افزايش تعداد خودرو و فقدان يك الگوي مصرف است. اين شرايط موجب شده تا هر سال با سرعت نرخ مصرف بنزين در كشور افزايش يابد. براساس آمارها مصرف اين فرآورده از 7/10 ميليون ليتر در سال 1355 با متوسط رشد سالانه 1/6 درصد(حدود سه برابر رشد جهاني اين فرآورده)به 5/50ميليون ليتر در سال1381 رسيده است.
مقايسه مصرف سرانه بنزين موتور با سرانه توليد ناخالص داخلي نشان مي دهد كه در سال1355 مصرف سرانه بنزين به ازاي هر نفر 116 ليتر و سرانه توليد ناخالص داخلي در همين سال 994 هزار ريال بوده است. در حالي كه در سال 1379 مصرف سرانه بنزين به ازاي هر نفر به 224 ليتر افزايش و سرانه توليد ناخالص داخلي به 811هزار ريال(4/18 درصد كاهش)تنزل كرده است. بنابراين مصرف بنزين در ايران در طول سال هاي اخير ارزش افزوده چنداني ايجاد ننموده و بيشتر به صورت غيرمولد مصرف شده است.
آمارهاي شش ماهه سال85 و مقايسه آن با سال84 نشان مي دهد كه سياست هاي اعمال شده نتوانسته مصرف را كنترل و هدايت كند. در صورت ادامه شرايط موجود در سال آينده و براساس پيش بيني كارشناسان بايد حداقل 6 ميليارد دلار بنزين وارد شود تا نياز مصرف كشور تامين شود. اين درحالي است كه بخش نامشخصي از اين واردات نيز به كشورهاي همسايه قاچاق مي شود.
براساس آمار منتشر شده از سوي شركت پالايش و پخش فرآورده هاي نفتي مقايسه توليد واردات و مصرف بنزين موتور در شش ماهه نخست سال هاي 83 و 84 و 85 حكايت از اين دارد كه در سال 83 توليد، واردات و مصرف بنزين به ترتيب 40، 5/21 و 9/60 ميليون ليتر، در سال84 نيز اين سه متغير 5/41، 9/21و 4/67 و در سال 85 اين نسبت 7/43، 4/24و4‎/74 ميليون ليتر بوده است.
آمار ياد شده نشان مي دهد كه توليد در سال 85 نسبت به سالهاي مورد بررسي 3/5 درصد رشد داشته و واردات نيز 4/11درصد و مصرف نيز از رشد 4/10 درصدي برخوردار بوده است. رشد 10 درصدي كه در سال هاي اخير ادامه دارد، در هيچ كشوري مشابه ندارد و اگر اين ميزان مصرف بنزين نقش كارآمدي در توليد و اقتصاد كشور داشت، مي توانست مايه افتخار و مباهات باشد ولي متاسفانه مصرف اين فرآورده با ارزش كه از آن مي توان محصولات با ارزش افزوده بالاي پتروشيمي توليد كرد، در اقتصاد ايران دود مي شود.
يك معضل در اقتصاد ايران، اختصاص بيشترين يارانه ها به بخش هايي است كه كمترين نقش را در توليد ناخالص ملي و ايجاد ارزش افزوده اقتصادي دارند. براساس يك اصل ثابت به طور معمول كشاورزي و خدمات بيشترين نقش را در توليد ناخالص ملي و ايجاد ارزش افزوده در  اقتصاد هر كشوري دارد بنابراين هرگونه امتياز و خاصه خرجي و رانت در اين بخش ها مي تواند قابل توجيه باشد ولي در ايران اين امر معكوس عمل مي شود و بيشترين يارانه ها به بخش انرژي داده مي شود كه كمترين نقش را در ايجاد ارزش افزوده در اقتصاد و توليد ناخالص داخلي دارد.نگاهي به قيمت فرآورده هاي نفتي در كشورهاي منطقه به خوبي نشان مي دهد كه قيمت هاي جاري در ايران هيچ توجيهي ندارد و تنها اتلاف منابع اقتصادي كشور به نفع اقتصاد كشورهاي همسايه و تشويق قاچاق است.براساس قيمت هاي سال جاري در كشورهاي همسايه كشورمان نرخ بنزين در افغانستان، آذربايجان، نخجوان، پاكستان، تركيه و كردستان عراق به ترتيب 5400 ريال، 1800 ريال، 3200ريال، 8500 ريال، 18000ريال و 8000 ريال است. قيمت نفت گاز نيز در اين كشورها به ترتيب 4300 ريال، 3500ريال، 3200 ريال، 4200ريال، 6000 ريال، 12000ريال و 4500 ريال است. اگر چه اين قيمت ها بايد با هزينه زندگي و درآمد افراد نيز مقايسه شود ولي به هر حال اين نرخ ها نشان مي دهد كه شرايط جاري در ايران شرايط مناسب و قابل دفاعي نيست و بايد تغيير كند. يك راه حل قابل دفاع پرداخت مستقيم يارانه به افراد است كه در صورت وجود اراده اي جدي بي شك قابل اجراست.
</TEXT>
</DOC>
<DOC>
<DOCID>HAM2-851214-035</DOCID>
<DOCNO>HAM2-851214-035</DOCNO>
<ORIGINALFILE>/1385/851214/news/_havad.htm</ORIGINALFILE>
<ISSUE>دوشنبه 14 اسفند 1385 - سال چهاردهم - شماره4222 - Mar 5, 2007</ISSUE>
<DATE calender="Western">2007-03-05</DATE>
<DATE calender="Persian">1385/12/14</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
تعقيب اينترپل مالزي براي شكاركلاهبردار ايراني
تحقيقات براي يافتن مردي كه به بهانه ويزاي كار اروپا از ايرانيان كلاهبرداري مي كرد، آغاز شد
</TITLE>
<TEXT>
گروه حوادث- با دستور بازپرس دادسراي فرودگاه تهران، كارآگاهان اينترپل مالزي دست به تحقيقات گسترده اي براي يافتن مخفيگاه يك مرد ايراني زده اند، اين مرد با همدستي همسر و خواهرزنش به بهانه تهيه ويزاي كار در اروپا، از بيش از 18 مسافر ايراني كلاهبرداري كرده است.
تحقيقات تخصصي پليس براي شناسايي اعضاي اين خانواده كلاهبردار زماني آغاز شد كه مردي با مراجعه به شعبه اول بازپرسي در دادسراي فرودگاه از آنها به اتهام كلاهبرداري شكايت كرد. اين مرد در توضيح ماجرا به بازپرس مهاجري گفت: مدتي پيش در حالي كه براي تهيه ويزاي كار به سفارت يكي از كشورهاي اروپايي در تهران رفته بودم با 2 زن جوان كه سوار ماشين گرانقيمتي بوده و لباسهاي شيك و گرانقيمتي پوشيده بودند آشنا شدم، آنها ادعا مي كردند رابطي در كشور مالزي دارند كه مي تواند به راحتي ويزاي كار كشورهاي اروپايي را برايم تهيه كند و تا كنون ده ها نفر از طريق وي به اروپا مسافرت كرده و زندگي خوبي در آنجا دارند.
اين مرد ادامه داد: من كه فريب ظاهر و حرف هاي اين دو زن را خورده بودم، از آنها خواستم براي من هم ويزا تهيه كنند و قرار شد براي انجام اين كار 8 ميليون تومان به آنها بدهم. چند روز بعد در حالي كه با فروش تمامي اثاثيه و وسايل زندگي ام توانسته بودم اين مبلغ را تهيه كنم با يكي از آنها تماس گرفتم و پس از پرداخت 8 ميليون تومان به وي، منتظر ماندم تا برايم ويزاي مالزي تهيه كند.
اين زن به من گفته بود كه شوهرش در مالزي منتظر من است و وقتي به اين كشور رفتم او بقيه كارها را انجام مي دهد اما يك هفته بعد زماني كه وارد مالزي شدم مردي كه قرار بود برايم ويزا تهيه كند پس از آنكه مرا به يك هتل برد در همانجا رهايم كرد و متواري شد، دو هفته در اين كشور سرگردان بودم تا اينكه با كمك سفارت ايران در مالزي به تهران برگشتم و تصميم گرفتم از مرد كلاهبردار و همسرش شكايت كنم.
پس از اظهارات شاكي پرونده، به دستور بازپرس مهاجري تحقيقات پليسي آغاز شد و ماموران در مكاتبه با سفارت ايران در مالزي متوجه شدند به جز اين شاكي، افراد زياد ديگري هم فريب اين باند را خورده و مورد كلاهبرداري قرار گرفته اند.
بر اساس اطلاعات به دست آمده از سوي پليس، اعضاي اين باند يك مرد و 2 زن هستند كه زنان جوان وظيفه داشتند طعمه ها را در ايران شناسايي كرده و پس از فريب آنها و دريافت مبالغ ميليوني، آنها را نزد سردسته باند در مالزي بفرستند. سردسته باند نيز چند روزي از اين افراد را در يك هتل يا مسافرخانه نگهداري كرده و پس از آنكه تمامي پول هاي همراه شان را به سرقت مي برد، آنها را رها كرده و متواري مي شد. در حالي كه بررسي هاي كارآگاهان نشان مي دهد اعضاي اين باند تا كنون حداقل از 18 نفر و از جمله يك خانواده 5 نفري مبالغ كلاني كلاهبرداري كرده اند، بازپرس شعبه اول دادسراي فرودگاه ضمن صدور دستور شناسايي و دستگيري دو زن جوان در تهران، به كارآگاهان اينترپل ايران نيز مأموريت داد با همكاري اينترپل مالزي، سردسته باند را در اين كشور شناسايي و بازداشت كنند.
</TEXT>
</DOC>
<DOC>
<DOCID>HAM2-851214-036</DOCID>
<DOCNO>HAM2-851214-036</DOCNO>
<ORIGINALFILE>/1385/851214/news/_havad.htm</ORIGINALFILE>
<ISSUE>دوشنبه 14 اسفند 1385 - سال چهاردهم - شماره4222 - Mar 5, 2007</ISSUE>
<DATE calender="Western">2007-03-05</DATE>
<DATE calender="Persian">1385/12/14</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
با تاييد حكم در ديوان عالي كشور
سايه مرگ بر سر جنايتكار فلاح
فرح- مقتول
</TITLE>
<TEXT>



گروه حوادث- مرد جواني كه در جنايتي فجيع دختر جوان عراقي را پس از كشاندن به خانه اش به قتل رسانده و مثله كرده بود، با تاييد حكم اعدامش، يك گام ديگر به چوبه دار نزديك شد.
اين حادثه وحشتناك عصر بيست و يكم شهريور 84 و هنگامي فاش شد كه زن جواني پس از بازگشت به خانه خود در خيابان فلاح، در جلوي در حياط، همسر خود را در حالي كه كيسه مشكي رنگ در دست داشت و از او مي خواست به خانه نرود ديد، اين زن با تصور اينكه شوهرش در نبودن او دست به كار خلافي زده است، به سرعت به خانه پاي گذاشت و در كمال ناباوري با جسد مثله شده زني روبه رو شد كه در داخل خانه افتاده بود.
زن جوان كه از ديدن اين منظره وحشتناك شوكه شده بود، ماجرا را به ماموران كلانتري 161 اطلاع داد و به اين ترتيب لحظاتي بعد با گزارش موضوع بازپرس جنايي پايتخت و كارآگاهان ويژه بررسي قتل با حضور در صحنه جنايت تحقيقات خود را آغاز كردند و در نخستين مرحله با انتقال جسد مقتول به پزشكي قانوني مشخص شد جسد متعلق به زن جواني به نام فرح است كه در آن نزديكي زندگي مي كرده و زمان جنايت نيز براي خريد نان از خانه خارج شده است.
پليس جنايي تهران در شاخه ديگري از تحقيقات توانست در مدت كمتر از 24 ساعت از فرار مرد جنايتكار وي را در بوستان ملك دستگير كند و به اين ترتيب وي با اعتراف به قتل در توضيح ماجرا گفت: لحظاتي قبل از جنايت با زن جوان در خيابان برخورد كردم و او را در غياب همسرم به بهانه اي فريب داده و به خانه كشاندم، اما وقتي كه وي در خانه متوجه نقشه شوم من شد، شروع به داد و فرياد كرد، من كه دستپاچه شده بودم براي ساكت كردن او جلوي دهانش را گرفتم و سپس گلويش را آنقدر فشار دادم تا اينكه جان باخت، بعد از آن براي آنكه راز جنايتم فاش نشود او را مثله كردم و مي خواستم جسد را به اين طريق از خانه خارج كنم كه همسرم سر رسيد و راز جنايتم فاش شد. با اين اعترافات وقتي پرونده مرد جوان كه داراي 3 سابقه كيفري بود در اختيار قضات شعبه 71 دادگاه كيفري قرار گرفت، پس از دفاعيات اين مرد قضات دادگاه وي را گناهكار شناخته و به قصاص نفس(اعدام)و به اتهام جنايت بر ميت به پرداخت ديه محكوم كردند. با تاييد اين حكم از سوي قضات ديوان عالي كشور، جوان جنايتكار يك گام ديگر به اعدام نزديك شد.
</TEXT>
</DOC>
<DOC>
<DOCID>HAM2-851214-037</DOCID>
<DOCNO>HAM2-851214-037</DOCNO>
<ORIGINALFILE>/1385/851214/news/_havad.htm</ORIGINALFILE>
<ISSUE>دوشنبه 14 اسفند 1385 - سال چهاردهم - شماره4222 - Mar 5, 2007</ISSUE>
<DATE calender="Western">2007-03-05</DATE>
<DATE calender="Persian">1385/12/14</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
جيب برهاي مترو را شناسايي كنيد
چاپ تصاوير بدون پوشش چهره با مجوز قضايي صورت گرفته است
</TITLE>
<TEXT>





گروه حوادث- با دستگيري 4 جيب بر جوان، بازپرس پرونده از كساني كه در ايستگاه هاي مترو و اتوبوس از آنها سرقت شده است، درخواست كرد سارقان را شناسايي كنند.
23 بهمن ماه ماموران كلانتري 113 بازار به 4 پسر جوان به عنوان جيب بر مظنون شده وآنان را بازداشت كردند كه متهمان در جريان بازجويي هاي پليسي به چندين فقره جيب بري اعتراف كردند . سرهنگ داوود سلطاني معاون آگاهي پايتخت روزگذشته با توضيح اين خبر گفت: بعد از انتقال متهمان به پايگاه هفتم آگاهي مشخص شد سارقان داراي سابقه كيفري هستند، به اين ترتيب بازپرس پرونده با صدور دستور چاپ عكس متهمان بدون چشم بند ازشهرونداني كه ازسوي اين سارقان جيب بر مورد سرقت قرارگرفته اند خواست با مراجعه به پايگاه 7 و يا تماس با شماره 33116035 پليس رادر جريان قراردهند.
</TEXT>
</DOC>
<DOC>
<DOCID>HAM2-851214-038</DOCID>
<DOCNO>HAM2-851214-038</DOCNO>
<ORIGINALFILE>/1385/851214/news/_havad.htm</ORIGINALFILE>
<ISSUE>دوشنبه 14 اسفند 1385 - سال چهاردهم - شماره4222 - Mar 5, 2007</ISSUE>
<DATE calender="Western">2007-03-05</DATE>
<DATE calender="Persian">1385/12/14</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
شاهدي كه راز مرگ در دست اوست
</TITLE>
<TEXT>


گروه حوادث - قاضي دادسراي ناحيه 14، از راننده وانتي كه شاهد تصادف مرگباري در اتوبان افسريه بوده است، در خواست كرد براي دادن سرنخي از يك راننده فراري به پليس مراجعه كند.
در جريان اين تصادف مرگبار كه بعدازظهر هفتم بهمن ماه و در اتوبان افسريه رخ داد، 2 سرنشين زن يك خودروي سفيد رنگ، بعد از برخورد با موتور يك مرد پيك موتوري 40 ساله به نام علي رضا به جاي رساندن وي به بيمارستان از محل گريختند. اما يك عابر، مرد مصدوم را كه وسط اتوبان بيهوش افتاده بود، براي جلوگيري از وقوع حادثه اي تلخ تر به كنار اتوبان كشاند و سپس راننده فداكار يك وانت نيسان، بدن بي رمق اين پيك موتوري را به خانه اش در خيابان جيحون رساند. اين مرد كه بعد از تصادف به حالت كما فرو رفته بود، همان روز دچار مرگ مغزي شد و با رضايت خانواده اش 5 عضو وي روز هشتم بهمن به 5 بيمار منتظر اهداي اعضا پيوند زده شد. در حالي كه بررسي ها براي يافتن خودروي فراري ادامه دارد، بازپرس پرونده از راننده وانت كه با كمك خود علي رضا را به خانه اش رسانده و همچنين عابري كه او را به كنار اتوبان كشيده است خواست برا ي تسريع در دستگيري راننده فراري به كلانتري 156 افسريه مراجعه كرده و در پيدا كردن راننده خودروي فراري كمك كنند.
</TEXT>
</DOC>
<DOC>
<DOCID>HAM2-851214-039</DOCID>
<DOCNO>HAM2-851214-039</DOCNO>
<ORIGINALFILE>/1385/851214/news/_havad.htm</ORIGINALFILE>
<ISSUE>دوشنبه 14 اسفند 1385 - سال چهاردهم - شماره4222 - Mar 5, 2007</ISSUE>
<DATE calender="Western">2007-03-05</DATE>
<DATE calender="Persian">1385/12/14</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
تاييد حكم جوان تيرانداز
</TITLE>
<TEXT>
گروه حوادث- حكم اعدام جوان تيرانداز كه براي فرار از بازرسي پليسي، يك مأمور گشت را با شليك گلوله از پاي درآورده بود، از سوي قضات شعبه 37 ديوان عالي كشور تاييد شد.
اين پسر جوان كه آرش نام دارد، عصر پنجشنبه?? ارديبهشت ماه 84، در درگيري با گشت پليس يك مأمور پليس به نام غلامرضا طريقي را به شهادت رسانده و فرار كرد.
اين مرد جوان كه2 ماه بعد از جنايت خودش را تسليم كرده بود، در جريان محاكمه در شعبه 71 دادگاه كيفري استان تهران مدعي شد: قتل مأمور پليس به يكباره رخ داده و وي قصد شليك به مأمور را نداشته است.
5 قاضي دادگاه كيفري با توجه به اقرار صريح متهم به قتل، وي را به قصاص نفس محكوم كردند و اين حكم از سوي قضات شعبه 37 ديوان عالي كشور مورد تاييد قرار گرفت.
</TEXT>
</DOC>
<DOC>
<DOCID>HAM2-851214-040</DOCID>
<DOCNO>HAM2-851214-040</DOCNO>
<ORIGINALFILE>/1385/851214/news/_havad.htm</ORIGINALFILE>
<ISSUE>دوشنبه 14 اسفند 1385 - سال چهاردهم - شماره4222 - Mar 5, 2007</ISSUE>
<DATE calender="Western">2007-03-05</DATE>
<DATE calender="Persian">1385/12/14</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
تغيير حكم از قطع دست به 6 سال زندان
</TITLE>
<TEXT>
گروه حوادث- 2 سارق خودرو با نقض حكمشان از سوي قضات ديوان عالي كشور از مجازات قطع 4 انگشت دست راستشان رهايي يافتند.
اين 2 سارق پس از دستگيري از سوي ماموران اداره آگاهي تهران به 9 فقره سرقت خودروهاي مدل بالا در جنوب تهران اعتراف كرده و در توضيح نحوه سرقت گفتند با شكستن قفل پدال،فرمان و شكستن شيشه اتومبيل ها در نيمه هاي شب اقدام به سرقت مي كرده اند. با اين اعترافات پرونده براي رسيدگي در اختيار شعبه 1143 مجتمع قضايي بعثت قرار گرفت و قاضي دادگاه بعد از بررسي پرونده و برگزاري جلسه محاكمه، متهمان پرونده را به اتهام 9فقره سرقت به قطع انگشت دست راست محكوم كرد. با اعتراض 2 متهم و بررسي پرونده در ديوان عالي كشور حكم صادره نقض شد و پرونده براي رسيدگي مجدد به شعبه هم عرض 1147 ارسال شد. قاضي دادگاه با برگزاري جلسه محاكمه هر يك از متهمان را به تحمل 3 سال زندان و رد مال محكوم كرد. اين حكم از سوي قضات شعبه 36 دادگاه تجديد نظر استان تهران تاييد شد.
</TEXT>
</DOC>
<DOC>
<DOCID>HAM2-851214-041</DOCID>
<DOCNO>HAM2-851214-041</DOCNO>
<ORIGINALFILE>/1385/851214/news/_kharj.htm</ORIGINALFILE>
<ISSUE>دوشنبه 14 اسفند 1385 - سال چهاردهم - شماره4222 - Mar 5, 2007</ISSUE>
<DATE calender="Western">2007-03-05</DATE>
<DATE calender="Persian">1385/12/14</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
در ديدار معاون وزير خارجه آمريكا از چين مطرح شد
هشدار چين به آمريكا
</TITLE>
<TEXT>


گروه بين الملل- وزير امور خارجه چين سياست آمريكا در برابر تايوان را نكوهش كرد و از آمريكا خواست از برقراري ارتباط با گروههايي كه به جدايي اين جزيره از چين مي انديشند خودداري كند.
به گزارش شين هوا،وزير امور خارجه چين در ديدار جان نگروپونته از چين،همچنين گفت كه جدايي طلبان تايواني تهديدي براي صلح و امنيت در منطقه به شمار مي روند و آمريكا بايد راهكاري براي برخورد با آنان پيدا كند.
آمريكا در هفته گذشته اعلام كرده بود كه در نظر دارد 450 موشك هوايي و زميني به تايوان بفروشد كه اين موضوع خشم مقامهاي چيني را در پي داشت.
اين موضوع در ديدار نگرو پونته با مقامهاي چيني نيز يكي از محورهاي اصلي گفتگوها بود.
ديدار جان نگروپونته در حالي از چين انجام مي شود كه كنگره ملي خلق چين بودجه نظامي اين كشور را افزايش داده است.
سخنگوي كنگره ملي خلق چين اعلام كرد كه بودجه نظامي چين يكي از دلايل اختلاف پكن با واشنگتن است.
به گزارش آسوشيتدپرس، جيانگ انژو سخنگوي كنگره خلق چين در آستانه نشست سالانه مجمع عمومي حزب كمونيست چين در يك كنفرانس خبري گفت كه بودجه نظامي كشورش در سال 2007 به حدود نود و پنج ميليارد دلار مي رسد كه اين رقم نسبت به سال گذشته بيش از هفده در صد افزايش نشان مي دهد.
گفته مي شود كه رقم اصلي بودجه نظامي چين ولي از اين رقم نيز افزونتر است.
به گفته سخنگوي كنگره ملي خلق چين بيشتر اين بودجه براي بالا بردن دستمزد و سطح زندگي بيش از پنج ميليون پرسنل ارتش چين به مصرف مي رسد و در كنار آن تسليحات نظامي نيز به روز خواهد شد.
</TEXT>
</DOC>
<DOC>
<DOCID>HAM2-851214-042</DOCID>
<DOCNO>HAM2-851214-042</DOCNO>
<ORIGINALFILE>/1385/851214/news/_kharj.htm</ORIGINALFILE>
<ISSUE>دوشنبه 14 اسفند 1385 - سال چهاردهم - شماره4222 - Mar 5, 2007</ISSUE>
<DATE calender="Western">2007-03-05</DATE>
<DATE calender="Persian">1385/12/14</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
اتحاد مسلمانان و مسيحيان براي دفاع از بيت المقدس
</TITLE>
<TEXT>
گروه بين الملل در يك كنفرانس خبري بشير التميمي، قاضي القضات فلسطين و عطاءالله حنانه اسقف كليساي فلسطين در رام الله، از تشكيل يك جبهه مشترك اسلامي و مسيحي براي دفاع از مقدسات در سرزمين هاي اشغالي خبر دادند.
به گزارش ايسنا، قاضي القضات فلسطين در اين كنفرانس مطبوعاتي تأكيد كرد كه هدف از ايجاد اين جبهه هماهنگي بين مسلمانان و مسيحيان جهت حمايت از بيت المقدس و جلوگيري از يهودي سازي آن است.
وي افزود: اسرائيل با حفاري هاي گسترده در اطراف مسجدالاقصي سعي دارد طرح خود را مبني بر ويران كردن اين مسجد و يهودي سازي بيت المقدس عملي سازد.
خبرگزاري قطر نيز گزارش داد كه رؤساي شوراهاي باستان شناسي كشورهاي عربي در نشستي در روز يكشنبه اقدامات تجاوزكارانه اسرائيل عليه مسجدالاقصي را مورد بررسي قرار دادند. در اين نشست قرار است يك موضع گيري متحد در خصوص برگزاري نشست فوق العاده كميته آثار باستاني جهاني وابسته به يونسكو در نزديكترين زمان ممكن اتخاذ شود.
يك هيأت باستان شناسي تركيه اي براي بررسي اقدامات رژيم صهيونيستي به قدس شريف اعزام شده است. به نوشته روزنامه زمان در تركيه، اين هيأت شامل معماران، مورخان و برخي اساتيد دانشگاهي است و براي بررسي هاي دقيق و علمي به سه ماه مهلت نياز دارند و درصورتي كه اسرائيل با اين مدت زماني موافقت نكند، موضوع مربوط به مخفي كاري هاي اسرائيل به صورت جدي مورد بررسي قرار گرفته و موضوع در يونسكو مطرح مي شود تا زمينه توقف عمليات حفاري فراهم شود.
</TEXT>
</DOC>
<DOC>
<DOCID>HAM2-851214-043</DOCID>
<DOCNO>HAM2-851214-043</DOCNO>
<ORIGINALFILE>/1385/851214/news/_kharj.htm</ORIGINALFILE>
<ISSUE>دوشنبه 14 اسفند 1385 - سال چهاردهم - شماره4222 - Mar 5, 2007</ISSUE>
<DATE calender="Western">2007-03-05</DATE>
<DATE calender="Persian">1385/12/14</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
مرگ 18 افغان در حمله انتحاري
</TITLE>
<TEXT>
گروه بين الملل- يك بمب گذار انتحاري ديروز با حمله به يك كاروان آمريكايي در شرق افغانستان باعث بروز درگيري و انفجاري شد كه طي آن هجده افغان كشته شدند.
اكثر كشته شدگان اين حادثه افغان هايي بوده اند كه بر اثر تيراندازي نيروهاي آمريكايي حاضر در اين كاروان جان خود را از دست دادند. درباره تلفات نيروهاي آمريكايي در اثر اين حمله گزارشي منتشر نشده  است. بعد از اين حمله صدها افغان در محل تجمع كرده و به نحوه وقوع آن و تلفات به جا مانده اعتراض كردند.ديروز همچنين در حادثه اي جداگانه دو سرباز ناتو در درگيري در جنوب افغانستان كشته شدند.
</TEXT>
</DOC>
<DOC>
<DOCID>HAM2-851214-044</DOCID>
<DOCNO>HAM2-851214-044</DOCNO>
<ORIGINALFILE>/1385/851214/news/_kharj.htm</ORIGINALFILE>
<ISSUE>دوشنبه 14 اسفند 1385 - سال چهاردهم - شماره4222 - Mar 5, 2007</ISSUE>
<DATE calender="Western">2007-03-05</DATE>
<DATE calender="Persian">1385/12/14</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
يادداشت
روسيه طرح موشكي آمريكا را چگونه مي بيند؟عزيز شاه محمدي
</TITLE>
<TEXT>
از مرداد ماه گذشته كه ولاديمير پوتين دولت آمريكا را به گرگي گرسنه تشبيه كرد تا اجلاس امنيتي مونيخ در ماه گذشته روشن شد كه روسيه خود را در موقعيت مقابله با طرح هاي نظامي آمريكا قرار مي دهد.
واكنش آمريكادر هر دو مورد به گونه اي بود كه گويا پوتين به عنوان فردي با ذهنيت دوره جنگ سرد كه پايان يافته است سخن مي گويد و آمريكا با متعجب نشان دادن خود و با توسل به موضع حق به جانب سعي كرد اظهارات پوتين را كم اهميت جلوه دهد.
در اين كه پوتين با ادبيات جنگ سرد سخن گفته است، شكي نيست، اما اين كه مواضع روسيه شگفت آور بوده است، عاري از حقيقت مي نمايد. واقعيت اين است كه جنگ سرد حداقل براي آمريكا پايان نيافته است و روسيه كاملا بر اين حقيقت وقوف يافته است.
وزير امور خارجه روسيه طرح هاي مدرن سازي و به اصطلاح سپر موشكي آمريكا را در يك كلام خلاصه مي كند و مي گويد آمريكا درصدد كسب برتري هسته اي است.
برتري هسته اي اسم جديد طرح قديمي آمريكا موسوم به جنگ ستارگان است. ابتكار دفاع استراتژيك در دوره ريگان در دهه هشتاد پيشنهاد شد. روزنامه نگاران اين طرح را جنگ ستارگان خواندند.
مبناي اين طرح آن بود كه آمريكا با استقرار تأسيسات زميني و ماهواره اي توان موشكي و هسته اي شوروي را قبل از پرتاب هدف قرار دهد. اين طرح درواقع نوعي حمله موشكي پيش دستانه و تهاجمي بود كه اسم دفاع بر آن گذاشته بودند.
نكته آن كه پس از فروپاشي شوروي در سال 1991 و پس از به اصطلاح پايان جنگ سرد، در اين 16 سال اخير واشنگتن هر سال به اين طرح بودجه اختصاص داده است.
دولت آمريكا از سال 1983 تاكنون رسما 130 ميليارد دلار براي اين طرح هزينه كرده است و قرار است در پنج سال آينده نيز 53 ميليارد دلار ديگر خرج كند. اقدامات دولت بوش فقط در هزينه هاي نظامي نبوده است، دولت بوش در دسامبر 2001 معاهده منع موشك هاي بالستيك را با روسيه لغو كرد. براساس برآوردهاي نظامي آمريكا برتري هسته اي آمريكا بدون حلقه مفقود شبكه عظيم موشكي ضربه اول تحقق نمي يابد.
ازاين رو براساس گزارش سپتامبر 2000 گروهي از مقامات سابق آمريكا كه از قضا دونالد رامسفلد وزير دفاع سابق آمريكا و ديك چني معاون رئيس جمهور آمريكا نيز در اين گروه عضو بودند، توصيه كردند آمريكا بايد تا سال 2011 شبكه عظيم توانايي موشكي حمله مؤثر به قدرت هاي هسته اي(چين و روسيه)را راه اندازي كند.
گرچه در تمام خطابه هاي مقامات آمريكايي در بيان ضرورت ايجاد اين شبكه دفاع از خاك آمريكا ذكر مي شود اما در مارس 2004 يك سال پس از اشغال عراق 49 ژنرال و درياسالار آمريكايي، دولت آمريكا را از ايجاد اين شبكه برحذر داشتند. ازاين رو اظهارات پوتين و آزمايش موشك ضدماهواره چين، نشان از جديت پكن و مسكو در مقابله با طرح هاي آمريكا دارد.
</TEXT>
</DOC>
<DOC>
<DOCID>HAM2-851214-045</DOCID>
<DOCNO>HAM2-851214-045</DOCNO>
<ORIGINALFILE>/1385/851214/news/_kharj.htm</ORIGINALFILE>
<ISSUE>دوشنبه 14 اسفند 1385 - سال چهاردهم - شماره4222 - Mar 5, 2007</ISSUE>
<DATE calender="Western">2007-03-05</DATE>
<DATE calender="Persian">1385/12/14</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
عمليات تركيه و سوريه عليه پ.ك.ك
</TITLE>
<TEXT>
ايرنا: تركيه و سوريه در عمليات مشترك نظامي عليه حزب كارگران كرد تركيه(پ.ك.ك)صادق اصلان مسئول اين سازمان در سوريه را دستگير كردند.
گزارش رسانه هاي تركيه حاكي است، اين عمليات كه اولين عمليات مشترك دو كشور عليه پ.ك.ك بود، بطور محرمانه اجرا شده و از افكار عمومي نيز پنهان نگهداشته شده است.
روزنامه صباح در اين مورد نوشت كه عمليات در دو مرحله و بعد از دستگيري يك عضو پ.ك.ك در كوه هاي آمانوس در استان شانلي عرفا تركيه آغاز شد و فرد دستگير شده در بازجويي، اطلاعات مهمي از فعاليتهاي پ.ك.ك در سوريه افشا كرد.
صباح نوشت: اين اطلاعات در اختيار ستاد ارتش تركيه گذاشته شد و ستاد ارتش نيز بعد از ارتباط با مقامات ستاد ارتش سوريه، اطلاعات را در اختيار طرف سوري قرار داد و بر اساس اين اطلاعات، سوريه هم برخي از اعضاي حزب الله و پ.ك.ك را در خاك خود دستگير و به تركيه اعاده كرد.
به نوشته صباح، سوريه بعد از كسب اطلاعات، اصلان و برخي از دستياران وي را دستگير كرده و وي را به اتهام قتل و باجگيري مورد محاكمه قرار داده است.
تركيه و سوريه با امضاي قراردادي در سال????ميلادي متعهد به همكاري مشترك در مبارزه با پ.ك.ك شده اند.
</TEXT>
</DOC>
<DOC>
<DOCID>HAM2-851214-046</DOCID>
<DOCNO>HAM2-851214-046</DOCNO>
<ORIGINALFILE>/1385/851214/news/_kharj.htm</ORIGINALFILE>
<ISSUE>دوشنبه 14 اسفند 1385 - سال چهاردهم - شماره4222 - Mar 5, 2007</ISSUE>
<DATE calender="Western">2007-03-05</DATE>
<DATE calender="Persian">1385/12/14</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
ترميم كابينه عراق درمهلت 2هفته اي
</TITLE>
<TEXT>
گروه بين الملل - نوري مالكي نخست وزير عراق در يك جلسه خبري، از ترميم كابينه گفت و تأكيد كرد كه تغيير در تركيب كابينه ظرف اين هفته يا هفته آينده صورت خواهد گرفت. نخست وزير عراق به ميزان تغييرات در تركيب كابينه و اين كه آيا شامل وزير دفاع و امور خارجه خواهد شد يا خير، اشاره اي نكرد.
براي كاهش مشكلات اداري و امنيتي در عراق آمريكا و انگليس دولت مالكي را براي به خدمت گرفتن كارمندان و نظاميان باتجربه دوره صدام تحت فشار قرار داده اند. در امور نظامي آنچه بعثي زدايي خوانده مي شد كم و بيش كنار گذاشته شده است.
از طرف ديگر براي كنترل درگيري هاي عراقي - عراقي در اين كشور دولت مالكي قصد دارد با چشم پوشي از اكثريت پارلماني خود برمبناي تقسيم قومي و جغرافيايي چهره هاي شاخص را وارد كابينه كند.
</TEXT>
</DOC>
<DOC>
<DOCID>HAM2-851214-047</DOCID>
<DOCNO>HAM2-851214-047</DOCNO>
<ORIGINALFILE>/1385/851214/news/_kharj.htm</ORIGINALFILE>
<ISSUE>دوشنبه 14 اسفند 1385 - سال چهاردهم - شماره4222 - Mar 5, 2007</ISSUE>
<DATE calender="Western">2007-03-05</DATE>
<DATE calender="Persian">1385/12/14</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
طرح b در واشنگتن
</TITLE>
<TEXT>
گروه بين الملل - در واشنگتن بحث بر سر طرح جايگزين در صورت شكست طرح جديد بوش براي افزايش نيروي نظامي در عراق موسوم به طرح b آغاز شده  است. هنوز 21500 نيروي نظامي جديد آمريكايي در عراق به طور كامل مستقر نشده اند كه واشنگتني ها به فكر احتمال شكست اين طرح هستند. دليل شروع اين بحث اين است كه تحليلگران آمريكايي پيش بيني كرده اند در صورت شكست ماموريت نيروهاي جديد از يك سو خشونت ها در عراق خونين تر مي شود و از سوي ديگر نقش همسايگان عراق در آينده اين كشور پررنگ تر مي شود.
تحليلگران شوراي روابط خارجي آمريكا در مقاله اي در سايت اين شورا نوشتند، اكنون سه گزينه براي مقابله با جنگ داخلي عراق پيش روي آمريكا وجود دارد: حفظ موضع بي طرفي و تلاش براي برقراري آشتي ملي؛ نزديك شدن به يكي از طرف هاي درگيري؛ يا كنار نشستن و دادن اين امكان كه اين نبرد آنقدر ادامه پيدا كند تا در آتش خود بسوزد. طرح افزايش نيروي بوش بر اساس گزينه اول برنامه ريزي شده است. اكنون اگر اين طرح شكست بخورد واشنگتن يا بايد از يكي از طرفهاي جنگ داخلي جانبداري كند يا از عراق خارج شود.
</TEXT>
</DOC>
<DOC>
<DOCID>HAM2-851214-048</DOCID>
<DOCNO>HAM2-851214-048</DOCNO>
<ORIGINALFILE>/1385/851214/news/_shari.htm</ORIGINALFILE>
<ISSUE>دوشنبه 14 اسفند 1385 - سال چهاردهم - شماره4222 - Mar 5, 2007</ISSUE>
<DATE calender="Western">2007-03-05</DATE>
<DATE calender="Persian">1385/12/14</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
تلاش براي استيضاح وزير ارتباطات
</TITLE>
<TEXT>
گروه اقتصادي- به دليل عدم توجه به سياست هاي اصل 44 و حمايت از بخش خصوصي، نمايندگان مجلس شوراي اسلامي در تلاش براي جمع آوري امضا براي اسيتضاح وزير ارتباطات و فنآوري اطلاعات هستند.
به گفته محمدعلي مقنيان نماينده بيجار تاكنون 50 نماينده تقاضاي استيضاح را امضا كرده اند.
</TEXT>
</DOC>
<DOC>
<DOCID>HAM2-851214-049</DOCID>
<DOCNO>HAM2-851214-049</DOCNO>
<ORIGINALFILE>/1385/851214/news/_shari.htm</ORIGINALFILE>
<ISSUE>دوشنبه 14 اسفند 1385 - سال چهاردهم - شماره4222 - Mar 5, 2007</ISSUE>
<DATE calender="Western">2007-03-05</DATE>
<DATE calender="Persian">1385/12/14</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
پرديسان، آنفلوآنزاي پرندگان را معدوم مي كند
</TITLE>
<TEXT>
گروه شهري- مواردي از ابتلاي آنفلوآنزاي پرندگان در پارك پرديسان مشاهده شد.
ابتلاي شماري از پرندگان و حيوانات پارك طبيعت پرديسان به ويروس آنفلوانزاي پرندگان h51 ثابت شده و قرار است نمونه هاي مورد ابتلا امشب نابود شوند.
براساس اين گزارش، آن دسته از حيوانات و پرندگاني كه قابل درمان هستند 21 روز قرنطينه خواهند شد و پس از آن در صورتي كه موارد مشكوكي مشاهده شود با تشخيص و مجوز دامپزشكي كشور نابود خواهند شد.
گفتني است تماس هاي خبرنگار همشهري براي تماس با مسئولان سازمان حفاظت محيط زيست به منظور كسب اطلاعات بيشتر تا لحظه درج خبر به جايي نرسيد.
</TEXT>
</DOC>
<DOC>
<DOCID>HAM2-851214-050</DOCID>
<DOCNO>HAM2-851214-050</DOCNO>
<ORIGINALFILE>/1385/851214/news/_shari.htm</ORIGINALFILE>
<ISSUE>دوشنبه 14 اسفند 1385 - سال چهاردهم - شماره4222 - Mar 5, 2007</ISSUE>
<DATE calender="Western">2007-03-05</DATE>
<DATE calender="Persian">1385/12/14</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
تداوم تردد زوج و فرد خودروها
</TITLE>
<TEXT>
ايرنا: رئيس راهنمايي و رانندگي تهران بزرگ از استمرار اجراي طرح تردد زوج و فرد خودروها طي سال آينده در پايتخت خبر داد.
سرتيپ دوم پاسدار حميدرضا  هاشمي افزود: به سبب بازدهي و آثار مثبت طرح مذكور، اجراي اين طرح در سال جديد نيز با جديت دنبال مي شود.
وي اظهار داشت: در مقاطع مختلفي از روزهاي پاياني سال، برنامه هاي ويژه اي در خصوص چگونگي اجراي طرح مذكور به  منظور رفاه  حال شهروندان و كنترل ترافيك اعمال خواهد شد كه در زمان هاي تعييني اعلام مي شود.
</TEXT>
</DOC>
<DOC>
<DOCID>HAM2-851214-051</DOCID>
<DOCNO>HAM2-851214-051</DOCNO>
<ORIGINALFILE>/1385/851214/news/_shari.htm</ORIGINALFILE>
<ISSUE>دوشنبه 14 اسفند 1385 - سال چهاردهم - شماره4222 - Mar 5, 2007</ISSUE>
<DATE calender="Western">2007-03-05</DATE>
<DATE calender="Persian">1385/12/14</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
نايب رئيس شوراي شهر تهران:
شوراي شهر، تكليف 350 ميليارد هزينه فاقد را روشن كند
</TITLE>
<TEXT>
گروه شهري- نايب رئيس شوراي شهر تهران گفت: سياست شوراي شهر دوم، همواره مبتني بر تامين منابع درآمدي پايدار براي شهرداري بوده است.
حسن بيادي، ديروز در پايان سيصد و پنجمين جلسه علني(بدون حضور مستمع )شوراي شهر، با تاكيد بر تداوم اين روند به عنوان راهكار مديريت شهري گفت: در همين راستا شهرداري امسال عوارض جديدي را مطرح كرد كه پس از تصويب شوراي شهر، فرمانداري نسبت به آنها ايرادات شكلي گرفت.
به گفته وي در جلسه ديروز شوراي شهر، اعتراض فرمانداري به هفت مصوبه شوراي شهر شامل: مجوز عوارض نقل و انتقال اموال غير منقول و حق كسب و پيشه و تجارت و سرقفلي و اخذ عوارض از معاملات بورس، مجوز اخذ عوارض از صدور گواهينامه رانندگي و تجديد آزمايش رانندگي، مجوز اخذ عوارض صدور و تمديد گذرنامه، مجوز تشكيل كميسيون ويژه تهيه نمودار ساختار اصلي تشكيلات شهرداري، مجوز اخذ عوارض ساليانه از وسايط نقليه شماره گذاري شده، مجوز اخذ عوارض از بيمه نامه ها و مجوز اخذ عوارض از بارنامه هاي صادره در تهران بررسي و با انجام اصلاحاتي تصويب و به عنوان پاسخ شورا برا ي فرمانداري ارسال شد.
بيادي گفت: به اعتقاد فرمانداري برخي عوارض، جنبه ملي دارد و نمي توان آنها را در قالب عوارض محلي دريافت كرد و بايد نسبت به دريافت آنها وحدت رويه وجود داشته باشد، در صورتي كه ما معتقديم برخي عوارض بايد متناسب با وضعيت منطقه دريافت شود. براي نمونه پاساژ تجاري در مناطق مختلف به لحاظ كاركردي و درآمدي با يكديگر فرق مي كند.
وي افزود : در مورد برخي بنگاههاي اقتصادي مانند شركت هاي بيمه، درست است كه بيمه شونده، بايد تشويق شود ولي هزينه آن را نبايد شهر و شهروندان بدهند، بلكه بايد بنگاه اقتصادي مربوطه پرداخت كند.نايب رئيس شوراي شهر همچنين در پاسخ به سئوالي در باره علت تاخير در روند بررسي و تصويب لايحه بودجه سال 86 شهرداري نيز گفت: شهرداري هنوز برخي اطلاعات لازم و مورد درخواست اعضاي شوراي شهر را ارائه نداده است. وي با بيان اينكه بررسي لايحه بودجه شهرداري در كميسيون هاي شوراي شهر در حال بررسي است گفت: بررسي لايحه بودجه در نشست بعد از ظهر يكشنبه شوراي شهر نيز ادامه مي يابد.نايب رئيس شوراي شهر تهران همچنين با اشاره به 350 ميليارد تومان هزينه فاقد در دوره مديريت قبلي شهرداري گفت: به اعتقاد من تكليف اين 350 ميليارد تومان هزينه فاقد بايد در شوراي شهر دوم مشخص شود.
</TEXT>
</DOC>
<DOC>
<DOCID>HAM2-851214-052</DOCID>
<DOCNO>HAM2-851214-052</DOCNO>
<ORIGINALFILE>/1385/851214/news/_shari.htm</ORIGINALFILE>
<ISSUE>دوشنبه 14 اسفند 1385 - سال چهاردهم - شماره4222 - Mar 5, 2007</ISSUE>
<DATE calender="Western">2007-03-05</DATE>
<DATE calender="Persian">1385/12/14</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
كاخ احمدشاهي به مجموعه سعدآباد پيوست
</TITLE>
<TEXT>
گروه شهري پس از گذشت 30سال بالاخره كاخ احمد شاهي به صاحب اصلي آن بازگردانده شد.
به گزارش روابط عمومي معاونت فرهنگي سازمان ميراث فرهنگي، صنايع دستي و گردشگري كشور، كاخ احمد شاهي پس از سي سال و با همكاري سپاه پاسداران انقلاب اسلامي دوباره به مجموعه فرهنگي تاريخي سعدآباد پيوست.بر اساس اين گزارش در پي برگزاري جلسات مستمر و طبق توافقات به عمل آمده بين مدير مجموعه فرهنگي تاريخي سعدآباد و سپاه پاسداران، هويت ارتباطي كاخ احمد شاهي با كاخ سعد آباد محرز شد.تاريخ رسمي الحاق كاخ احمد شاهي به مجموعه فرهنگي تاريخي سعدآباد تيرماه 86 اعلام شد و سازمان ميراث فرهنگي به عنوان مسئول حفاظت از اين مركز معرفي شده است.
</TEXT>
</DOC>
<DOC>
<DOCID>HAM2-851214-053</DOCID>
<DOCNO>HAM2-851214-053</DOCNO>
<ORIGINALFILE>/1385/851214/news/_shari.htm</ORIGINALFILE>
<ISSUE>دوشنبه 14 اسفند 1385 - سال چهاردهم - شماره4222 - Mar 5, 2007</ISSUE>
<DATE calender="Western">2007-03-05</DATE>
<DATE calender="Persian">1385/12/14</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
تمهيدات ترافيكي شب چهارشنبه آخر سال
</TITLE>
<TEXT>
ايسنا: رييس پليس راهنمايي و رانندگي نيروي انتظامي از اجراي محدوديت هاي ترافيكي ويژه براي كنترل ترافيك شب چهارشنبه آخر سال خبر داد.
سردار محمد رويانيان گفت: محدوديت هاي ترافيكي ويژه اي براي كنترل ترافيك در شب چهارشنبه آخر سال اعمال خواهد شد و پليس راهنمايي و رانندگي با افزايش 300 مامور به افزايش توان خود جهت كنترل رفت و آمدها در اين شب خواهد پرداخت.
رييس پليس راهنمايي ورانندگي با بيان اينكه با خودروهايي كه اقدام به پرتاب مواد محترقه و ترقه كنند برخورد خواهد شد، گفت: در خصوص موتورسواران و خودروها محدوديت هاي ترافيكي ايجاد خواهد شد كه طي هفته هاي آينده به صورت رسمي اعلام مي شود.
وي با اعلام اين كه در اين شب به علت شرايط ويژه، پليس به صورت كامل آماده خدمات رساني خواهد بود، افزود: با افزايش توان نيروي انساني پليس از ايجاد ترافيك و به هم ريختگي شهر جلوگيري خواهيم كرد.
</TEXT>
</DOC>
<DOC>
<DOCID>HAM2-851214-054</DOCID>
<DOCNO>HAM2-851214-054</DOCNO>
<ORIGINALFILE>/1385/851214/news/_shari.htm</ORIGINALFILE>
<ISSUE>دوشنبه 14 اسفند 1385 - سال چهاردهم - شماره4222 - Mar 5, 2007</ISSUE>
<DATE calender="Western">2007-03-05</DATE>
<DATE calender="Persian">1385/12/14</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
در روز درختكاري آغاز مي شود
ايجاد 3 هزار هكتار فضاي سبز روي كمربند تهران
شهرداري 40 هزار درخت به جاي درختان جابه جا شده در سرخه حصار مي كاردتهران برفي، از منظر يكي از پارك هاي جنگلي مشرف به شهرعكس:عباس جعفري
</TITLE>
<TEXT>



گروه شهري- اقليم كويري، ساخت وسازهاي غيرمجاز و توسعه بي رويه درحال بلعيدن شهر تهران است وبه نظرمي رسد تنها راه نجات باقيمانده، تكميل طرح كمربند سبز اطراف پايتخت باشد.
به گفته محمد علي مختاري مدير عامل سازمان پاركها و فضاي سبز شهر تهران طرح احداث كمربند سبز تهران بايد از50 سال قبل اجرا مي شد اين درحالي است كه دست كم با 20 سال تاخيردرسال 65 اولين كلنگ احداث كمربند سبز تهران در هاشم آباد و دولت آباد واقع در جنوب شهر تهران به زمين زده شد.مختاري كه به مناسبت فرارسيدن16اسفند روز درختكاري ديروزدريك جلسه مطبوعاتي شركت كرده بود، خبر از اتمام فاز اول طرح كمربند سبز اطراف تهران به مساحت 20 هزار هكتار را داد.
بقيه از صفحه اول
وي مساحت فاز دوم اين طرح را 201 هزار هكتار دانست كه 50 هزار هكتار آن در عين بلامعارض بودن در اختيار برخي سازمانها و ارگانهاي انقلابي ودولتي قراردارد.
به گفته مختاري فاز2طرح كمربند سبز تهران به مساحت 50 هزار هكتار دركميسيون زيربنايي صنعت هيات دولت به تصويب رسيده تا دريك برنامه 10 ساله به اتمام برسد.درهمين راستا شهرداري تهران روزچهارشنبه 16 اسفند ماه طي مراسمي باحضور غلامعلي حدادعادل رئيس قوه قضاييه اقدام به كاشت 3هزار هكتار ازطرح كمربند سبز شهرتهران خواهد كرد، دراين راه 2هزار تشكل مردمي طرفدارمحيط زيست به شهرداري تهران ياري خواهندرساند.وي گونه هاي گياهي به كارگرفته شده در طرح كمربندسبز را گونه هايي مناسب وسازگار با شرايط آب وهوايي تهران دانست وگفت: به همين منظور ازدوسال قبل قراردادي با دانشگاه تهران نيزبه امضاء رسيده است تا از نظرات كارشناسي اساتيد اين دانشگاه در انتخاب گونه هاي گياهي مناسب بهره جوييم.مدير عامل سازمان پاركها وفضاي سبز شهرداري تهران اعلام كرد: شهرداري تهران درنظردارد به ازاي جابه جايي درختان اراضي شمالي جنگل سرخه حصار 40هزار اصله درخت در شهر تهران بكارد كه در حال حاضر 8 هزار از اين درختان غرس شده و بقيه آن در هفته درختكاري كاشته خواهد شد.
وي با بيان اينكه طرح جابه جايي درختان حاشيه جنگل سرخه حصار درسال 1382 به تصويب كميسيون ماده 5 رسيده است گفت: درختان جابه جا شده جزء اراضي پارك ملي نبوده و شوراي شهر نيز طرح جابه جايي آنها را به تصويب رسانده است.
وي ضمن تاكيد بر اينكه شهرداري تهران درموردقطع يا جابجايي تعداد محدودي ازدرختان جنگل سرخه حصار هيچ گونه تخلفي مرتكب نشده است گفت: شهردار و شهرداري تهران با قطع هرگونه درخت مخالف است به همين دليل طرح جابه جايي درختان راهرچند با هزينه گزاف در دستور كار قرار دارد تا ضمن حفظ محيط زيست از عمليات عمراني شهر جلوگيري نشود اما در صورتيكه جابه جايي يك گونه گياهي امكانپذير يا مقرون به صرفه نباشدخودرا ملزم مي داند به جاي درختان قطع شده در همان منطقه نهال هاي جديد بكارد.
به گفته مختاري،همچنين به مناسبت هفته منابع طبيعي از 15 اسفند شهرداري تهران ضمن اينكه اقدام به توزيع يك ميليون نهال رايگان مركب از9 گونه گياهي در120 نقطه شهرخواهدكرددرنظر داردبه همراه توزيع نهال يك ميليون كيسه خاك مرغوب برگ به شهروندان اهداء نمايد.
محمدعلي مختاري در ادامه خبر داد: تا نيمه اول سال 86 نمايشگاه دائمي گل و گياه در جنوب بوستان گفتگو با هزينه اي حدود 9 ميليارد تومان احداث مي شود وي مساحت نمايشگاه دائمي گل وگياه شهرتهران را حدود 15 هزار متراعلام كرد.
وي ضمن بيان آنكه سياست شهرداري تهران مبتني بر توزيع عادلانه فضاي سبز در همه مناطق است گفت:توسعه پاركهاي محله اي در دستور كار شهرداري مناطق تهران قرار گرفته است.
كاشت 10 هزار نهال به ياد شهدا
همزمان با هفته درختكاري، 10 هزار نهال به ياد شهدا در پارك جنگلي سرخه حصار توسط جوانان عضو خانه شهرياران جوان مناطق مختلف تهران كاشته مي شود.عليرضا جعفري، شهردار منطقه 13 با بيان اين مطلب گفت: يك هزار و 500 داوطلب عضو خانه شهرياران جوان مناطق 22گانه شهر در اين طرح در قالب گروه هاي تعيين شده با حضور كارشناسان فضاي سبز، ضمن آموزش، 10 هزار نهال را در پارك سرخه حصار مي كارند.
</TEXT>
</DOC>
<DOC>
<DOCID>HAM2-851214-055</DOCID>
<DOCNO>HAM2-851214-055</DOCNO>
<ORIGINALFILE>/1385/851214/news/_siasi.htm</ORIGINALFILE>
<ISSUE>دوشنبه 14 اسفند 1385 - سال چهاردهم - شماره4222 - Mar 5, 2007</ISSUE>
<DATE calender="Western">2007-03-05</DATE>
<DATE calender="Persian">1385/12/14</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
فعاليت هسته اي ايران، در دستوركار جلسات شوراي حكام و اتحاديه اروپا قرار گرفت
ادامه مذاكرات 1 + 5 در نيويورك
</TITLE>
<TEXT>


گروه سياسي- وزارت خارجه آمريكااعلام كرد ادامه مذاكرات گروه 1+5 كه سومين دوررايزني هاي معاونين وزراي خارجه آن نيزشنبه شب به دليل وجود اختلاف برسرقطعنامه جديدتحريمها عليه ايران با شكست مواجه شد،توسط نمايندگان اين گروه درسازمان ملل پيگيري خواهدشد.
به گزارش خبرگزاري فرانسه كورتيس كوپر، يكي از سخنگويان وزارت خارجه آمريكا طي بيانيه اي اعلام كرد: ادامه گفت وگوهاي نيكلاس برنز، معاون وزيرخارجه آمريكا و معاونين سياسي وزراي خارجه چين، روسيه، فرانسه، انگليس و آلمان در نيويورك انجام خواهد شد، جايي كه نمايندگان ما درشوراي امنيت به تلاش خود دراين زمينه ادامه خواهند داد.
اظهارنظر وزارت خارجه آمريكا درحالي صورت مي گيردكه قرار است موضوع پرونده هسته اي ايران در دومين روز نشست فصلي شوراي حكام آژانس بين المللي انرژي اتمي(فردا)مطرح شود و درعين حال وزيران خارجه اتحاديه اروپا نيز امروز دربروكسل درباره پرونده هسته اي ايران و تحولات آن پس از گزارش چندي پيش البرادعي به بحث وتبادل نظرخواهند پرداخت.
يك منبع مطلع درآژانس بين المللي انرژي اتمي در گفتگو با مهر ضمن اشاره به آغاز به كارنشست فصلي شوراي حكام آژانس بين المللي انرژي اتمي از امروز وطرح موضوع پرونده ايران كه فردا دردستوركارشورا قرار خواهدگرفت، اعلام كرد: دراين دوره ازنشست هاي شوراي حكام، هيچ تصميمي درواكنش به گزارش البرادعي اتخاذ نخواهد شد وصرفا اعضا با قرائت بيانيه به اظهار نظر دراين خصوص خواهندپرداخت. وي همچنين از تهيه بيانيه هاي جداگانه توسط گروه كشورهاي غيرمتعهد وگروه 77 درباره فعاليت هاي هسته اي ايران خبر داد كه تاكيد برلزوم خروج پرونده ايران از دستوركار شوراي امنيت و بازگشت آن به مسير فني آژانس از مهمترين محورهاي اين بيانيه هاست. قرار است البرادعي نيزدرباره  واكنش ايران به قطعنامه 1737 شوراي امنيت و همچنين قطع نزديك به نيمي از كمك هاي فني آژانس به ايران به 35 عضوشوراي حكام گزارش دهد. درهمين حال وزيران خارجه  اتحاديه اروپا نيز در نشست امروز خود در بروكسل موضوع خودداري ايران از تعليق غني سازي اورانيوم راارزيابي مي كنند.
</TEXT>
</DOC>
<DOC>
<DOCID>HAM2-851214-056</DOCID>
<DOCNO>HAM2-851214-056</DOCNO>
<ORIGINALFILE>/1385/851214/news/_siasi.htm</ORIGINALFILE>
<ISSUE>دوشنبه 14 اسفند 1385 - سال چهاردهم - شماره4222 - Mar 5, 2007</ISSUE>
<DATE calender="Western">2007-03-05</DATE>
<DATE calender="Persian">1385/12/14</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
سخنگوي وزارت خارجه با اشاره به نشست بغداد:
مذاكره اي با مقامات آمريكايي نداريم
</TITLE>
<TEXT>
گروه سياسي - سخنگوي وزارت خارجه درباره احتمال مذاكره ايران و آمريكا در حاشيه كنفرانس بغداد كه قرار است با حضور همسايگان عراق و آمريكا و انگليس برگزار شود، گفت: فعلاً چنين ديداري در دستور كار نيست.
سيدمحمدعلي حسيني كه در جريان نشست هفتگي خود با خبرنگاران به سؤالات آنان پاسخ مي گفت و مهر خبر آن را منتشر كرد در پاسخ به اين سؤال  كه اگر تحقق مسير مذاكرات در بحث هسته اي از طريق مذاكره ايران و آمريكا در حاشيه كنفرانس بغداد ميسر باشد، آيا ايران در بغداد با آمريكا مذاكره مي كند، تأكيدكرد: درحال حاضر اصلاً موضوع مذاكره با آمريكا در نشست بغداد مطرح نيست و آنچه كه به عنوان موضع ما مطرح شده اينست كه حاضريم بدون پيش شرط با تمامي طرفهاي 1+5 مذاكره كنيم.
احضار سفير پاكستان
سخنگوي وزارت خارجه در ارتباط با اخبار منتشر شده مبني بر احضار سفير پاكستان به وزارت خارجه به علت عدم دعوت از ايران براي حضور در كنفرانس اسلام آباد گفت: سفير پاكستان به وزارت خارجه دعوت و درباره اين موضوع با ايشان صحبت شد. وي افزود: با توجه به موضوعاتي كه در اين اجلاس مطرح شد طبيعتاً مي بايست طرفهاي اصلي درگير در اين موضوعات حضور داشته باشند.
تماس با صليب سرخ
حسيني درباره آخرين اقدامات  وزارت خارجه جهت پيگيري ديپلمات هاي ربوده شده در اربيل گفت: در راستاي تلاش هاي وزارت خارجه در اين  رابطه تماس هايي با صليب سرخ انجام شد كه نهايتاً نماينده اين  سازمان با ديپلمات ها ديدار كرد و اعتراضات آنها را شنيد و به هر صورت اين موضوع از كانال هاي مختلف هم در بغداد و هم در تهران درحال پيگيري است. وي همچنين درباره زائريني كه در ايام اربعين حسيني قصد سفر به عراق را دارند گفت: اين افراد از مسيرهاي قانوني و با هماهنگي سازمان حج و زيارت اقدام به اين كار كنند، چرا كه سفر از طرق غيرقانوني مشكلات زيادي را پيش مي آورد.
</TEXT>
</DOC>
<DOC>
<DOCID>HAM2-851214-057</DOCID>
<DOCNO>HAM2-851214-057</DOCNO>
<ORIGINALFILE>/1385/851214/news/_siasi.htm</ORIGINALFILE>
<ISSUE>دوشنبه 14 اسفند 1385 - سال چهاردهم - شماره4222 - Mar 5, 2007</ISSUE>
<DATE calender="Western">2007-03-05</DATE>
<DATE calender="Persian">1385/12/14</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
ملك عبدالله: دشمنان، تفرقه ميان تهران و رياض را مي خواهند
احسان جهان ديده معاون ارتباطات و اطلاع رساني دفتر رئيس جمهوري در گفت وگو با ايرنا   گزارش هاي نشر يافته مبني بر گفت وگوي احمدي نژاد و ملك عبدالله درباره طرح صلح عربي را تكذيب كرد
</TITLE>
<TEXT>
گروه سياسي- پادشاه عربستان در مذاكره خصوصي با رئيس جمهوري تاكيد كرد كه دشمنان جهان اسلام مي خواهند ميان تهران و رياض تفرقه ايجاد كنند.
محمود احمدي نژاد پس از برگزاري يك دور مذاكره خصوصي با ملك عبدالله، پادشاه عربستان كه دو ساعت به طول انجاميد و در پايان سفر يك روزه به عربستان، شنبه شب رياض را به مقصد تهران ترك كرد.
ايسنا گزارش داد، رئيس جمهوري پس از بازگشت از عربستان و به هنگام ورود به تهران در تشريح دستاوردهاي اين سفر گفت: ما با كشور عربستان روابط بسيار خوب، گسترده و رو به رشدي داريم. سفر انجام شده؛ كاملاً كاري و لازم بود تا با رايزني درباره تحولاتي كه در منطقه و دنياي اسلام در جريان است با نظرات يكديگر آشنا شده و موارد لازم هماهنگي هايي انجام دهيم.
به گزارش پايگاه اطلاع رساني رياست جمهوري، همچنين در جريان اين سفر و پيش از برگزاري مذاكرات خصوصي، مذاكرات مشترك هيأت هاي عالي رتبه دو كشور به رياست محمود احمدي نژاد و ملك عبدالله در رياض برگزار شد.
رئيس جمهوري در اين مذاكرات كه در محل كاخ شخصي پادشاه عربستان انجام شد، با تاكيد بر اينكه ايران و عربستان به عنوان دو كشور بزرگ و قدرتمند اسلامي  وظايف و مسئوليت هاي فراوان و مشتركي در جهان اسلام و منطقه خاورميانه برعهده دارند گفت: چشم اميد امت اسلام به اين دو كشور است و رفع بسياري از مشكلات و نيازهاي خود را از ايران و عربستان انتظار دارند. ملك عبدالله بن عبدالعزيز، پادشاه عربستان سعودي نيز در اين مذاكرات؛ با گراميداشت ياد امام خميني(قدس سره شريف)، عربستان را كشور دوست جمهوري اسلامي  ايران عنوان كرد و با اشاره به روند رو به گسترش روابط تهران - رياض گفت: ملت هاي ايران و عربستان دو ملت مسلمان با عقيده واحد هستند و رابطه ميان آنها برخلاف تمايل برخي ها بسيار دوستانه است.
</TEXT>
</DOC>
<DOC>
<DOCID>HAM2-851214-058</DOCID>
<DOCNO>HAM2-851214-058</DOCNO>
<ORIGINALFILE>/1385/851214/news/_siasi.htm</ORIGINALFILE>
<ISSUE>دوشنبه 14 اسفند 1385 - سال چهاردهم - شماره4222 - Mar 5, 2007</ISSUE>
<DATE calender="Western">2007-03-05</DATE>
<DATE calender="Persian">1385/12/14</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
ضعف سازمان هاي جاسوسي آمريكادر قبال ايران
ناكامي اطلاعاتيكاخ سفيد
</TITLE>
<TEXT>


هيچ گونه اطميناني در ميان مقامات اطلاعاتي ايالات متحده نسبت به دخالت دولت ايران در ناآرامي هاي عراق وجود ندارد
مترجم: محسن پيريايي
بيش از 3 سال است كه مقامات اطلاعاتي آمريكا بر اين نكته تأكيد مي كنند كه توانسته اند ضعف هاي اطلاعاتي خود را كه به اشتباهات آنها در جريان جنگ عراق دامن زد، شناخته و آنها را رفع كنند، اما در چند هفته گذشته باز هم اخباري به گوش رسيد كه حكايت از ضعف اطلاعاتي مقامات آمريكا و اين بار در قبال ايران داشت.
در شرايط كنوني مقامات كاخ سفيد تلاش مي كنند تا اشتباهات كالين پاول، وزير خارجه پيشين ايالات متحده در قبال عراق را كه مبتني بر استفاده وي از عكس هاي ماهواره اي و ارتباطات ناقص او با منابع اطلاعاتي بود، تكرار نكنند، اما همچنان معترفند كه در قبال برنامه هسته اي ايران از توان اطلاعاتي بالا و قابل تأييدي برخوردار نيستند و نمي توانند ميان حقايق و استنتاجات خود رابطه اي قطعي برقرار كنند.
مقامات اطلاعاتي ايالات متحده ناچارند براي محافظت از اعتبار خود و اطمينان يافتن از عدم تكرار اشتباهات عراق رويكرد جديدي را در قبال ايران اتخاذ كنند و البته در اين ميان بي تجربگي مأموران سازمان هاي جاسوسي آمريكا بيش از پيش زنگ خطر را براي دولتمردان آمريكايي به صدا درآورده است.
بخش ديگري از ناكامي هاي اطلاعاتي نيز به اين نكته بازمي گردد كه معمولاً سياستمداران آمريكايي به منظور دستيابي به اهداف مدنظر خود از طريق افزايش تبليغات، اخبار رسيده از جانب سازمان هاي جاسوسي اين كشور را بسيار مبالغه آميزتر از آنچه وجود دارد منعكس مي كنند و طبيعي است كه اين نگاه، نتيجه اي جز رسوايي هاي اطلاعاتي دربرندارد.
نمونه چنين عملكردي در مسئله متهم كردن ايران به تهيه مواد انفجاري براي گروه هاي تروريست در عراق ديده شده است. زماني كه مقامات آمريكايي از اطمينان خود مبني بر اينكه ايران حامي گروه هاي آشوب طلب در عراق است، صحبت مي كردند، در واقع هيچ گونه اطميناني نسبت به دخالت دولت ايران در نا آرامي هاي عراق در ميان مقامات اطلاعاتي ايالات متحده وجود نداشت.
همچنين اظهارنظر هفته گذشته مايك مك كونل، مدير جديد سازمان اطلاعاتي ملي آمريكا در مقابل كميته نظامي سنا حكايت از نبود اطلاعات كافي و صحيح از برنامه هسته اي ايران نزد مقامات آمريكايي داشت، چرا كه وي به هيچ وجه درباره ميزان اهتمام ايران در جهت دستيابي به فناوري نظامي هسته اي مطمئن نبود.
به هر حال دكترين جنگ پيش دستانه كه جورج بوش پس از 11 سپتامبر براساس آن 2 جنگ را در خاورميانه بنيان نهاد، اجازه نمي دهد تا منابع اطلاعاتي آمريكا با نگاهي واقع بينانه به مسائل موجود در نظام بين الملل بنگرند، چرا كه بر مبناي اين دكترين حتي با وجود ناقص ترين اطلاعات نيز آنان بايد همواره رقباي خود را در تهديد آميزترين شرايط ممكن فرض كنند. به عنوان نمونه جان بولتون، سفير پيشين آمريكا در سازمان ملل به عنوان يكي از چهره هاي تندرو نومحافظه كاران كاخ سفيد معتقد است سياستگذاران نبايد تحت تأثير هشدارهاي تحليلگران اطلاعاتي موضع خود را در قبال دشمنان آمريكا تلطيف كنند.
در عين حال توماس فينگار، مسئول بخش تحليل اخبار سازمان اطلاعات ملي آمريكا بر اين باور است كه در تحليل اطلاعات خام نبايد به هيچ وجه براي دستيابي به اجماع تعجيل نمود، چرا كه رويكرد مثبت زماني است كه تحليلگران با نظرات يكديگر مخالفت كنند نه اينكه همگي بر يك امر متفق القول باشند.
منبع: نيويورك تايمز، 2مارس2007
</TEXT>
</DOC>
<DOC>
<DOCID>HAM2-851214-059</DOCID>
<DOCNO>HAM2-851214-059</DOCNO>
<ORIGINALFILE>/1385/851214/news/_siasi.htm</ORIGINALFILE>
<ISSUE>دوشنبه 14 اسفند 1385 - سال چهاردهم - شماره4222 - Mar 5, 2007</ISSUE>
<DATE calender="Western">2007-03-05</DATE>
<DATE calender="Persian">1385/12/14</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
شوراي نگهبان لايحه خدمات كشوري را مغاير با قانون اساسي مي داند
</TITLE>
<TEXT>
گروه سياسي- سخنگوي شوراي نگهبان ضمن تأكيد بر لزوم كارشناسي بيشتر لايحه خدمات كشوري تصريح كرد كه اين لايحه در موارد مختلف با اصول قانون اساسي مغايرت دارد.
عباسعلي كدخدائي با تاكيد براينكه شوراي نگهبان هيچ مخالفتي با افزايش حقوق و مزاياي كارمندان خدمتگزار و شريف دولت ندارد، گفت:گره زدن سرنوشت لايحه مديريت خدمات كشوري با افزايش حقوق ومزاياي كارمندان اقدامي ناصواب است.
به گزارش روابط عمومي شوراي نگهبان، كدخدائي، لايحه مديريت خدمات كشوري رافاقد انسجام لازم و هماهنگي هاي كافي دانست و افزود: دولت و يا مجلس در صورتي كه افزايش حقوق و مزاياي كارمندان را ضروري مي دانند، مي توانند به صورت طرح و يا لوايح مستقل و يا در لايحه بودجه نسبت به اين كار اقدام كنند.
سخنگوي شوراي نگهبان مهمترين ايراد لايحه مديريت خدمات كشوري را مغايرت آن بااصل?? قانون اساسي دانست و خاطرنشان كرد: شوراي نگهبان تمام طرح ها و لوايحي را كه بدون تامين منابع مالي و يامشخص نكردن طريق جبران آن، براي دولت بار مالي داشته باشد، مغاير اصل??قانون اساسي تشخيص مي دهد و آن را به مجلس باز مي گرداند. قائم مقام دبير شوراي نگهبان ابراز اميدواري كرد مجلس و دولت در فضاي آرام و به دور از احساسات و با استفاده از نظرات كارشناسانه نسبت به اصلاح و رفع اشكالات شوراي نگهبان اقدام كنند.
</TEXT>
</DOC>
<DOC>
<DOCID>HAM2-851214-060</DOCID>
<DOCNO>HAM2-851214-060</DOCNO>
<ORIGINALFILE>/1385/851214/news/_siasi.htm</ORIGINALFILE>
<ISSUE>دوشنبه 14 اسفند 1385 - سال چهاردهم - شماره4222 - Mar 5, 2007</ISSUE>
<DATE calender="Western">2007-03-05</DATE>
<DATE calender="Persian">1385/12/14</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
گزيده ها
</TITLE>
<TEXT>
سياست خارجي: سفارت جمهوري اسلامي ايران در لندن روز گذشته گزارش ادعايي هفته نامه ساندي تلگراف با مضمون وجود شبكه هاي جاسوسي ايران در كشورهاي منطقه براي پاسخگويي به حمله احتمالي آمريكا را بي پايه و ساختگي اعلام كرد. ساندي تلگراف يك روز پس از سفر رياست جمهوري ايران به عربستان در گزارشي به نقل از يك ديپلمات سابق ايراني در دوبي مدعي شد، ايران شبكه هاي مخفي را در كشورهاي حاشيه خليج فارس ايجاد كرده تا در صورت تهاجم اسرائيل يا آمريكا، با حمله به منافع كشورهاي غربي به تلافي بپردازد.
دولت: رئيس مركز امور زنان و خانواده نهاد رياست جمهوري روز گذشته عدم صدور ويزا براي اعزام هيات زنان ايراني شركت كننده در پنجاه و يكمين اجلاس كميسيون مقام زن را توهين آشكار به مقام زن ايراني دانست. زهره طبيب زاده نوري در گفت وگو با خبرنگاران، اين كار را نشانه وحشت مقام هاي واشنگتن از عرضه تفكر مترقي زن ايراني ذكر كرد.
وزارت اطلاعات:وزارت اطلاعات از شناسايي و دستگيري چند نفر از روزنامه نگاران در يكي از استانهاي كشور كه با حمايت بيگانگان در راستاي پياده سازي اهداف تجزيه طلبانه فعاليت مي كردند، توسط سربازان گمنام امام زمان(عج)خبر داد.
</TEXT>
</DOC>
<DOC>
<DOCID>HAM2-851214-061</DOCID>
<DOCNO>HAM2-851214-061</DOCNO>
<ORIGINALFILE>/1385/851214/news/_siasi.htm</ORIGINALFILE>
<ISSUE>دوشنبه 14 اسفند 1385 - سال چهاردهم - شماره4222 - Mar 5, 2007</ISSUE>
<DATE calender="Western">2007-03-05</DATE>
<DATE calender="Persian">1385/12/14</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
از خانه ملت
</TITLE>
<TEXT>
حسينعلي شهرياري نماينده زاهدان از اهمال وزارت امور خارجه در پيگيري ممانعت از تكرار مجدد شرارت هاي تروريستي از طريق كشورهاي همسايه انتقاد كرد. وي ريگي را عامل شرارت هاي اخير خواند و گفت: بايد پايگاه وي در پاكستان مورد هدف قرار گيرد يا از طريق سازمان ملل و دادگاه لاهه اين مسئله پيگيري شود.
اكبر اعلمي نماينده تبريز نسبت به پاسخ محمدحسن ابوترابي فرد كه رياست جلسه ديروز را به عهده داشت، به ميرتاج الديني ديگر نماينده تبريز در خصوص ممانعت هيأت  رئيسه در مورد خطاب قرار دادن وزير دادگستري در خصوص عملكرد قوه قضائيه انتقاد كرد. همچنين مطلع شديم اعلمي با شكايت رئيس بازرسي فرماندهي نيروي مقاومت بسيج سپاه و ستاد فرماندهي اين نيرو به اتهام نشر اكاذيب و توهين و افترا به دادسراي كاركنان دولت احضار شده است.
علي احمدي نماينده ممسني از پيشنهاد متكي مبني بر افزايش تعداد كشورهاي 1+5 و حضور كشورهايي مانند ايتاليا و اسپانيا انتقاد كرد و گفت: اگر با صاحب نظران در امر ديپلماسي مشورت مي شد، چنين پيشنهادي ارائه نمي شد.
روز گذشته و در صحن علني مجلس نامه اي بدون امضا و تنها با عنوان جمعي از نمايندگان مجلس شوراي اسلامي در ميان نمايندگان پخش شد كه طي آن ضمن انتقاد از پيشنهاد برخي نمايندگان در خصوص بازگشت به لايحه دولت(بودجه 86)آن را خلاف آيين نامه داخلي مجلس دانسته و تأكيد شده است كه قبول جايگزين لايحه دولت پس از 45 روز رسيدگي و بررسي پيشنهادات ده  روز نمايندگان و كار فشرده ده روزه كميسيون هاي تخصصي و 15 روز كار سنگين و سه شيفت كميسيون، نوعي بي تفاوتي و القاي بي فايده  بودن تلاشهاي نمايندگان به شمار مي رود. بخش ديگري از نامه، داوري و قضاوت افكار عمومي را در صورت بازگشت به لايحه دولت، انتخاب راه سهل و آسان از سوي نمايندگان مي داند. نويسندگان اين نامه خواستار تصويب كليات لايحه و سپس بررسي و تدقيق مصوبات كميسيون تلفيق در خصوص بودجه 86 شده اند.
</TEXT>
</DOC>
<DOC>
<DOCID>HAM2-851214-062</DOCID>
<DOCNO>HAM2-851214-062</DOCNO>
<ORIGINALFILE>/1385/851214/news/_siasi.htm</ORIGINALFILE>
<ISSUE>دوشنبه 14 اسفند 1385 - سال چهاردهم - شماره4222 - Mar 5, 2007</ISSUE>
<DATE calender="Western">2007-03-05</DATE>
<DATE calender="Persian">1385/12/14</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
پرونده
هزينه 12 ساعت جنگ را صرف اقتصاد عراق كنيد
</TITLE>
<TEXT>
آمريكا به تازگي شمار نيروهاي نظامي اش را در عراق افزايش داده  است. اين افزايش نيرو بار ديگر هزينه هاي جنگ عراق را براي واشنگتن بالا برد. آمريكا همه اعتبار خود را بر روي اين طرح جديد افزايش نيرو قمار كرده است. در اين جنگ آمريكا از توان و سرمايه امروزش براي حل مشكل ديروز هزينه مي كند. اگر اين جنگ با موفقيت همراه شود تصوير شش ماه آينده عراق ديگر به اندازه امروز خشونت بار نيست، اما همچنان خطرناك است. هدف اين مقاله جانبداري از هيچ شخص يا گروهي نيست. قرار است عراق كشوري دمكراتيك و يكپارچه باشد. اما اين آرمان در ميان درگيري هاي قومي و خونين عراق در حال رنگ باختن است. اعتماد ميان شيعه و سني در عراق امروز به شدت تخريب شده و از ميان رفته است. هر دو طرف شيعه و سني عراق به آمريكا هم اطمينان ندارند و آن را خيانتكار مي خوانند. اين معناي همان عبارت استراتژي بدون برد است. آمريكا بايد به دنبال رويكردهاي جديد و تازه باشد كه پاسخي به نيازهاي مردم عادي عراق بدهد نه فقط نخبگان سياسي را راضي كند. بايد استراتژي تدوين شود كه هزينه آن بيشتر از فايده نباشد. از نظر نظامي آمريكا بايد نيروهايش رابه نزديك 60 هزار نفر برساند و در استان انبار و بر روي القاعده متمركز شود. اما نه اين هم كافي نيست. افزايش نيرو بايد به جاي نظامي، سياسي و بلكه اقتصادي باشد. شرايط اقتصادي مدت هاست كه از نظر دور مانده  است. يكي از اشتباهات ائتلاف به رهبري آمريكا در عراق از روز نخست اين بود كه بر اساس ايدئولوژي بازار آزاد، همه شركت هاي دولتي را تعطيل كردند. اين كار اقتصاد غيرنفتي عراق را فلج كرد و صدها هزار كارگر را به خيابان ها كشاند و سني ها را بيشتر از قبل خشمگين كرد؛ چرا كه سني ها طبقه مدير و حاكم جامعه بودند و در شرايط جديد موقعيت خود را از دست مي دادند. پيامدهاي اقتصادي اين اتفاق بسيار سنگين بود. توليد كشاورزي عراق كاهش يافت زيرا كارخانه هاي كود شيميايي همگي بسته شده بودند. بيكاري در مناطق غير كردنشين عراق به 50 درصد نزديك شد و به همين دليل بود كه بسياري از مردان جوان عراقي اكنون به گروههاي شبه نظامي پيوسته اند. دمكراسي كه آمريكا براي عراق تدارك ديده است تا اينجا فقط باعث شديدتر شدن اختلافات قومي در اين كشور شده است. كاپيتاليسم و بازرگاني مي تواند اين اختلافات را كاهش دهد. اين شيوه اي است كه در بسياري از نقاط جهان از ايرلند شمالي تا موزامبيك و ويتنام جواب داده  است. پل برينكلي معاون وزير دفاع آمريكا اين روزها تلاش مي كند تا كارخانه هاي تعطيل شده دولتي را راه اندازي كند. او كارخانه توليد اتوبوس در جنوب بغداد را راه اندازي كرده و تاكنون هم كه حمله اي به اين كارخانه صورت نگرفته است. حتي شبه نظاميان هم نمي خواهند با تخريب مكاني كه مي تواند براي مردم محلي نان آور باشد چهره خود را تخريب كنند. از 193 شركت دولتي عراق اكنون 143 شركت را مي توان خيلي زود راه اندازي كرد. اما مشكل فقط پول است. كارخانه بعدي كه در رمادي تعطيل شده، براي راه اندازي فقط منتظر دو ژنراتور است. هزينه راه اندازي اين ژنراتورها هريك يك ميليون دلار است. اما پولي براي اين كار وجود ندارد. واشنگتن 18 ميليارد دلار براي بازسازي عراق بودجه در نظر گرفته است اما تاكنون حتي يك سنت هم براي راه اندازي كارخانه اي تعطيل شده هزينه نشده است. تخمين ها نشان مي دهد كه راه اندازي شركت ها و كارخانه هاي تعطيل شده عراق 100 ميليون دلار هزينه خواهد داشت. اما بعد از راه اندازي بيش از 150 هزار عراقي صاحب شغل مي شوند و اين 100 ميليون بازخواهد گشت. ارتش آمريكا در عراق در 12 ساعت آينده 100 ميليون دلار براي ادامه جنگ هزينه مي كند.
نيوزويك / فريد زكريا
</TEXT>
</DOC>
<DOC>
<DOCID>HAM2-851214-063</DOCID>
<DOCNO>HAM2-851214-063</DOCNO>
<ORIGINALFILE>/1385/851214/world/_asib.htm</ORIGINALFILE>
<ISSUE>دوشنبه 14 اسفند 1385</ISSUE>
<DATE calender="Western">2007-03-05</DATE>
<DATE calender="Persian">1385/12/14</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
تامين اجتماعي،ضرورت ها، كاركردها
چتري براي چند نفر؟
</TITLE>
<TEXT>


در حالي كه بايد بيمه هاي اجتماعي تقويت شود ولي در عمل چنين نيست و دولت سهم و بدهي خود را به سازمان تأمين اجتماعي و سازمان بازنشستگي پرداخت نمي كند
چگونگي طراحي نظام تأمين اجتماعي در ايران، شيوه اجراي سياست هاي بيمه اي، حمايتي و خدماتي و ميزان و نحوه اتكاي هر يك به دولت، شهروندان و سازمانهاي مردم نهاد و غيردولتي موضوع سخنراني دكتر مهدي كرباسيان در دانشكده اقتصاد دانشگاه علامه طباطبايي است. با توجه به نكات قابل توجه و رهگشاي اين بحث براي نظام جامع رفاه و وزارت نوپاي آن گزيده اين بحث در ادامه از نظرتان مي گذرد.
در بندهاي مختلف قانون اساسي به مسئله تأمين اجتماعي به طور جدي اشاره شده است. يكي از اين اصول، اصل 12 قانون اساسي است. در آنجا پي ريزي اقتصاد صحيح و عادلانه طبق ضوابط اسلامي براي ايجاد رفاه و رفع فقر و هرگونه محروميت در زمينه هاي مسكن، كار، تغذيه، بهداشت و بيمه به صراحت عنوان شده است. اصل 21، بند 2 كه مربوط به حمايت از مادران به خصوص در دوران بارداري، حضانت فرزند و حمايت از كودكان بي سرپرست است، از جمله اين موارد محسوب مي شود.
مهدي كرباسيان
در اصل 29 قانون اساسي برخورداري از تأمين اجتماعي در دوران بازنشستگي، بيكاري، پيري و از كارافتادگي، بي سرپرستي، درماندگي، حوادث و سوانح، نياز به خدمات درماني و مراقبت هاي بهداشتي به صورت بيمه و غيره، حقي است كه براي همگان در نظر گرفته شده است.
در اين اصل دولت طبق قوانين موظف است از محل درآمدهاي عمومي و درآمدهاي حاصل از مشاركت هاي مردم، خدمات و حمايت هاي فوق را براي هر يك از افراد كشور تأمين كند.
در اصل 29 قانون اساسي كه يكي از محوري ترين اصول قانون اساسي در مورد توسعه و عدالت اجتماعي است به بيمه اجتماعي پرداخته شده است. بند 1 اصل 43 هم تأمين نيازهاي اساسي مانند مسكن، خوراك، پوشاك و امكانات را براي همه خانوارها ضروري دانسته است. به همين دليل و براساس اين اصول، مسئوليت تأمين اجتماعي به دوش دولت قرار دارد. لذا مي توانيم بگوييم كه جهت گيري قانون اساسي و انقلاب اسلامي، رفع تبعيض ها و حمايت از مردم در همه زمينه ها مي باشد. براين اساس، در قانون برنامه هاي توسعه هم اين نكته مطرح و خوشبختانه در قانون برنامه چهارم تا حدي فراگير شده است.
در چند بند از قانون برنامه چهارم مانند مواد 9691،95، بر وظايف دولت تاكيد و اين بحث را كاربردي كرده است. بحث تأمين اجتماعي به طور گسترده تر در ماده 95 در جهت استقرار عدالت و ثبات اجتماعي، كاهش نابرابري اجتماعي و اقتصادي، كاهش فاصله طبقاتي و كاهش فاصله دهك هاي درآمدي و توزيع عادلانه درآمد در كشور مطرح شده است. در واقع در اين ماده به وظايفي اشاره مي شود كه دولت موظف به انجام آن است، مانند گسترش و تعميق نظام تأمين اجتماعي و اعمال سياست هاي مالياتي، كه به نوبه خود در جهت تقويت نظام توزيع مجدد درآمد است. البته موضوع نظام تأمين اجتماعي نيز همين است هر چند در برنامه هاي اول، دوم يا سوم با اين موضوع بيشتر برخورد احساسي شده، نظريات شخصي بر وجه علمي آن غلبه كرده و ابعاد حمايتي و نقش دولت پررنگ تر شده است.
در بحث عدالت اجتماعي و تصويب اصل 29 قانون اساسي و بيمه هاي اجتماعي دولت موظف شده از محل بيت المال اين وظايف را انجام دهد. وقوع جنگ تحميلي سبب شد طي سال هاي 67 - 1360 دولت به سمت تمركزگرايي و دولتي شدن اقتصاد و كمرنگ كردن نقش بخش خصوصي پيش برود. از سوي ديگر در آن دوره مصادره ها و ملي كردن ها حاكم شد. به طوري كه بزرگترين صنايع ما در اوايل انقلاب ملي شد و همين امر موجب وسيع تر شدن دامنه انتظارات شد و در واقع مردم به صورت مستقيم و غيرمستقيم انتظارات خود را به سمت دولت جهت دادند.
در اين نكته ترديدي نيست كه هميشه گروهها و جناح هاي سياسي به هر صورت اين انتظارات را دامن مي زدند و علي الاصول هيچ گاه در اين زمينه فرهنگ سازي نشد. هرگاه مشاركت مردم در مسايل اقتصادي طلب شد، مردم با تمام توان دولت ها را ياري كردند. شايد جوان ترها به خاطر نياورند در دوران جنگ براي تأمين نيازهاي اساسي به مردم كوپن داده مي شد و 90 درصد از همين كوپن ها امرار معاش مي كردند. خيلي معدود بودند كساني كه مي توانستند نيازهاي خود را از بازار آزاد تهيه كنند. نخست وزير وقت آقاي موسوي، پس از اتمام جنگ از مردم خواستند اجازه دهند در قبال عدم توزيع يك وعده كوپن برنج، مبلغ آن در بازسازي پالايشگاه آبادان هزينه و مشاركت مردم در بازسازي اين پالايشگاه تأمين گردد. مردم همه استقبال كردند و عملاً مشاركت خود را در بازسازي پالايشگاه آبادان نشان دادند. اين نمونه يك فرهنگ سازي است. در سال 1379 اغلب رسانه هاي عمومي و دولت به مسئله بنزين و آينده انرژي و صرفه جويي در كشور پرداخته و تاكيد كردند نسل آينده سوختي براي مصرف ندارد. در پي اين جريان جامعه منتظر بود كه اتفاقي رخ دهد. يعني سوخت كوپني شود، قيمت آن افزايش منطقي يابد تا مصرف كنترل شود يا تصميم جدي براي منافع ملي اتخاذ شود. در آن زمان موضوع دست خوش رقابت هاي سياسي شد و در عمل امكان اصلاح قيمت سوخت به وجود نيامد.
از طرف ديگر مي توان به رابطه مخدوش بين تأمين اجتماعي به معناي حمايتي و تأمين اجتماعي به عنوان بيمه  اجتماعي اشاره كرد. يكي از بهترين مثال ها در اين مورد بيمه درمان است. در كشورهاي پيشرفته، بيمه درمان سال هاست اجرا مي شود و رابطه بين بيمه گر، بيمه گذار و بيمه شده و واحدهاي خدمات درماني مشخص شده و حتي رابطه واحدهاي درماني آموزشي با سازمان ها يا شركت هاي بيمه گر معين است. افراد ضعيف جامعه نيز تحت پوشش بيمه هاي خاصي قرار گرفته يا در بعضي كشورها به مراكز درماني خاص مراجعه مي كنند كه رايگان است. اما در كشور ما بيمه درمان وضع اسفناك و ناهنجاري دارد. به نحوي كه مردم، دولت، پزشك و بيمه گذار همه ناراضي هستند، ميلياردها تومان نيز توسط دولت و از جيب مردم هزينه مي شود.
نكته ديگر اين است كه در ذات دين ما بحث وقت و خيريه مطرح است. اين بحث يك بحث اقتصادي است اما فقط در قانون ماليات ها به آن پرداخته شده است. وقف در باورهاي ديني ما ريشه دارد، ولي طي سال هاي گذشته امر وقف و خيريه كم رنگ شده و در عوض دولت با تشكيل يا توسعه سازمان هاي بزرگ خيريه مانند كميته امداد امام و بنياد 15 خرداد و بهزيستي اقدامات حمايتي خوبي نيز به عمل آورده است، ولي بايستي قبول كنيم توجه لازم به خيريه هاي مردمي به عمل نيامده و به سنت خوب وقف و خيرات به اندازه لازم توجه نشده است.
در نقاط مختلف كشور نهادهاي خيريه اي براي ايتام يا افتادگان وجود دارد كه نمود وسيع مشاركت مردم است. مانند كهريزك يا نهاد ايتام خيريه امام زمان(عج)كه بايد از آنها در امور حمايتي بهره گرفت. امروزه در اغلب كشورها وظيفه تأمين اجتماعي در بخش حمايتي بر عهده خيريه ها و بنيادها است و دولت ها در قانون و با اتخاذ سياست هاي مالياتي و حمايتي به صورت غيرمستقيم از اين نهادها حمايت مي كنند. به طور مثال در آمريكا بيل گيتس به عنوان ثروتمندترين فرد دنيا، خيريه اي به نام خود، همسر و فرزندش دارد و لذا از اين طريق بخشي از اموال خود را وقف كرده است.
در بوروكراسي فعلي اگر خيريه اي تأسيس شود بايد از مراكز مختلفي چون وزارت كشور و سازمان مالياتي، نيروي انتظامي و ساير مراكز با بوروكراسي ممتد مجوز اخذ نمايد. اخيراً سازمان اتحاديه تأمين اجتماعي بين المللي، كنفرانسي را در هند برگزار كرد كه بنده نيز در آن حضور داشتم. در آنجا مشاهده كردم وضع اكثر كشورهاي آسيايي در زمينه تأمين اجتماعي كماكان از ما عقب تر است. ولي بايد بپذيريم كه اگر توجه ويژه به اصلاحات در سيستم خدمات اجتماعي به عمل نياوريم به تدريج عقب خواهيم افتاد. به عنوان مثال زماني كه نظام تأمين اجتماعي در ايران اجرا مي شد اين مقوله در اكثر كشورهاي آسيايي منجمله در نظام اداري عربستان جايگاهي نداشت اما اكنون يك نظام مناسب در آنجا برنامه ريزي شده و در حال تحقق است و حمايت ها را در قالب زكات انجام مي دهند.
موضوع بسيار مهم و محوري اين است كه بايد كاري را محور قرار دهيم و براين اساس بايد بيمه هاي اجتماعي تقويت شود ولي در عمل چنين نيست و دولت سهم و بدهي خود را به سازمان تأمين اجتماعي و سازمان بازنشستگي پرداخت نمي كند ولي يارانه به طور وسيع به كل جامعه تزريق مي شود. بايد جهت را به سمت بيمه هاي اجتماعي سوق بدهيم و افراد خارج از آن تحت حمايت سازمان هاي خدماتي حمايتي قرار گيرند و پرداخت يارانه ها به صورت جهت دار از طريق بيمه هاي اجتماعي انجام شود.
در خاتمه تاكيد مي كنم اينكه گفته مي شود ابتدا بايد توليد سرانه افزايش يابد، آنگاه سياستهاي حمايتي و توزيع عادلانه درآمد آغاز شود، در كشور ما كاربرد ندارد. بايد هر دو سياست همزمان اتفاق بيفتد. به نظر من آزادسازي اقتصادي و آگاه سازي مردم بايد توامان اجرا شود چرا كه تجربه نشان داده اجراي يكي بدون ديگري نهايتاً به شكست منجر خواهد شد.
</TEXT>
</DOC>
<DOC>
<DOCID>HAM2-851214-064</DOCID>
<DOCNO>HAM2-851214-064</DOCNO>
<ORIGINALFILE>/1385/851214/world/_asib.htm</ORIGINALFILE>
<ISSUE>دوشنبه 14 اسفند 1385</ISSUE>
<DATE calender="Western">2007-03-05</DATE>
<DATE calender="Persian">1385/12/14</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
نگاه
سطح بندي خدمات توانبخشي سالمندان
</TITLE>
<TEXT>
گروه اجتماعي- هم اكنون سالمندان با توانايي هاي مختلف يعني افرادي كه قادر به انجام كارهاي شخصي خود بوده و سالمنداني كه نيازمند خدمات بستري هستند يك نوع خدمات در مراكز نگهداري دريافت مي كنند و هيچ سطح بندي خاصي از خدمات وجود ندارد.
اين در حالي است كه،محمدرضا شهبازي، مديركل دفتر توانبخشي سالمندان سازمان بهزيستي از سطح بندي خدمات توانبخشي سالمندان در مراكز نگهداري خبر داد. وي تصريح كرد: 20 تا 25 درصد سالمندان دچار ناتواني هاي متوسط و شديد هستند و بالغ بر 50درصد آنها دچار انواع ناتواني هاي عملكردي هستند.
شهبازي يادآور شد: حجم زيادي از سالمندان با ناتواني هاي زيادي مواجهند كه از جمله آنها كاهش قدرت جسمي، تغييرات مفصلي، كاهش توانايي هاي مفصلي و عضلاني و ساير مشكلات است و در صورت افزودن بيماري هاي روماتيسم و آرتروز بيش از 65 درصد سالمندان دچار مشكلات عملكردي و نيازمند وسايل كمك توانبخشي و مسكن مناسب سازي شده هستند.
مديركل دفتر توانبخشي سالمندان سازمان بهزيستي افزود: در اين بين نزديك به 80 درصد سالمندان دچار اختلالات بينايي، 76 درصد اختلال شنيداري و سايرين نيز نيازمند خدمات توانبخشي در زمينه مشكلات قلبي و عروقي هستند. اين در حاليست كه در حال حاضر خدمات توانبخشي به سالمندان در سطح بسيار محدودي ارائه مي شود.
وي افزود: وظيفه توانمندسازي و افزايش دسترسي سالمندان به خدمات مختلف وظيفه دستگاه هاي مختلف است و بايد نيازهاي سالمندان به گونه اي مرتفع شود كه آنها بتوانند در جامعه حضور فعال داشته باشند.
شهبازي، با اشاره به اين كه با توجه به اهميت حفظ سالمندان در جامعه و كانون خانواده، گسترش مراكز روزانه نگهداري سالمندان در دستور كار قرار دارد، گفت: هم اكنون 26 مركز روزانه نگهداري سالمندان در كشور وجود دارد كه نسبت به سال گذشته 5/1 برابر رشد داشته است.
مدير كل دفتر توانبخشي سالمندان سازمان بهزيستي يادآور شد: در مجموع 11 هزار و 600 سالمند از 176 مركز شبانه روزي و 26 مركز روزانه نگهداري سالمندان خدمات دريافت مي كنند. وي از اجراي طرح كمك به تامين نيازهاي مراقبتي سالمندان در منزل خبر داد و افزود: با آموزش نحوه مراقبت سالمندان به افراد درجه يك سالمندان و ساير داوطلبان اين طرح از سال آينده براي 10 هزار نفر اجرايي خواهد شد. شهبازي افزود: همچنين طرح همياران محلي سالمندان در 5 استان كشور به صورت آزمايشي از سال آينده اجرايي خواهد شد كه دو ميليارد تومان اعتبار براي اين طرح در سال آينده اختصاص يافته است. از سوي ديگر مديركل نام نويسي و حساب هاي انفرادي سازمان تأمين اجتماعي از صدور 4 ميليون و 425 هزار كارنامه سوابق براي بيمه شدگان اين سازمان خبر مي دهد. سعيد حسيني گفت: كارنامه هاي ياد شده تا آذر ماه سال جاري صادر شده است و از اين ميان 3 ميليون و 636 هزار كارنامه به افراد ابلاغ شده است.
وي با اشاره به اينكه در بسياري از استان هاي كشور 80 درصد سوابق شناسايي شده است افزود: به جز استان هاي سيستان و بلوچستان، هرمزگان و تهران در ساير استان ها كار شناسايي سوابق تا 80 درصد پيش رفته  است.
</TEXT>
</DOC>
<DOC>
<DOCID>HAM2-851214-065</DOCID>
<DOCNO>HAM2-851214-065</DOCNO>
<ORIGINALFILE>/1385/851214/world/_cinew.htm</ORIGINALFILE>
<ISSUE>دوشنبه 14 اسفند 1385</ISSUE>
<DATE calender="Western">2007-03-05</DATE>
<DATE calender="Persian">1385/12/14</DATE>
<CAT xml:lang="fa">ادب و هنر.هنر.سینما</CAT>
<CAT xml:lang="en">Literature and Art.Art.Cinema</CAT>
<TITLE>
انيميشن ايران در دوران تجديد حيات، در گفت وگو با نورالدين زرين كلك
گذر از هنر به صنعت
</TITLE>
<TEXT>


عكس: مسعود خامسي پور
فرزانه فخريان
نقاشي، فيلم، موسيقي، كتاب، روزنامه و هر رسانه  فرهنگي هنري ديگري، زندگي دروني و رواني انسان را تغذيه مي كنند. با برگزاري پنجمين جشنواره بين المللي پويا نمايي تهران، نگاه هاي نافذ و منتقد بر نقش تأثيرگذار هنر انيميشن متمركز شده و وضعيت توليد محصولي را كه به مصرف عام جامعه مي رسد، بررسي مي كند. در اين باره با رئيس انجمن فيلمسازان انيميشن ايران، دكتر نورالدين زرين كلك، حول وضعيت توليدات داخلي انيميشن به گفت وگو نشسته ايم: 
* پيش از اين همواره اشاره داشته ايد كه انيميشن ايران سه دوره دارد: طلايي، خاموش و تجديد حيات؛ كه الان اين دوره آخر را مي گذرانيم. امروز وضعيت ما در طي اين دوره چگونه است؟
- مبالغه آميز نيست اگر بگوييم يك سال اخير از اين دوره تجديد حيات انيميشن، بستر تحول چشمگير اين هنر، چه در ايران و چه در كشورهاي ديگر بوده است. در سفري كه امسال به چين داشته ام، به نمونه بارز اين ادعا با مشاهده تفاوت ايجاد شده و پيشرفت حاصل شده، رسيدم. اگرچه انقلاب فرهنگي در بسياري كشورها، از جمله ايران، باعث از دست دادن توان و ذوق كار هنري شده، اما حالا در كشور چين، بعد از دوراني كه هنرمنداني مانند تي وي دور از هنر و خلاقيت نگه داشته و وادار به كشاورزي شدند، وضعيتي ايجاد شده تا با تغيير در بعضي تصميمات، هنرمندان همچنان به خلق شاهكار هاي بي نظير بپردازند.
در ايران هم با از دست دادن بعضي استعدادهاي آينده ساز و مغزهاي متفكر در زمينه هاي مختلف و از جمله هنر، دچار خاموشي شديم كه شاهد اثراتش حتي در اين دوره تجديد حيات هستيم. در حالي كه شتاب جهان معاصر براي توليد انيميشن بسيار بيشتر از ماست و فعاليت هاي جدي تر و كارآمدتري صورت مي گيرد، ما هنوز در حال خريد دقايق انيميشن هاي ده بيست دلاري خارجي هستيم.
البته به اقتضاي زمانه ما نيز در حال پيشرفت هستيم. تعداد رايانه هايي كه امروز در ايران استفاده مي شود، با منحني بررسي اين حركت رابطه مستقيم دارد. جوانه هاي خروج انيميشن ايران از دوران خاموشي، زماني رشد و نمو پيدا كرد كه رايانه وارد اين ميدان شد و جواناني كه با رايانه كار مي كرده اند، به طور خود آموخته  شروع به ساخت فيلم هاي كوچك و شخصي كردند كه به تدريج تبديل به آثار نيمه حرفه اي- نيمه آماتوري شدند و بعد به حد حرفه اي رسيدند.
* آيا پيشرفت در اين هنر، سرعت و سطح عملي لازم را دارد؟ 
- ما به سبب دور بودن از فضاي جهاني به مدت زياد- علي رغم چند سال اخير كه ارتباطاتمان گسترده تر شده- و فاصله گرفتن از قافله جهاني، طبيعتاً همه آنچه كه در دنيا مي گذرد را مستقيماً و بلافاصله دريافت نمي كنيم.
لفظ زيباي هنر انيميشن كه تا چندي پيش كعبه آمال اين فعاليت فرهنگي بوده، امروزه با سرعتي بيش از هميشه، جاي خود را به صنعت انيميشن مي دهد. معيارهاي عملي مطالبات اجتماعي- كه در زمان كوتاه نياز به توليد انبوه فيلم دارد- در قالب صنعت قابل دسترسي است.
ما در اين مرحله از نيروي مولد پولسازي كه در اين صنعت وجود دارد، غافل مانده ايم. نيرويي كه تمايل تهيه كنندگان و سرمايه گذاران را به استفاده از صنعت براي پاسخ گويي به نياز و مصرف عام را بيشتر مي كند.
* يعني ما در جريان گذر هنر به صنعت در ميانه راه هستيم؟
- بله، ما هنوز حتي به موازنه با سرعت صنعتي شدن انيميشن در دنيا نرسيده ايم و هنوز تنها با پشتوانه  هنري فعاليت مي كنيم. از اين حيث نيز تا حدي قصور وجود داشته و دارد: با همان روش سنتي و پيشينه و روانشناسي هنري ملي خودمان، مي توانستيم هنر را به مثابه آرت ارتقا دهيم و امروز صاحب مكتبي به نام مكتب ملي انيميشن ايران باشيم. اما در طول چند سال گذشته، مجموعه توليدات قابل قبول و قابل ذكرمان، تناسبي با سال هايي كه طي كرده ايم، ندارد. با اين حال هنوز هم دير نيست تا بدون واگذاشتن روح هنري و با تكيه بر آبشخورهاي فرهنگي، هنر ملي را به هنر- صنعت ملي برسانيم.
* كشورهايي كه سطح صنعتي انيميشن را در اختيار دارند، پشتوانه هنري مورد نياز را داشته اند؟
- بله، اما داشتن اين پشتوانه ها و استفاده از آنها، دو مقوله كاملاً جدا هستند.
به عنوان مثال چين، نسبت به ايران، دوران طلايي برتري را گذرانده ، اما امروزه زمينه توليدات انبوه صنعتي، آنچه كه به كشورهايي مثل ما مي فروشد، زباله هاي فاقد ارزش هاي غني و مفيد براي كودكان ماست. به كار نبستن ذات آموزشي و روحاني هنر در اين توليدات، انيميشن را مانند صنعتي تسليحاتي نشان مي دهد: اسلحه اي بي صدا كه ذهن كودكان ما را فتح مي كند تا از يك شخصيت پوچ بيشتر بدانند تا از ملا نصرالدين زيرك.
* شايد ما هم با رسيدن به صنعت انيميشن دچار اين بحران بي معنايي و بي محتوايي در توليدات بشويم، چه بايد كرد؟
- در هر پيشرفت و تحولي، بعضي عوامل به طور طبيعي فداي ادامه جريان مي شوند.
اما همراهي با جريان توسعه جهاني انيميشن زماني عاقلانه است كه منافع و عوايد اين كار بيشتر از صدمات و هزينه هاي آن باشد. بيش از هر چيز بايد از هدايت مطلوب تحول انيميشن به جريان صعود توجه كنيم تا تحول به اعتلا ختم شود.
وظيفه اين جهت دهي و حفظ قاموس هنري پويانمايي، در هر شرايط، به عهده مديران و فرهيختگان است.
* شما به عنوان رئيس آسيفاي ايران چه برنامه هايي در اين زمينه داريد؟
- با رايزني و مشورت با اعضا و همراهان انجمن فيلمسازان انيميشن ايران، بر اساس تعهدمان تصميم گرفته ايم بهار سال آينده همايشي با عنوان انيميشن ملي ايران برگزار كنيم و در اين همايش از مردم، هنرمندان، صاحب نظران، توليدكنندگان و به ويژه مسئولان بخواهيم با شركت در مباحث كارشناسي پيش بيني شده، راهكارهاي معقول و قابل اجرا پيشنهاد كنند و براي خروج از اين بن بست و رسيدن به بلوغ اين دوران، برنامه ريزي كنيم.
* و نقش جشنواره ها به دور از گزارش هاي تشريفاتي، چگونه است؟
- معتقدم اگر مديريت و سياست گذاري يك جشنواره سنجيده، تجربه شده و پخته باشد، هنرمند و هر فرد علاقه مندي مي تواند از آن بياموزد و با آن رشد كند. جشنواره خوب مي تواند به اندازه يك دوره دانشگاهي، خوب، مؤثر و آموزنده باشد و فقط اتلاف اندوخته هاي مالي نباشد. به عنوان كسي كه خودم را شاگرد ادراك و دريافت هنري از جشنواره ها مي دانم، خوشحالم كه بعد از سال ها جشنواره پويانمايي براي اعتلاي انديشه هنري به ميدان آمده است.
* آيا شرايط لازم فكري و حرفه اي هم براي بهره بردن از فضاهاي هنري مهياست؟
- ما همه ابزارهاي لازم، يعني وسايل، استعداد و منافع فرهنگي مرجع را در اختيار داريم: جوانان با قريحه و هنرمند، ادبيات- كه گنجينه  عميق و وسيعي براي صيد ماهي طلايي داستان است و تا حد زيادي هم ابزار و وسايل، پشتوانه فني انيميشن ايران هستند. مانع اصلي براي كار بسياري از توليدكنندگان خارجي، فقدان سناريويي مناسب، به دليل كم عمقي فرهنگ ملي كشورشان است. كمبود ما، صراحتاً در حيطه مديريت و كنترل هماهنگي عوامل مؤثر در حصول يك هدف هنري و توليد يك انيميشن قابل قبول است.
* در حالي كه امروزه توليد انيميشن در ايران، به صرف هزينه هاي گزافي نياز دارد، راه ما براي رسيدن به قافله جهاني توليد فيلم انيميشن و رقابت با آن چيست؟
- تفاوت هزينه و قيمت يك دقيقه توليد  كار در ايران و كار در خارج از كشور بسيار زياد است. اما اگر خريد محصولات ضعيف خارجي- كه البته در گزارش هاي مالي تنها بر اساس كميت به صرفه هستند- ادامه پيدا كند، بدون اين كه خودمان را حداقل به آن حد موازنه برسانيم، روزي مي رسد كه ديگر به هيچ وجه قادر به تأمين نيازهاي خود در داخل كشور نخواهيم بود. توليدات تهي و بي معنايي كه جز لذت كاذب براي كودك و دور كردن او از تفريحات كاربردي و مفيد، نتيجه ديگر بر جاي نمي گذارند، كشورهايي را وارد بازار رقابت اين چرخه توليدي كرده كه با دستمزد پايين مي توانند براي توليد انبوه، نيروي كار تأمين كنند.
ما نيازمنديم با توجه به شرايط روز دنيا، تصميم جدي و عاجلي بگيريم و تمام عزم و اراده ملي خودمان را در بازار مكاره 
امروز هنر به كار بنديم تا از تنگناي پذيرش محصولات بي فايده كه هر روز با قيمت هاي قابل رقابت تري عرضه مي شوند، خلاص شويم.
</TEXT>
</DOC>
<DOC>
<DOCID>HAM2-851214-066</DOCID>
<DOCNO>HAM2-851214-066</DOCNO>
<ORIGINALFILE>/1385/851214/world/_cinew.htm</ORIGINALFILE>
<ISSUE>دوشنبه 14 اسفند 1385</ISSUE>
<DATE calender="Western">2007-03-05</DATE>
<DATE calender="Persian">1385/12/14</DATE>
<CAT xml:lang="fa">ادب و هنر.هنر.سینما</CAT>
<CAT xml:lang="en">Literature and Art.Art.Cinema</CAT>
<TITLE>
چشم انداز
آنكه خيال بافت آنكه عمل كرد
</TITLE>
<TEXT>
گروه ادب و هنر - سينماي انيميشن ايران دوران طلايي اش را در زماني سپري كرد كه نسلي از مستعدترين انيماتورها در كانون پرورش فكري كودكان و نوجوانان به فعاليت پرداختند. حاصل كار اين فيلمسازان، مجموعه اي غني از انيميشن هاي به يادماندني بود كه مورد توجه محافل جدي هنري هم قرار گرفت. در سال هايي كه سينماي ايران يكسره در اختيار فيلمفارسي سازان بود و راه به جشنواره هاي جهاني نداشت، اين انيميشن هاي ايراني بودند كه جوايز فراواني از فستيوال هاي بين المللي به دست مي آوردند.
منتها رويكرد روشنفكرانه به انيميشن باعث شد تا اغلب توليدات داخلي، آثاري درباره كودك باشند تا براي كودك. اين روند در سال هاي بعد هم حفظ شد. در شرايطي كه انبوهي از كارتون هاي خارجي خوراك اصلي كودكان و نوجوانان اين سامان را تأمين مي كردند، انيميشن هاي ايراني راهي جداگانه را در پيش گرفته بودند.
در دهه 60، انيميشن هاي ژاپني يكسره ميدان را در اختيار گرفته بودند و در سال هاي اخير هم شاهد پخش كارتون هايي هستيم كه بسياري از آنها با ذائقه و فرهنگ ايراني نسبتي برقرار نمي كنند. در چنين شرايطي جدي گرفتن محصولات پويانمايي(انيميشن)ايراني مي تواند، بستر فرهنگي متفاوتي را رقم بزند. نكته اي كه نورالدين زرين كلك از برجسته ترين انيماتورهاي ايراني بر آن تكيه دارد، گذر سينماي پويانمايي از هنر به صنعت است. به اين معنا كه پويانمايي به گستره مخاطبان بينديشد؛ مخاطباني كه در محاصره انيميشن هاي خارجي قرار گرفته اند. آن هم در شرايطي ما گنجينه اي فوق العاده در اختيار داريم كه متأسفانه هنوز بكر باقي مانده است. چشم اندازي كه زرين  كلك از سينماي پويانمايي ترسيم مي كند اگر اتفاق بيفتد، كودك ايراني به جاي الگو گرفتن از كاراكترهاي خشن كارتون هاي خارجي، با آدم هايي بومي و در عين حال جذاب آشنا شده و به جاي فرهنگ بي ريشه و وارداتي، از فرهنگ اصيل ايراني تأثير مي پذيرد.
</TEXT>
</DOC>
<DOC>
<DOCID>HAM2-851214-067</DOCID>
<DOCNO>HAM2-851214-067</DOCNO>
<ORIGINALFILE>/1385/851214/world/_idea.htm</ORIGINALFILE>
<ISSUE>دوشنبه 14 اسفند 1385</ISSUE>
<DATE calender="Western">2007-03-05</DATE>
<DATE calender="Persian">1385/12/14</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
ملاحظاتي درباره مدرنيته ايراني
حسرت فهم درست
</TITLE>
<TEXT>


طرح: محسن نوري نجفي
آناني كه خواستار ورود مدرنيته به ايران شدند انديشه را به تمام نياوردند و به دلخواه و گزينش خودشان بود، نه نياز جامعه و مردمان
وحيد اسلام زاده
مدرنيته و پست مدرنيته به سابقه و تاريخ و سنت جامعه ربط دارند. هر چند كه زيگموند باومن معتقد است مدرنيته، منكر هرگونه اقتدار و اعتبار براي گذشته بود و هيچ گونه احترام يا حرمتي براي گذشته و سنت قايل نبود. نيز از تمايل و آمادگي براي ابداع و نوآوري و رفتن به قلمروهايي كه تا پيش از آن احدي جرأت پاي گذاردن بدان قلمروها را حتي به مخيله خود نيز راه نداده بود حمايت و پشتيباني مي كرد. باومن به خود اجازه مي دهد كه با تبر انديشه اش زنجير اتصال سنت و مدرنيته را قطع كند، اما نمي توان منكر اين شد كه مدرنيته بر شانه هاي سنت ايستاده است. اگر مدرنيته توانسته است خود را برهاند و بال بگشايد تا به مرزهاي بي كران و تجربه نشده برود، اگر توانسته تاريكي ها را روشن، نور خورشيد را افزون تر كند، از سكوي پرتاب سنت بود. زياده از بحث دور نشويم كه، مدرنيته در ايران نه تنها برخاسته از ترجمه است، بلكه در اين ترجمه نيز سعي بر ربط آن به سنت و تاريخ ايراني نشده است.
مدرنيته بايستي تجربه شود نه ترجمه. زيگموند باومن ادعاي قطع اتصال مدرنيته و سنت را دارد، مي خواهد آزادي بي قيد و شرط براي آن بسازد، تا برود به ناكجا آبادي كه فقط ذهن تعداد محدودي از انسان ها توان ديدن و درك كردن آن را داشته باشند. آني كه مدرنيته را ساخته مي تواند پروبالي اين چنيني به آن دهد، و آني كه تنها مصرف كننده صرف است نمي تواند پروبالي بدهد و يا پروبالي بكند. اما قصد در اينجا تكرار قصه خسته كننده تعريف مدرنيته نيست كه، عده اي از زمانه اي آغاز كرده اند و عده اي ديگر از زمانه اي ديگر. عده اي نشانه آن را ادبيات دانسته اند و عده اي نشانه اش را معماري، عده اي قصه روشنگري را سردادند و عده اي فيلسوفاني همچون كانت را نشانه قلمداد كردند. آنقدر اين قصه تكراري شده است كه اگر به شيوه رياضيدانان بخواهيم از يك كتاب 200 صفحه اي با يك كتاب مشابه ديگر فاكتور بگيريم، شايد 50 صفحه بيشتر به كار نيايد. سوال اين است كه اين مقدار فراوان كتاب درباره مدرنيته كه به چاپ رسيده، آيا امري ضروري است؟ آيا دانستن هر نظريه اي براي جامعه اي كه نه مدرنيته را پذيرفته، نه نهادينه كرده، نه سنت را رد كرده، نه از نقد مدرنيته نكته اي را درك كرده و نه تعريف از سنت را كنار گذارده است، امري واجب بوده است؟ آيا ترجمه كردن تئوري هاي مدرنيته پز عالي و افتخاري عظيم شده است؟ در گوشه و كنار و از زير دست هر مترجمي، كتابي از باب مدرنيته به چاپ مي رسد، سر و سامان ندارد كه هيچ، به شكلي هدفمند و دقيق نيز نيست.
قصد در اينجا پرسش هايي از مدرنيته در ايران است كه به نظر مي رسد طرحش كفايت كند تا پاسخي يافتن و يا نوشتن. امروزه شايد به نقطه اي از زمان رسيده باشيم كه بتوانيم اين پرسش را از مدرنيته بپرسيم كه آيا، آني را كه منتظر بود ديد، راهي را كه بايد مي پيمود، پيمود، هدفي را كه بايد كسب مي كرد، كسب كرد؟ مي توانيم از مدرنيته بپرسيم كه آيا مدرنيته كه در اول مدرنيته بود، حال به سنتي مانند سنت قبل از مدرنيته اوليه تبديل شده است؟ آيا مدرنيته توانسته آني را كه از بين برده(از سنت)جايگزين كند و آني را كه نخواسته، جديدي را بخواهد؟ آيا رجوع به سنت يعني شكست و نافرجامي مدرنيته؟
دو نقل قول از زيگموند باومن را مي خوانيم. او معتقد است كه مدرنيته بايد همه گذشته را ويران كند و امر نويي بسازد. مدرنيته را در بهترين وجه مي توان عصري توصيف كرد كه ويژگي شاخص آن تحولات دائمي است. ليكن عصري آگاه از اين ويژگي شاخص خود، عصري كه اشكال حقوقي خود، آفرينش هاي مادي و معنوي خود، دانش و اعتقادات خود را به مثابه جرياناتي سيال، گذرا، متغير و غير ثابت و غير قطعي تلقي مي كند. جرياناتي كه صرفا بايد تا اطلاعيه بعدي به آنها باور داشت و عمل كرد، و جرياناتي كه در نهايت ارزش و اعتبار خود را از دست داده و جاي خود را به جرياناتي جديد و بهتر مي سپارند. به عبارت ديگر، مدرنيته عصر يا دوره اي است كه نسبت به تاريخمندي خود اشعار و آگاهي دارد. نهادهاي انساني جرياناتي خود ساخته، خود آفريده و تابع پيشرفت و بهبود تلقي مي شوند، تنها در صورتي مي توان آنها را حفظ كرد كه خود را با خواسته هاي دقيق و سختگيرانه عقل وفق داده و توجيه كنند و اگر از عهده اين آزمون بر نيايند مي توان آنها را كنار گذاشت. جايگزيني طرح هاي جديد به جاي طرح هاي قديمي و كهنه را مي توان حركتي مترقي و پيشروانه دانست، گامي تازه به سمت گسترش و افزايش روند توسعه و تكامل انسان. جالب بودن اين نقل قول فقط در يك طرفه به قاضي رفتن است، آن هم بدون شنيدن دفاعيه هر دو طرف(سنت و مدرنيته)، قاضي كه از قبل راي خود را صادر كرده و به حكميت نشسته است.
قاضي كه حقيقتا صادق نيست. فقط اين پرسش از نقل قول فوق به نظر مهم تر مي رسد؛ چه ضمانتي است كه طرح هاي جديد بتواند جايگزين بهتر و مطمئن تري باشد براي پيشرفت و ترقي به جاي طرح قديم؟ آيا طرح جديد موفقيت داشته كه اين گونه قاطعانه حكم صادر مي كنيم؟
نقل قول دوم: دولت مدرن عهده دار كاركردها و وظايفي بود كه هرگز حكام و فرمانروايان ماقبل مدرن درباره آن فكر نكرده بودند و هيچ گاه به مخيله آنان خطور نكرده بود. دولت مدرن مي بايست نظمي واحد و هماهنگ را بر قلمروهايي وسيع و عرصه هايي پهناور اعمال كند كه سابق بر اين به كمك انواع سنت هاي محلي صورت مي گرفت. علاوه بر اين، دولت مدرن مي بايست آفرينش و حفظ و نگهداري نظم اجتماعي را به صورت موضوعي قابل تامل و تفكر در آورد و آن را همچون طرحي آگاهانه، دقيق، نظارتي و مديريت روزمره تلقي كند، نه اين كه خود را به رعايت و ملاحظه عرف و عادات امتيازات سنتي محدود سازد. وظايف و رسالت هاي جديد شامل يك دست كردن قانون و نهادهاي حقوقي در پيوند با دولت و حكومت بود و نيز هماهنگ سازي و غالبا مديريت مستقيم فرآيند آموزش عمومي و تامين اولويت و تقدم انضباط حقوقي واحد بر تمامي ديگر اشكال پيمان ها و وفاداري جزو گرايانه. به اين دليل است كه دولت هاي مدرن كه درگير فرآيند ايجاد ملت شده بودند، عمدتا شكل و قالب دولت هاي ملي را به خود گرفتند، نه قلمروهاي سلسله و سلطنتي.
اين تحليل مناسب است، اما نه آن دولت سنتي كه قدرت و اقتدار فردي در آن سخن اول و آخر را مي زند صحيح است و نه دولت مدرن كه قدرت و اقتدار سازماني در آن سخن اول و آخر را مي زند، قابل قبول. باور كنيم كه امروزه به حد ميانه اين دو نرسيده ايم. گاهي برخي دولت هاي سنتي با وارد كردن ابزار مدرنيته مي خواهند ذات آن را نهادينه كنند. اما پذيرفتن ابزار مدرنيته را حكايتي و نقل ديگري است.
با تمامي فراز و نشيب ها و انتقادها، مدرنيته با قدرت كامل به راه خود ادامه مي دهد. مفهومي به گستردگي مدرنيته هزار راهي است كه هر كدام به مقصد خاصي مي رسند و بسيار شبه راه ها يا به عبارت ديگر بيراهه ها وجود دارد كه با اندك غفلتي هر جامعه اي و يا هر انديشمندي به راحتي در آن افتاده و بي ثمر به جلو مي رود. در اين ميان متاسفانه بايد گفت كه مدرنيته در ايران به يكي از اين شبه راه ها يا بيراهه ها افتاده است كه سرانجام روشني براي آن ديده نمي شود. مدرنيته در ايران ويران كرد، چون هدفش ويران كردن بود. همچنين مدرنيته در ايران خواست آباد سازد، چون واقعا هدفش آباد كردن بود. اما اين آبادي بر چه ساخته شد؟ بر همان ويرانه؟ ويرانه سنتي كه دوباره ساختن همان سنت امري نشدني است. به راستي اگر ساختن مدرنيته همان ويران كردن سنت بود، پس حكايت ساختن ناقص و ويراني نيمه چيست؟ آيا در اين ميان انسان نبود كه بيهوده دست و پا زد و خود را غرق جنگ هاي خونين، آشفتگي هاي ذهني، ويراني هاي زيست محيطي و بي اعتباري شخصيتي كرد؟
براي ايران، مدرنيته را هم آناني كه آوردند، مقصر بودند كه به واقع ندانستند چه آوردند و هم درست معنا نكردند آني را كه آوردند، و زحمتي براي فهم درست آني كه آوردند نكشيدند، و هم مردماني كه كوتاهي كردند در فهم و شناخت صحيح مدرنيته. اما روي سخن و تقصير بر گردن آناني است كه ناقص آوردند و نيمه فهم كردند. آناني كه تاكيد بر معناي صحيح مفاهيم نداشتند، كه نه از سنت مفهومي اصيل داشتند و نه از مدرنيته برداشتي كامل. آناني كه با برخي مفاهيم ناتمام، تماميت تمدني را به بازي گرفتند. آناني كه مدرنيته به ايران آوردند بايد بيشتر از اينها مي انديشيدند. آناني كه خواستار ورود مدرنيته به ايران شدند انديشه را به تمام نياوردند و به دلخواه و گزينش خودشان بود، نه نياز جامعه و مردمان. آيا براي ورود مدرنيته به ايران اولويت مهم نبود؟ يا هر چه دلمان خواست و مذاقمان خوش آمد؟ آناني كه مدرنيته را ساختند از بطن جامعه اي كه در آن زندگي مي كردند ساختند و آناني كه تغيير را اساس زندگي دانستند تيشه به ريشه ها نزدند، بلكه بر همان ريشه ها تغييرات را بنا كردند. اما ما يي كه مدرنيته را نساخته ايم و وارد كرده ايم، وصله ناجور، زائده مزاحم، قفسي تاريك و آلودگي انديشه را وارد كرده ايم. ما يي كه تغييرات را به جامعه تحميل كرده ايم تيشه به ريشه ها زده ايم. بود و نبود، بد و زشت و زيبا را با هم سوزانديم و خشكانديم. سپس بر روي چه، بنايي جديد گذارديم؟ بر هيچ، بر تهي و بر پوچ. اصل تفاوت ما كه مدرنيته را وارد كرديم و آناني كه مدرنيته را ساختند در اين نكته نهفته است.
آمديم بيانديشيم، به جاي ما انديشيده بودند. در اين روزگار، عقب مانده انديشه ها هستيم. حكايت روزگار ما حكايت سنگ و شيشه است. سنگ مدرنيته ناقص، شيشه سنت عميق را شكسته است. مدرنيت هايي كه براي ما نه سري دارد و نه آغازي، نه شوقي و نه تمنايي. مدرنيت هايي كه حقيقت ها را سوزاند و واقعيت ها را پوساند. در عوض حقيقتي مجازي و دروغيني هديه كرد كه همگان را انگشت حيراني بر عقل و گزيدن لب بر دل گذارده است. پرسش اين است كه براي ايراني مدرنيته به چه كار مي آيد؟ اين مدرنيته چه گلي به سر ايراني و ايران زده است كه سنت نتوانسته بزند؟
منابع:
1 - مدرنيته و مدرنيسم، ترجمه و تدوين حسينعلي نوذري، چاپ اول، نقش جهان.
2 - آنتوني گيدنز، پيامدهاي مدرنيته، محسن ثلاثي، چاپ اول، نشر مركز.
</TEXT>
</DOC>
<DOC>
<DOCID>HAM2-851214-068</DOCID>
<DOCNO>HAM2-851214-068</DOCNO>
<ORIGINALFILE>/1385/851214/world/_idea.htm</ORIGINALFILE>
<ISSUE>دوشنبه 14 اسفند 1385</ISSUE>
<DATE calender="Western">2007-03-05</DATE>
<DATE calender="Persian">1385/12/14</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
نگاه
از باي بسم الله
</TITLE>
<TEXT>
گروه انديشه
هنوز باب مدرنيته در ايران گشوده نشده است. با اين استدلال كه؛ اگر قول آنتوني گيدنز را بپذيريم كه اعتماد تنها در دوره مدرنيته پديدار شده و يكي از اركان اصلي مدرنيته اعتماد سازي با توجه به پيشرفت ها و امكانات تكنولوژي است، متاسفانه در ايران به معناي دقيق كلمه اعتماد وجود
ندارد.
نقطه شروع يا چشم انداز مادي مدرنيته، در ايران اگر غريب و ناآشنا نباشد، آشنا و مانوس هم نيست. از آنجايي كه روشنفكران و انديشمندان ايراني سعي دارند هر مفهومي را از ابتدا معنوي و غير مادي و حتي ناملموس مطرح كنند، تمامي مفاهيم در ايران با اصطلاحاتي بسيار عجيب و غريب مطرح مي شوند. پنداري اصل مطلب فراموش شده و الفاظي سخت و سنگين، تمامي منظور است. همچنين مادي بودن مفهومي و يا تمامي مفاهيم براي روشنفكران و انديشمندان ايراني در درجه چندم و حتي بي خاصيت قرار مي گيرد.
اما نكته اصلي و اساسي اين است كه تمامي مفاهيم در درجه اول، بعدي مادي و ملموس دارند.مدرنيته براي درك همگاني و كارآمد براي زندگي مردمان، بايد ساده و قابل فهم و دور از اصطلاحات و مباحث روشنفكري و فيلسوف مآبي و انديشمندي باشد. اگر مدرنيته براي زندگي همين مردمان است، پس بهتر اين كه ساده تر و مفيدتر و كارآمد تر بيان شود. چرا كه مدرنيته در ايران ترجمه اي سخت و سنگين و تكراري از هزاران گفتار تو در تو و خارج از تاريخ و سنت ايراني
است.
بيش از نيازمان درباره مدرنيته خوانديم كه دكارت نطفه مدرنيته را بست و كانت كودك مدرنيته را به دنيا آورد و هگل اين كودك را به نقطه پايان رساند. يا درباره پست مدرنيته خوانديم كه كارل ماركس نطفه پست مدرنيسم را بست و نيچه اين كودك ناقص را به دنيا آورد و ژاك دريدا اين كودك را بدون يك دست و يك پا و يك چشم بزرگ كرد. نكته جالب تر اين است كه ما در حالي كه در باي بسم الله مدرنيته گرفتار هستيم، به وفور و ناقص و نامرتب مفهوم بي معناي پست مدرنيته را معني و از هزاران بعد نيز آن را مطرح مي كنيم.
</TEXT>
</DOC>
<DOC>
<DOCID>HAM2-851214-069</DOCID>
<DOCNO>HAM2-851214-069</DOCNO>
<ORIGINALFILE>/1385/851214/world/_intep.htm</ORIGINALFILE>
<ISSUE>دوشنبه 14 اسفند 1385</ISSUE>
<DATE calender="Western">2007-03-05</DATE>
<DATE calender="Persian">1385/12/14</DATE>
<CAT xml:lang="fa">سیاسی.سیاست داخلی</CAT>
<CAT xml:lang="en">Politics.Iran Politics</CAT>
<TITLE>
تعطيلات نوروز را كجا خواهي گذراند
همه شهرهايي كه نديده اي هرگز
لاهيجان با طبيعت شگفت انگيزش هر ساله مسافران بسياري را در تعطيلات نوروز جذب مي كند
</TITLE>
<TEXT>


بوي بهار كه بيايد دوباره فكر سفر به ذهنت مي زند. دوباره ديدن جاهايي كه مي تواند تو را با خود همراه كند و خستگي يك ساله را از تنت درآورد، در تو جان مي گيرد
عباس ثابتي راد
بوي بهار كه بيايد، دوباره فكر سفر به ذهنت مي زند. دوباره ديدن جاهايي كه مي تواند تو را با خود همراه كند و خستگي يك ساله را از تنت درآورد، در تو جان مي گيرد. بوي بهار كه بيايد به راه مي افتي و به تمام شهرهايي كه هرگز نديده  اي فكر مي كني. مقصد كجاست؟ شمال، شيراز، اصفهان، تبريز. ميدان ساعت دوباره جان مي گيرد روبه رويت و يا به ياد الگُلي مي افتي. يا ميدان نقش جهان را از پاشنه در مي كني و حتي ممكن است سر از آرامگاه سعدي و حافظ در آوري در شيراز، يا صداي دريا را از چند متري بشنوي و پرواز دوردست مرغان دريايي را در كنار درياي خزر يا خليج فارس ببيني. اما اين بار مقصد كجاست؟
هر سال و با نزديكي به روزهاي پاياني سال و فرارسيدن تعطيلات نوروز اشتياق سفر دوباره همه ما را به جاده ها مي كشاند و راهها تن از سكوت مي كشند و  هاي وهوي مسافران در رگان يخ زده شان طنين مي اندازد و تمام جاده پر مي شود از صداي گامهاي مسافران نوروزي. تقريباً نيمي  از ما در اين روزهاي آغاز سال به شهرها و روستاها و اماكن ديدني مي رويم و روزهاي تعطيل خود را مي گذرانيم.
امسال نيز با نزديكي به نوروز شور سفر دوباره جاني دوباره مي گيرد و ما براي تكاندن خستگي يك ساله راهها و جاده ها را از پاشنه در مي كنيم تا به جايي برسيم و در آن تعطيلات خاطره انگيزي را تجربه كنيم.
بر اساس آمار هاي منتشر شده در نوروز سال 85 در حدود 25 ميليون ايراني به مسافرت نوروزي رفتند كه به اعتقاد بسياري از كارشناسان اين رقم در تعطيلات سال 86 به رقمي در حدود 30 ميليون خواهد رسيد. مسلماً اين تعداد مسافر در شهرهاي توريست پذير امكانات ويژه اي را طلب مي كند.
از اين رو هرساله و با آغاز تعطيلات نوروزي استان هاي مسافرپذير تدارك ويژه اي را براي گردشگران و مسافران نوروزي مي بينند و با طرح هاي گوناگون سعي دارند تا روزهاي آغازين سال براي گردشگران خاطره انگيز و به دور از مشكلات باشد.
مشهد؛ زيارتگاه
يكي از مهم ترين شهرهايي كه هر ساله به عنوان مهمترين مركز گردشگري قلمداد مي شود و مقصد بسياري از مسافران نوروزي است، شهر مشهد است. شايد بسيار عجيب باشد اگر بگوييم در تعطيلات نوروز هر سال مشهد در حدود 4 ميليون مسافر را در خود جاي مي دهد. بنابراين بديهي است كه شهرداري اين شهر در پي اقداماتي ويژه براي سامان بخشيدن به حضور اين تعداد مهمان در افكنده باشد.
مشهد با داشتن مراكز اقامتي متعدد از جمله 98 هتل، 600 مهمانپذير، 250 هتل آپارتمان هنوز نتوانسته است در حل اسكان مسافران نوروزي موفق باشد. از اين رو مديران اين شهر هر ساله با اختصاص مدارس و مراكز آموزشي بسياري براي مسافران زمينه اسكان را فراهم مي آوردند. در واقع اين شهر با داشتن حدود 25 هزار تخت در هتل ها و 150 هزار تخت در مهمانپذير ها در حدود 30 هزار تخت نيز در واحد هاي آموزشي تدارك ديده است تا مسافران نوروزي اين شهر امكانات بهتري را داشته باشند. در كنار اين مراكز رواق هاي حرم مطهر امام رضا(ع)نيز همچنان ماواي بسياري از مسافران نوروزي است.
بوي طراوت
شمال. مهم نيست كجا؟ نمك آبرود يا عباس آباد، رامسر يا لاهيجان، چمخاله يا انزلي. شمال همواره با آن طبيعت شگفت انگيزش در ابتداي فصل بهار هميشه جذاب بوده است. هر چند باران هاي نابهنگامش مي تواند روزهاي تعطيلي را خيس كند و خاطري باران گرفته از آغاز سال 86 به همراه داشته باشد. سفر به شمال به خاطر دسترسي آسان و راحت و نزديكي به آن، چه براي پايتخت نشينان و چه آناني كه در نيمه شمالي كشور زندگي مي كنند هميشه به عنوان يكي از گزينه هاي مهم است. ديدن مناظر كوه هاي سر سبز و پرسه زدن در كنار ساحل آرام و رويايي شهرهاي شمالي مي تواند دل انگيز باشد و تعطيلات هر كسي را زيبا كند. بي ترديد بسياري از ما بارها به آنجا سفر كرده ايم تن به آرامش افسون كننده سواحل شگفت انگيز دريا داده ايم و سرخوشانه خاطره روزهاي زيبايي را به خود به همراه آورده ايم، هر ساله در حدود 5 ميليون از مسافران نوروزي به شمال كشور پناه مي برند و در كنار مناظر بديع و سرسبز آن روزهاي بسياري را سپري مي كنند. اين آمار مي تواند بسيار چشمگير باشد. بسياري از شهرهاي شمال نيز با نزديك شدن به روزهاي نوروز خود را آماده پذيرايي از ميهماناني مي كنند كه هرساله به آنجا مي روند تا اوقات به ياد ماندني و خوبي داشته باشند.
خوشا شيراز و...
شيراز. بزرگترين پايگاه گردشگري جنوب كشور. اين شهر علاوه بر جذب گردشگران مختلف از شهرهاي ايران در روزهاي نوروز ميزبان گردشگران خارجي نيز هست. شايد يكي از مهمترين مراكز گردشگري كشور اين شهر باشد كه هرساله با جذب تعداد 2 ميليون مسافر در ميان شهرهاي پر جاذبه قرار گيرد. شايد به همين دليل است كه شهرداري اين شهر با راه اندازي بانك جامع اطلاعاتي خود را آماده ميزباني از مسافران نوروزي مي كند. در واقع شهرداري اين شهر با ايجاد اين بانك قصد دارد تا اطلاعاتي در مورد شهر شيراز و معرفي و شناسايي توانمندي ها و جاذبه هاي اين شهر در ابعاد مختلف فرهنگي، علمي، اقتصادي و به ويژه سياحتي و زيارتي و گردشگري به مسافران نوروزي خدمات بهتر و مناسب تري بدهد. همچنين مسئولان شهري شيراز با به خدمت گرفتن تمام امكانات و ايجاد مراكز مختلف براي اسكان مسافران نوروزي در ارائه هر چه بهتر خدمات به گردشگران تلاش در خوري كرده اند. اين شايد يكي از اقدامات انجام گرفته براي سفر به اين شهر قديمي  و داراي زيبايي هاي ويژه باشد.
نيمي  از جهان
شهري كه به راستي پايتخت فرهنگي كشورهاي اسلامي  شده است. نصف جهان. مي توان فارغ از همه جنجال هاي ناهنجار ماجراي مترو و چهار باغ يا برج جهان نما به اين شهر رفت و شكوه معمارانه خارق العاده ميدان نقش جهان را ستود و از عظمت آن متحير شد. مي توان ساعات طولاني به زاينده رود و سي و سه پل يا پل خواجو چشم دوخت و سبك سرانه در آرامش آن فرو رفت و لذت برد. اصفهان بي نظير در روزهاي آغاز بهار، جادوي رنگهاي تازه است كه طبيعت به انسان ارزاني مي كند.
مسئولان اين شهر نيز براي بهره مندي بيشتر مسافران نوروزي تدابير ويژه اي انديشيده اند. از آنجا كه هرساله در حدود سه و نيم تا چهار ميليون مسافر به اين شهر پر جاذبه سفر مي كنند بيش از پنج هزار كلاس را براي اسكان مسافران نوروزي اختصاص داده اند. همچنين در اين شهر در حدود 350 نفر از جوانان در قالب گروه هاي هلال احمر با طي دوره هاي آموزشي براي همكاري با كارشناسان گردشگري آماده شده اند تا اطلاعات بهتر و راحت تري در اختيار مسافران قرار دهند. مسئولان اين شهر اعلام كرده اند كه با چاپ و توزيع بيش از 200 هزار نقشه و بروشور اطلاعاتي ميان گردشگران امكان بهره مندي مسافران از اطلاعات اماكن گردشگري و خدماتي شهر بيشتر شده است. همچنين براي راحت تر كردن خدمات اطلاع رساني و راهنمايي گردشگران دفاتر متعدد اطلاع رساني بسياري در سطح شهر به ويژه در ميدان امام خميني راه اندازي شده است. از سويي از آنجا كه اصفهان در مسير تردد بسياري از مسافران نوروزي قرار دارد اين شهر با ايجاد كمپ هاي موقت اقامتي جهت اسكان مسافران عبوري در مجموعه پارك هاي شمالي و جنوبي شهر اصفهان زمينه اي مناسب براي سرويس دهي به مسافران را فراهم آورده است.
دوردست آبي
چشم دوختن به آبهاي بيكران درياي عمان شايد افسون كننده باشد. لنچ هاي معلق بر روي آبهاي ناآرام هر روزه از كنار سواحل دريا به سمت نامتناهي دريا پيش مي روند و در حالي كه رنگي از خاطرات روزگاران دور در ذهنت جان مي گيرد مي تواني در بيكران اين آبهاي زيبا چشم بچرخاني و لذت ببري. هرساله در حدود 5/2 ميليون مسافر به كناره درياي عمان و خليج فارس به استان هرمزگان مي روند و گرماي بهار را خيلي زودتر از مناطق شمالي كشور حس مي كنند. امسال نيز مانند سال هاي پيش كليه دستگاه هاي دولتي با صنعت گردشگري اين استان در قالب كميته هاي مشخص شده اعم از اطلاع رساني، امنيت، اسكان، بهداشت، نقليه، نظارت و بازرسي و... خدمات خود را به گردشگران ارائه مي كنند تا مسافران نوروزي از اين استان خاطره خوشي به همراه بياورند.
اما عروس خليج فارس. جزيره كيش. اين جزيره خود را براي پذيرايي از 150 هزار نفر آماده مي كند. انتظار مسئولان محلي بر اين است كه اين جزيره در حدود 90 هزار مسافر را از طريق خطوط هوايي پذيرا باشد و در حدود 60 هزار مسافر ديگر نيز از طريق دريا و با استفاده از كشتي به اين جزيره كه رفته رفته اسرار آميز مي نمايد مسافرت كنند. تمام هتل هاي اين جزيره براي اسكان مهمانان آماده است و براي اسكان موقت مسافران نيز اماكني در نظر گرفته شده كه با بر پا كردن چادر مسافران مي توانند در آن اقامت موقت داشته باشند.
پايان راه
همه آماده اند. بوي عيد كه بيايد همه آماده مي شوند تا دوباره شوق رفتن را در جاده ها بدمند و راههايي را كه شايد هيچ گاه نديده اند تجربه كنند. سفر ما را به كجا مي برد؟ كجا نشان قدم، ناتمام مي ماند؟
</TEXT>
</DOC>
<DOC>
<DOCID>HAM2-851214-070</DOCID>
<DOCNO>HAM2-851214-070</DOCNO>
<ORIGINALFILE>/1385/851214/world/_intep.htm</ORIGINALFILE>
<ISSUE>دوشنبه 14 اسفند 1385</ISSUE>
<DATE calender="Western">2007-03-05</DATE>
<DATE calender="Persian">1385/12/14</DATE>
<CAT xml:lang="fa">سیاسی.سیاست داخلی</CAT>
<CAT xml:lang="en">Politics.Iran Politics</CAT>
<TITLE>
نگاه
تعطيلات زمستاني و گردشگري
</TITLE>
<TEXT>


آرش نور آقايي
آلودگي روزهاي زمستان و عدم ظرفيت مكان هاي گردشي در روزهاي اوج سفر، ما را به اين فكر مي اندازد كه در انديشه باشيم كه روزهاي تعطيلات را كمي جابه جا كنيم.
بيشتر سفرها در كشور ما در روزهاي تابستان و تعطيلات نوروز شكل مي گيرد و اين دو مقطع زماني از لحاظ سفر كردن خانواده ها در سطح كشور قابل توجه است.
اما اگر در حد يك پيشنهاد، به جابه جايي مقداري از زمان تعطيلات تابستاني به روزهاي زمستان فكر كنيم بد نخواهد بود.
در زير چند دليل ارائه خواهد شد:
1 - بارها از طريق روزنامه ها و رسانه ها به آلودگي هوا مخصوصاً در زمستان اشاره شده تا جايي كه در سال هاي اخير شاهد تعطيلي مدارس در اين روزها بوده ايم. در زمستان به دليل سنگيني هواي سرد، جابه جايي هوا به كندي انجام مي گيرد و اين موضوع باعث تراكم آلودگي در شهرهاي بزرگ مي شود. بنابراين تعطيلي رسمي مدارس(به شرط كم شدن از تعطيلات تابستان)و ترغيب مردم به مسافرت مي تواند تا حدودي راه گشاي مشكل آلودگي هوا باشد.
2 - اين روزها همه جا صحبت از سفرهاي ارزان قيمت است. سازمان ميراث فرهنگي، صنايع دستي و گردشگري با درخواست تخفيف از هتل ها و ارزان كردن هزينه ها به دنبال ترويج سفر در كشور است. براي گرفتن تخفيف لازم از هتل ها زماني بهتر از زمستان(فصلي كه گردشگر كم است)نيست.
3 - بارها در زمان تعطيلات همگاني شاهد اين بوده ايم كه گردشگران به شهرهاي مقاصد گردشگري هجوم برده اند و اين در حالي است كه جامعه ميزبان ظرفيت لازم براي پذيرش آن تعداد مسافر را نداشته است. و نه تنها هنجارهاي جامعه ميزبان رعايت نشده بلكه كنترل راه و هتل و رستوران از دست مسئولين هر بخش خارج شده است. جا به جايي زمان هاي سفر به ما امكان بهره برداري كنترل شده از مقاصد سفر را مي دهد.
4 - با ترويج سفر در زمان هاي كم سفر اميد سرمايه گذاري در بخش هاي مختلف صنعت توريسم براي علاقه مندان در اين موضوع افزايش خواهد يافت و اشتغال در اين صنعت ديگر يك اشتغال فصلي محسوب نمي شود و يا حداقل اميد بيشتري را براي درآمدزايي دست اندركاران اين بخش فراهم مي كند.
5 - اين روزها شاهد اين هستيم كه تعداد مناطق نمونه گردشگري در كشور روبه افزايش است. اين موضوع قرار است به كمك صنعت گردشگري بيايد. از اين طريق تنوع در مقاصد سفر و در ادامه، تنوع در انتخاب سفر به وجود خواهد آمد و از آنجا كه ايران كشوري چهار فصل است پس مي توان به اين موضوع انديشيد كه تنوع فصل هاي سال مي تواند تنوع گردشگري از لحاظ زماني هم پديد بياورد. به اين معني كه گردشگران علاقه داشته باشند كه مكان هاي گردشگري را در زمان ها و فصل هاي متفاوت تجربه كنند.
</TEXT>
</DOC>
<DOC>
<DOCID>HAM2-851214-071</DOCID>
<DOCNO>HAM2-851214-071</DOCNO>
<ORIGINALFILE>/1385/851214/world/_litew.htm</ORIGINALFILE>
<ISSUE>دوشنبه 14 اسفند 1385</ISSUE>
<DATE calender="Western">2007-03-05</DATE>
<DATE calender="Persian">1385/12/14</DATE>
<CAT xml:lang="fa">ادب و هنر.ادبیات</CAT>
<CAT xml:lang="en">Literature and Art.Literature</CAT>
<TITLE>
دوگفت وگو با اورهان پاموك، نويسنده  ترك
رنگها افسونم مي كردند
</TITLE>
<TEXT>


ترجمه: سيد ايمان ضيابري
اورهان پاموك 52 ساله، مشهورترين نويسنده  تركيه و برنده  جايزه  نوبل ادبي 2006 است. او در 1952 و شهر استانبول ديده به جهان گشود. قبل از شروع به نويسندگي، معماري و روزنامه نگاري خواند. آثار او به بيش از 30 زبان زنده دنيا ترجمه شده اند.
پاموك در فوريه  گذشته با نشريه سوييسي تاگز آنتزايگر در مورد قتل عام ارامنه توسط نظاميان ترك گفت وگو كرد. بعد از آن بود كه او در كشورش مورد عداوت و دشمني فراواني قرار گرفت. كتاب هاي او در يك تظاهرات عمومي استان بيله سيك و در حضور اهالي رسانه  سراسر دنيا به آتش كشيده شدند، همين طور به دستور حاكمان و استانداران ايالات محلي، كتاب هاي او از كتابخانه هاي سراسر تركيه جمع آوري شدند. تصاوير و عكس هاي او نيز در يك مسابقه  اتومبيلراني در استان اسپارتا در مسير حركت ماشين ها قرار گرفتند تا از بين بروند.حريت، مشهورترين روزنامه  تركيه نيز پاموك را يك موجود پست و فرومايه خطاب كرد. بنياد بين المللي قلم، از دولت تركيه خواست اين حملات و ترورهاي شخصيتي را متوقف و محكوم كند. به دلايل امنيتي، او سفر چندروزه  خود به آلمان براي شركت در مراسم بازخواني آخرين رمانش با نام برف را منتفي كرد.
بعدها سردبير نشريه  دي زايت آلمان، پاموك را در نيويورك ملاقات كرد و از او خواست درخواست مصاحبه  اين نشريه را بپذيرد. جورگ لائو و پاموك در اين مصاحبه از وضعيت آزادي در تركيه، ضربه هايي كه از مردم كشورش خورده و كاهش يافتن تدريجي اشتياق مردم و دولت براي پيوستن به اتحاديه  اروپا صحبت كردند. اين گفت وگو، حدوداً هشت ماه قبل از اعطاي جايزه  نوبل ادبي به پاموك صورت گرفته است كه در ادامه مي خوانيد:
آقاي پاموك، رمان جديد شما يعني برف، يك رمان سياسي است. در آن شما از انقلابي هاي مسلمان سخن گفتيد، از ناسيوناليست هاي ترك و كرد صحبت كرديد، به چپ گراهاي افراطي و دختراني كه به دليل منع شدن از حفظ حجاب اسلامي شان در تركيه خودكشي مي كند، پرداختيد. با اين وجود، در كتاب، هيچ سخني از اجحاف و تبعيضي كه در شرايط مختلف و در كنار فشارهاي سياسي قابل توجه بر شما رفته است گفته نشده. به نظر مي  رسد سبك زندگي شما در حال تقليد از سبك نوشتار شما به شكلي عجيب است!
من براي تبليغ كردن يك خط مشي يا نوع فكري آن هم به هر دليلي، رمان سياسي نمي نويسم. من تنها مي خواهم شرايط روحي زندگي مردم در يك شهر را تشريح كنم. نام شهر، كارس است كه يكي از دورافتاده ترين نقاط شمال شرقي تركيه محسوب مي شود اما به نظر مي رسد آيينه اي باشد در يك مقياس كوچك از وضعيت فعلي تمام كشور تركيه.
برف در ابتدا با استقبال خوبي مواجه شد. اما چرا در حال حاضر همه ناراحت و خشمگين هستند؟
ناشر من در ابتدا براي چاپ كردن كتاب آن هم به شكل حاضر و با شرايط فعلي كمي مردد و بيمناك بود. به ياد دارم كه در سال 2002، ما محدوديت هاي بسيار بيشتري از لحاظ وضعيت آزادي بيان نسبت به زماني كه رجب طيب اردوغان با نيم نگاهي به عضويت تركيه در اتحاديه  اروپا سعي به بهبود وضعيت آزادي هاي اجتماعي داشت را تحمل مي كرديم. در نتيجه براي شروع، متن ابتدايي كتاب را به يك وكيل دادگستري نشان داديم اما من به شخصه هيچ كدام از پيشنهادهاي او را مورد اعتنا قرار ندادم!چاپ نخست كتاب، 100 هزار نسخه تيراژ داشت كه براي ناشر هم يك ريسك اقتصادي بسيار بزرگ محسوب مي شد. من هم بسيار مغرور بودم از اينكه كتاب بدون هيچ محدوديت يا سانسوري به چاپ رسيده است. انتقادات و مباحثه هايي هم انجام شد اما دشمني و خصومتي كه به اين شكل امروز ديده مي شود اصلاً وجود نداشت.
عامل ايجاد مجادله و انتقادات چه بود؟
برخي از خوانندگان سكولار و ماترياليست كتاب از اين بابت عصباني بودند كه چرا من با دختر جواني كه به خواست خودش روسري بر سر مي گذارد، ابراز همدردي و يكدلي مي كنم. همينطور جزيياتي كه من در مورد يك كودتاي نظامي در تركيه افشا كرده بودم، برخي از ملي گراهاي افراطي را رنجانده بود. همين طور بسياري از خوانندگان، از همدردي من با كردهاي عراق و تركيه ناراضي بودند غافل از اينكه تمامي اينها، عناصر و المان هاي تاريخ پيچيده  ما را مي سازند.
چرا داستان شما در كارس سرد و فقيرنشين مي گذرد اما در خانه  اصلي شما يعني استانبول روايت نمي شود؟
در كارس شما مي توانيد به وضوح، افسردگي و ناراحتي مردم ناشي از متعلق بودن صوري و ظاهري سرزمين شان به اروپا در عين حال زندگي فقيرانه و امرار معاش به سخت ترين روش هاي غيراروپايي را احساس كنيد و ببينيد. رمان من به تضادهاي دروني تركيه  امروز مي پردازد. تضادهايي كه بين سنت و مدرنيسم ايجاد كرده اند. تضاد ناشي از تعلق داشتن به اروپا و همزمان ترس از اين تعلق.
در نتيجه اين رمان به طور كلي در مورد يك درگيري هميشگي و خاموش است؟
پاموك: خوب، از يك سو ترك ها اين حق قانوني و شرعي را دارند كه از اعتبار و عزت ملي و انساني خودشان دفاع كنند و اين محقق نمي شود مگر آنكه خود را بخشي از غرب و اروپا بدانند. اما در ادامه، ترس ديگري وجود دارد و آن هم از دست دادن هويت در اثناي فرآيند غربيجهاني شدن است. مخالفان و منتقدان اين روند، همواره سعي كردند جهاني شدن را به عنوان يك تقليد كوركورانه  ضعيف تقبيح كنند. اما همزمان آنها قادرند آتش هرگونه تعلق سياسي، ملي گرايانه يا اسلام گرايانه را نيز به صورت آني در بين مردم مشتعل كنند و بيفروزند.
آيا شما باور داريد همه  اين جنبش هاي سياسي و اجتماعي، ريشه ها و پايه هاي خفيف احساسي هم دارند؟
مي توان ادعا كرد جنبش هاي اجتماعي تركيه، هسته هاي خود را بين اقشار پايين و متوسط تركيه و ريشه گرفته از واقعيت برخورد با فقر و احساس ناخوشايند فقير معرفي شدن مي سازد.عامل ديگري نيز كه معمولاً توسط غرب ناديده و دست كم گرفته مي شود اين است كه سقوط امپراتوري عثماني، در پس افسردگي ها و غم هاي تخريب كننده  اي كه البته مدت زمان زيادي نيز طول مي كشد تا درك آن حاصل گردد، پنهان شده است.
واكنش به غم از دست دادن اين گونه و ناگهاني امپراتوري و حكومت، به شكل عقب نشيني و فرورفتن در خود تعبير مي شود. در مبارزه  حاصل از رويارويي با تفكر غربي، مردم بيشتر سعي مي كنند مانند صوفي ها و عرفا به خودشان توجه داشته باشند و مناجات كنند: ما متفاوت هستيم، متفاوت خواهيم ماند و به متفاوت بودنمان افتخار مي كنيم.
احساس شكست پس از تبديل امپراتوري عثماني به تركيه  امروزي حداقل از ديد و نگاه ما آلماني ها به دور بوده است. ما احساس نمي كنيم ترك هاي قرن بيست و يكم، وارثان اندوهگين امپراتوري عظيم گذشته هستند!
درست است. شما اين مردم افسرده را به صورت رفتگرها يا زنان خدمتكار خانگي نمي بينيد. اين مسئله، واقعيتي كه در طول قرون شانزدهم تا نوزدهم، كل ثروت و اندوخته  فرهنگي و اقتصادي خاورميانه به سمت استانبول روان بود را ناديده مي گيرد. تركيه، سكولارهاي تحصيلكرده  فراواني دارد.
و خانواده  خود شما، يك خانواده  ثروتمند و شناخته شده از همين طبقه است!
من معمولاً خودم را درون دسته بندي ها جاي نمي دهم. من هنر را به جاي زندگي مرفه يك هنرمند مثبت انديش و معتقد به فلسفه  عقلاني كه مهندسي هم خوانده است و خواست خانواده ام نيز اين بوده برگزيدم. من مي خواستم ابتدا يك نقاش باشم رنگها افسونم مي كردند، بعد از آن به سراغ مهندسي عمران و آرشيتكت شدن بروم. در پايان هم كه خودم را در پس نويسنده شدن يافتم.
آيا موفقيت هاي شما، نظر اهالي خانواده تان را تغيير داد؟
من به آنها حق مي دادم كه در موردم نگران باشند. زماني كه حدوداً 17 سال داشتم، با تفكراتي كه در سر مي پروراندم، واقعاً پوچ و خنده دار بود اگر يك جوان تركيه اي بخواهد خود را به عنوان يك نويسنده مطرح كند.
امروز كتاب هاي من به 35 زبان زنده  دنيا ترجمه شده اند و به خوبي هم فروش رفته اند. هميشه به مزاح گفته ام سخت ترين بخش كار، چاپ كتاب به زبان مادري ام بوده است! سال هاي سختي بود.
من حدود هفت سال را به نوشتن پرداختم بدون اينكه حتي واژه  اي را به چاپ برسانم.
</TEXT>
</DOC>
<DOC>
<DOCID>HAM2-851214-072</DOCID>
<DOCNO>HAM2-851214-072</DOCNO>
<ORIGINALFILE>/1385/851214/world/_litew.htm</ORIGINALFILE>
<ISSUE>دوشنبه 14 اسفند 1385</ISSUE>
<DATE calender="Western">2007-03-05</DATE>
<DATE calender="Persian">1385/12/14</DATE>
<CAT xml:lang="fa">ادب و هنر.ادبیات</CAT>
<CAT xml:lang="en">Literature and Art.Literature</CAT>
<TITLE>
گفت وگوي نشريه  پاريس ريويو با اورهان پاموك، برنده   نوبل ادبيات
زبان مادري ام را نارسا صحبت مي كنم!
</TITLE>
<TEXT>


ترجمه: سيد ايمان ضيابري
اين طبيعي است كه حتي نويسنده نه چندان بزرگ و سرشناسي چون اورهان پاموك ترك، پس از ربودن جايزه بزرگ و سرشناسي چون نوبل، ناگهان مورد توجه رسانه هاي همه كشورهاي بزرگ و كوچك قرار بگيرد. اما پاموك با ديدگاه هاي سياسي و اظهارنظرهاي جنجالي اش، خواهي نخواهي، مسئله توجه به خود و به ويژه شيوه و زاويه اين توجه را، به مسئله اي سياسي و بين المللي بدل ساخته است.
بنابراين مطالعه و مقايسه دو گفت وگوي دو نشريه مطرح از دو كشور قدرتمند، اما همواره رقيب اروپا، آلمان و فرانسه، مي تواند واجد نكات شايان توجهي باشد. اين دو گفت  وگو را كه پس از اعلام رأي آكادمي نوبل انجام شده است، مي خوانيد.
آنگل گوريا كويينتانا: در ابتدا اجازه بدهيد بپرسم معمولاً از انجام مصاحبه با خبرنگاران چه احساسي داريد؟
معمولاً در اين موارد، عصبي و دستپاچه مي شوم چرا كه خيلي از مواقع حتي به سؤالات بيهوده و بيجا هم پاسخ هاي احمقانه مي دهم. اين اتفاق به همان اندازه كه در زبان انگليسي، كه در تركي هم برايم پيش مي آيد. من يك ترك هستم، ولي زبان مادري ام را خيلي ضعيف و با جملات نارسا تكلم مي كنم! در كشور خودم هم بيشتر از بابت مصاحبه هايم مورد هجوم و حمله قرار مي گيرم تا از بابت كتابهايم. منتقدان و ستون نويسهاي سياسي نشريات، معمولاً براي خواندن رمانهاي طولاني من وقت نمي گذارند.
* كتابهاي شما معمولاً در اروپا و ايالات متحده، بازتاب خوبي دريافت مي كنند. در مورد برخورد انتقادآميز داخل كشور خودتان بگوييد؟
- سالهاي خوشي و موفقيت من در تركيه به پايان رسيدند. وقتي من نخستين كتابهايم را چاپ مي كردم، نسل قبلي نويسندگان در حال محو شدن از صحنه  ادبيات بودند و آثار من با استقبال مواجه شدند چون من يك نويسنده  تازه كار بودم!
* منظور شما از نسل قبلي نويسندگان چيست؟
- نويسندگاني كه يك مسئوليت اجتماعي روي دوش خود حس كردند. نويسندگاني كه حس كردند ادبيات بايد در خدمت انسانيت و سياست باشد. آنها رئاليستهاي بي چون و چرا بودند، نه رئاليستهاي تجربه گرا. همانند نويسندگان بسياري از كشورهاي فقير، آنها استعداد خود را در خدمت به كشورشان تلف كردند! من نمي خواستم مثل آنها باشم چون حتي در جواني ام نيز از كارهاي ويليام فاكنر، ويرجينيا وولف، مارسل پروست و... لذت مي بردم. در حالي كه هيچ وقت آرزو نداشتم يك رئاليست اجتماعي مانند ماكسيم گوركي و يا جان اشتاين بك باشم. ادبيات مورد توجه و آثار توليد شده در دهه هاي شصت و هفتاد، از مد و لعاب قبلي شان افتاده بودند در نتيجه من به عنوان نويسنده اي از يك نسل جديد، مورد استقبال واقع شدم.بعد از سالهاي مياني دهه  نود، وقتي كتابهاي من با بيشترين تيراژ ممكن كه ادبيات تركيه روياهايش را هم نمي توانست ببيند در حال فروش بودند، ماههاي خوش و مسالمت آميز من با رسانه ها و روشنفكران تركيه به پايان رسيد. البته به تعبير من، در ابتدا برخورد انتقادآميز و خصمانه  رسانه ها و روشنفكران با كتاب، بيش از اينكه نقد محتوايي كارهاي من باشد، برخورد با استقبال و ميزان فروش و محبوبيت كتاب بود.در حال حاضر هم متأسفانه به دليل عقايد و تفكرات سياسي خودم، بسيار بدنام شده ام كه بخش عمده  آنها از مصاحبه هاي بين المللي من استخراج شده اند و با بي شرمي تمام هم توسط برخي روزنامه نگاران ملي تركيه دستكاري و تحريف شدند تا من، بيش از آنچه كه هستم، از لحاظ سياسي راديكال، بنيادگرا و احمق نمايش داده شوم!
* در نتيجه مي توانيم ادعا كنيم نسبت به محبوبيت شما يك واكنش خصمانه و غيرمنطقي انجام شد؟
- من قوياً اعتقاد دارم كه اين اتفاقات، تنبيه من بابت ميزان رقم فروش بالاي كتابم و همينطور عقايد سياسي توسط مردم و رسانه ها بود. اما من تمايل ندارم گفتن اين موضوع را ادامه دهم چرا كه حالت تدافعي ايجاد مي كند. در نتيجه ممكن است كل تصوير را به اشتباه براي ديگران ترسيم كنم.
* هيچ گاه به نظريه پردازي اجتماعي از طريق نوشتن رمان فكر كرديد؟
- خير، اصلاً به همين دليل بود كه به نسل قديمي تر نويسندگان رمان نويس به ويژه در قرن هجدهم معترض بودم و واكنش نشان مي دادم. با تمام احترامي كه براي آنها قايلم، اما معتقدم اين كار آنها كوته فكرانه و كوته نظرانه است.
* بگذاريد كمي به عقب برگرديم. قبل از نوشتن كتاب سياه. چه چيزي الهام بخش شما در نوشتن قصر سفيد بود؟ اين كتاب، نخستين رمان شما بود كه در آن از قالبي استفاده كرديد و اين قالب در باقيمانده و ساير كارهاي شما نيز تكرار شد. جعل هويت و نقش ديگري را بازي كردن! به نظر شما چرا ايده  تبديل شدن به فرد ديگري، اغلب در رمانهاي شما خود را به ناگهان ظاهر مي كند؟
- يك دليل بسيار شخصي! من برادري بسيار سبقت جو و رقابت گرا دارم كه تنها 18 ماه از من بزرگتر است. او در واقع پدر فكري من در زمينه  نظريات فرويد بود. اين گونه بود كه او مصلح ضمير من بود و نوع ديگري از قدرت من را پديدار مي كرد. از سوي ديگر، ما يك رابطه  برادرانه و البته رقابتي هم داشتيم. يك رابطه  بسيار پيچيده. من به صورت مفصل به اين مورد در كتاب استانبول خودم پرداخته ام. من يك پسر ترك معمولي بودم. فوتبالم خوب بود و به همه نوع ورزش و مسابقه و بازي هم علاقه داشتم. و برادرم، بسيار بهتر از من در درس و مدرسه فعاليت مي كرد. من به او احساس غبطه و حسادت مي كردم و او نيز نسبت به من همين حس را داشت. فرد مسئوليت پذير و معقولي بود، حداقل آن طور كه بزرگترهايمان مي گفتند. موقعي كه من به بازيها توجه مي كردم، او به قوانين توجه مي كرد. به طور كلي ما هميشه در حال رقابت بوديم. من هم هميشه در خيال، خودم را جاي او مي گذاشتم تا شايد مثل او باشم. بايد با صداقت هم در مورد رشكي كه به او مي ورزيدم اعتراف كنم.
هميشه به اين فكر مي كنم و نگران هستم كه چه قدر قدرت و موفقيت هاي برادرم، مرا تحت تأثير قرار داده است و اين، يك بخش اصلي از روح و روان و انديشه هاي من را تشكيل مي دهد.
به اين مسئله هم آگاهم و سعي مي كنم هميشه بين خودم و چنين احساساتي، فاصله ايجاد كنم. خود نيز مي دانم چنين تفكراتي بد و غلط هستند و مثل يك شهروند متمدن همواره تصميم مبارزه با آنها را داشتم و دارم. البته معتقد هم نيستم كه يك قرباني حسادتم. اما اين كهكشاني از افكار و خيالات است كه سعي مي كنم تمام مدت با آنها كنار بيايم و بالطبع در پايان هم موضوع اصلي همه  داستانهايم خواهد شد!براي مثال در قصر سفيد، احساسات و روابط ساد و مازوخيستي بين شخصيت هاي اصلي داستان، بر پايه  روابط خودم و برادرم بنا شده است.از سوي ديگر، اين قالب بحران هويت، در احساس سرگشتگي و شكنندگي روحي يك تركيه اي در مواجهه با فرهنگ غربي بروز مي كند. بعد از نوشتن قصر سفيد متوجه شدم كه اين حسادت يعني احساس تشويش و نگراني بابت تحت تأثير قرار گرفتن توسط فردي برتر و بالاتر، به وضعيت تركيه در برخورد با غرب مي ماند. اينها يعني آرزوي غربي شدن داشتن و آنگاه متهم شدن به نداشتن صداقت و درستي لازم. تلاش براي كسب شرايط و روحيات اروپايي و احساس گناه بابت روندي تقليدي كه در پيش گرفته ايد.
</TEXT>
</DOC>
<DOC>
<DOCID>HAM2-851214-073</DOCID>
<DOCNO>HAM2-851214-073</DOCNO>
<ORIGINALFILE>/1385/851214/world/_musicw.htm</ORIGINALFILE>
<ISSUE>دوشنبه 14 اسفند 1385</ISSUE>
<DATE calender="Western">2007-03-05</DATE>
<DATE calender="Persian">1385/12/14</DATE>
<CAT xml:lang="fa">ادب و هنر.هنر.موسیقی</CAT>
<CAT xml:lang="en">Literature and Art.Art.Music</CAT>
<TITLE>
به بهانه بيست و يكمين سالمرگ
بنان؛چهار پرده زندگي
</TITLE>
<TEXT>


اين روزها كمتر ترانه اي به ذهن و زمزمه مردم راه پيدا مي كند. شما فكر مي كنيد چرا؟ كجاي كار مي لنگد؟ ذهن آدم هاي امروز، شلوغ تر شده يا خلاقيت هنرمندان امروز، كمتر؟ چرا بزرگ ترهايمان هنوز در خلوت شان الهه ناز و حالا چرا زمزمه مي كنند؟ خاطره آواز و موسيقي ايراني انگار با اسم و رسم عده معدودي گره خورده و غلامحسين بنان يكي از همان نوادر است.
هفته گذشته سالمرگ او بود؛ سالمرگ آقاي آواز ايران.
بنان، نه تنها در آواز قديمي و كلاسيك، بلكه در اجراي قطعات مدرن نيز مسلط نشان مي دهد: باز اي الهه ناز‎/ با غم من بساز‎/ كاين غم جانگداز‎/ برود ز برم دهان به دهان، صداي بنان مي گردد و بر دل ها مي نشيند
محمد كيا سالار
پرده اول: راديو تهران، سال1321
غلامحسين بنان، جوان ناشناسي است كه براي تست صدا به راديو مراجعه مي كند. روح الله خالقي، مسئول واحد موسيقي راديو است.
بنان به اتاق خالقي مي رسد. در مي زند و وارد مي شود. ابوالحسن صبا هم در اتاق نشسته است. اساتيد از بنان مي خواهند قطعه اي برايشان بخواند. صداي بنان با درآمد سه گاه، حجم اتاق را پر مي كند و صبا با ويولن شيرينش او را همراهي مي كند.
هنوز درآمد تمام نشده كه خالقي به صبا مي گويد: شما ويولن را قطع كنيد و از بنان مي خواهد كه گوشه حصار را بخواند. بنان بدون معطلي، درآمد حصار را مي خواند و استادانه به سه گاه فرود مي آيد.
خالقي، بي اختيار برمي خيزد و او را در آغوش مي گيرد و آينده درخشاني برايش پيش بيني مي كند: اين صدا بسيار لطيف، شيرين، زيبا و خوش آهنگ است. كوتاه مي خواند ولي در همين كوتاهي، ذهن و هنر بسياري نهفته است. تحريرهاي او مثل رشته مرواريد غلتاني به هم پيوسته است.
من از صداي او مسحور مي شوم و لذت بي پاياني مي برم كه فوق آن برايم قابل تصور نيست. فكر نمي كنم خواننده اي به ذوق و لطف و استعداد او در قديم داشته باشيم و يا به اين زودي ها شبيهش را پيدا كنيم. بنان در موسيقي ما از گوهر گرانبها هم گرانبهاتر است. همكاري بنان با راديو تهران آغاز مي شود و به دعوت داوود پيرنيا، پاي او به برنامه گلها هم باز مي شود و صدايش بيش از پيش در دلها نفوذ مي كند.
بنان، نه تنها در آواز قديمي و كلاسيك، بلكه در اجراي قطعات مدرن نيز مسلط نشان مي دهد: باز اي الهه ناز‎/ با غم من بساز‎/ كاين غم جانگداز‎/ برود ز برم دهان به دهان، صداي بنان مي گردد و بر دل ها مي نشيند.
پرده دوم: تهران، سال 1336
غلامحسين بنان يك چشم خود را در يك سانحه تصادف اتومبيل از دست مي دهد، اما به قول خودش: ديدن از نگاه كردن جداست. خيلي ها هستند كه همه جا را نگاه مي كنند اما نمي بينند. من با يك چشم هم مي توانم دنيا را همان طور كه هست، ببينم.
و لابد همين نگاه هنرمندانه او به دنياست كه تحملش مي دهد تا20 سال پايان عمرش را به دور از عشقش، به دور از خواندن، سر كند.
بيماري ها و ناراحتي هاي جسمي به حدي خسته اش مي كند كه حنجره اش حتي توان ابراز نيازهاي دروني اش را هم ندارد و كاري از دست پزشكان و پرستاري هاي همسرش، پري بنان، نيز ساخته نيست.
پرده سوم: منزل بنان
فروردين 1363
آخرين بهار هاي زندگي بنان است. محمد موسوي، نوازنده ني، به منزلش مي رود و از او عيدي مي خواهد.
- من كه چيزي ندارم به تو بدهم.
موسوي پافشاري مي كند كه: چرا، داريد. من از شما مي خواهم پيامي به خوانندگان جوان بدهيد تا من به گوش آنها برسانم.
- خواننده در درجه اول بايد باسواد باشد. بايد ادبيات فارسي و عربي و عروض را خوب بداند و اگر شعري به دستش دادند كه درجا بخواند، قبول نكند و قبلاً روزها و هفته ها و ماه ها روي آن شعر كار كند و با زير و بم هاي آن كاملاً آشنا شود و بعد، آن را بخواند.
35 سال فعاليت هنري، 450آواز و تصنيف زيبا، نوآنس ها و تحريرهاي منحصر به فرد و جادوي يك صداي ماندگار وقتي كه با صفات والاي اخلاقي و انساني در مي آميزد، دل ها را جادو مي كند و عجيب نيست اگر هنوز و هميشه به يادماندني است الهه ناز در مايه دشتي، حالا چرا در عشاق و بوسليك، امروز مها خويش  ز بيگانه ندانيم در ابوعطا، مرا عاشقي شيدا در سه گاه، همه عمر برندارم سر از اين خمار مستي در ماهور، كنون كه صاحب مژگان شوخ و چشم سياهي در شور، تنم در كوره تب سوزد امشب در افشاري، داد حسنت به تو تعليم خودآرايي در مايه دشتي، چنگ رودكي در مايه اصفهان و...
پرده آخر: بيمارستان ايرانمهر، 8 اسفند 1364
8 اسفند 1364 در پنج شنبه ساعت 7 عصر، صداي آشنايي در گوش موسيقي اين سرزمين نجوا مي كند:
آسمان چون جمع مشتاقان پريشان مي كند
در شگفتم من نمي پاشد ز هم دنيا چرا
8 اسفند 1364 در پنج شنبه ساعت 7 عصر، الهه ناز موسيقي ايران براي آن صداي آتشين، دلتنگي مي كند كه: آنكه او به غمت چون من دل بندد كيست؟
8 اسفند 1364 در پنج شنبه ساعت 7 عصر، اي ايران اي مرز پرگهر دلش هوايي آن صداي مردانه اي است كه: در راه تو كي ارزشي دارد اين  جان ما پاينده باد خاك ايران ما
... و آن صداي آشنا، و آن صداي آتشين، و آن صداي مردانه در پنج شنبه ساعت 7 عصر، در هشتمين روز از اسفند ماه 1364 در بيمارستان ايرانمهر براي هميشه خاموش مي شود.
</TEXT>
</DOC>
<DOC>
<DOCID>HAM2-851214-074</DOCID>
<DOCNO>HAM2-851214-074</DOCNO>
<ORIGINALFILE>/1385/851214/world/_musicw.htm</ORIGINALFILE>
<ISSUE>دوشنبه 14 اسفند 1385</ISSUE>
<DATE calender="Western">2007-03-05</DATE>
<DATE calender="Persian">1385/12/14</DATE>
<CAT xml:lang="fa">ادب و هنر.هنر.موسیقی</CAT>
<CAT xml:lang="en">Literature and Art.Art.Music</CAT>
<TITLE>
نگاه
مهر و مهتاب
</TITLE>
<TEXT>
رامتين همايون
*  مهر: همنوازي جليل شهناز(تار)و پرويز ياحقي(ويولن)، اميرناصر افتتاح(تنبك)، شامل قطعاتي از همايون، ماهور در راست پنجگاه.
* مهتاب: همنوازي پرويز ياحقي، همراه با تنبك اميرناصر افتتاح و جهانگير ملك. شامل قطعاتي در سه گاه و بيات زند.
* آلبوم و سي دي مهر و مهتاب از يادگارهاي خلاقيت پرويز ياحقي و هنرمندان همنواز او در سال هاي انزوا و كناره گيري از رسانه هاي گروهي است. در اين آلبوم، شكل نهايي سومين گرايش پرويز ياحقي در نوازندگي ويولن را مي شنويم. با خصوصياتي آشناي گوش و شنود تمام علاقه مندانش؛ خصوصياتي كه نوشتن درباره آنها دشوار و مفصل است.
* در اين گونه برنامه هاي همنوازي، آزادي هايي بوده كه نوازندگان هنگام اجراي برنامه در راديو و يا صحنه، از آنها بي نصيب بوده اند. از جمله، آزادي كامل در انتخاب زمان و مدت اجراست. رهايي از هر گونه محدوديت وقت و احساس راحتي هنرمندان در كنار يكديگر، شرايطي را فراهم مي كرده كه آنها فارغ از هر دغدغه اي، بتوانند با آرامش و حوصله، آنچه كه دارند و آنچه كه به ذهنشان به طور خلق الساعه مي رسد را بنوازند، از آنجا كه نسخه مادر تحويل شده به ناشر، از زير نظر و تيغ ويرايش زنده ياد پرويز ياحقي گذشته، و به صورت يك سي دي شصت دقيقه اي درآمده، نمي توان حدس زد كه برنامه با همه مطالبي كه به نظر ويراستار آن حشو و زوايد مي آمده، در اصل چه بوده است. بايد به تشخيص و قريحه و سليقه زنده نام ياحقي احترام بگذاريم و آن را همين طور كه هست بپذيريم.
* قطعات گاهي فقط با ويولن و تار است و گاهي نيز صداي شيرين تنبك استاد اميرناصر افتتاح آن را همراهي مي كند. نوازندگان در تعادل و تعامل كامل با يكديگر هستند و گفت وگويي دروني بين سازها جريان دارد. عده اي اين گفت وگو را كمال مطلوب موسيقي ايراني مي دانند و آثاري اين چنين را نمونه و مثال اين كمال مطلوب مي دانند. باذكر اين نكته مهم كه در اين آثار، برخلاف روحيه حاكم بر فضاي موسيقي ايراني، از خواننده و شعرسالاري خبري نيست و اصلاً اين برنامه ها را نيازي به وجود خواننده نيست. مجموعه صداها براي دوستدارانش به حدي غني و ارضا كننده است كه دليلي براي خودنمايي شعر و خواننده نمي بيند.شهناز، ياحقي و افتتاح در اين دو آلبوم، فضاها و حالت هاي متنوعي را اجرا كرده اند. از قطعات ضربي گاه سنگين و گاه محرك، تا چهار مضراب و آواز. هيچ كدام از اين قطعات و آوازها به فرم هاي كلاسيك رديف و دستگاه محدود و مقيد نيست. چرا كه روش و سليقه اين هنرمندان، چنين نبوده است. آنها بيش از هر چيز به اتفاقات درون خود، اتفاقات لحظه اي في ما بين خود و آزادي كامل در بيان آنچه كه بر ضميرشان مي رسد، مقيد هستند و در اجراي هر چه در دلشان مي گذرد، توانايي كامل دارند. سونوريته درخشان و جذاب، تسلط به سوال و جواب، اجراي ماهرانه نوانس ها و تزئين ها و بالاخره، لحن گرم و شيرين، از اختصاصات اين نوع هنرمندان است و آنها را متفاوت مي كند از نوازندگاني كه سالهاي سال، كارشان اجراي مداوم متن هاي ثابت و كليشه اي است.
* در اين دو آلبوم، استاد جليل شهناز، با نواختن جملات بديع و ابتكاري و قطعات كوتاهي كه گاه قابليت پرورش و ساخت يك آهنگ كامل و مستقل را دارند، قريحه و توانايي اجرايي خود را نشان مي دهد و زنده نام پرويز ياحقي، با نواختن جملات مكمل براي مطالب استاد شهناز، شروع هاي زيبا، جواب هاي مناسب و فرودهاي دلنشين كه از مختصات كار اوست، فضاي همنوازي را رنگ آميزي و جلاي شايسته مي بخشد. اين نقش در مقابل استاد شهناز، هم از تربيت و فروتني اصيل هنري او در مقابل استادان بزرگ، برمي خاست و هم نشان دهنده سليقه او در بيست سال آخر عمر نوازندگي اش بود كه به ايجاد فضا و نواختن افكت هاي مناسب بيشتر علاقه داشت.
</TEXT>
</DOC>
<DOC>
<DOCID>HAM2-851214-075</DOCID>
<DOCNO>HAM2-851214-075</DOCNO>
<ORIGINALFILE>/1385/851214/world/_sciew.htm</ORIGINALFILE>
<ISSUE>دوشنبه 14 اسفند 1385</ISSUE>
<DATE calender="Western">2007-03-05</DATE>
<DATE calender="Persian">1385/12/14</DATE>
<CAT xml:lang="fa">علمی فرهنگی.علمی</CAT>
<CAT xml:lang="en">Science and Culture.Science</CAT>
<TITLE>
نوزادان نارس با چه مشكلاتي دست و پنجه نرم مي كنند
كوچولوهاي شكستني
</TITLE>
<TEXT>


آميليا تنها با 283 گرم وزن و 24 سانتي متر قد به دنيا آمده است
دكتر فرنوش صفوي فر
هفته گذشته يكي از كوچك ترين نوزادان دنيا، زنده و سرحال، از بيمارستان باپتيست در ميامي آمريكا مرخص شد. آميليا تيلور، نوزادي در سن 21 هفته و 5 روزگي پا به اين جهان گذاشت، در حالي كه خودش مي توانست نفس بكشد و حتي براي گريه كردن هم تلاش كرد. آميليا، تنها 283 گرم وزن داشت و قد او 24 سانتي متر بود و به اين ترتيب توانست كوچولوترين نوزادي كه توانسته زنده بماند لقب بگيرد.
البته در بسياري از نقاط دنيا و از جمله در ايران، چنين نوزاداني نمي توانند اميدي به زنده  ماندن داشته باشند و معمولاً تلاشي هم براي زنده  نگهداشتن آنها انجام نمي شود. به همين  خاطر هم ثبت ركورد زنده  نگهداشتن يك نوزاد 21 هفته اي در دنياي پزشكي اهميت زيادي دارد.در طب اطفال، نوزادان زير 1500 گرم را نوزاد با وزن بسيار كم مي نامند. اين بچه ها فقط يك درصد كل متولدين را تشكيل مي دهند، اما 50 درصد كل مرگ و ميرهاي نوزادان، در آنها اتفاق مي افتد.
اين كه چرا برخي نوزادان طاقت ماندن در رحم مادر را ندارند و زودتر از موقع به دنيا مي آيند، دلايل زيادي دارد؛ از وضع اقتصادي بد خانواده، تا سيگاري يا الكلي يا معتاد بودن مادر به انواع مواد مخدر و حتي نژاد سياه او. تحمل استرس هاي جسمي و رواني هم در شروع زودرس دردهاي زايماني، مؤثر است. گذشته از اينها، برخي خصوصيات هم در خود بارداري هست كه باعث زايمان زودرس و به دنيا آمدن نوزاد نارس مي شود. ناهنجاري هاي رحمي و پاره شدن زودرس پرده هاي جنيني از اين جمله اند. ممكن است جنين هم ناهنجاري هايي داشته باشد كه او را براي به دنيا آمدن به هول و ولا بيندازد. آميليا حاصل باروري آزمايشگاهي(ivf)بود و اين كه نتواند زمان درست به دنيا آمدن را تشخيص بدهد، برايش قابل انتظار بود. بعد از اين كه تلاش پزشكان براي به عقب انداختن زايمان او نتيجه نداد و آنها مجبور شدند مادرش را براي زايمان سزارين به اتاق عمل ببرند، كسي فكر نمي كرد او با اين سن بتواند زنده بماند؛ چرا كه اصولاً جنين با وزن كمتر از 400 گرم و سن كمتر از 23 هفته را ماندني(viable)نمي دانند. اين گونه جنين ها ناچارند با مشكل ها و سختي هاي زيادي دست و پنجه نرم كنند. با اين حساب مي توان گفت زندگي آميليا تا اينجا پر از معجزه بوده است.
شش ماهه به دنيا آمده اي؟
نوزادان نارس وقتي به دنيا آمده اند كه هنوز آمادگي زندگي در اين دنيا و مواجهه با شرايط آن را پيدا نكرده اند. خوب نمي توانند نفس بكشند، خوب نمي توانند غذا بخورند و خوب نمي توانند با محيط ارتباط برقرار كنند. آخر آنها هنوز خودشان را در همان دنياي مواج و محدود رحم مادر تصور مي كنند. بعضي از اين مشكل ها در همان روزها و ماه هاي اول بعد از تولد برطرف مي شود، اما اثر بعضي هاي ديگر، ممكن است تا آخر عمر با او باقي بماند.
بگذار زنده بمانم
تنفس، اولين و حياتي ترين مساله اي است كه نوزاد نارس، هنوز به دنيا نيامده، ناچار است آن را حل كند. ريه هاي جنيني، پر از مايع جنيني يا همان مايع آمنيوتيك است؛ چرا كه جنين در داخل رحم مادر نيازي به نفس كشيدن ندارد. او اكسيژن مورد نيازش را از طريق خون بند ناف تأمين مي كند و مواد زائدش را هم از همين طريق از بدن دور مي كند. اما، حالا و در اينجا، وقتي كه او تك و تنها بايد براي دريافت اكسيژن حيات بخش، بجنگد و آن را به دست آورد، چه؟ اولين گريه نوزاد بعد از تولد، درست همين نقش را ايفا مي كند و باعث باز شدن اين كيسه پر از مايع و وارد شدن اولين هوا براي تنفس مي شود. نوزادان نارس گاه توانايي اين گريه اول را هم ندارند و از همان دقايق اول بعد از تولد، دچار سندرم زجر ريوي مي شوند: نفس كشيدني توأم با كلي زجر و رنج و ناكافي.
ريه هاي نابالغ
در هفته هاي آخر دوران جنيني، يعني از هفته 32 به بعد، كم كم ريه جنين بالغ مي شود. يعني جدار كيسه هاي هوايي، همان محلي كه بايد خون داخل مويرگ ها از هواي تنفس شده اكسيژن بگيرند، به بلوغ مي رسد تا اين تبادل اكسيژن به راحتي انجام شود. وقتي جنيني زودتر از موقع به دنيا بيايد، فرصت بالغ شدن را از ريه هايش گرفته و بنابراين آماده نفس كشيدن در هواي بيرون نيست.وقتي قرار باشد نوزادي پيش از موعد، يعني قبل از هفته 37، به دنيا بيايد، در همان اتاق عمل يا اتاق زايمان، همه آماده انجام عمليات احيا براي او هستند، چون نابالغ بودن ريه هاي او را مي شود پيش بيني كرد. اكثر اين نوزادان قادر به تنفس خود به خودي نيستند و بايد از همان اتاق زايمان، به آنها تنفس مصنوعي رساند.
عواقب كم نفسي
بد نفس كشيدن همان و كم شدن اكسيژن دريافتي بافت هاي مختلف، همان. موضوعي كه بيش از همه تيم مراقبتي از نوزادان نارس را نگران مي كند: عقب ماندگي ذهني، كوچك شدن مغز و بعدها در دوران مدرسه، اشكال در يادگيري و كند شدن انجام فعاليت هاي مدرسه در كودك. هيپوكسي و كم شدن اكسيژن در بافت ها(اصطلاحاً ايسكمي)، همچنين ممكن است باعث فلج اندام ها شود و تشنج بدهد. اينها مي تواند زندگي كودك را تا آخر عمر تحت تأثير قرار دهد. به همين علت تنظيم اكسيژن خون نوزاد در بخش مراقبت هاي ويژه اهميت زيادي دارد.
اكسيژن اضافي: تيغ دولبه
در بخش مراقبت هاي ويژه، اكسيژن جزء داروهاي رايج است. بدون اكسيژن اضافي، اكثر نوزادان نارس، كم مي آورند. اما همين اكسيژن حيات بخش مي تواند خطرهاي جدي اي را براي نوزاد به دنبال داشته باشد.اولين و مهم ترين مشكل، آسيب اكسيژن به شبكيه نوزاد و نابينايي اوست. در شبكيه چشم نوزادي كه سر موعد به دنيا آمده، به اندازه كافي عروق وجود دارد كه اين اكسيژن اضافي نتواند آسيب جدي به آن وارد كند. در حالي كه در نوزاد نارس اين عروق هنوز به اندازه كافي شكل نگرفته اند و به همين دليل ممكن است ابتدا دچار تنگي و بعد از مدتي كاملاً بسته شوند. همين باعث كوري نوزاد مي شود.اكسيژن، روي ريه ها هم اثر زيان بار دارد. سوپر اكسيدها، پراكسيد هيدروژن و ساير راديكال هايي كه اكسيژن مي سازد، همه و همه براي ريه نوزاد، به خصوص نوزادي كه زير 1000 گرم وزن دارد، سمي و خطرناك است. اگر ريه ها از اين اكسيژن زيادي آسيب ببينند، معمولاً ديگر نمي توانند ترميم شوند و كودك براي هميشه بايد نارسايي تنفسي را تحمل كند.
خونريزي هاي مغزي
نوزادان نارس به خوبي نوزادان سر موعد نمي توانند رگ هايشان را متناسب با فشار خون داخل آن، تنگ و گشاد كنند. به همين علت بيش از سايرين در معرض خطر پارگي عروق مختلف هستند. اين موضوع به خصوص وقتي اهميت پيدا مي كند كه اين عروق پاره شده در داخل بطن هاي مغزي باشند؛ اتفاقي كه معمولاً در 3 روز اول تولد 50 درصد نوزادان نارس، به ويژه آنها كه كمتر از 1000 گرم وزن دارند، مي افتد. به اين ترتيب اين نوزادان علائمي پيدا مي كنند مثل تشنج، قطع تنفس، بي حال شدن و كم خوني اي كه با تزريق خون هم به اين راحتي ها اصلاح نمي شود. البته بيشتر موارد اين نوع خونريزي ها با درمان هاي حمايتي رفع مي شوند.
نمي توانند بخورند
اين هم يكي از مشكل هايي است كه شايد ما زياد جدي نگيريمش، اما براي نوزادان اهميت زيادي دارد. تغذيه نوزادان نارس اغلب به سختي امكان پذير است. روده آنها هم به اندازه كافي نمي تواند غذاهاي وارد شده را جذب كند و خلاصه اين نوزادان با انواع و اقسام كمبودهاي تغذيه اي روبه رو هستند. كم خوني، كمبود كلسيم و ويتامين e از مهم ترين كمبودهاي اين نوزادان است. اين كم و كاستي ها، در درازمدت رشد عقب مانده او را عقب تر مي اندازد و او را دچار نارسايي رشد، پوكي استخوان و شكستگي هاي آن مي كند.
و سرانجام، زندگي
اينها مشكل هاي عمده و شايع بود، اما داستان مشكلات نوزادان نارس به همين جا ختم نمي شود. آنها در دوران نوزادي و شيرخوارگي و حتي بعد از آن با مشكل هاي ريز و درشت زيادي روبه رو هستند كه علت بعضي از آنها هم هنوز ناشناخته است. براي مثال اين بچه ها بيشتر دچار سنگ دستگاه ادراري و سنگ كيسه صفرا مي شوند. بيشتر احتمال دارد كه فتق پيدا كنند و در مقابل عفونت ها آسيب پذيرترند. حتي احتمال سندرم مرگ ناگهاني شيرخوار در آنها كه نارس به دنيا آمده اند، بيشتر است.
با اين حال، به نسبت اين همه مشكلي كه زنده ماندن آنها را تهديد مي كند، بيشتر آنها مي توانند بر همه اين مشكل ها غلبه كنند و خود را به ساحل سلامت برسانند. آمارها نشان مي دهد از بين نوزادان 750 گرمي كه زنده مي مانند، 10 تا 25 درصد مشكل رشدي خفيف دارند و تنها 5 تا 10 درصدشان دچار مشكل رشدي شديد مي شوند و اين يعني غلبه تلاش براي زنده ماندن بر طبيعت.
</TEXT>
</DOC>
<DOC>
<DOCID>HAM2-851214-076</DOCID>
<DOCNO>HAM2-851214-076</DOCNO>
<ORIGINALFILE>/1385/851214/world/_sciew.htm</ORIGINALFILE>
<ISSUE>دوشنبه 14 اسفند 1385</ISSUE>
<DATE calender="Western">2007-03-05</DATE>
<DATE calender="Persian">1385/12/14</DATE>
<CAT xml:lang="fa">علمی فرهنگی.علمی</CAT>
<CAT xml:lang="en">Science and Culture.Science</CAT>
<TITLE>
جهان سلامت
اخطار سازمان ملل درباره داروهاي تقلبي مرگبار
</TITLE>
<TEXT>


بي بي سي: سازمان ملل در گزارشي اعلام كرده است كه داروهاي نسخه اي تقلبي، بازارهاي كشورهاي درحال توسعه را پر كرده؛ داروهايي كه گاه عواقب مرگبار به دنبال دارد.
در اين گزارش همچنين آمده است كه اعتياد به مواد افيوني(ترياك و مشتقات آن)اكنون در كشورهاي خاورميانه بيش از ساير نقاط دنيا رايج است كه دليل عمده آن نزديكي به مركز توليد آن يعني افغانستان است. در بين اين كشورها هم ايران بيش از همه در معرض تهديد است.
گذشته از بحث مواد مخدر، گزارش هيأت كنترل
بين المللي مواد مخدر مي گويد كه تا 50 درصد داروها در بازارهاي دارويي كشورهاي در حال توسعه تقلبي است. اين گزارش همچنين مي گويد كه استفاده نادرست(استفاده به عنوان ماده مخدر)از داروهاي نسخه اي به زودي از استفاده سوء از مواد مخدر غيرقانوني در جهان پيشي مي گيرد و دولت ها بايد قوانين كنوني را به طور جدي اجرا كنند و قوانين تازه اي را در مورد فروش اينترنتي دارو وضع كنند.
اين گزارش با تاكيد بر اين كه بازار داروهاي تقلبي به سرعت در حال گسترش است، هشدار داده است كه چنين داروهايي بيماران را در معرض خطرات جدي و در مواردي مرگبار قرار مي دهد.
فيليپ امافو، رئيس هيأت، گفت: دستاوردهاي سال هاي گذشته در كنترل مواد مخدر در جهان ممكن است در اثر اين تحول بديمن به طور جدي تضعيف شود. او افزود: بيماران بايد باور كنند كه داروهاي تقلبي به جاي شفا دادن ممكن است جان مردم را بگيرد.
طبق اين گزارش،  سازمان ملل و سازمان بهداشت جهاني بايد در مقابله با داروهاي تقلبي و قاچاقچيان آنها به آن دسته از كشورهاي عضو كه امكانات كافي ندارند كمك كنند. هيأت مستقر در وين همچنين گفته است كه سوءاستفاده از داروهاي نسخه اي در اروپا، آفريقا و جنوب آسيا از اعتياد به هروئين، كوكائين و اكستسي فراتر رفته است. بنابه اين گزارش در آمريكا تنها حشيش است كه سوءاستفاده از آن از سوءاستفاده از داروهاي نسخه اي پيشي مي گيرد.
نكته بارز ديگري كه در گزارش به آن تاكيد شده، اين است كه آمارهاي دقيق در مورد سوءاستفاده از داروهاي نسخه اي به سختي به دست مي آيد زيرا بسياري از كشورها نمي دانند كدام داروها مورد سوءاستفاده قرار مي گيرد.
</TEXT>
</DOC>
<DOC>
<DOCID>HAM2-851214-077</DOCID>
<DOCNO>HAM2-851214-077</DOCNO>
<ORIGINALFILE>/1385/851214/world/_sciew.htm</ORIGINALFILE>
<ISSUE>دوشنبه 14 اسفند 1385</ISSUE>
<DATE calender="Western">2007-03-05</DATE>
<DATE calender="Persian">1385/12/14</DATE>
<CAT xml:lang="fa">علمی فرهنگی.علمی</CAT>
<CAT xml:lang="en">Science and Culture.Science</CAT>
<TITLE>
303جدول اعداد
</TITLE>
<TEXT>


اعداد 1 تا 9 را در هر يك از سطرها و ستون ها و مربع هاي كوچك 3 در 3 طوري قرار دهيد كه فقط يك بار نوشته شود. پاسخ جدول را فردا در روزنامه ملاحظه خواهيد كرد.
</TEXT>
</DOC>
</HAMSHAHRI2>