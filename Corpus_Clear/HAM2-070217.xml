<?xml version="1.0" encoding="utf-8"?>
<!DOCTYPE HAMSHAHRI2 SYSTEM "hamshahri.dtd">
<HAMSHAHRI2>
<COPYRIGHT>
Hamshahri2 Corpus, Beta Release!
Copyright 2004-2008, Database Research Group (DBRG), Faculty of Engineering, University of Tehran
All the news content in the corpus is copyrighted by Hamshahri Newspaper (www.hamshahri.net)

Homepage:
http://ece.ut.ac.ir/dbrg/hamshahri/ham2

Contact:
darrudi@insf.org 

Please view the enclosed `Help.txt` file in the package for more information (tag description, etc).

IT IS A BETA RELEASE, PLEASE DON NOT REDISTRIBUTE IT!
</COPYRIGHT>
<DOC>
<DOCID>HAM2-851128-001</DOCID>
<DOCNO>HAM2-851128-001</DOCNO>
<ORIGINALFILE>/1385/851128/news/_adabh.htm</ORIGINALFILE>
<ISSUE>شنبه 28 بهمن 1385 - سال چهاردهم - شماره4208 - Feb 17, 2007</ISSUE>
<DATE calender="Western">2007-02-17</DATE>
<DATE calender="Persian">1385/11/28</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
كارشناسان از بيست و پنجمين دوره جشنواره فيلم فجر مي گويند
سياست زدگي جديد سينما
</TITLE>
<TEXT>


گروه ادب و هنر- همه ساله پس از پايان يافتن جشنواره فيلم فجر، بازار نقد فيلم هاي به نمايش درآمده در مطبوعات و رسانه ها رونق مي گيرد و صاحب نظران چشم انداز يك سال پيش روي سينماي ايران را به بوته نقد مي كشند. پايان جشنواره بيست و پنجم آغاز سينماي 86 است.
منتقدان سينماي ايران در گفت وگو با همشهري، از كيفيت بيست و پنجمين دوره جشنواره فيلم فجر گفتند.
دوگانگي ميان ايده آل هاي رهبري و اقدامات دولت
محمود گبرلو با بيان اين كه جشنواره امسال سياست واضح و روشني را بيان نمي كرد گفت: حدود يك سال است كه سياست هاي سينمايي ما تغيير كرده و البته اين حركت فرهنگي در پروسه يك ساله پاسخگو نيست بلكه زمان زيادي را مي طلبد. اما نكته مهم جشنواره امسال حضور شگفتي آور، آثار ارزشمند كارگردان هاي جوان بود. مسلماً آينده در دست جوان هاست كه وارد عرصه حرفه اي شده اند و مسئولان بايد دقت و سرمايه گذاري بيشتري براي شكوفايي خلاقيت آنها داشته باشند.
فيلم هاي حوزه دفاع مقدس نيز امسال حضور پررنگي داشتند. البته درا ين حوزه تنوع مضموني وجود داشت كه گاهي مثبت و گاهي منفي بود. اما آيا فيلمساز تازه كاري توانايي ساخت فيلم در حوزه دفاع مقدس را دارد. در اين حوزه اتوبوس شب فيلمي در خور توجه بود اما در مقابل يك كار از فيلمسازي جوان به نمايش درآمد كه دور از استانداردهاي فيلمسازي بود. سينما با تكنيك و محتوا در همه جا شناخته شده است نه با لودگي و با هدف صرف جذب مخاطب.گبرلو معتقد است مخاطب در سينما نبايد تا حد نازل شدن سطح سينما اهميت پيدا كند و مي گويد: مسئولان بايد جلوي اين حركت ها را بگيرند.اين منتقد در يك جمع بندي سينماي ايران را با توجه به سياست هاي دولت و وزير فرهنگ و ارشاد، از ايده آل ها دور دانسته و مي گويد: اين سينما هنوز جاي كار دارد، با توجه به فرمايشات مقام معظم رهبري كه فرمودند توسعه كشور به دست سينماگران است، دولت هنوز اقدام مثبتي براي سينماي ايران انجام نداده است. متأسفانه دوگانگي عجيبي بين سياست هاي دولت و فرمايشات رهبري وجود دارد كه البته رمز موفقيت سينماي ما در از بين رفتن اين دوگانگي است.
افت كيفي فيلم ها
جواد طوسي نيز كه امسال در كسوت داور در جشنواره بيست و پنجم حضور داشت معتقد است در اين دوره فيلم ها به لحاظ كيفي افت فاحشي در مقايسه با دوره هاي قبل نداشته اند و مي گويد: در مجموع تعدادي از فيلم خوب و غافلگير كننده بودند اما در مقابل فيلم هاي متوسط و ضعيف بيشتر بود. ويژگي بارز اين جشنواره تنوع مضموني آن بود.
متأسفانه در اين 25 سال، اين دور تسلسل ادامه يافته است. امسال با يك نگاه كنترل شده، سينماي جسوري كه هنرمند در آن ميدان عمل وسيع براي خلاقيت داشته باشد، كمتر به چشم خورد. در حوزه اجتماعي، جشنواره اين دوره فقير بود و فيلم شاخص آن خون بازي بود و ديگر فيلم خوب اين ژانر يعني سنتوري در حد و اندازه هاي كارگردانش نبود. اين حوزه كه يكي از نمونه هاي شاخص جذب مخاطب است متأسفانه محدود به همين دو فيلم بود و اين روش محتاطانه نمي تواند به نفع سينماي ايران باشد. اگر هنرمندان ما بدون واهمه از خطوط قرمز فيلم بسازند، ساحت هنري خود را به درستي در فيلم و حتي مخاطب شناسي مناسب پيدا مي كنند ولي تداوم نگاه محافظه كارانه باعث مرگ خلاقيت ها مي شود.طوسي نيز معتقد است نظارت دل سوزانه دولت در سينما مي تواند باعث رشد اين هنر شود. اين منتقد مي گويد: در كنار نظارت دولت، حوزه هاي تصميم گيرنده نيز بايد با سعه صدر بيشتري به هنرمند اعتماد كنند.متأسفانه هنوز در چرخه سياست ها و ارتباط هنرمند و فيلمساز تعريف سينماي پرمخاطب نامشخص است. آيا نبايد خط توليد منطقي براي سينماي قصه پرداز وجود داشته باشد. متأسفانه بعد از گذشت 25 سال، بعضي كارگردان هاي با سابقه هنوز در حال آزمون و خطا هستند، هنوز تعريف مناسبي از سينماي ملي وجود ندارد و... مشكلاتي از اين دست بسيار است.
نوازش بوي رانت و سفارش در سينما
رضا درستكار، در ارزيابي كيفيت جشنواره، آن را به سه بخش تقسيم كرده و مي گويد: اول بحث نفس جشنواره پيش مي آيد كه آن را دوست داريم و حضورش واجب است. در بخش دوم بحث اجرا پيش مي آيد كه متأسفانه از همان زمان شكل گيري  هيأت انتخاب با مشكلات زيادي همراه بود و از نظر اجرا مسئولان و مديران جشنواره به رغم زحمات زيادي كه متحمل شدند باز هم جشنواره به شكل بسيار نامناسبي مخصوصاً در سينماي مطبوعات برگزار شد.اما در بخش بررسي محتواي فيلم ها، اگر بگوييم اين دوره محصول مديريت جديد سينماست، در يك جمله مي توان گفت بوي رانت و وام كاملاً به مشام مي رسد. فيلم ها پر از اسپانسرهاي مختلف بود كه از اصل و جوهر تهي شده بودند و كاملاً سفارش  پذير عمل مي كردند در فضايي كه اسمش سينما نبود.اين منتقد در مورد فيلم هاي بخش معناگرا مي گويد: در اين حوزه فيلم ها به بدترين شكل ممكن بودند و انگار تنها با اعتقادات تماشاگر بازي مي كردند. برخي از فيلم ها حتي قابليت بحث نداشتند آنهايي كه با هدف ترساندن مخاطب، او را به خنده وامي داشتند.
در بخش دفاع مقدس، مي توان در مورد نداشته هاي فيلم ها به جاي داشته هايشان صحبت كرد. فيلم هايي كه بعضاً نمونه هاي دم دستي از فيلم هاي ارزشمند ساخته شده در اين حوزه در يك دهه قبل بودند.
</TEXT>
</DOC>
<DOC>
<DOCID>HAM2-851128-002</DOCID>
<DOCNO>HAM2-851128-002</DOCNO>
<ORIGINALFILE>/1385/851128/news/_adabh.htm</ORIGINALFILE>
<ISSUE>شنبه 28 بهمن 1385 - سال چهاردهم - شماره4208 - Feb 17, 2007</ISSUE>
<DATE calender="Western">2007-02-17</DATE>
<DATE calender="Persian">1385/11/28</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
نگاه
جايزه ادبي، جدا از اهداكنندگانش نيستصابر امامي
</TITLE>
<TEXT>
در تمام جهان سنتي به نام جايزه ادبي هست.در اين كه چنين سنت پسنديده اي در جهان فرهنگ و ادب در تمام دنيا به گونه اي شكل گرفته و در اعتلاي فرهنگ و ادب بشري تلاش مي كند، خداوند را سپاسگزاريم و حرفي نيست. سخن در اين است كه آنها چگونه به اين فهم نايل مي آيند. شكي نيست هر جايزه  ادبي در هر كجاي جهان بر 2 محور اساسي تكيه مي كند: نخست سازماني كه اين جايزه را تهيه مي كند. دوم داوراني كه درباره اثري كه بايد جايزه را ببرد قضاوت مي كنند.
در واقع بايد گفت جهان بيني، باورها، شخصيت و انديشه افرادي كه دور هم جمع مي شوند سازماني را به وجود مي آورند و براساس سلايق فكري و عقيدتي و شخصيتي خودشان سياست هايي را براي آن مجموعه تعريف مي كنند و آنها را در يك سري بحث هاي جدي و عملي تدوين مي كنند و به عنوان آيين نامه گروه و سازمان و ارگان خود به رسميت مي شناسند و در راستاي آن سياست ها در جهت رسيدن به اهداف منطقي نگرش ريشه دار و تثبيت  شده خود به فعاليت هاي فرهنگي ادبي هنري خود ادامه مي دهند كه عنوان كردن چيزي به نام جايزه ادبي هم در ادامه همين سياست ها قرار مي گيرد. دوم داوراني كه اين جماعت آنها را فراهم مي آورند، درست است كه انتخاب داوران بي تأثير از سياست هاي كلي آن سازمان اعطا كننده جايزه ادبي نخواهد بود اما در عين حال بايد بپذيريم كه داوران هم سليقه هاي شخصي، ذائقه ها و گرايش هاي خودآگاه و ناخودآگاه خويشتن را با خود به حلقه داوري خواهند آورد. صادقانه بگويم در هر كجاي جهان هر جايزه ادبي بدون تأثير از ويژگي هاي اين دو محور نيست و حق هم هست وقتي عده اي دور هم جمع مي شوند عمر مي گذارند پول خرج مي كنند از جان و سرمايه خود مايه مي گذارند حق طبيعي و حقوق و شرعي آنهاست كه در جهت اعتقادات، باورها و انديشه و سليقه هاي خودشان سياست گذاري كنند و عمل كنند. منطقي است كه هر جايزه ادبي عده اي را خوشحال كند و عده اي را گله مند، اگر اين گونه باشد به نظر مي رسد نبايد مشكلي داشته باشيم و همه موظفيم نتيجه يك داوري و صحنه پاياني و بيان كننده جوايز را اندكي درك كنيم و با يك صبوري عاطفي و انساني صفحه خبري روزنامه درباره جوايز را فقط هضم كنيم البته اين صورت كلي مسأله است و تذكري است براي فهم زمينه كلي جوايز ادبي در همه جاي جهان والا بديهي است كه ممكن است جايزه هايي بسيار منصفانه و جايزه هايي بسيار جهت دار باشند. اما به هر صورت همه جوايز، به نوعي موضع گيري و جهت بخشي از طرف اعطاكننده خصوصي يا دولتي جايزه هستند.
</TEXT>
</DOC>
<DOC>
<DOCID>HAM2-851128-003</DOCID>
<DOCNO>HAM2-851128-003</DOCNO>
<ORIGINALFILE>/1385/851128/news/_adabh.htm</ORIGINALFILE>
<ISSUE>شنبه 28 بهمن 1385 - سال چهاردهم - شماره4208 - Feb 17, 2007</ISSUE>
<DATE calender="Western">2007-02-17</DATE>
<DATE calender="Persian">1385/11/28</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
باد همچنان در علفزار مي پيچد
</TITLE>
<TEXT>


ايسنا: بيش از 70 درصد فيلمبرداري آخرين ساخته  خسرو معصومي  باد در علفزار مي پيچد در شمال كشور انجام شد و گروه همچنان مشغول ادامه  فيلمبرداري هستند. فيلمبرداري اين فيلم كه از 11 دي ماه مصادف با عيد غدير در مناطق اطراف جنگل هاي نور واقع در شمال كشور كليد خورد، طبق پيش بيني گروه تا اواسط اسفندماه سال جاري ادامه خواهد داشت. اين فيلم سومين بخش از تريلوژي كارگردان است، كه دو فيلم قبلي او رسم عاشق كشي و جايي دردوردست در جشنواره هاي خارجي موفقيت هايي داشته و جوايزي كسب كردند. اين فيلم درباره شوكا دختر جواني است كه به علت فقر خانواده مجبور شده به ازدواج با پسري عقب افتاده تن در دهد تا كمي  از بار مالي خانواده كم شود.
</TEXT>
</DOC>
<DOC>
<DOCID>HAM2-851128-004</DOCID>
<DOCNO>HAM2-851128-004</DOCNO>
<ORIGINALFILE>/1385/851128/news/_adabh.htm</ORIGINALFILE>
<ISSUE>شنبه 28 بهمن 1385 - سال چهاردهم - شماره4208 - Feb 17, 2007</ISSUE>
<DATE calender="Western">2007-02-17</DATE>
<DATE calender="Persian">1385/11/28</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
طرح ضربتي مبارزه با قاچاق فيلم، از امروز آغاز مي شود
</TITLE>
<TEXT>
ايسنا: طرح عملياتي مبارزه با نشر و توزيع فيلم هاي غيرمجاز و قاچاق محصولات سينمايي ايراني و خارجي از امروز آغاز و ادامه خواهد داشت.
طبق اعلام مؤسسه رسانه هاي تصويري، با همكاري معاونت اماكن عمومي پليس امنيت تهران بزرگ، معاونت امور سينمايي و سمعي و بصري وزارت فرهنگ و ارشاد اسلامي  و مؤسسه رسانه هاي تصويري، اين طرح را آغاز مي كنند. در اين طرح كه طي هماهنگي هاي انجام شده با مسئولان قوه قضائيه و نمايندگان مجلس شوراي اسلامي انجام مي شود، ده تيم عملياتي متشكل از متخصص اماكن عمومي  پليس امنيت تهران بزرگ و مؤسسه رسانه هاي تصويري معاونت سينمايي، با حضور در نقاط مختلف شهر تهران، فروشندگان فيلم ها و آثار سينمايي غيرمجاز را شناسايي و با آنان برخورد قانوني خواهند كرد. اين طرح عملياتي كه در ادامه عرضه  ويژه و كاهش قيمت محصولات سينمايي طي ماههاي اخير انجام مي شود، با هدف حفظ حقوق تهيه كنندگان آثار سينمايي در راستاي حمايت از سينماي ملي كشور و صيانت از حريم خصوصي افراد به طور مستمر ادامه خواهد يافت. در اين طرح همچنين با فروشندگاني كه اقدام به عرضه فيلم هايي و آثاري از جمله انيميشن، صوتي كه پروانه نمايش از وزارت فرهنگ و ارشاد اسلامي  ندارند، مي كنند، نيز برخورد قانوني مي شود.
</TEXT>
</DOC>
<DOC>
<DOCID>HAM2-851128-005</DOCID>
<DOCNO>HAM2-851128-005</DOCNO>
<ORIGINALFILE>/1385/851128/news/_adabh.htm</ORIGINALFILE>
<ISSUE>شنبه 28 بهمن 1385 - سال چهاردهم - شماره4208 - Feb 17, 2007</ISSUE>
<DATE calender="Western">2007-02-17</DATE>
<DATE calender="Persian">1385/11/28</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
خوش بيني ارشاد به بودجه كتاب و ادبيات
</TITLE>
<TEXT>
ايسنا: معاون امور فرهنگي وزارت فرهنگ و ارشاد اسلامي درباره رقم در نظر گرفته شده براي بخش كتاب و ادبيات در بودجه  سال آينده  كشور توضيح داد: اميدواريم بودجه اي كه مصوب مي شود، بتواند پاسخ گوي فعاليت هاي اين بخش باشد و نسبت به اين مسئله خوش بين هستيم.
محسن پرويز در توضيح بيشتر اظهار داشت: موضع كلي معاونت امور فرهنگي، تاييد بودجه اي است كه از سوي دولت به مجلس شوراي اسلامي  تقديم شده و فكر مي كنم آن چه كه در دولت مورد بررسي قرار گرفته و آن چه كه در نهايت به نتيجه رسيد و ابلاغ شد و از مجلس درخواست شده، با در نظر گرفتن جوانب مختلف كار بوده است. درواقع ما به عنوان معاونت امور فرهنگي، مشكلي بر سر اجراي برنامه هاي مان با بودجه اي كه اعلام شده است، نمي بينيم. او متذكر شد: اما طبيعي است كه اگر نمايندگان مجلس احساس كنند افزايش بودجه در برخي زمينه ها لازم و ضروري است، اقدامات خودشان را انجام مي دهند و به گسترش فعاليت ها كمك خواهند كرد. پرويز درباره بودجه هاي در نظر گرفته شده براي بخش هاي مختلف فرهنگي ازجمله سينما در مقايسه با كتاب و ادبيات گفت: نتيجه  جمع بندي آن چه كه در بودجه  منظور شده، با توجه به سياست هاي كلان دولت تنظيم شده است و ما كتاب را به عنوان مادر ساير فعاليت هاي فرهنگي در نظر مي گيريم.
</TEXT>
</DOC>
<DOC>
<DOCID>HAM2-851128-006</DOCID>
<DOCNO>HAM2-851128-006</DOCNO>
<ORIGINALFILE>/1385/851128/news/_adabh.htm</ORIGINALFILE>
<ISSUE>شنبه 28 بهمن 1385 - سال چهاردهم - شماره4208 - Feb 17, 2007</ISSUE>
<DATE calender="Western">2007-02-17</DATE>
<DATE calender="Persian">1385/11/28</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
اخبار كوتاه
</TITLE>
<TEXT>
غرفه رايگان: انجمن ناشران كتاب كودك در نظر دارد براي نمايشگاه كتاب فرهنگ عاشورايي غرفه رايگان در اختيار ناشران علاقمند قرار دهد. اين نمايشگاه سوم اسفندماه در سالن 38 نمايشگاه بين المللي افتتاح مي شود و به مدت هشت روز ادامه خواهد داشت.
سمت جديد شجاعي طباطبايي: سيدمسعود شجاعي طباطبايي با حكم مديركل دفتر امور هنرهاي تجسمي وزارت فرهنگ و ارشاد اسلامي به عنوان دبير هشتمين دوسالانه بين المللي كاريكاتور تهران انتخاب و معرفي شد.
توقيف كانال هاي مستهجن هندي: هند فعاليت شبكه هايي كه برنامه هاي مغاير با عفت عمومي  پخش مي كنند را ممنوع مي كند. در پي ممنوع فعاليت شدن شبكه ax به علت پخش برنامه هاي نامناسب، هند در صدد ممنوع كردن فعاليت شبكه هاي بيشتري به علت پخش برنامه هاي مغاير با عفت عمومي  است.
پايان جشنواره انيميشن فرانسوي: پنجمين دوره جشنواره بين المللي 3 روزه فيلم هاي انيميشن رنكونترس(recotres)در فرانسه با شعار مقابله با تهاجم سينما به آثار انيميشن برگزار شد. اين رويداد سينماي انيميشن با حضور فيلمسازان مطرح اين ژانر، در شهر ليل سدكس برپا شد. اين جشنواره شامل برنامه هايي چون معرفي نرم افزارهاي جديد انيميشن سازي و برپايي سمينارهاي تخصصي بود.



تقدير از بانوي مجسمه ساز: با برپايي نمايشگاهي از آثار بانوي پيشكسوت مجسمه سازي ايران، مراسم بزرگداشت، ليليت تريان در تهران برگزار مي شود. اين مراسم هم زمان با برگزاري نخستين سمپوزيوم مجسمه سازي تهران، ساعت 16، چهارم اسفندماه، با حضور اعضاي انجمن مجسمه سازان ايران، در سرسراي نور موزه امام علي، تدارك ديده شده است.
ستايش سلينجر در همايش داستان كوتاه: همزمان با روز جهاني داستان كوتاه، دومين همايش در ستايش داستان كوتاه عصر روز چهارشنبه در سينما تك موزه هنرهاي معاصر تهران برگزار شد. اين همايش با بزرگداشت جروم ديويد سلينجر - داستان نويس معاصر آمريكايي - همراه بود.
جشنواره مترويي: فيلم هاي داستاني با موضوع ترن و مترو در خلال برپايي جشنواره فيلم سينه ريل با يكديگر به رقابت مي پردازند، اين فستيوال از 30 بهمن تا يك هفته ديگر در فرانسه برپاست.
معرفي كتاب  هاي كيانيان: رضا كيانيان 2 كتاب جديد خود را كه اخيراً منتشر شده اند، معرفي مي كند. كيانيان 2 كتاب بازيگري در قاب و ناصر و فردين را ساعت 17 روز چهارشنبه نهم اسفندماه در فرهنگسراي ارسباران(هنر)معرفي خواهد كرد. كيانيان پيش از اين نيز كتاب ديگر خود، شعبده بازيگري، را معرفي كرده است.
</TEXT>
</DOC>
<DOC>
<DOCID>HAM2-851128-007</DOCID>
<DOCNO>HAM2-851128-007</DOCNO>
<ORIGINALFILE>/1385/851128/news/_akhar.htm</ORIGINALFILE>
<ISSUE>شنبه 28 بهمن 1385 - سال چهاردهم - شماره4208 - Feb 17, 2007</ISSUE>
<DATE calender="Western">2007-02-17</DATE>
<DATE calender="Persian">1385/11/28</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
عكس روز
</TITLE>
<TEXT>


عكس: خبرگزاري فرانسه‎/ ناتاليا كولشنيكووا
پنجشنبه گذشته شهر مسكو، نخستين بارش سنگين برف را در زمستان سال جاري تجربه كرد. عكس، يكي از بلوارهاي مركزي مسكو را نشان مي دهد.
</TEXT>
</DOC>
<DOC>
<DOCID>HAM2-851128-008</DOCID>
<DOCNO>HAM2-851128-008</DOCNO>
<ORIGINALFILE>/1385/851128/news/_akhar.htm</ORIGINALFILE>
<ISSUE>شنبه 28 بهمن 1385 - سال چهاردهم - شماره4208 - Feb 17, 2007</ISSUE>
<DATE calender="Western">2007-02-17</DATE>
<DATE calender="Persian">1385/11/28</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
در شهر چه خبر
</TITLE>
<TEXT>
محدوديت
در جاده چالوس
وزارت راه و ترابري اعلام كرد: در مسير كرج- چالوس، از امروز تا هشتم اسفند ماه سال جاري، شنبه تا سه شنبه شبها بين ساعات 20 تا 7 صبح روز بعد، رفت و آمد وسايل نقليه در تونل اميركبير، يك طرفه خواهد بود. مركز اطلاعات راههاي سازمان راهداري و حمل و نقل جاده اي وزارت راه و ترابري، اعلام كرد كه اين تصميم به منظور انجام عمليات تكميلي و راه اندازي سيستم روشنايي، تهويه و كنترل هوشمند تونل اميركبير واقع در مسير كرج چالوس گرفته شده است. در اين اطلاعيه از رانندگان وسايل نقليه اي كه قصد عبور از اين مسير را دارند، خواسته شده كه ضمن توجه به علايم و رعايت نكات ايمني، از محدوده اجراي عمليات عبور كنند.
دسترسي به اينترنت
در حالي كه برخي كاربران تهراني براي افزايش ميزان سرعت اينترنت مشغول چانه زني هستند، كاربران نقاطي از كشور براي دسترسي نداشتن به آن گلايه دارند. براي نمونه شماري  از شهروندان خراسان شمالي خواستار رسيدگي مسئولان به فراهم ساختن زمينه برقرار شدن ارتباط اينترنتي خود هستند. به عنوان مثال شهر صفي آباد در شهرستان اسفراين به شبكه اينترنت دسترسي ندارد. در اين استان فقط شهرهاي بزرگ مثل بجنورد، شيروان و اسفراين از سامانه ديتاي راه اندازي شبكه اينترنت برخوردارند. استان خراسان شمالي??? هزار نفر جمعيت دارد.
نانواها ي متخلف
?? نانوايي متخلف در شهرستان شاهرود به جريمه نقدي محكوم شدند.
اين نانوايي ها به علت قاچاق??? كيسه آرد و كم فروشي به?? ميليون و??? هزار ريال جريمه نقدي محكوم شدند. پايين بودن كيفيت نان در اين شهرستان نارضايتي خريداران را در پي داشته است. همچنين صاحبان?? نانوايي متخلف در شهر كلاله جمعاً به پرداخت? ميليون و??? هزار ريال جريمه نقدي محكوم شدند. تخلف صاحبان اين نانوايي ها در زمينه ارايه نان نامرغوب به مشتري، رعايت نكردن بهداشت در تهيه نان، كم فروشي، جابه جايي و فروش آرد سهميه اي و استفاده از جوش شيرين بوده است. شهرستان??? هزار نفري كلاله در شرق استان گلستان قرار دارد.
لاستيك زمستاني
با وجود اشباع بازار لاستيك خودرو بايد علت صاف بودن لاستيك برخي خودرو ها و سرسره  بازي زمستاني  آنها را جويا شد. در حال حاضر لاستيك پرايدي توليد داخل هر جفت??? تا??? هزار ريال و نوع وارداتي آن با همان كيفيت بين??? تا??? هزار ريال به فروش مي رسد. توزيع كنندگان به دليل اين كه در تهيه لاستيك هاي وارداتي نيازي به سپرده گذاري ندارند و همچنين با فروش آنها سود موردنظر تامين مي شود، بيشتر تمايل به توزيع لاستيك هاي وارداتي دارند.
آب سالم
بالا رفتن تقاضا ي مردم براي دستگاه هاي تصفيه آب، انواع خارجي اين وسايل را به بازار كشانده  است اما علي اصغر قانع معاون نظارت بر بهره برداري شركت آبفا كشور معتقد است: آب تمام منابعي كه در كشور به شبكه شرب تزريق مي شود از لحاظ كيفيت، مناسب، بهداشتي و استاندارد است. با اين وجود آب هاي زيرزميني در برخي از نقاط كشور داراي آلايندگي هايي است كه به مرور زمان و حوادث موردي صورت مي گيرد. در برخي از شهرها مثل كردستان برخي از چاه هاي آب مشكل داشته و داراي فلزات سنگين بودند كه به دليل ناتواني در سالم سازي آب، آن چاه ها از مدار خارج شدند.
</TEXT>
</DOC>
<DOC>
<DOCID>HAM2-851128-009</DOCID>
<DOCNO>HAM2-851128-009</DOCNO>
<ORIGINALFILE>/1385/851128/news/_akhar.htm</ORIGINALFILE>
<ISSUE>شنبه 28 بهمن 1385 - سال چهاردهم - شماره4208 - Feb 17, 2007</ISSUE>
<DATE calender="Western">2007-02-17</DATE>
<DATE calender="Persian">1385/11/28</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
مسابقه با جايزه‎/26
</TITLE>
<TEXT>
كشت برنج
در كدام يك از اين استان ها برنج كشت نمي شود؟
a)مازندرانc)اصفهان
b)گيلانd)كرمان
نحوه شركت در مسابقه: شركت كنندگان بايد يكي از گزينه هاي a، b، c و d را حداكثر تا ساعت 18 امروز به شماره 3000251 و دارندگان تلفن هاي تاليا و ايرانسل به شماره 09122029165 اس ام اس كنند. به حساب 10 نفر از افرادي كه پاسخ صحيح داده باشند(5 نفر از تهران و 5 نفر از شهرستان ها)جايزه نقدي واريز مي شود. شماره تلفن همراه برندگان با حذف 3 رقم آن(و جايگزين علامت * به جاي رقم هاي حذف شده)فردا در روزنامه چاپ مي شود و همكاران ما به منظور دريافت شماره حساب بانكي با آنها تماس مي گيرند.(علت قرار دادن * به جاي رقم ها، جلوگيري از مزاحمت هاي احتمالي است.)
شماره تلفن برندگان مسابقه 25


</TEXT>
</DOC>
<DOC>
<DOCID>HAM2-851128-010</DOCID>
<DOCNO>HAM2-851128-010</DOCNO>
<ORIGINALFILE>/1385/851128/news/_akhar.htm</ORIGINALFILE>
<ISSUE>شنبه 28 بهمن 1385 - سال چهاردهم - شماره4208 - Feb 17, 2007</ISSUE>
<DATE calender="Western">2007-02-17</DATE>
<DATE calender="Persian">1385/11/28</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
فرهنگسرا
</TITLE>
<TEXT>
نمايش هاي مذهبي
فرهنگسراي طبيعت با هدف اشاعه فرهنگ مذهبي در بين جوانان و نوجوانان اقدام به اجراي نمايش هاي خياباني از تاريخ 30 بهمن تا 5 اسفند ماه كرده است. اين نمايش ها داراي مضامين مذهبي و زمان برگزاري آن از ساعت 16 تا 17 در فضاي باز فرهنگسرا است. علاقمندان مي توانند براي تماشاي اين نمايش ها به نشاني فلكه دوم تهرانپارس، انتهاي خيابان جشنواره، فرهنگسراي طبيعت مراجعه كنند و يا با شماره 77326777 تماس بگيرند.
دم صبح در خانه فيلم نور
فيلم سينمايي دم صبح ساخته حميدرضا رحمانيان با بازي حسين ياري، ذبيح افشار، هدي ناصح، آتش تقي پور و فيلمبرداري بايرام فضلي فردا ساعت 16 در موزه امام علي به نمايش در مي آيد. اين فيلم مضموني اجتماعي دارد و روايتي از يك محكوم به مرگ سرگردان ميان خوف و رجا است كه انتظار صبحي را مي كشد كه او را مي بخشند يا اعدام مي كنند. نشست نقد و بررسي فيلم بعد از نمايش با حضور حميدرضا رحمانيان كارگردان، جهانبخش نورايي منتقد سينما و ديگر عوامل فيلم، برگزار مي شود.
نقاشان سالمند
سالمندان در كانون نقاشي فرهنگسراي سالمند، نقاش مي شوند. كانون نقاشي سالمند با هدف مديريت اوقات فراغت سالمندان و همچنين گسترش هنرهاي تجسمي روزهاي يكشنبه از ساعت 10تا12 برگزار مي شود. علاقمندان براي ثبت نام و يا كسب اطلاعات بيشتر مي توانند به نشاني: ميدان امام حسين، خيابان 17شهريور، خيابان خشكبارچي، پارك خيام مراجعه كنند و يا با شماره تلفن 2-33302590 تماس بگيرند. همچنين خانه فرهنگ مهرآور با هدف توانمندسازي بانوان در امر مديريت خانه و كمك به اقتصاد خانواده، دوره هاي آموزش خياطي را برگزار مي كند. هنرجويان در اين دوره آموزشي با انواع برش، نازك دوزي، ضخيم دوزي و دوخت لباس بچگانه با الگو آشنا مي شوند. علاقه مندان براي كسب اطلاعات بيشتر مي توانند به نشاني: خيابان خاقاني، نبش مهديه دوم، پلاك 5 مراجعه كنند و يا با شماره تلفن 77431025 تماس بگيرند.
</TEXT>
</DOC>
<DOC>
<DOCID>HAM2-851128-011</DOCID>
<DOCNO>HAM2-851128-011</DOCNO>
<ORIGINALFILE>/1385/851128/news/_akhar.htm</ORIGINALFILE>
<ISSUE>شنبه 28 بهمن 1385 - سال چهاردهم - شماره4208 - Feb 17, 2007</ISSUE>
<DATE calender="Western">2007-02-17</DATE>
<DATE calender="Persian">1385/11/28</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
بازار
</TITLE>
<TEXT>


كارت دعوت براي خودرو هاي خارجي
گويا كسادي بازار خودرو  هاي داخلي حكم كارت دعوت براي توليدات خارجي را داشته است؛ به طوري كه آمار ها نشان مي دهد واردات خودرو طي 10 ماهه سال جاري 132 درصد افزايش يافته است.
طي اين مدت 21 هزار و 174 دستگاه خودرو به ارزش 1/373 ميليون دلار واردات قطعي صورت گرفته در حالي كه طي مدت مشابه در سال84 حدود 9 هزار و 117 دستگاه خـودرو به ارزش 213 ميليون دلار واردات قطعي صورت گرفته بود. از سوي ديگر تعرفه واردات خودرو در سال گذشته 100 درصد بوده كه در سال جاري انواع خودروي سبك با نرخ تعرفه 90 درصد وارد كشور مي شود. مسئولان اتحاديه نمايشگاه داران و فروشندگان خودرو همچنان در مورد كاستي هاي خدمات پس از فروش خودرو هاي خارجي و فروش توليدات سال هاي پيش به عنوان آخرين مدل، به خريداران هشدار مي دهند.
</TEXT>
</DOC>
<DOC>
<DOCID>HAM2-851128-012</DOCID>
<DOCNO>HAM2-851128-012</DOCNO>
<ORIGINALFILE>/1385/851128/news/_bourse.htm</ORIGINALFILE>
<ISSUE>شنبه 28 بهمن 1385 - سال چهاردهم - شماره4208 - Feb 17, 2007</ISSUE>
<DATE calender="Western">2007-02-17</DATE>
<DATE calender="Persian">1385/11/28</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
آخرين برآوردها از ميزان سهام قابل عرضه اعلام شد
60 هزار ميليارد تومان سهام دولتي روي ميز فروش
</TITLE>
<TEXT>


گروه بورس اين روزها برنامه عرضه سهام دولتي و اجراي سياست هاي اصل 44 پس از ورود سهام شركت مس به بورس تهران، با جديت بيشتري دنبال مي شود.
قرار است امروز يك بار ديگر 60درصد سهام شركت هپكو در بورس به فروش برسد و طبق اعلام مسئولان سازمان خصوصي سازي تا 2هفته ديگر نيز سهام فولاد مباركه وارد بورس خواهد شد. اسماعيل غلامي، معاون آماده سازي و امور شركت هاي سازمان خصوصي سازي در اين باره گفت: طبق آخرين برآوردهاي سازمان حسابرسي كه نتايج آن در رسانه ها نيز منتشر شده، ارزش كل سهام شركت هاي دولتي پس از كسر بدهي ها و محاسبه حقوق صاحبان سهام، 132 هزار ميليارد تومان برآورد مي شود كه با توجه به سياست هاي ابلاغي اصل 44، نيمي از اين شركت ها قابل واگذاري به بخش خصوصي هستند. بنابراين ارزش كل سهام دولتي كه در قالب سياست هاي اصل 44 به فروش مي رسد 60 هزار ميليارد تومان برآورد مي شود.
غلامي با اشاره به اين كه نشست مشترك وزارتخانه هاي اقتصاد و نفت براي تعيين تكليف سهام شركتهاي نفتي برگزار شده، تاكيد كرد: در پايان اين نشست مقرر شد ابتدا وزيران اقتصاد و نفت، در مورد پيش نويس مصوبه اي كه نحوه واگذاري سهام نفتي را مشخص مي كند، به توافق برسند. او تاكيد كرد: اين پيش نويس تدوين شده ولي وزير نفت اعلام كرده در مورد برخي موارد، بايد ملاحظاتي رعايت شود. مثلاً، وزارت نفت درخواست كرده برخي شركتها نظير شركتهاي فعال در حوزه خطوط لوله در زمره استثنائات واگذاري سهام قرار  گيرد و همچنان دولتي باقي بماند. ضمن اين كه ممكن است سهام برخي از شركتهاي نفتي براي دريافت فاينانس ها در وثيقه باشد كه اين موضوعات در زمان عرضه سهام بايد مورد توجه قرار گيرد. به گفته غلامي، قرار است وزيران اقتصاد و نفت، 15 روز ديگر در جلسه مشتركي راهكارهاي مربوط به حل اين گونه ملاحظات را ارائه دهند تا موانع عرضه سهام شركتهاي نفتي برطرف شود.
وي گفت: قرار است2 وزير پس از دستيابي به توافق نهايي، پيش نويس مصوبه اي را به طور مشترك به دولت ارائه دهند كه در آن نحوه فروش سهام شركتهاي نفتي تعيين مي شود. او تعداد شركتهاي زير مجموعه وزارت نفت را 134 شركت تخمين زد ولي در عين حال تاكيد كرد: تعدادي از اين شركتها در قالب برنامه واگذاري سهام دولتي و سياستهاي اصل 44 نخواهند گنجيد.
</TEXT>
</DOC>
<DOC>
<DOCID>HAM2-851128-013</DOCID>
<DOCNO>HAM2-851128-013</DOCNO>
<ORIGINALFILE>/1385/851128/news/_bourse.htm</ORIGINALFILE>
<ISSUE>شنبه 28 بهمن 1385 - سال چهاردهم - شماره4208 - Feb 17, 2007</ISSUE>
<DATE calender="Western">2007-02-17</DATE>
<DATE calender="Persian">1385/11/28</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
تمهيدات ويژه براي عرضه سهام دولتي
</TITLE>
<TEXT>
گروه بورس- رئيس سازمان بورس و اوراق بهادار گفت: در همه عرضه ها و به ويژه در عرضه دوباره سهام هپكو همچنان بر اجراي شرايط قانوني تاكيد مي كنيم.
به گزارش روابط عمومي سازمان بورس، علي صالح آبادي افزود: شرايط قبل و بعد از معامله نبايد تغيير كند و در عرضه هاي عمده همه شروط موجود در آگهي بايد اجرا شود تا عدالت در رقابت رعايت شده باشد. بر اين اساس، اگر كسي نتواند در مهلت مقرر به تعهداتش عمل كند، پنج درصد از ارزش معامله به قيمت پايه، به عنوان خسارت ضبط مي شود.
عرضه هپكو
سيدمهدي عقدايي معاون واگذاري سازمان خصوصي سازي، هم در گفت وگو با ايسنا، از معامله مجدد سهام هپكو به ميزان 72/60 درصد از طريق بورس خبر داد و افزود: عرضه اين سهام نيز پس از آگهي، امروز شنبه، از طريق بورس صورت مي گيرد. خريداران با قيمت برنده اوليه يعني 350 تومان به خريد اين سهام خواهند پرداخت. به گفته وي سازمان خصوصي سازي به وكالت از شركت مادر تخصصي سازمان گسترش و نوسازي صنايع ايران اين سهام را عرضه مي كند.
عرضه 317 ميليون سهم
تالار بورس تهران امروز شاهد عرضه 317 ميليون سهم خواهد بود. براساس اين گزارش، در مبادلات امروز بورس تهران 317 ميليون سهم از سهام شركت هاي هپكو، بانك پارسيان و لاستيك البرز عرضه مي شود. امروز سازمان خصوصي سازي به وكالت از سازمان گسترش و نوسازي صنايع ايران 201 ميليون سهم هپكو معادل 61 درصد از سهام اين شركت را براي سومين بار در بورس عرضه مي كند. پيش از اين دو معامله بر روي اين تعداد از سهام شركت هپكو انجام شده بود اما هر بار بنا به دلايلي اين معامله باطل اعلام شد. در دومين واگذاري 24/2 درصد از سهام بانك پارسيان در 2 بخش انجام مي شود. شركت كنزاينوستمنت 62 ميليون سهم پارسيان معادل 24/1 درصد و يك فرد حقيقي 50 ميليون سهم از بانك معادل يك درصد را به صورت عمده واگذار مي كنند. قيمت پايه هر سهم بانك پارسيان يك هزار و 800 ريال در نظر گرفته شده است. سازمان خصوصي سازي در سومين واگذاري امروز 72/6 درصد از سهام لاستيك البرز معادل 5/4 ميليون سهم اين شركت را به قيمت هر سهم هزار و 133 ريال عرضه مي كند.
</TEXT>
</DOC>
<DOC>
<DOCID>HAM2-851128-014</DOCID>
<DOCNO>HAM2-851128-014</DOCNO>
<ORIGINALFILE>/1385/851128/news/_bourse.htm</ORIGINALFILE>
<ISSUE>شنبه 28 بهمن 1385 - سال چهاردهم - شماره4208 - Feb 17, 2007</ISSUE>
<DATE calender="Western">2007-02-17</DATE>
<DATE calender="Persian">1385/11/28</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
افت 78 درصدي در بورس فلزات
</TITLE>
<TEXT>
گروه بورس - هفته گذشته در بورس فلزات تهران 80 هزار و 310 تن انواع فولاد، مس، آلومينيوم، و كنسانتره موليبدن به ارزش 630 ميليارد ريال داد و ستد شد.
به گزارش اطلاع رساني بورس فلزات، تالار اين بورس در هفته گذشته شاهد 96 هزار و 200 تن عرضه و در مقابل 161 هزار و 500 تن تقاضا بود. در اين هفته 76 هزار و 960 تن انواع محصولات فولادي به ارزش 443 ميليارد ريال معامله شد كه به لحاظ وزن و ارزش به ترتيب 8/95 و 3/70 درصد از كل بازار را به خود اختصاص داد.
از كل معاملات صورت گرفته در بورس فلزات طي هفته گذشته 57 هزار و 540 تن به ارزش 307 ميليارد ريال به صورت سلف و 22 هزار و 770 تن به ارزش 323 ميليارد ريال به صورت نقدي داد و ستد شد. آمار كل معاملات بورس فلزات در هفته قبل، از لحاظ حجم 78 درصد و از نظر ارزش 72 درصد كاهش نشان مي دهد.
</TEXT>
</DOC>
<DOC>
<DOCID>HAM2-851128-015</DOCID>
<DOCNO>HAM2-851128-015</DOCNO>
<ORIGINALFILE>/1385/851128/news/_bourse.htm</ORIGINALFILE>
<ISSUE>شنبه 28 بهمن 1385 - سال چهاردهم - شماره4208 - Feb 17, 2007</ISSUE>
<DATE calender="Western">2007-02-17</DATE>
<DATE calender="Persian">1385/11/28</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
پذيره نويسي هاي غير قانوني بررسي مي شود
</TITLE>
<TEXT>
گروه بورس - پرونده 25 شركت سهامي عام كه بدون رعايت تشريفات قانوني و بدون اخذ مجوز از سازمان بورس اقدام به پذيره نويسي كرده اند بررسي و درباره آن ها تصميم گيري مي شود.
به گزارش روابط عمومي سازمان بورس، بهروز زارع، مدير نظارت بر بازار اوليه با اعلام اين مطلب افزود: در مواردي كه اين شركت ها مشكلات كمتري دارند و بيشتر مجوزهاي لازم را اخذ كرده اند به آن ها كمك مي كنيم تا خود را با دستورالعمل ثبت و عرضه اوراق بهادار مصوب شوراي بورس انطباق دهند. اما در مواردي كه شركتي بدون رعايت بيشتر موارد قانوني و بدون اخذ مجوز از ثبت كار خود را شروع كرده باشد،  مانع پذيره نويسي مي شويم و يا با هماهنگي بانك ها مبالغ پذيره نويسي شده را برمي گردانيم.
وي تاكيد كرد: از اين پس اطلاعات بازار اوليه نيز مانند اطلاعات بازار ثانويه به طور منظم و مستمر در اختيار همه قرار مي گيرد و دامنه اطلاع رساني همه شركت هاي سهامي عام را در برمي گيرد. او اعلام كرد: فرايند اجرايي دستورالعمل ثبت و عرضه عمومي اوراق بهادار مصوب 25 دي 1385 ظرف 10 روز آينده اعلام مي شود.بهروز زارع گفت: اين دستورالعمل ديروز به بخش نظارت بر بازار اوليه ابلاغ شده است و از اين پس تمام فرايند مربوط به پذيره نويسي و عرضه سهام و اوراق مشاركت بر اساس مفاد قانون انجام مي شود.زارع يادآور شد: هم اكنون 6 درخواست تاسيس شركت سهامي عام، 12درخواست افزايش سرمايه و 3 درخواست انتشار اوراق مشاركت به مديريت نظارت بر بازار اوليه ارائه شده كه پس از بررسي هاي كارشناسي نتيجه آن اعلام مي شود.
</TEXT>
</DOC>
<DOC>
<DOCID>HAM2-851128-016</DOCID>
<DOCNO>HAM2-851128-016</DOCNO>
<ORIGINALFILE>/1385/851128/news/_bourse.htm</ORIGINALFILE>
<ISSUE>شنبه 28 بهمن 1385 - سال چهاردهم - شماره4208 - Feb 17, 2007</ISSUE>
<DATE calender="Western">2007-02-17</DATE>
<DATE calender="Persian">1385/11/28</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
شناسايي دارندگان اطلاعات نهاني در بورس
</TITLE>
<TEXT>


گروه بورس - بانك اطلاعاتي دارندگان اطلاعات نهاني در بورس تشكيل شد.
به گزارش روابط عمومي سازمان بورس،عضو هيئت مديره سازمان بورس در اين باره گفت: دارندگان اطلاعات نهاني، اشخاص حقيقي هستند كه به لحاظ موقعيت و وظايفشان به اطلاعات مهم و تاثيرگذار بر قيمت سهم و تصميم سرمايه گذاران دسترسي دارند و اين اطلاعات تا قبل از افشا به عنوان اطلاعات نهاني شناخته مي شود. سيد علي حسيني گفت: بانك اطلاعاتي شامل مشخصات اشخاص دارنده اطلاعات نهاني و كد معاملاتي آن هاست و سيستم مكانيزه نظارتي بورس بر اساس اطلاعات اين بانك و فعاليت نامبردگان در بازار به صورت خودكار گزارش روزانه را تهيه و براي كارشناسان بخش نظارت مكانيزه ارسال مي كند تا كارشناسان اين بخش اتكاي معاملات بر اطلاعات نهاني را مورد بررسي دقيق قرار دهند. وي افزود: براساس قانون بازار اوراق بهادار اشخاصي كه مكلف به ارائه تمام يا قسمتي از اطلاعات، اسناد و يا مدارك مهم به سازمان و بورس مربوطه هستند در صورت خودداري از آن، مجرم شناخته مي شوند.
</TEXT>
</DOC>
<DOC>
<DOCID>HAM2-851128-017</DOCID>
<DOCNO>HAM2-851128-017</DOCNO>
<ORIGINALFILE>/1385/851128/news/_cinema.htm</ORIGINALFILE>
<ISSUE>شنبه 28 بهمن 1385 - سال چهاردهم - شماره4208 - Feb 17, 2007</ISSUE>
<DATE calender="Western">2007-02-17</DATE>
<DATE calender="Persian">1385/11/28</DATE>
<CAT xml:lang="fa">ادب و هنر.هنر.سینما</CAT>
<CAT xml:lang="en">Literature and Art.Art.Cinema</CAT>
<TITLE>
نگاهي به فيلم عراق تكه شده از جيمز لانگلي
تصوير يك كشور اشغال شده
ترجمه: امير رضا نوري زاده
</TITLE>
<TEXT>


در شرايطي كه تقريباً همه مستند ال  گور را شانس اصلي دريافت اسكار بهترين مستند سال مي دانند؛ منتقدان اما از فيلم ديگري ستايش به عمل مي آورند. از عراق تكه  شده ساخته جنيفر لانگلي كه گاردين در مقاله اي مورخ 31 ژانويه آن را مستندي تكان دهنده خوانده است.
***
جنيفر لانگلي راه سختي را براي ساخت فيلم مستند عراق تكه شده طي كرد و حتي چندين بار تهديد به مرگ شد. اين فيلم به همراه فيلم حقيقت نادرست از ال گور از اصلي ترين شانس هاي دريافت اسكار بهترين فيلم مستند به حساب مي آيند و هر دو آنها جوايز متعددي را از جشنواره هاي مختلف سينمايي دريافت كرده اند. اما خود لانگلي اعتقاد دارد كه فيلم ال گور شانس بيشتري دارد و اشاره مي كند: يك استوديو بزرگ  از اين فيلم حمايت مي كند و در گيشه هم 30 ميليون دلار فروش داشته است. ولي فروش فيلم من به يك صد هزار دلار هم نمي رسد.
اما اكثر منتقدان هنوز هم شانس آن را بسيار زياد مي دانند چرا كه فيلم بهترين روايت را از زندگي روزمره عراقيان در سالهاي پس از حمله آمريكا به اين كشور در سال 2003 ارائه مي دهد. در فيلم سني ها، شيعيان و كردها همگي آزادانه نقطه نظراتشان را ابراز مي كنند، نقطه نظراتي كه مشابه آنها را كمتر در مطبوعات و رسانه هاي غربي مي بينيم. عراق چند تكه ظرف 2 سال فيلمبرداري شده است و لانگلي در مورد آن مي گويد: قصد داشتم بررسي دقيقي از وقايع جامعه عراق و احساسات مردم داشته باشم و معتقدم فيلم مي تواند خلأيي را كه توسط نشريات روزانه پر نشده جبران كند.
لانگلي در ابتدا قصد داشت زندگي يك خانواده واحد عراقي را قبل و بعد از جنگ مرور كند، اما در سفرهايش به عراق در اكتبر 2002 و فوريه 2003 متوجه شد كه سبك فيلمسازي اش با شرايط جامعه در زمان حاكميت صدام حسين تطابق ندارد.
وي در اين زمينه مي گويد: شما يا بايد با افراد منتخب رژيم عراق صحبت مي كرديد و يا اين كه حرف هايي را مي شنيديد كه منجر به بازداشت و بازجويي گويندگان آنها مي شد. بنابراين ساخت يك مستند صادقانه از عراق تقريباً غيرممكن بود. در ظرف اين مدت او فقط توانست از مكان هايي فيلمبرداري كند كه صدام حسين شخصاً به تيم خبرنگاران اجازه داده بود. او در نهايت در فوريه 2003 مجبور به ترك عراق شد. البته او از عراق چندان دور نشد و به كويت رفت و از طريق تلويزيون شاهد حمله آمريكا و سقوط صدام بود.
او در آوريل 2003 به عراق بازگشت و البته اين بار به ويزا احتياج نداشت و به گفته خودش همه چيز بسيار سهل و ساده شده بود. لانگلي در يك آپارتمان كوچك در جنوب بغداد ساكن شد و به علت كمبود اطلاعات در مورد عراق از يك مترجم براي تسهيل در گفت وگو ها و كسب اطلاعات پيرامون جامعه عراق كمك گرفت. او در ابتدا به شدت نگران امنيت جاني اش بود، اما در خلال گفت وگوهايش با عراقياني روبه رو شد كه به مراتب نگران تر از او بودند.
تحت حاكميت صدام، تمامي آنچه كه مي توانست خطرناك باشد، مشخص شده بود ولي اكنون با تضعيف نقش ارتش و پليس جنايت و غارت موج مي زد. لانگلي ادامه مي دهد: مردم مي ترسيدند از منازلشان بيرون بيايند و همه مغازه ها از ساعت سه بعدازظهر بسته بود. مردم در ابتدا خوش بين بودند و تصور مي كردند با حضور آمريكايي ها شرايط بهتر خواهد شد و عراق بازسازي مي شود ولي ماه ها گذشت و هيچ اتفاقي چه در زمينه بازسازي و چه در مورد بهبود سرويس هاي عمومي رخ نداد.
لانگلي براي سكانس ابتدايي فيلمش داستان زندگي پسربچه 11 ساله اي به نام محمد ميثم را انتخاب كرد. لانگلي در اين بخش از فيلم به رابطه پدر- پسر گونه محمد ميثم با صاحب كارش در يك تعميرگاه اتومبيل مي پردازد. اما لانگلي در بخش ديگري از فيلم- كه به زعم بسياري بهترين بخش آن محسوب مي شود- به بررسي حضور مقتدي صدر در شهر نجف مي پردازد. او به لطف چند رابط موفق شد تا با شيخ عوس الكفاجي نماينده مقتدي صدر در ناصريه ديدار كند و حتي از يك مركز آموزش نظامي نيروهاي او فيلم تهيه كند. اما در لحظه به لحظه  اين فيلم مي توان بحران و خطر را حس كرد.
اوج اين تغيير در آوريل 2004 بود كه بمباران و حمله به فلوجه و رسوايي زندان ابوغريب شرايط را در عراق دگرگون كرد. لانگلي ادامه مي دهد: گاهي اوقات در يك كشور يك يا دو اتفاق كافي است تا عرصه كاملاً بر شما تنگ شود ولي در عراق دهها اتفاق ناپسند رخ مي داد كه باعث شده بود تا مردم عراق به اين باور برسند كه ديگر خواهان حضور نيروهاي آمريكايي نيستند.
اين فضا منجر شد تا ربودن و قتل خارجيان آغاز شود و من در چند لوكيشن تهديد به مرگ شدم. چند فرد نقاب دار در مكان هاي مختلف به من هشدار دادند كه در صورت عدم خروج از آنجا من و همراهانم را خواهند كشت. اين چيزي نبود كه من نه تنها به عنوان يك فيلمساز بلكه به عنوان يك انسان هم انتظار آن را نداشتم. من در نوار غزه در سال 2000 يك فيلم مستند بلند ساختم ولي اين بار شرايط به مراتب بدتر بود و با خودم عهد كردم كه هرگز در منطقه جنگي ديگري حاضر نشوم.
لانگلي از آن پس در بغداد هم احساس ناامني مي كرد و شرايط در اكتبر 2004 به گونه اي بود كه او ناچار به ترك آنجا شد. چند ماه بعد علان عنويا، مترجم او كه با خبرنگار كريستين ساينس مانيتور كار مي كرد، در حين ربودن او كشته شد. لانگلي پس از تدوين فيلم، تأكيد مي كند كه عراق بايد همچنان يكپارچه بماند.
او در اين زمينه مي گويد: عراقيان براي چندين دهه در كنار هم زندگي مي كردند و هنوز هم مي توانند به اين روند ادامه دهند. اما تصور مي كنم آمريكا با حمله به اين كشور موجب شد تا شعله هاي جنگ قومي و نژادي در عراق شعله ور شود و همه در رقابت براي كسب قدرت تلاش كنند تا به تضعيف ديگري بپردازند. به عقيده من تنها راه حل خروج آمريكايي ها از اين كشور و واگذاري اداره كشور به عراقيان و پرداخت غرامت جنگ به آنهاست، ولي همه ما مي دانيم كه رهبران آمريكا چنين كاري را انجام نخواهند داد.
</TEXT>
</DOC>
<DOC>
<DOCID>HAM2-851128-018</DOCID>
<DOCNO>HAM2-851128-018</DOCNO>
<ORIGINALFILE>/1385/851128/news/_cinema.htm</ORIGINALFILE>
<ISSUE>شنبه 28 بهمن 1385 - سال چهاردهم - شماره4208 - Feb 17, 2007</ISSUE>
<DATE calender="Western">2007-02-17</DATE>
<DATE calender="Persian">1385/11/28</DATE>
<CAT xml:lang="fa">ادب و هنر.هنر.سینما</CAT>
<CAT xml:lang="en">Literature and Art.Art.Cinema</CAT>
<TITLE>
سايه روشن
هلن ميرن در انديشه فتح اسكار
</TITLE>
<TEXT>


گروه ادب و هنر- هلن ميرن بازيگر باسابقه اي كه بيش از چهار دهه سابقه فعاليت دارد، امسال اميدوار است كه اسكار بگيرد. او امسال با فيلم تحسين شده ملكه در رقابت هاي اسكار شركت خواهد كرد؛ فيلمي كه تاكنون بيش از 15 جايزه برايش به همراه داشته است. از او در حالي به عنوان گزينه جدي دريافت اسكار نام برده مي شود كه رقبايي چون مريل استريپ، ماكيت وينسلت و پنه لوپه كروز هم نامزد دريافت اين جايزه هستند.
تام اونيل منتقد و سينمايي نويس معتقد است هلن ميرن عملاً هيچ رقيب جدي اي ندارد و از حالا بايد او را برنده اسكار بهترين بازيگر زن دانست.
او مي نويسد: ميرن تمام جوايز را برده است. اين جور درو كردن جوايز كه به ندرت پيش مي آيد معمولاً به فتح اسكار منجر مي شود.
ميرن براي دريافت اسكار با استريپ كه 14 بار نامزد اسكار شده رقابت دارد.
او براي بازي در نقش سردبير جدي و سختگير يك مجله مد در فيلم شيطان پرادا مي پوشد برنده گلدن كلوب شد، همچنين پنه لوپه كروز در فيلم درخشان بازگشت ساخته پدر و آلادوار بازي حيرت انگيزي ارائه داده است. ضمن اين كه نبايد تلاش دو بازيگر بريتانيايي يعني كيت وينست و جودي رنچ را در فيلم هاي بچه هاي كوچك و يادداشت هايي بر يك رسوايي فراموش كرد. اگر ميرن 61 ساله برنده شود، نخستين اسكار را به خانه مي برد و به گروه نه چندان پرتعدادي مي پيوندد كه در بالاي 50 سالگي اين جايزه ارزشمند را دريافت كرده اند. آن هم در جايي مثل هاليوود كه معمولاً بازيگران زن بالاي 35 سال به عنوان كساني كه تاريخ مصرفشان تمام شده ناديده گرفته مي شوند. اونيل مي گويد در 15 سال اخير، فقط يك بازيگر زن بالاي 50 سال يعني جودي دنچ براي شكسپير عاشق موفق شده برنده اسكار شود.
ميرن سابقه اي طولاني در صحنه نمايش و تلويزيون بريتانيا دارد و در نقش هاي مختلف ظاهر شده، از جمله بازي در نمايش آنتوني و كلئوپاترا شكسپير و يك رئيس پليس خودرأي در مجموعه تلويزيوني مضنون اصلي. ميرن از 10 سال پيش همسر تيلور هكفورد فيلمساز آمريكايي است و دو بار هم نامزد اسكار شده و در عين حال در هاليوود چندان فعاليت نداشته است. اما موفقيت ملكه كه علاقه آمريكايي ها به خاندان سلطنتي بريتانيا به آن دامن زده، همين طور جايزه گلدن گلوب بهترين بازيگر زن براي فيلم تلويزيوني اليزابت اول، موقعيت او را تغيير داده است.
هلن ميرن ماه پيش در گفت وگويي با رويترز گفت: برنده شوي يا بازنده، حباب مي تركد و دوباره مجبوري برگردي سر موضوع اصلي كه همان كار كردن است. راستش را بخواهي، بهترين اوقات را زماني دارم كه در يك اتاق سرد نشسته ام و يك فنجان چاي دستم است.
</TEXT>
</DOC>
<DOC>
<DOCID>HAM2-851128-019</DOCID>
<DOCNO>HAM2-851128-019</DOCNO>
<ORIGINALFILE>/1385/851128/news/_cinema.htm</ORIGINALFILE>
<ISSUE>شنبه 28 بهمن 1385 - سال چهاردهم - شماره4208 - Feb 17, 2007</ISSUE>
<DATE calender="Western">2007-02-17</DATE>
<DATE calender="Persian">1385/11/28</DATE>
<CAT xml:lang="fa">ادب و هنر.هنر.سینما</CAT>
<CAT xml:lang="en">Literature and Art.Art.Cinema</CAT>
<TITLE>
چشم انداز
جيمز كامرون: تايتانيك يك استثناء بود
</TITLE>
<TEXT>


گروه ادب و هنر- وقتي تايتانيك مبدل به پرفروش ترين فيلم تاريخ سينما شد، همه تصور مي كردند كه جيمز كامرون به عنوان موفق ترين كارگردان هاليوود، خيلي سريع فيلم تازه اي را مقابل دوربين ببرد. منتها موفقيت چشمگير تايتانيك عملاً كامرون را دچار وسواس كرد. البته او در اين سال ها در حال برنامه ريزي براي يك پروژه بلندپروازانه ديگر بود. پروژه اي كه قرار است يك اتفاق در عرصه سينما باشد و با دوربين ديجيتالي سه بعدي ساخته خواهد شد. اين فيلم يك اكشن ماجرايي است كه ماجراهايش در يك سياره دور مي گذرد. كامرون در گفت وگويي با نيوزويك مي گويد كه تايتانيك برايش حكم يك استثناء را دارد و در كار تازه اش بيش از فتح گيشه به ساختن فيلمي ماندگار مي انديشد.
* چرا اين قدر طول كشيد كه يك فيلم داستاني ديگر بسازيد؟
- جواب دست به نقدي براي آن ندارم. در 10 سال گذشته 70 سفر اكتشافي به اقيانوس داشته ام و عاشق اين دنيا هستم. از زمان كودكي رؤياي اكتشافات حقيقي را داشتم. اما هميشه مي دانستم كه به سمت ساختن فيلم هاي داستاني بازخواهم گشت. ما حالا آواتار را اعلام كرده ايم در حالي كه حدود يك سال و نيم است كه روي آن كار مي كنم.
* يك سال و نيم؟ نمي توانم باور كنم كه آن را مسكوت گذاشته ايد.
-(مي خندد)من هم نمي توانم. حدود 100 نفر داشتيم شبانه روزي روي آن كار مي كرديم، اما همه كاملاً خودشان را وقف اين كار كرده بودند. آن ها به اين كار ايمان داشتند. مثل يك كالت مي ماند.(مي خندد)و به آن ها گفته شده بود كه حتي در شرايط مشكوك هم سخني به ميان نياورند.
* تايتانيك هنوز هم پرفروش ترين فيلم تاريخ سينما است. آيا اين فشار را حس مي كنيد كه خودتان را در اوج نگهداريد؟
- من به آواتار به عنوان تلاشي براي پيشي گرفتن از تايتانيك نگاه نمي كنم. منظورم اين است كه نمي خواهم آن فيلم را شكست بدهم. من ساختن فيلم هايي كه پول دربياورند و تماشاگران زيادي را جلب كنند دوست دارم اما تايتانيك يك استثناء بود. به همين دليل ساده است كه من از رقابت با خودم در سال هاي گذشته اجتناب كرده ام. اما موفقيت تايتانيك اين فرصت را به من داد كه با خيال آسوده به كارهاي ديگر بپردازم.
* قرار است آواتار تابستان سال 2009 به نمايش دربيايد. زمان زيادي است.
- كلاً برايم 4 سال طول خواهد كشيد. اما من از 11 سال پيش كه آن را نوشتم دلم مي خواست آن را بسازم. فقط وقت مي گذراندم تا از نظر تكنيكي ممكن بشود. بنابراين سه بعدي را ساختم و اين چالش كه يك دنياي بيگانه را بسازم دوست داشتم. ما يك جهان از طرح هاي سياه قلم ساختيم كه واقعاً جالب بود.
* بيشتر فيلم هايتان يا در آب مي گذرد يا فضا. يكي از دوستانم مي گويد كه شما از خاك مي ترسيد.
-(مي خندد)خوب، زمين به تازگي خيلي بغرنج شده است. به هر جايي كه مي رسيم جاده و پارك شده است. به گمانم من به دنبال ناشناخته ها هستم.
</TEXT>
</DOC>
<DOC>
<DOCID>HAM2-851128-020</DOCID>
<DOCNO>HAM2-851128-020</DOCNO>
<ORIGINALFILE>/1385/851128/news/_ejtem.htm</ORIGINALFILE>
<ISSUE>شنبه 28 بهمن 1385 - سال چهاردهم - شماره4208 - Feb 17, 2007</ISSUE>
<DATE calender="Western">2007-02-17</DATE>
<DATE calender="Persian">1385/11/28</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
طراحي، توليد و عرضه پوشاك ايراني نظام مند مي شود
نمايش لباس هاي ملي
</TITLE>
<TEXT>


گروه اجتماعي- دومين نشست تخصصي طراحان لباس و پارچه ايران با نمايش مدل هايي از لباس هاي ايراني و ملي در دانشكده اميركبير تهران برگزار شد.
به گزارش خبرنگار ما در اين نشست دكتر عماد افروغ رئيس كميسيون فرهنگ و آموزش مجلس، هوشنگ قادريان مديركل دفتر نساجي و پوشاك وزارت صنايع و معادن و فاطمه آليا نماينده تهران در مجلس، همچنين صديقه پاك بين دبير انجمن طراحان لباس و پارچه ايران
نقطه نظرات خود را در مورد طراحي و ارائه مدل هاي لباس منطبق با هويت ملي ارائه كردند.
هدف از اين نشست رسيدن به نقطه نظرات مشترك بين مسئولان، طراحان و توليدكنندگان پوشاك كشور براي دستيابي به الگوي لباس ملي و استاندارد بود.
مجلس شوراي اسلامي اول آبان امسال طرح 11 ماده  اي ساماندهي مد و لباس را تصويب كرد. براساس اين طرح تمامي دستگاه هاي دولتي موظفند با اختصاص بودجه اي خاص نسبت به ترغيب تقاضا براي پارچه و لباس ايراني اقدام كنند و وزارتخانه هاي فرهنگ و ارشاد اسلامي و علوم نيز موظف شده اند از تحقيقات و پژوهش ها در اين زمينه  حمايت نمايند. همچنين وزارت بازرگاني و ارشاد نيز مأمور تهيه آيين  نامه اجرايي ساماندهي مد و لباس شد ه اند.
اولين نمايشگاه مد و لباس ايراني چندي پيش برگزار شد و اينك نشست تخصصي طراحي الگوي لباس ملي گامي در جهت فراهم شدن زمينه هاي اجراي طرح ساماندهي مد و لباس و حمايت از پوشاك ايراني و ملي است.
در همين زمينه دكتر افروغ با بيان اينكه امروز در صحنه بين الملل پوشاك ايراني به لحاظ تنوع محصول و كيفيت توليد از جايگاه قابل قبولي برخوردار نيست افزود با توجه به صبغه فرهنگي و تمدني ايران، بايد طراحي و توليد پوشاك ايراني توانايي رقابت در بازار جهاني را پيدا كند.
در اين نشست همچنين صديقه پاك بين دبير انجمن طراحان لباس و پارچه ايران اظهار داشت: اين انجمن در كنار برگزاري كلاس هاي آموزشي در زمينه طراحي لباس و پارچه اقدام به تشكيل نشست هاي تخصصي با صاحبان صنايع پوشاك ايران نيز مي كند.
وي تأكيد كرد: مهمترين هدف ما بايد ايجاد يكپارچگي و همگام شدن سيستم هاي آموزش دانشگاهي، نيازهاي صنعت نساجي و توجه به نيازهاي بازار پوشاك باشد.
پاك بين افزود: اصلي ترين هدف ما نظام مندشدن طراحي، توليد و عرضه محصولات صنايع نساجي و پوشاك ايراني است.
</TEXT>
</DOC>
<DOC>
<DOCID>HAM2-851128-021</DOCID>
<DOCNO>HAM2-851128-021</DOCNO>
<ORIGINALFILE>/1385/851128/news/_ejtem.htm</ORIGINALFILE>
<ISSUE>شنبه 28 بهمن 1385 - سال چهاردهم - شماره4208 - Feb 17, 2007</ISSUE>
<DATE calender="Western">2007-02-17</DATE>
<DATE calender="Persian">1385/11/28</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
مشاور وزير رفاه اعلام كرد
400 هزار تومان،خط فقر در تهران
</TITLE>
<TEXT>
ايسنا: درحالي كه بررسي خط فقر به تفكيك استان ها نشان مي دهد كه يك خانوار 5 نفره شهري در استان تهران براي خروج از خط فقر، حداقل نيازمند ماهانه400 هزار تومان و يك خانوار در استان سيستان و بلوچستان به عنوان پايين ترين رتبه درآمدي براي خروج از فقر، نيازمند ماهانه 171 هزار و 856 تومان در سال 83 بوده است، وزارت رفاه،ميانگين خط فقر مناطق شهري و روستايي در سال 84 را به ترتيب162 و 130 هزار تومان اعلام كرد.
حسين راغفر، مشاور وزير رفاه در امور تأمين اجتماعي مي گويد: براساس مطالعه اي كه به تفكيك وضعيت خط فقر در هريك از استان ها انجام شده، خانوارهاي 5 نفره شهري در استان سيستان و بلوچستان براي تأمين حداقل نيازهاي زندگي در سال 83 نيازمند 171 هزار و 856 تومان هستند كه اين استان در ميان استان هاي كشور پايين ترين ميزان درآمد مورد نياز براي تأمين حداقل نيازهاي خانوار در ماه را به خود اختصاص مي دهد.
وي افزود: به ترتيب اين خط فقر براي استان كردستان، 216 هزار تومان، فارس 244 هزار و 584 تومان و اصفهان 283 هزار و 611 تومان تعيين شده است. مشاور وزير رفاه در امور تأمين اجتماعي اظهار كرد: خانوارهاي 5 نفره استان تهران نيز، حداقل نيازمند 394 هزار و 943 تومان يعني حدود 400 هزار تومان درآمد در ماه براي خروج از فقر مطلق هستند.
مشاور وزير رفاه در امور تأمين اجتماعي با اشاره به سياست هاي فقرزدايي، بر اساس تجربيات ساير كشورها و ايران گفت: فقرزدايي وظيفه دولت هاست و بنابراين نمي توان آن را بر عهده بخش خصوصي واگذار كرد.
به گفته وي براي دستيابي به اين هدف كشورها بايد سالانه 3 درصد كاهش فقر داشته باشند كه ما از اين رقم بسيار فاصله داريم.
به اعتقاد وي، سياست هايي مانند ارائه سهام مستقيم به فقرا از نوع سياست هاي متداول است كه به فقر زدايي كمك نمي كند؛ بلكه ايجاد صندوقي كه افراد در معرض آسيب جدي را در مواقع بحران كمك كند، تاثير بيشتري در فقرزدايي دارد.
به اعتقاد وي متاسفانه سياست هاي موجود با سياست هاي اصلي فقرزدايي فاصله بسياري دارد و طبيعتا نمي تواند كارايي لازم را در استفاده بهينه از منابع موجود در پي داشته باشد.
</TEXT>
</DOC>
<DOC>
<DOCID>HAM2-851128-022</DOCID>
<DOCNO>HAM2-851128-022</DOCNO>
<ORIGINALFILE>/1385/851128/news/_ejtem.htm</ORIGINALFILE>
<ISSUE>شنبه 28 بهمن 1385 - سال چهاردهم - شماره4208 - Feb 17, 2007</ISSUE>
<DATE calender="Western">2007-02-17</DATE>
<DATE calender="Persian">1385/11/28</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
افزايش 100 درصديمستمري بگيران سازمان تامين اجتماعي
</TITLE>
<TEXT>
گروه اجتماعي- با اجراي قوانين نوسازي صنايع و حمايت از مشاغل سخت و زيان آور تعداد مستمري بگيران سازمان تامين اجتماعي دو برابر شده است.
محسن شاكري مدير كل سازمان تامين اجتماعي تهران بزرگ با اعلام اين خبر گفت: در شرايط كنوني تعهداتي كه به عهده سازمان تامين اجتماعي گذاشته سبب شده است كه تعداد مستمري بگيران اين سازمان به دو برابر افزايش يابد.
مدير كل تامين اجتماعي تهران بزرگ با تاكيد بر اينكه واگذاري اين تعهدات به سازمان سبب هدر رفتن سرمايه هاي سازمان تامين اجتماعي مي شود افزود: سازمان تامين اجتماعي سعي دارد تا با انجام بازرسي هاي كشفي تعداد پرداخت كنندگان حق بيمه را افزايش دهد و از اين طريق به افزايش سرمايه سازمان كمك كند.
وي افزود: در شرايط كنوني كاهش حق بيمه كارفرما سبب كاهش روز به روز سرمايه سازمان تامين اجتماعي مي شود و اين صندوق در آينده با مشكلات بيشتري به ويژه در پرداخت مستمري ها روبرو مي شود.
شاكري با انتقاد از وضعيت معيشتي مستمري بگيران اين سازمان گفت: قوانين كه در حال حاضر بر وضعيت تعيين ميزان دريافتي مستمري بگيران حاكم است سبب شده تا بازنشستگاني كه در طول 30 سال حق بيمه بالايي پرداخت كرده اند پس از 5 سال مستمري نزديك به حداقل دريافت كنند.
مدير كل تامين اجتماعي تهران بزرگ با تاكيد بر اينكه قوانين كنوني نياز به بازبيني دارد افزود: شرايط حاكم بر تعيين ميزان مستمري بازنشستگان سازمان تامين اجتماعي بايد به قسمي باشد كه بازنشستگاني كه در طول زمان خدمتشان حق بيمه بالايي پرداخت كرده اند همواره ازحقوق كافي در دوران بازنشستگي برخوردار باشند. وي در خاتمه تقاضاي برخورداري از شرايط يكسان برخورداري از مزايا براي بازنشستگان همانند شاغلان را هدف سازمان تامين اجتماعي عنوان كرده و اين امر را به حفظ دارايي و سرمايه سازمان تامين اجتماعي مشروط كرد. شاكري مشكلات بازنشستگان را 3 دسته تكريم، معيشتي و مشكلات درماني عنوان كرد.
150 مرده مستمري بگيران
مدير كل سازمان تامين اجتماعي تهران بزرگ گفت: با بررسي فهرست متوفيان سال 84 بهشت زهرا مشخص شد 150 نفر از مستمري بگيران اين سازمان با وجود فوت از مزاياي تامين اجتماعي برخوردار بودند.
محسن شاكري با اعلام اين خبر افزود: از اين رو تامين اجتماعي تهران قصد دارد از اين پس با بررسي منظم فهرست بهشت زهرا نام مردگان را از فهرست مستمري بگيران حذف نمايد. وي همچنين گفت: از اين پس كمك هزينه كفن و دفن به حساب سازمان بهشت زهرا واريز خواهد شد و اين سازمان پس از بررسي مدارك اين رقم را از هزينه كفن و دفن مستمري بگيران كسر خواهد كرد.
افزايش تسهيلات سفر بازنشستگان
از سوي ديگر مديركل تامين اجتماعي استان هرمزگان گفت: بنا داريم تسهيلات ويژه اي براي سفر بازنشستگان به استان هاي داراي جاذبه گردشگري فراهم كنيم.
محمد حسن زدا در همايش سراسري اعضاي هيات مديره كانون هاي بازنشستگي تامين اجتماعي، بر افزايش تسهيلات سفرهاي تفريحي بازنشستگان تاكيد كرد. وي افزود: در صورتي كه بتوانيم امكانات مناسبي را براي سفر بازنشستگان به استان هاي داراي جاذبه گردشگري فراهم كنيم، به طور حتم در افزايش روحيه بازنشستگان، موثر خواهد بود.
زدا گفت: ايجاد امكانات و تسهيلات براي سفر بازنشستگان هزينه چنداني براي سازمان تامين اجتماعي ندارد و اين امر فقط نيازمند مديريت و برنامه ريزي درست و منطقي است. مديركل تامين اجتماعي استان هرمزگان خاطر نشان ساخت: سازمان تامين اجتماعي بايد منابع سنگيني را فراهم كند تا بتواند تعهدات قانوني خود را در قبال افراد تحت پوشش در پايان سال انجام دهد.
</TEXT>
</DOC>
<DOC>
<DOCID>HAM2-851128-023</DOCID>
<DOCNO>HAM2-851128-023</DOCNO>
<ORIGINALFILE>/1385/851128/news/_ejtem.htm</ORIGINALFILE>
<ISSUE>شنبه 28 بهمن 1385 - سال چهاردهم - شماره4208 - Feb 17, 2007</ISSUE>
<DATE calender="Western">2007-02-17</DATE>
<DATE calender="Persian">1385/11/28</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
رئيس پليس راهنمايي و رانندگي:
گشت هاي بزرگراه و كنترل نامحسوس، 2 برابر مي شود
سال آينده،ميزان جريمه هاي رانندگي افزايش نمي يابد
</TITLE>
<TEXT>


گروه اجتماعي - رئيس پليس راهنمايي و رانندگي، گفت: در سال آينده طرح ژهاي انضباط اجتماعي در حوزه راهنمايي و رانندگي فراگيرتر شده و با جديت بيشتري پيگيري مي ژشود.
سردار محمد رويانيان، در گفت و گو با ايلنا با اشاره به موفقيت ژهاي به دست آمده در اجراي طرح ژهاي انضباط اجتماعي، افزود: اعمال سخت ژگيري براي تعدادي از رانندگان متخلف ضروري است و مردم نيز خواستار چنين برخوردهايي هستند.
رويانيان، خاطرنشان كرد: برخي از رانندگان مرتكب تخلفاتي در حين رانندگي مي ژشوند كه سخت ژگيري در خصوص آنان لازم است.
رئيس پليس راهنمايي و رانندگي، در خصوص افزايش كنترل ژهاي نامحسوس، گفت: در سال آينده تعداد گشت ژهاي بزرگراه و كنترل نامحسوس پليس راهنمايي و رانندگي دو برابر خواهد شد. رويانيان، افزود: پليس به زودي برنامه ژهاي نوروزي خود را براي كنترل جاده ژها اعلام خواهد كرد.
رئيس پليس راهنمايي و رانندگي، گفت: در سال آينده هيچ افزايشي در ميزان جريمه ژهاي رانندگي نخواهيم داشت.
به گزارش پايگاه اطلاع رساني پليس، رويانيان گفت: ميزان  تلفات  جاني  تصادفات شهري  در كشور امسال در مقايسه با مدت مشابه سال قبل 5تا10 درصد كاهش  يافته  است .
سردار محمد رويانيان، برخورد مناسب  نيروهاي  پليس  را در اين كاهش  موثر دانست و  افزود: ساليانه 65 ميليون سفر برون شهري  در كشور صورت مي گيرد.
وي با بيان اينكه 15 ميليون از اين سفرها در تهران  انجام  مي  شود،  گفت: 300 كيلومتر بزرگراه ساخته  شده  در تهران  بزرگ  پاسخگوي  رفت و آمد 6 ميليون دستگاه خودرو و موتورسيكلت  نيست  و توقفگاه هاي اين كلانشهر نيز تنها ظرفيت 120 هزار دستگاه خودرو را دارد.
  رئيس  پليس  راهنمايي  و رانندگي  ناجا، توجه  به  روان  سازي تردد خودرو در كلانشهرهاي كشور را ضروري  دانست  و گفت:   در صورت  بي  توجهي  مسئولان  به  اين  موضوع، كلانشهرها هم به مشكلات  ترافيكي تهران  گرفتار خواهند شد. سردار رويانيان  از امضاي  تفاهمنامه  با وزير آموزش  و پرورش  به  منظور نهادينه  سازي  فرهنگ  صحيح  ترافيك در ميان دانش آموزان خبر داد و گفت  : بر اساس  اين  تفاهمنامه  تا 3  سال  ديگر دانش  آموزان  مدارس  كشور آموزشهاي  ترافيكي و انضباط اجتماعي  را فرا مي  گيرند.
</TEXT>
</DOC>
<DOC>
<DOCID>HAM2-851128-024</DOCID>
<DOCNO>HAM2-851128-024</DOCNO>
<ORIGINALFILE>/1385/851128/news/_ejtem.htm</ORIGINALFILE>
<ISSUE>شنبه 28 بهمن 1385 - سال چهاردهم - شماره4208 - Feb 17, 2007</ISSUE>
<DATE calender="Western">2007-02-17</DATE>
<DATE calender="Persian">1385/11/28</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
تكذيب كاهش مدت خدمت سربازي
</TITLE>
<TEXT>
گروه اجتماعي- مدير مشمولان ستاد كل نيروهاي مسلح در واكنش به سخنان اخير وزير كار گفت:  طرح كاهش خدمت سربازي تكذيب مي شود و چنين طرحي ارائه نشده است.
به گزارش روابط عمومي ستاد كل نيروهاي مسلح، موسي كمالي افزود: خبر مربوط به طرح كاهش مدت خدمت  سربازي فارغ التحصيلان دانشگاه ها كه برخي از رسانه ها از جمله خبرگزاري ايسنا به نقل از وزير كار و امور اجتماعي اعلام كرده و در بسياري از مطبوعات درج شده است، تكذيب مي شود و تاكنون چنين پيشنهادي نيز به ستاد كل نيروهاي مسلح ارسال نشده است.
وي افزود: بر اساس قانون اساسي و قانون وظيفه عمومي تصميم گيري در مورد نظام وظيفه  كشور به خصوص مدت خدمت  سربازي صرفاً از طريق ستاد كل نيروهاي مسلح و تصويب مقام معظم رهبري و فرماندهي كل قوا صورت مي گيرد. وي خاطرنشان كرد: در پايان سال 1386 در خصوص مدت خدمت سربازي تصميم گيري خواهد شد. در نتيجه هر گونه خبر در مورد كاهش و يا افزايش مدت خدمت  سربازي شايعه بوده و تكذيب مي شود.
</TEXT>
</DOC>
<DOC>
<DOCID>HAM2-851128-025</DOCID>
<DOCNO>HAM2-851128-025</DOCNO>
<ORIGINALFILE>/1385/851128/news/_ejtem.htm</ORIGINALFILE>
<ISSUE>شنبه 28 بهمن 1385 - سال چهاردهم - شماره4208 - Feb 17, 2007</ISSUE>
<DATE calender="Western">2007-02-17</DATE>
<DATE calender="Persian">1385/11/28</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
با مردم
</TITLE>
<TEXT>
در انتظار استخدام
@ با عنايت به لغو ممنوعيت استخدام رسمي و همچنين تبديل وضعيت استخدامي كاركنان پيماني به رسمي با راي ديوان عدالت اداري، تقاضا داريم، اين مصوبه در مورد كارمندان پيماني استان لرستان به اجرا در آيد.
م. روان- خرم آباد
حقوق ما و قانون كار
از كاركنان يكي از فروشگاه هاي زنجيره اي بسيار قديمي هستم. وضعيت پرداخت حقوق توسط اين فروشگاه تابع قانون كار نيست. چرا وزارت كار، بر نحوه محاسبه پرداخت حقوق در اين قبيل فروشگاه ها نظارت نمي كند؟
حسيني- تهران
بار گراني مسكن بر دوش كم درآمدها
اين واقعيت  بر همگان ثابت شده است كه با گراني بهاي مسكن، اقشار مرفه جامعه، از تمكن بيشتري برخوردار مي شوند و اقشار كم درآمد با شرايط اقتصادي دشوارتري روبه رو مي گردند. بنابر اين وقتي اين روند مغاير با عدالت اجتماعي است، بايد مسئولان محترم تمام توان خود را براي ايجاد ثبات و قانونمندي در بهاي مسكن به كار گيرند.
علمداري- بابل
بانكها رعايت كنند
درباره وام هاي ليزينگ خودرو، بانك مركزي بايد بانك هاي پرداخت كننده وام را ملزم به رعايت بهره 17 درصدي كند تا وام گيران مجبور نباشند همچنان اين بهره را با درصدهاي بالاتر به بانك ها بپردازند.
عادل عزيزي- كرج
رابطه واردات و بيكاري
در يك كارگاه كفاشي- كه حداقل 75 نفر كارگر در آن مشغول به كار بودند- كار مي كردم و حقوق دريافتي ام مناسب بود. اما واردات بي رويه كفش از خارج، اين كارگاه را دچار ورشكستگي كرد و من هم بيكار شده ام. اگر قرار است وارداتي هم انجام شود، بايد به اندازه اي باشد كه كارخانه ها و كارگاه هاي داخلي را تعطيل نكند و بر تعداد بيكاران نيفزايد.
اسد. ف- اصفهان
توقفگاه اتوبوس هاي شهري
در همه شهرهاي بزرگ جهان فضاهاي مناسبي به عنوان توقفگاه اتوبوس هاي شهري وجود دارد تا اتوبوس ها بدون آن كه زياد از شهر دور باشند، به شبكه حمل و نقل شهري بپيوندند، اما توقفگاه هاي اتوبوس هاي شركت واحد به بيرون از تهران منتقل شده و از اين بابت انرژي و هزينه سنگيني بر بيت المال تحميل مي شود. مشكل اصلي آن است كه با ساخت و سازهاي بي حساب و كتاب، متأسفانه فضايي براي اين قبيل نيازهاي ضروري در نظر گرفته نشده است؛ توقفگاه هايي با چند برابر مساحت اصلي كه گرداگرد آن فضاي سبز و پوشيده از درخت باشد تا آلودگي ايجاد نكند. نظير آن چه در سئول، توكيو، پاريس و ديگر شهرها وجود دارد.
فرامرز لباسچي- تهران
كميت و كيفيت
@ از كاركنان يكي از شركت هاي خودروسازي معروف هستم. براي توليد بيشتر و پاسخگويي به كساني كه با پيش پرداخت خودرو خريداري كرده اند تا 5 شيفت شبانه روز كار مي كنيم. نكته اي كه يادآوري آن ضروري است، فدا شدن كيفيت در توجه به كميت در اين موارد است. اميدوارم با درك مشكلات كاركنان و خطوط توليد در شيفت  هاي چندگانه، طوري برنامه ريزي شود كه در آينده با انبوهي از شاكيان جديد روبه رو نباشيم.
نام محفوظ از تهران
با مردم: نام پيام دهنده در همشهري محفوظ است.
قدرداني
از مأموران اداره آگاهي مركز كه با تلاش گسترده موجبات دستگيري شبكه كلاهبرداري در شمال كشور را فراهم كرده اند، قدرداني مي كنيم.
جمشيد گل خو- رامسر
</TEXT>
</DOC>
<DOC>
<DOCID>HAM2-851128-026</DOCID>
<DOCNO>HAM2-851128-026</DOCNO>
<ORIGINALFILE>/1385/851128/news/_eqtes.htm</ORIGINALFILE>
<ISSUE>شنبه 28 بهمن 1385 - سال چهاردهم - شماره4208 - Feb 17, 2007</ISSUE>
<DATE calender="Western">2007-02-17</DATE>
<DATE calender="Persian">1385/11/28</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
در فاصله سال هاي 80 تا 86
بودجه شركت هاي دولتي5‎/5 برابر شده است
</TITLE>
<TEXT>


گروه اقتصادي- رشد 22 درصدي بودجه شركت هاي دولتي در لايحه بودجه سال 86 از جمله اولين انتقاداتي بود كه به لايحه بودجه 86 وارد شد. عده اي از نمايندگان مجلس و كارشناسان اقتصادي كشور، اين رشد را برخلاف بندهاي الف و ج سياست هاي اصل 44 كه مربوط به كوچك شدن حجم دولت و واگذاري  تصدي ها و بنگاه هاي آن به بخش خصوصي است، مي دانند.
بودجه شركت هاي دولتي، بانك ها و موسسات انتفاعي وابسته به دولت در لايحه بودجه سال 86 رقمي حدود 167 هزار ميليارد تومان است كه 2/73 درصد كل بودجه كشور را تشكيل مي دهد و از رشد 2/22 درصدي نسبت به سال 85 برخوردار است. آمار و ارقام نشان دهنده افزايش قابل توجه بودجه شركت هاي دولتي طي چند سال اخير است، به طوري كه بودجه شركت هاي دولتي، بانك ها و موسسات انتفاعي وابسته به دولت در لايحه بودجه سال 86 نسبت به بودجه سال 80 بيش از 5/5 برابر شده است. به اين ترتيب كه از 30 هزار ميليارد تومان سال 80 به 167 هزار ميليارد تومان افزايش يافت.
همچنين سهم بودجه شركت هاي دولتي، بانك ها و موسسات انتفاعي وابسته به دولت از كل بودجه نيز طي ساليان اخير از رشد دائمي برخوردار بوده است و از 2/57 درصد در سال 82 به 58 درصد در سال 83، 3/66 درصد در سال 84 و 6/71 درصد در سال 85 افزايش يافته و در لايحه بودجه سال 86 نيز 2/73 درصد كل بودجه را بودجه شركت هاي دولتي، بانك ها و موسسات انتفاعي وابسته به دولت تشكيل مي  دهند كه اين روند نشان دهنده حجيم شدن دائمي شركت هاي دولتي است.
بقيه ازصفحه اول
عادل آذر عضو كميسيون تلفيق بودجه و كميسيون اصل 44 مجلس با اشاره به رشد بودجه شركتهاي دولتي درلوايح بودجه مي گويد: افزايش حجم بودجه شركت هاي دولتي كه بيش از 70 درصد بودجه كل كشور را به خود اختصاص مي دهد در كنار منبع درآمدي 7 هزار ميليارد توماني سهام شركت هاي دولتي قابل بررسي است.
وي مي افزايد: از يك سو، اگر اين رشد در جهت شفافيت بودجه شركت ها و يا به منظور سرمايه گذاري در بهسازي و توانمند كردن آنها صورت گرفته باشد، مي توان آن را مثبت تلقي كرد زيرا براي واگذاري شركت هاي دولتي بايد به گونه اي آنها را توانمند كرد تا به مرحله سودآوري برسند كه براي بخش خصوصي از جذابيت قابل قبولي برخوردار باشد.
وي مي افزايد: البته عزم دولت براي اجراي سياست هاي اصل 44 و واگذاري 7 هزار ميليارد تومان سهام شركت هاي دولتي قابل تحسين است، ولي از طرف ديگر با توجه به شرايط فعلي بازار بورس و تمايل و توان بخش خصوصي به خريد سهام مي توان حدس زد كه اين رقم قابل تحقق نباشد. بنابراين حركت خوب دولت در واگذاري سهام شركت هاي دولتي و بهبود وضعيت شركت هاي زيان ده را در صورتي مي توان قابل تحقق دانست كه مكانيزم هاي جديدي از نظر اقتصادي و مديريتي متفاوت با روش هاي سال هاي 84 و 85 طراحي شود. از طرف ديگر، رشد 22 درصدي شركت هاي دولتي را مي توان به عنوان يك عامل منفي تلقي كرد زيرا اين رشد، شامل سرمايه گذاري هاي جديد مثل مجتمع هاي فولاد توسط دولت يا احداث واحدهاي پتروشيمي و ديگر حوزه هاي صنعتي است. بنابراين، اگر دولت در صدد اجراي قانون برنامه چهارم و واگذاري تصدي گري به بخش خصوصي است، نه تنها بودجه شركت هاي دولتي نبايد رشد داشته باشد، بلكه بايد نسبت به سال 85 كاهش بايد.
تخطي از سياست هاي اصل 44
دكتر مرتضي الله داد رشد 22 درصدي بودجه شركت هاي دولتي را مخالف بند "الف" سياست هاي اصل 44 مي داند و مي گويد: متاسفانه با گذشت بيش از يك سال و نيم از ابلاغ بندهاي "الف" و "ب" سياست هاي اصل 44 شاهد افزايش بودجه شركت هاي دولتي به ميزان 22درصد در لايحه بودجه سال 86 كه هم اكنون در مجلس شوراي اسلامي مراحل بررسي خود را مي گذراند، هستيم. وي مي افزايد: بودجه شركت هاي دولتي برابر با 73 درصد بودجه كل كشور بوده و شركت هاي دولتي مانند كاميون هاي قديمي هستند كه در جاده اقتصادي كشور نه حركت شايسته دارند و نه اجازه عبور به ديگران مي دهند و از طرف ديگر با گذشت بيش از 7 ماه از ابلاغ بند "ج" سياست هاي اصل 44 اقدامي درخور و هماهنگ را در واگذاري سهام شركت هاي دولتي در جهت افزايش شاخص هاي توسعه شاهد نبوده ايم.
دكتر مهدي تقوي نيز در پاسخ به اين سئوال كه آيا رشد بودجه شركت هاي دولتي نشانگر بي توجهي به خصوصي سازي است، اظهار مي دارد: رشد بودجه شركت هاي دولتي را نمي توان مخالف سياست هاي اصل 44 دانست، زيرا شركت هاي دولتي اكثرا شركت هايي هستند كه به مردم خدمات ارائه مي كنند و با توجه به رشد تقاضا، مجبور به سرمايه گذاري هاي جديد هستند و سرمايه گذاري براي خريد ماشين آلات و ابزارهاي جديد نيز روي ديگر سكه است كه گريزي از آن نيست. وي مي افزايد: برخي از شركت هاي دولتي نيز زيان ده هستند كه بايد براي بهبود فعاليت خود اقدام به سرمايه گذاري جديد كنند و نمي توان در حالي كه بخش خصوصي عملا وارد برخي بخش ها نشده، شركت هاي دولتي همچون آب و فاضلاب يا نيروگاه ها را از توسعه فعاليت هاي خود منع كرد.
به گزارش همشهري، واكنش مجلس شوراي اسلامي نسبت به بودجه شركت هاي دولتي در سال گذشته كاهش يك هزار و سيصد ميليارد توماني از بودجه پيشنهادي دولت بود و بايد منتظر ماند و ديد امسال مجلس چه واكنشي نسبت به بودجه شركت هاي دولتي نشان خواهد داد.
</TEXT>
</DOC>
<DOC>
<DOCID>HAM2-851128-027</DOCID>
<DOCNO>HAM2-851128-027</DOCNO>
<ORIGINALFILE>/1385/851128/news/_eqtes.htm</ORIGINALFILE>
<ISSUE>شنبه 28 بهمن 1385 - سال چهاردهم - شماره4208 - Feb 17, 2007</ISSUE>
<DATE calender="Western">2007-02-17</DATE>
<DATE calender="Persian">1385/11/28</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
حداقل دستمزد كارگران نيمه دوم اسفندماه تعيين مي شود
</TITLE>
<TEXT>
ايسنا: جلسات شوراي عالي كار درباره تعيين حداقل دستمزد سال 86 از نيمه دوم اسفندماه امسال برگزار مي شود.
ابراهيم نظري جلالي ـ معاون روابط كار وزارت كار و امور اجتماعي ـ در جمع خبرنگاران درباره پيشنهاد ستاد مزد براي تعيين حداقل دستمزد سال 86 كارگران گفت: پيشنهادات زيادي تاكنون ارائه شده كه پس از جمع بندي نظرات در شوراي عالي كار، نيمه دوم اسفندماه امسال اعلام خواهد شد. او افزود: نماينده كارگران و كارفرمايان سال گذشته در شوراي عالي كار تغيير يافته و اسامي  آنها اعلام خواهد شد.
نظري جلالي درباره احتمال تك نرخي بودن دستمزدها گفت: هنوز هيچ تصميم مشخصي در اين زمينه اتخاذ نشده و پس از جمع بندي نظرات 9 عضو شوراي عالي كار ميزان حداقل دستمزد اعلام خواهد شد. او بيان كرد: در تعيين حداقل دستمزدها نرخ تورم نيز حتماً لحاظ خواهد شد و همچنين مصوبه  شوراي عالي كار درباره پركردن شكاف ميان حداقل مزد و حداقل معيشت در تصميم گيري ها مدنظر قرار گرفته مي شود. معاون وزير كار درباره تمديد آيين نامه بازنشستگي مشاغل سخت و زيان آور تصريح كرد: اين آيين نامه تا پايان امسال اعتبار دارد و شعب سازمان تأمين اجتماعي موظف به پذيرش درخواست هاي ارائه شده پس از آبان ماه هستند.
</TEXT>
</DOC>
<DOC>
<DOCID>HAM2-851128-028</DOCID>
<DOCNO>HAM2-851128-028</DOCNO>
<ORIGINALFILE>/1385/851128/news/_eqtes.htm</ORIGINALFILE>
<ISSUE>شنبه 28 بهمن 1385 - سال چهاردهم - شماره4208 - Feb 17, 2007</ISSUE>
<DATE calender="Western">2007-02-17</DATE>
<DATE calender="Persian">1385/11/28</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
تحولات بازار جهاني انرژي
كاهش قيمت نفت به زير 58 دلار
</TITLE>
<TEXT>


گروه اقتصادي- بازار انرژي در هفته گذشته تحت تاثير عوامل مختلف دستخوش تحولات متفاوتي بود.در اين هفته كه كاهش قيمت نفت و حمايت مديرعامل شركت توتال از تشكيل سازمان مشابه اوپك از كشورهاي توليد كننده گاز توجه رسانه هاي جهان را به خود جلب كرد.
قيمت نفت ديروز در آخرين روز معاملات نفت خام در بازارهاي بين المللي كاهش يافت و هر بشكه نفت خام سبك آمريكا با 14 سنت كاهش 80/57 دلار براي تحويل در ماه آينده ميلادي معامله شد. پيش بيني مي شود كاهش شدت سرما و گرم تر شدن هوا در آمريكا روند كاهش قيمت نفت ادامه خواهد يافت.به گزارش خبرگزاري شين هوا بهاي سبد نفت خام سازمان كشورهاي صادر كننده نفت اوپك 90سنت كاهش يافت و به 80/52 دلار رسيد.
حمايت شركت توتال از تأسيس كارتل گازي
روز گذشته مديرعامل جديد شركت نفتي توتال فرانسه در اظهاراتي با حمايت از نقش اوپك در بازار نفت تشكيل يك سازمان مشابه از كشورهاي توليد كننده گاز را مانند اوپك سازنده دانست.
كريستوف دي مارجري كه در هفته جاري جانشين تيري دسمارتيه مديرعامل پيشين اين شركت شد در نخستين روز فعاليت خود با استناد به سفر ولاديمير پوتين به قطر و مذاكرات وي با امير اين كشور تاكيد كرد، امير قطر از يك كارتل گازي حمايت نمي كند ولي همكاري ميان توليد كنندگان گاز مانند نقش اوپك را سازنده مي داند.به نوشته روزنامه تايمز لندن مديرعامل جديد توتال در توجيه استدلال خود تاكيد كرد، اگر اوپك وجود نداشت بازار نفت از نابساماني بيشتري برخوردار بود و قيمت نفت خام به سطح بالا تري از شرايط امروز مي رسيد.
درهمين حال روزنامه ديلي نيوزانگليس نيز به نقل از وزير انرژي آمريكا با هر گونه طرحي براي تشكيل سازماني در زمينه گاز شبيه به اوپك مخالفت كرد. ساموئل بودمن وزير  انرژي  آمريكا در اظهارات خود تاكيد كرده است: نقش بازار آزاد و عاري از انحصار بايد در معاملات انرژي نقش كليدي داشته باشد.
وي تاكيد كرده است، ايجاد كارتلي از توليد كنندگان گاز چيزي نيست كه آمريكا آن را تشويق كند و در ديدار با همتايان خود در سرتاسر جهان براين نكته تاكيد خواهد كرد.
</TEXT>
</DOC>
<DOC>
<DOCID>HAM2-851128-029</DOCID>
<DOCNO>HAM2-851128-029</DOCNO>
<ORIGINALFILE>/1385/851128/news/_eqtes.htm</ORIGINALFILE>
<ISSUE>شنبه 28 بهمن 1385 - سال چهاردهم - شماره4208 - Feb 17, 2007</ISSUE>
<DATE calender="Western">2007-02-17</DATE>
<DATE calender="Persian">1385/11/28</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
مجلس در انتظار گزارش نظارتي برنامه چهارم توسعه
</TITLE>
<TEXT>
مهر: محمد رضا باهنر نايب رئيس مجلس خواستار ارائه اولين گزارش نظارتي برنامه چهارم توسعه به مجلس توسط دولت در اسرع وقت شد. باهنر با بيان اين كه تاكنون گزارش نظارتي سال اول برنامه چهارم توسعه توسط دولت به مجلس ارائه نشده است، اظهار اميدواري كرد كه دولت هر چه سريع تر اين گزارش را به مجلس ارائه كند.
محمد رضا باهنر با بيان اينكه در زمان ارائه گزارش بودجه به مجلس، رئيس جمهور اشاراتي به عملكرد برنامه داشت، اما اين گزارش به صورت مستقل ارائه نشده است، افزود: گزارش هاي نظارتي به صورت پراكنده در گزارش هاي دولت مطرح شده و ممكن است دولت تصور كرده باشد كه اين گزارش ها كفايت مي كند.
در همين حال، معاون پارلماني سازمان مديريت و برنامه ريزي كشوربا بيان اين كه گزارش نظارتي سال اول برنامه چهارم توسعه توسط سازمان مديريت و برنامه ريزي كشور آماده و به رئيس جمهور تقديم شده است، اظهار داشت: رئيس جمهور در زمان ارائه لايحه بودجه سال 86 و گزارش آن به مجلس، بخشي از گزارش نظارتي سال اول برنامه چهارم توسعه را قرائت كرد. وي گفت: تدوين برنامه پنجم توسعه توسط سازمان مديريت و برنامه ريزي كشور با همكاري دستگاه هاي اجرايي از سال 87 آغاز خواهد شد.
محمد قاسم حسيني در خصوص زمان آغاز مطالعات اوليه براي تدوين برنامه پنجم توسعه در اين سازمان گفت: معمولا تدوين برنامه هاي پنج ساله از سال چهارم اجراي برنامه قبلي آغاز مي شود و از همين رو، سازمان مديريت و برنامه ريزي با همكاري دستگاه هاي اجرايي تدوين برنامه پنج ساله پنجم توسعه را از سال 87 آغاز خواهد كرد.
</TEXT>
</DOC>
<DOC>
<DOCID>HAM2-851128-030</DOCID>
<DOCNO>HAM2-851128-030</DOCNO>
<ORIGINALFILE>/1385/851128/news/_eqtes.htm</ORIGINALFILE>
<ISSUE>شنبه 28 بهمن 1385 - سال چهاردهم - شماره4208 - Feb 17, 2007</ISSUE>
<DATE calender="Western">2007-02-17</DATE>
<DATE calender="Persian">1385/11/28</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
مديرعامل بانك توسعه صادرات ايران:
يورو، اساس محاسبات در سبد ارزي كشور
</TITLE>
<TEXT>


ايسنا: سبد ارزي واحد پولي اس. دي. آر(واحد پولي بانك جهاني)متشكل از ارزهاي معتبر دنيا شامل يورو، ين، دلار و پوند انگليس است.
طهماسب مظاهري مديرعامل بانك توسعه صادرات ايران، درباره جايگزيني يورو به جاي دلار در مبادلات ارزي و حذف دلار از اين مبادلات توضيح داد: اين موضوع اشتباه مطرح شد چرا كه قرار نبود مبادلات ارزي به يورو انجام شود بلكه عنوان شده بود كه كل مبادلات ارزي به دلار انجام نشود. وي ادامه داد: مبادلات ارزي كشور به ارزهاي مختلف انجام مي شود، اما با دلار انجام نمي شود، در بودجه كل كشور و مباني محاسباتي يورو اساس محاسبات است.
</TEXT>
</DOC>
<DOC>
<DOCID>HAM2-851128-031</DOCID>
<DOCNO>HAM2-851128-031</DOCNO>
<ORIGINALFILE>/1385/851128/news/_eqtes.htm</ORIGINALFILE>
<ISSUE>شنبه 28 بهمن 1385 - سال چهاردهم - شماره4208 - Feb 17, 2007</ISSUE>
<DATE calender="Western">2007-02-17</DATE>
<DATE calender="Persian">1385/11/28</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
رئيس سازمان امور مالياتي خبر داد
برنامه ريزي براي به كارگيري مجدد كد اقتصادي
</TITLE>
<TEXT>
ايسنا: سازمان امور مالياتي براي بكارگيري مجدد كد اقتصادي كه پيش از اين در اين سازمان بكار گرفته مي شد درحال برنامه ريزي است.
علي اكبر عرب مازار رئيس سازمان امور مالياتي كشور با اشاره به وابسته بودن بكارگيري مجدد كد اقتصادي يا شماره اقتصادي با طرح جامع اطلاعات مالياتي گفت: در ماده 169 مكرر قانون ماليات هاي مستقيم به كد اقتصادي اشاره شده است؛ بكارگيري كد اقتصادي در سال 81 باطل يا متوقف شده بود و در حال حاضر برنامه ريزي لازم براي بكارگيري مجدد صورت مي گيرد.
به گفته او در برنامه ريزي مجدد، ايرادها و مشكلات قبلي رفع خواهد شد تا زمان پياده شدن،سابقه ذهني كه مردم نسبت به كد اقتصادي دارند براي انجام امور جو رواني نامناسب ايجاد نكند.
</TEXT>
</DOC>
<DOC>
<DOCID>HAM2-851128-032</DOCID>
<DOCNO>HAM2-851128-032</DOCNO>
<ORIGINALFILE>/1385/851128/news/_eqtes.htm</ORIGINALFILE>
<ISSUE>شنبه 28 بهمن 1385 - سال چهاردهم - شماره4208 - Feb 17, 2007</ISSUE>
<DATE calender="Western">2007-02-17</DATE>
<DATE calender="Persian">1385/11/28</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
گفت وگوي امروز
سيستم جامع اطلاعاتي ضرورت طرح بنگاه هاي زودبازده
</TITLE>
<TEXT>
گروه اقتصادي- گسترش بنگاه هاي كوچك و زودبازده مهم ترين سياست اشتغال زايي دولت نهم محسوب مي شود و وزير كار صراحتاً اعلام كرده كه با اجراي اين سياست، طي سال هاي آينده شاهد اشتغال زايي مطلوب در سطح كشور خواهيم بود. با بهرام حبيبي عضو كميسيون صنايع و معادن مجلس شوراي اسلامي گفت وگو كرده ايم.
***
مهم ترين برنامه اشتغال زايي دولت توسعه بنگاه هاي زودبازده است. آيا با شرايط فعلي بازارهاي داخلي، تحقق اهداف اين سياست وجود دارد؟
از ديدگاه من با توجه به نحوه اعطاي تسهيلات، طرح تسهيلات زودبازده به اشتغال زايي نخواهد انجاميد و فقط بيكاران جامعه را به بيكاران بدهكار تبديل مي كند. سرمايه گذاراني كه تسهيلات بنگاه هاي زودبازده را دريافت مي كنند، عمدتاً بدون مطالعه بازار اقدام به دريافت اين تسهيلات مي كنند. از سوي ديگر، با توجه به سابقه ديرينه ولع دريافت وام كه در كشور ما وجود دارد، افرادي كه اقدام به دريافت تسهيلات بنگاه هاي زودبازده مي كنند به اشتغال پايدار و توسعه نمي انديشند. شرايط فعلي نشان مي دهد كه اين طرح حداكثر 10 درصد اهداف اشتغال زايي را تحقق خواهد بخشيد، چرا كه دولت مكانيزم كنترلي براي نحوه توزيع جغرافيايي بنگاه هاي زودبازده ندارد. همين امر موجب شده كه در يك منطقه عده زيادي تسهيلات براي ايجاد يك صنعت دريافت كنند كه مطمئناً موجب اشباع بازار خواهد شد، درست همان اتفاقي كه براي صنايع ماكاروني كشور رخ داد.اما ظاهراً در اعطاي تسهيلات به بنگاه هاي كوچك و زودبازده اين رويه وجود دارد كه فقط طرح هايي تسهيلات دريافت كنند كه بازارسنجي دقيقي در آنها صورت گرفته باشد.ايرادي كه در همين بخش وجود دارد، اين است كه بازارسنجي در اين بخش با ديد كوتاه مدت ديده مي شود و به طرح هايي تسهيلات اعطا مي شود كه امروز داراي بازار هستند، اما مطالعه اي صورت نمي گيرد كه آيا با افزايش بنگاه هاي توليد آن محصول، بازار آن همچنان با رشد تقاضا همراه است، يا خير؟ در اين زمينه نبود سيستم جامع اطلاع رساني در سطح كشور كاملاً محسوس است.
با توجه به اين كه از سال آينده برنامه خصوصي سازي در راستاي سياست هاي اصل 44 سرعت خواهد گرفت، اين سياست ها چه تأثيري بر اشتغال زايي خواهند گذارد؟
با توجه به سياست هاي كلي اصل 44 ايجاد خوشه هاي صنعتي مستلزم داشتن بنگاه هاي بزرگ است و تا زماني كه بنگاه هاي بزرگ نداشته باشيم، نمي توانيم خوشه هاي صنعتي ايجاد كنيم كه اين خوشه هاي صنعتي نيز به نوبه خود صنايع كوچك و زودبازده را پشتيباني كنند. اما دولت درست برعكس عمل مي كند و ابتدا اقدام به توسعه بنگاه هاي كوچك كرده است، بدون اين كه بنگاه هاي بزرگ حامي آنها وجود داشته باشد. با اين شرايط اشتغال زايي ميليوني تحقق نخواهد يافت و يا حداكثر كوتاه مدت خواهد بود. در همه جاي دنيا خصوصي سازي به ايجاد بنگاه هاي بزرگ صنعتي و توليدي منجر شده است، اما اكنون دولت در دو بودجه  سال هاي 85 و 86 رقمي بالغ بر 25 هزار ميليارد تومان تسهيلات براي بنگاه هاي كوچك و زودبازده تخصيص داده است كه به نظر من اين سرمايه گذاري به اهداف موردنظر خود در تحقق اشتغال زايي و رشد اقتصادي نخواهد انجاميد.
</TEXT>
</DOC>
<DOC>
<DOCID>HAM2-851128-033</DOCID>
<DOCNO>HAM2-851128-033</DOCNO>
<ORIGINALFILE>/1385/851128/news/_havad.htm</ORIGINALFILE>
<ISSUE>شنبه 28 بهمن 1385 - سال چهاردهم - شماره4208 - Feb 17, 2007</ISSUE>
<DATE calender="Western">2007-02-17</DATE>
<DATE calender="Persian">1385/11/28</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
سقوط بالگرد در درياچه مهارلوعمليات جست و جو براي يافتن اجساد
</TITLE>
<TEXT>



گروه حوادث- اجساد 3 سرنشين بالگرد شركت ملي نفت ايران كه در درياچه نمك مهارلوي شيراز سقوط كرده بود، از درياچه بيرون كشيده شد.
اين بالگرد كه در اجاره سازمان زمين شناسي بود، صبح پنج شنبه از شيراز به مقصد گل گهر سيرجان به پرواز درآمده بود اما 10 دقيقه بعد ارتباط آن با فرودگاه شيراز قطع شد. مدير كل سياسي انتظامي استانداري فارس در توضيح حادثه سقوط بالگرد گفت: در جريان اين سقوط، خلبان و 2 نفر از عوامل فني پرواز جان باختند.
غلامعباس زارعي افزود: اين بالگرد ساعت 8 و 55 دقيقه صبح پنج شنبه از شيراز به مقصد گل گهر سيرجان در استان كرمان به پرواز درآمد، اما 10 دقيقه پس از پرواز ارتباط آن با فرودگاه شيراز قطع شد. وي گفت: پس از قطع تماس، جستجو براي يافتن بالگرد به وسيله چند فروند بالگرد ديگر آغاز شد و سرانجام در ساعت 15 و 45 دقيقه با استفاده از تماس ها و اطلاعات مردمي محل سقوط اين بالگرد شناسايي شد.
زارعي افزود: لاشه بالگرد حادثه ديده كه متعلق به شركت ملي نفت و در اجاره سازمان زمين شناسي بود در درياچه مهارلو در شرق شيراز پيدا شد. وي گفت: گروه امداد رساني هلال احمر و اورژانس شيراز با يك فروند بالگرد و 2 آمبولانس در ساعت 16 به محل سقوط رسيدند و پس از 2 ساعت تلاش اجساد جان باختگان را از درون آب بيرون كشيده و به شيراز منتقل كردند. در همين حال دبير ستاد حوادث غيرمترقبه  استان فارس نيز با اشاره به اين كه علت حادثه بر اساس فرضيات اوليه، نقص فني است گفت: پرسنل بالگرد سقوط كرده، ماموريت داشتند اين بالگرد را از شيراز به منطقه گل گهر سيرجان انتقال دهند.
حميد تقي زاده گفت: در اين حادثه خلبان علي اكبر رنجبر، عليرضا شادمهر و حسين قاسمي جان باختند و تلاش براي مشخص شدن علت اصلي سقوط اين بالگرد. ادامه دارد.
</TEXT>
</DOC>
<DOC>
<DOCID>HAM2-851128-034</DOCID>
<DOCNO>HAM2-851128-034</DOCNO>
<ORIGINALFILE>/1385/851128/news/_havad.htm</ORIGINALFILE>
<ISSUE>شنبه 28 بهمن 1385 - سال چهاردهم - شماره4208 - Feb 17, 2007</ISSUE>
<DATE calender="Western">2007-02-17</DATE>
<DATE calender="Persian">1385/11/28</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
شاه كليدي براي سرقت از خودروهاي مدل بالا
</TITLE>
<TEXT>


گروه حوادث- سارق سابقه داري كه تاكنون به 43 فقره سرقت اعتراف كرده است، ادعا مي كند پيچ گوشتي عجيبي ساخته است كه با آن مي تواند در صندوق عقب تمامي خودروها را باز كند.
عصر 17 بهمن هنگامي كه ماموران پايگاه يكم آگاهي تهران در اطراف ميدان تره بار نياوران به مرد معتادي كه در اطراف خودروهاي مدل بالا پرسه مي زد مشكوك شده و به بازرسي بدني وي پرداختند، در داخل جيب هاي او شيئي شبيه پيچ گوشتي پيدا كردند كه شكل عجيبي داشت.
با انتقال اين مرد به آگاهي شميران وي در بازجويي ها به كارآگاهان گفت: از مدتي قبل توانستم يك نوع پيچ گوشتي اي بسازم كه با آن مي توانم در صندوق عقب تمامي خودروها را باز كنم.
بعد از ساخت اين شاه كليد، در پاركينگ هاي مناطق شمال تهران پرسه مي ‍زدم و خودروهاي مدل بالا را تحت نظر مي گرفتم و وقتي رانندگان آنها بعد از پياده شدن از خودرو كيف دستي و سامسونت خود را براي امنيت بيشتر در صندوق عقب خودرو گذاشته و دنبال كار خود مي رفتند، به سراغ خودرو رفته و در فرصتي مناسب با باز كردن در صندوق عقب دست به سرقت پول و اموال با ارزش زده و به سرعت متواري مي شدم.
سرهنگ سلطاني- رئيس اداره مبارزه با سرقت اداره آگاهي تهران- با اعلام اين خبر گفت: سارق حرفه اي در بازجويي ها تاكنون به ارتكاب 43 فقره سرقت با اين پيچ گوشتي عجيب اعتراف كرده كه همگي از خودروهاي مدل بالا و در مناطق شميران، وليعصر و قيطريه بوده است.
رئيس اداره مبارزه با سرقت اداره آگاهي تهران ادامه داد: ارزش تقريبي اموال مسروقه 14 ميليون تومان برآورد مي شود.
به گفته وي، متهم در حال حاضر با قرار در بازداشت به سر مي برد تا تحقيقات تكميلي در اين خصوص صورت گيرد و كساني كه به اين روش مورد سرقت قرار گرفته اند مي توانند براي طرح شكايت خود به پايگاه يكم اداره آگاهي مراجعه كرده و يا با شماره تلفن 22291456 تماس بگيرند.
</TEXT>
</DOC>
<DOC>
<DOCID>HAM2-851128-035</DOCID>
<DOCNO>HAM2-851128-035</DOCNO>
<ORIGINALFILE>/1385/851128/news/_havad.htm</ORIGINALFILE>
<ISSUE>شنبه 28 بهمن 1385 - سال چهاردهم - شماره4208 - Feb 17, 2007</ISSUE>
<DATE calender="Western">2007-02-17</DATE>
<DATE calender="Persian">1385/11/28</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
دزد گير خودرومحموله مخدر را لو داد
</TITLE>
<TEXT>
مشهد خبرنگار همشهري: قاچاقچي مواد مخدر وقتي در راه  آهن مشهد مورد ظن پليس قرار گرفت، تصور نمي كرد كه دزد گير ماشينش محموله 2 كيلويي كريستال او را لو دهد.
مدتي پيش ماموران پليس راه آهن مشهد هنگام كنترل مسافران به حركات مرد جواني مشكوك شده و به بازرسي بدني او پرداختند.
با كشف 8 گرم مواد مخدر كريستال در جيب شلوار اين مرد، بازرسي دقيق وسايل او ادامه يافت و در اين ميان ماموران متوجه يك عدد سوييچ پژو 206 شدند كه همراه اين مرد بود.
اگر چه مرد جوان ادعا مي  كرد كه سوييچ كشف شده متعلق به خودرويي است كه سال ها پيش داشته و مدتي قبل آن را فروخته است، اما وقتي يكي از ماموران زيرك پليس به ميدان راه آهن رفت، با ردگيري صداي دزد گير پژو توانست آن را شناسايي و در بازرسي داخل خودرو حدود 2 كيلوگرم مواد مخدر كريستال كشف كند.
با اعتراف متهم به قاچاق اين محموله، وي بازداشت و براي ادامه تحقيقات در اختيار مراجع قضايي قرار گرفت.
</TEXT>
</DOC>
<DOC>
<DOCID>HAM2-851128-036</DOCID>
<DOCNO>HAM2-851128-036</DOCNO>
<ORIGINALFILE>/1385/851128/news/_havad.htm</ORIGINALFILE>
<ISSUE>شنبه 28 بهمن 1385 - سال چهاردهم - شماره4208 - Feb 17, 2007</ISSUE>
<DATE calender="Western">2007-02-17</DATE>
<DATE calender="Persian">1385/11/28</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
كشف 80 هزار آمپول مخدر
</TITLE>
<TEXT>
گروه حوادث- در بازرسي از خانه  يك دلال دارو،  محموله بزرگ داروي قاچاق در پايتخت كشف شد. اين محموله قاچاق در 2 نوبت از مرزهاي شرقي و كردستان به تهران قاچاق شده بود.
2 ماه پيش وقتي مأموران پايگاه هفتم مبارزه با مواد مخدر پايتخت يك قاچاقچي عمده آمپول هاي  مخدر به نام جواد كه صد هزار آمپول نورجيزك را از زاهدان به تهران منتقل كرده بود دستگير كردند، به سرنخ هايي از يك دلال ديگر آمپولهاي مخدر معروف به محمود افغان رسيدند.
در حالي كه بررسي هاي پليسي نشان مي داد محمود و برادرانش از مدتي قبل در مناطق نواب و كارون دست به قاچاق داروهاي مخدر و غيرمجاز مي زنند، مأموران پايگاه هفتم اطلاعات پليس تهران براي دستگيري وي وارد عمل شدند. بر طبق اين بررسي ها محمود افغان و 14متهم ديگر شبكه بزرگ قاچاق آمپول هاي مخدر و داروهاي غيرمجاز به تهران را هدايت مي كردند، به اين ترتيب در بازرسي از مخفيگاه هاي باند،
80 هزار آمپول نورجيزك و تمجيزك و 100 هزار قرص غيرمجاز كشف شد.
به گفته سرهنگ جعفري نسب، اين مواد شامل 2 محموله بود كه يكي از آنها داروهاي قاچاقي است كه از كردستان به تهران ترانزيت شده و محموله ديگر آمپول هاي تقلبي نورجيزك، تمجيزك و قرص هاي متادون بوده كه از مرزهاي شرق به تهران انتقال يافته است. ارزش محموله كشف شده بين 200 تا 250 ميليون تومان است.
</TEXT>
</DOC>
<DOC>
<DOCID>HAM2-851128-037</DOCID>
<DOCNO>HAM2-851128-037</DOCNO>
<ORIGINALFILE>/1385/851128/news/_havad.htm</ORIGINALFILE>
<ISSUE>شنبه 28 بهمن 1385 - سال چهاردهم - شماره4208 - Feb 17, 2007</ISSUE>
<DATE calender="Western">2007-02-17</DATE>
<DATE calender="Persian">1385/11/28</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
65 مظنون انفجار زاهدان دستگير شدند
عامل بمب گذاري، فرد بي سوادي است كه در چند سرقت مسلحانه از بانك و گروگانگيري شركت داشته است
</TITLE>
<TEXT>
پليس - 65 مظنون حادثه بمب گذاري اخير در زاهدان در يك خانه تيمي با تجهيزات كامل نظامي و جنگي دستگير شدند.
فرمانده قرارگاه عملياتي فتح انتظامي استان سيستان و بلوچستان گفت: به دنبال انفجار روز چهارشنبه در بلوار ثارالله زاهدان يكي از عوامل اصلي بمب گذار به هلاكت رسيد و يك نفر ديگر نيز با هوشياري مردم به همراه سلاح و نارنجك دستگير شد.
سردار محمد غفاري ادامه داد: اين شخص پيش از اين نيز در چند سرقت مسلحانه از بانك، گروگانگيري و راهبندي شركت داشته و فردي بي سواد است كه از طريق اجتماعات تبليغي به گروهك تروريستي عبدالمالك ريگي ملحق شده بود. فرمانده قرارگاه عملياتي فتح افزود: پس از دستگيري اين مرد، دو نفر ديگر از اشرار كه وظيفه پشتيباني و فراري دادن عامل اصلي بمب گذاري را بر عهده داشتند اقدام به تيراندازي به سمت مردم و فيلمبرداري از صحنه كردند كه اين دو نفر نيز توسط مردم دستگير شدند. وي گفت: از اين افراد نيز يك دستگاه دوربين فيلمبرداري كشف شد كه در آن تمامي صحنه هاي شروع عمليات، نحوه جاسازي مواد منفجره، خارج شدن از خانه تيمي، حمله به اتوبوس كارمندان سپاه و غيره فيلمبرداري شده بود.
به گفته اين مقام ارشد نيروي انتظامي صبح روز پنجشنبه يك خانه تيمي متعلق به گروهك تروريستي عبدالمالك ريگي شناسايي و در بازرسي از اين خانه 7 قبضه سلاح كلاشينكف، يك قبضه آر پي جي 7 با گلوله هاي مربوطه، 80 پوند تي ان تي آماده كارگذاري در نقطه اي از زاهدان، 16 قبضه نارنجك دستي و تعدادي شمشير و قمه كشف شد. وي ادامه داد: به اين ترتيب علاوه بر 3 عامل اصلي، 65 مظنون بمب گذاري روز چهار شنبه زاهدان از سوي ماموران دستگير و تحقيقات از آنها آغاز شد. وي اضافه كرد: همچنين در بررسي فيلم كشف شده از اشرار، وابستگي كامل آنان به گروههاي مخالف نظام و سازمان هاي جاسوسي برخي كشورها نظير آمريكا و انگليس قطعي است.
سردار محمد غفاري اظهار داشت: مواد منفجره جاسازي شده در خودروي پيكان كه در مقابل اتوبوس حامل كاركنان سپاه منفجر شد حدود 100 پوند وزن داشت.
</TEXT>
</DOC>
<DOC>
<DOCID>HAM2-851128-038</DOCID>
<DOCNO>HAM2-851128-038</DOCNO>
<ORIGINALFILE>/1385/851128/news/_havad.htm</ORIGINALFILE>
<ISSUE>شنبه 28 بهمن 1385 - سال چهاردهم - شماره4208 - Feb 17, 2007</ISSUE>
<DATE calender="Western">2007-02-17</DATE>
<DATE calender="Persian">1385/11/28</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
با دستگيري 2 سارق جوان صورت گرفت
ناكامي سرقت هاي زنجيره اي از طلافروشي هاي تهران
</TITLE>
<TEXT>



گروه حوادث- سارقان مسلح طلافروشي هاي تهران كه تاكنون به 2 سرقت مسلحانه اعتراف كرده اند، در بازجويي هاي پليسي از نقشه سرقت از 10 طلافروشي پايتخت تا پايان سال 85 پرده  برداشتند.
 ساعت 11 و 30 دقيقه چهاردهم بهمن ماه، 3 سارق مسلح در حالي كه صورت هاي خود را با ماسك ضد آلودگي هوا پوشانده بودند، وارد جواهر فروشي پيروزي در خيابان پرواز شدند.
سارقان بعد از ورود به جواهر فروشي، پس از آنكه با تهديد مرد جواهرفروش را به گوشه اي از مغازه كشانده و با تهديد اسلحه كمري مجبور به سكوت كردند، به سرعت يك و نيم كيلو طلا را در داخل يك ساك دستي ريخته و پا به فرار گذاشتند.
با ناكام ماندن طلافروش در دستگيري 3 سارق مسلح، موضوع سرقت مسلحانه براي بررسي هاي بيشتر به اداره يكم آگاهي پايتخت ارجاع داده شد.
كارآگاهان در نخستين مرحله به چهره نگاري از يكي از سارقان پرداختند و با اين سرنخ بود كه پليس در بررسي سوابق سارقان به يك سارق جوان كه به حميد افغان معروف بود و 3 سابقه كيفري در پرونده خود داشت مظنون شد. وقتي در بررسي ها مشخص شد اين جوان سارق از يك سال پيش از زندان آزاد شده و دوباره اعمال مجرمانه اش را از سر گرفته است، دستگيري وي در دستور كار قرار گرفت و به اين ترتيب ماموران با محاصره مخفيگاه سارق جوان وي را صبح بيست و پنجم بهمن دستگير كردند.
سرهنگ حسين خوئيني، معاون مبارزه با جرايم جنايي پليس آگاهي پايتخت روز گذشته با اعلام خبر دستگيري اين سارق جوان گفت: حميد افغان كه 25سال سن دارد، در بازجويي هاي پليسي يكي از همدستان خود به نام سيروس را معرفي كرد كه وي نيز در خيابان شكوفه تهران شناسايي شد و در حالي كه يك اسلحه كلت به همراه داشت با شليك يك گلوله به پايش مجروح و دستگير شد.
10 سرقت آخر سال
به گفته سرهنگ خوئيني در تحقيقات انجام شده، متهمان با بيان چگونگي سرقت از طلافروشي پيروزي به سرقت ناكام از طلافروشي ديگري نيز اعتراف كردند.
در جريان سرقت از اين طلافروشي كه 26 تيرماه رخ داد، سارقان پس از حمله به طلافروشي 2 گلوله به شيشه ويترين شليك كردند، اما به دليل ضد گلوله بودن شيشه و در حالي كه مردم در محل تجمع كردند، مجبور به فرار شدند. بنا به اين گزارش حميد و سيروس در بازجويي هاي پليسي به ارتكاب 20 فقره كيف قاپي در محدوده  خيابانهاي پيروزي، نارمك و رسالت نيز اعتراف كردند.
اين دو سارق جوان همچنين در بازجويي هاي تخصصي پرده از راز 10 سرقت ديگر كه قصد ارتكاب آن را داشتند برداشتند، آنها گفتند:با توجه به نزديكي عيد نوروز تصميم داشتيم از 10 طلافروشي تهران سرقت مسلحانه كنيم و نقشه آن را نيز طراحي كرده بوديم، اما قبل از ارتكاب آن گير افتاديم.
اين در حالي است كه تحقيقات براي دستگيري متهم متواري اين پرونده ادامه دارد.
</TEXT>
</DOC>
<DOC>
<DOCID>HAM2-851128-039</DOCID>
<DOCNO>HAM2-851128-039</DOCNO>
<ORIGINALFILE>/1385/851128/news/_informatic.htm</ORIGINALFILE>
<ISSUE>شنبه 28 بهمن 1385 - سال چهاردهم - شماره4208 - Feb 17, 2007</ISSUE>
<DATE calender="Western">2007-02-17</DATE>
<DATE calender="Persian">1385/11/28</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
بر اساس تحقيقات يك شركت امنيت پايگاه هاي اينترنتي
70 درصد وب سايت ها قابل هك شدن هستند
</TITLE>
<TEXT>


گروه دانش- يك مطالعه كه به تازگي نتايج آن منتشر شده است، نشان مي دهد حدود 70 درصد از وب سايت ها داراي آسيب پذيري و نواقصي هستند كه آنها را در خطر هك شدن قرار مي دهد.
يك سال پيش آكيونتيكس
(acuetix)، شركت امنيت
وب سايت، اسكن كردن سايت هاي تجاري و غيرتجاري را آغاز كرد تا آسيب پذيري ها و نواقص آنها را مشخص كند. طبق اعلام آكيونتيكس، از ميان 3200 سايت اسكن شده، 70 درصد داراي آسيب پذيري در حد متوسط يا درجه بالاي خطر بوده اند.
تحليلگران اين شركت معتقدند احتمال بسيار زيادي وجود دارد كه هكرها اين آسيب پذيري ها را بيابند و از آنها براي سرقت اطلاعاتي استفاده كنند. آكيونتيكس در بيانيه اي عنوان كرده است كه طبق نتايج به دست آمده، مشكل كاربردهاي نامطمئن سايت ها كاملا ناديده انگاشته شده اند و اين آمار و ارقام بايد موسسات را به يك نگاه جدي به زيرساخت هاي امنيتي خود وادار كنند. هك شدن هاي اخير
tjx، ucla و dolphi stadium ثابت مي كند كه اين مشكل به اندازه كافي اساسي و واقعي است و اينطور به نظر مي رسد كه ماندگار خواهد بود.
اين بررسي همچنين نشان داده است كه به طور متوسط 91 درصد از وب سايت هاي اسكن شده حاوي يك نوع نقص بودند.
طبق اعلام آكيونتيكس، بطور متوسط 66 نقطه آسيب پذيري در هر وب سايت كشف شد كه در مجموع 210 هزار مورد از نواقص و آسيب پذيري ها در ميان 3200 سايت اسكن شده وجود داشت.
</TEXT>
</DOC>
<DOC>
<DOCID>HAM2-851128-040</DOCID>
<DOCNO>HAM2-851128-040</DOCNO>
<ORIGINALFILE>/1385/851128/news/_informatic.htm</ORIGINALFILE>
<ISSUE>شنبه 28 بهمن 1385 - سال چهاردهم - شماره4208 - Feb 17, 2007</ISSUE>
<DATE calender="Western">2007-02-17</DATE>
<DATE calender="Persian">1385/11/28</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
انتشار اصلاحيه هاي امنيتي جديد مايكروسافت
</TITLE>
<TEXT>
خبرگزاري فناوري اطلاعات ايران: مايكروسافت مطابق با برنامه ماهانه خود، جديدترين اصلاحيه هاي امنيتي مربوط به ترميم نواقص نرم افزارهاي خود را منتشر كرد. اين اصلاحيه ها شامل 12 مورد بروز رساني امنيتي ست كه 6 مورد از آنها مربوط به نقاط آسيب پذير بحراني و 6 مورد ديگر نيز براي ترميم نواقص امنيتي با ريسك تخريبي مهم است. عنوان و عملكرد اين اصلاحيه ها به اين شرح است:
005ه-ms07: ترميم حفره امنيتي مهم موجود در برنامه آموزش ارتباطي و مرحله به مرحله ويندوز، با قابليت ايجاد شرايط حمله براي كدهاي مخرب از طريق آموزش ارتباطي
006ه-ms07: اصلاح نقص امنيتي مهم موجود در widows shell، با قابليت ارتقاء غير مجاز سطح دسترسي
ms-007: ترميم نقص امنيتي مهم در widows image acquisitio service، با قابليت ارتقاء غير مجاز سطح دسترسي
ms-008: رفع نقص بحراني در html help activex cotrol با قابليت ايجاد شرايط حمله براي كدهاي مخرب
ms-009: ترميم حفره امنيتي با ريسك تخريبي بحراني در microsoft data access compoets با قابليت ايجاد شرايط حمله براي كدهاي مخرب
ms-010: اصلاح يك نقص امنيتي بحراني در microsoft ativirus و بطور خاص در موتور حفاظت از بد افزارها با قابليت ايجاد شرايط نفوذ و اجراي كدهاي مخرب
011ه-ms07: ترميم نقطه آسيب پذير مهم در microsoft ole dialog با قابليت ايجاد شرايط اجراي كدهاي مخرب
012ه-ms07: رفع نقطه آسيب پذير مهم در microsoft mfc با توان ايجاد شرايط نفوذ و حمله بد افزارها
013ه-ms07: ترميم حفره امنيتي موجود در microsoft richedit با ريسك تخريبي مهم و قابليت ايجاد شرايط حمله براي كدهاي مخرب
014ه-ms07: اصلاح نقص امنيتي بحراني شامل 6 آسيب پذيري مختلف در برنامه microsoft word با قابليت ايجاد شرايط نفوذ و اجراي بدافزارها
015ه-ms07: ترميم يك نقص امنيتي بحراني ديگر در microsoft office با قدرت ايجاد شرايط مناسب براي حمله كدهاي مخرب
016ه-ms07: اصلاح نقص امنيتي بحراني در نسخه هاي 5.01، 6 و 7 برنامه iteret explorer، شامل 3 آسيب پذيري مختلف
از آنجا كه ريسك تخريبي نقاط آسيب پذير فوق، مهم و بحراني گزارش شده است، پاندا به تمام كاربران رايانه و اينترنت توصيه مي كند كه هر چه سريعتر، اصلاحيه هاي فوق را از پايگاه اينترنتي مايكروسافت دانلود و نصب كنند.
</TEXT>
</DOC>
<DOC>
<DOCID>HAM2-851128-041</DOCID>
<DOCNO>HAM2-851128-041</DOCNO>
<ORIGINALFILE>/1385/851128/news/_informatic.htm</ORIGINALFILE>
<ISSUE>شنبه 28 بهمن 1385 - سال چهاردهم - شماره4208 - Feb 17, 2007</ISSUE>
<DATE calender="Western">2007-02-17</DATE>
<DATE calender="Persian">1385/11/28</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
فرهنگ وآموزش
</TITLE>
<TEXT>


افزايش مردودي هاي پايه اول دوره ابتدايي
گروه اجتماعي- معاون آموزش و پرورش عمومي وزارت آموزش و پرورش، از افزايش ميزان مردودي دانش آموزان پايه اول ابتدايي خبر داد.
حسين احمدي با اشاره به اين كه ميزان مردودي دانش آموزان در دوره ابتدايي 5/2درصد است،(5/97درصد قبولي)گفت: اما ميزان مردودي در پايه اول ابتدايي بيش از ساير پايه هاي تحصيلي است.
به گفته وي در پايه اول چون دانش آموزان از محيط خانواده وارد دبستان مي شوند به دليل دوري از خانواده و تغيير محيط مقداري استرس دارند.
وي دو زبانه بودن را يكي ديگر از دلايل افزايش مردودي هاي اين پايه عنوان كرد و افزود: دانش آموزان در بسياري از مناطق شهري و روستايي2 زبانه اند و در اين زمينه مشكل دارند و مدتي طول مي كشد تا زبان فارسي را به خوبي بياموزند.وي تصريح كرد: زبان فارسي كليد فهم بسياري از مسايل است و تا زماني كه دانش آموزان زبان فارسي را ياد نگيرند نمي توانند بسياري از دروس و علومي كه در اين دوره آموزش مي دهند را بياموزند.احمدي در ادامه گفت: در بسياري از مناطق خزانه يا گنجينه لغات دانش آموزان محدود است و نمي توانند با حجم مطالب و دانستني هايي كه بايد بياموزند مأنوس شوند.
به گفته معاون آموزش و پرورش عمومي در حالي كه گنجينه لغات دانش آموزان در اين دوره در شهرها بين 800 تا 900 لغت است اما در برخي مناطق حداكثر 500 لغت است.
وي وجود كلاسهاي چند پايه، بي توجهي والدين به سرنوشت تحصيلي فرزندان شان و تخصصي شدن آموزش و پرورش را از عمده دلايل افزايش مردودي دانش آموزان پايه اول ابتدايي اعلام كرد.
وي افزود: با وجود بهبود درصد قبولي دانش آموزان، افزايش نرخ تورم، رشد سطح عمومي قيمت ها و خدمات، سبب شده شكست هاي تحصيلي هر ساله رقم هنگفتي خسارت وارد كند.
ارائه بسته هاي مبارزه با آسيب هاي اجتماعي
به دانش آموزان
گروه اجتماعي- بسته هاي مبارزه با آسيب هاي اجتماعي توسط آموزش و پرورش به دانش آموزان ارائه مي شود.
مديركل دفتر پيشگيري از آسيب هاي اجتماعي و مواجهه با بلاياي طبيعي وزارت آموزش و پرورش با اعلام اين مطلب گفت: با موافقت مديران كل و مشاوران آموزشي، بسته هاي مبارزه با آسيب هاي اجتماعي به شكل نرم افزار به دانش آموزان ارائه مي شود.
محسن فريديبا اشاره به اجراي برنامه هايي به منظور پيشگيري از خطرات اجتماعي براي دانش آموزان اظهار داشت: بايد مبارزه با مواد روان گردان  و مخدرهاي صنعتي هم براي دانش آموزان نهادينه شود و اين امر نياز به فرهنگ سازي دارد،به طوري كه در برنامه هاي درسي نيز به اين موارد اشاره شود.
وي افزود: تبليغ براي شيوع پيدا نكردن آسيب هاي اجتماعي حتي بايد بر روي جا مدادي و لوازم تحرير دانش آموزان حك شود و كارگروه هاي تاليف كتب درسي مي توانند تدبيري بينديشند تا اين امور نتيجه مثبتي در پي داشته باشد.
</TEXT>
</DOC>
<DOC>
<DOCID>HAM2-851128-042</DOCID>
<DOCNO>HAM2-851128-042</DOCNO>
<ORIGINALFILE>/1385/851128/news/_informatic.htm</ORIGINALFILE>
<ISSUE>شنبه 28 بهمن 1385 - سال چهاردهم - شماره4208 - Feb 17, 2007</ISSUE>
<DATE calender="Western">2007-02-17</DATE>
<DATE calender="Persian">1385/11/28</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
پيدا شدن يك شكاف امنيتي در word
</TITLE>
<TEXT>


گروه دانش- درحالي كه در ماه دسامبر، 3 شكاف امنيتي در word مايكروسافت پيدا شده بود، قبل از آنكه اين شكاف ها به صورت كامل برطرف شوند، شكاف امنيتي جديدي پيدا شده است. اين شكاف، ورود و اجراي بسياري از كدهاي نرم افزاري را ممكن مي سازد. سازندگان نرم افزار ضد ويروس سيمانتك اين شكاف امنيتي جديد در word را پيدا كرده اند.
كارشناسان سيمانتك مي گويند با توجه به شكاف امنيتي موجود در word 2000 مي توان يك تروجان را به برنامه وارد كرد.
هنوز اطلاعات كامل و كافي در مورد اين شكاف امنيتي پيدا و اعلام نشده است، ولي به نظر مي رسد كه ميل هاي فرستاده شده با فايل هاي word راحت ترين راه براي ورود اين فايل به سيستم باشد.
اعلام شده است كه word viewer 2003 و word 2003 نيز اين شكاف را دارا هستند اما آنها فقط باعث اجرا نشدن نرم افزار مي شوند و ضربه خاصي نمي زنند.
كارشناسان به كاربران توصيه كرده اند نامه هايي حاوي فايل هاي با فرمت word را كه براي آنها فرستاده مي شوند ولي اطلاعاتي در موردشان ندارند را باز نكنند. هنوز هيچ update خاصي از مايكروسافت ارائه نشده است كه بتواند اين شكاف را از بين ببرد.
</TEXT>
</DOC>
<DOC>
<DOCID>HAM2-851128-043</DOCID>
<DOCNO>HAM2-851128-043</DOCNO>
<ORIGINALFILE>/1385/851128/news/_informatic.htm</ORIGINALFILE>
<ISSUE>شنبه 28 بهمن 1385 - سال چهاردهم - شماره4208 - Feb 17, 2007</ISSUE>
<DATE calender="Western">2007-02-17</DATE>
<DATE calender="Persian">1385/11/28</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
فرهنگ و آموزش
</TITLE>
<TEXT>
گسستگي فرهنگي، اصلي ترين مشكل دانشجويان
مهر: ريشه بيشتر مشكلات فرهنگي دانشجويان به خصوص دانشجويان شهرستاني ناامني دروني و گسستگي فرهنگي است.
غلامعلي افروز، رئيس سازمان نظام روانشناسي گفت: بسياري از مشكلات فرهنگي با افزايش عاطفه برطرف مي شود.
عضو شوراي فرهنگي دانشگاه آزاد اسلامي افزود: اگر قصدمان رسيدن به اهداف تعيين شده در سند چشم انداز 20 ساله كشور است بايد بدانيم كه به اين اهداف نخواهيم رسيد مگر با توجه به وجود افرادي كه از نظر فرهنگي هيچ مشكلي نداشته و به ثبات عاطفي رسيده اند و اين افراد همين دانش آموزان و دانشجويان امروز هستند.
آغاز ثبت نام عمره دانشجويي
گروه اجتماعي- نام نويسي يازدهمين دوره عمره دانشجويي از امروز در دانشگاه هاي سراسر كشور آغاز مي شود.
نام نويسي عمره دانشجويي تا 6 اسفند ادامه خواهد داشت و قرعه كشي عمره دانشجويي نيز 8 اسفند انجام مي شود و اعزام دانشجويان از اواسط تير سال آينده آغاز خواهد شد. عمره دانشجويي امسال نيز همچون سال هاي گذشته 15 روزه برگزار مي شود.بر اساس اعلام دست اندر كاران عمره دانشجويي، دانشجويان مي توانند براي عمره دانشجويي از وام ضروري استفاده كنند. يادآور مي شود سال گذشته بنا به دلايل مختلف وام ضروري به دانشجويان عمره گذار ارائه نشد.
تدوين برنامه5 ساله دانشگاه هاي تمدن ساز
ايسنا: برنامه 5 ساله دانشگاه هاي تمدن ساز با به كارگيري بيش از 100 نفر ساعت تدوين شده است.
معاون فرهنگي وزارت علوم، تحقيقات و فناوري با اعلام اين مطلب گفت: اين برنامه در حال حاضر به صورت جزوه و سال آينده به صورت كتاب در اختيار معاونان و مديران كل دانشجويي و فرهنگي دانشگاه ها قرار خواهد گرفت. محمد باقر خرمشاد با بيان اينكه تحرك فرهنگي و سياسي در دانشگاه ها بايد جدي گرفته شود؛ تاكيد كرد: اين امر يكي از استراتژيهاي جدي وزارت علوم در دانشگاه ها براي سال آينده خواهد بود، چرا كه ما در داخل كشور دانشگاه سياست زده و سياست زدا شده نمي خواهيم، بلكه بايد به دانشگاه ها و محيط هاي دانشجويي جهت ايجاد فضاي سياسي متعادل مجال داد.
اعلام نرخ اماكن اقامتي در ايام نوروز
ايسنا: نرخ اماكن اقامتي در ايام نوروز 86 به صورت كتابچه طي 10 روز آينده منتشر مي شود.
جمشيد حمزه زاده رئيس ستاد تسهيلات سفرهاي كشور با اعلام اين مطلب گفت: در حال حاضر مجموعا 2هزارو132 شركت خدمات مسافرتي و گردشگري در سطح كشور در امر گردشگري به هموطنان خدمات مي دهند كه از اين تعداد 120 آژانس مسافرتي و گردشگري به صورت عمده در زمينه  تورهاي ارزان قيمت فعاليت دارند.
شرايط استخدام مراقبان بهداشت مدارس اعلام شد
مهر: مديركل دفتر سلامت و تندرستي وزارت آموزش و پرورش، شرايط پذيرش مراقبان بهداشت مدارس را اعلام كرد.
حسن ضياء الديني گفت: مراقبان سلامت بايد حداقل داراي مدرك كارشناسي رشته بهداشت مدارس، بهداشت عمومي، خانواده، پرستاري و ساير رشته هاي مرتبط باشند.مديركل دفتر سلامت و تندرستي آموزش و پرورش تاكيد كرد: چگونگي دفع زباله، وضعيت آب نوشيدني و شيرهاي آب خوري مدارس، استاندارد سازي پله ها،وسايل اطفاي حريق، خطرات ناشي از گزندگي حشرات موذي و جوندگان و بهسازي پيشگيري از بيماريها از ديگر وظايف مراقبان بهداشت مدارس به شمار مي رود.مديركل دفتر سلامت و تندرستي وزارت آموزش و پرورش افزود: براي جبران كمبود 17هزار مراقب بهداشت، بايد سالانه 4 هزار مربي به استخدام آموزش و پرورش در آيند.
</TEXT>
</DOC>
<DOC>
<DOCID>HAM2-851128-044</DOCID>
<DOCNO>HAM2-851128-044</DOCNO>
<ORIGINALFILE>/1385/851128/news/_iran.htm</ORIGINALFILE>
<ISSUE>شنبه 28 بهمن 1385 - سال چهاردهم - شماره4208 - Feb 17, 2007</ISSUE>
<DATE calender="Western">2007-02-17</DATE>
<DATE calender="Persian">1385/11/28</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
رئيس اتحاديه جهاني علماي مسلمان:
دركنار ايران ايستاده ايم
</TITLE>
<TEXT>
ايسنا: شيخ يوسف قرضاوي، رئيس اتحاديه جهاني علماي مسلمان واز علماي برجسته اهل سنت تأكيد كرد: اگرروزي ايران درمعرض تجاوز قرارگيرد مطمئنا ما دركنار ايران خواهيم ايستاد و از اين كشور حمايت خواهيم كرد.
شيخ يوسف قرضاوي كه در مناظره اي تلويزيوني با آيت الله هاشمي رفسنجاني، رئيس مجمع تشخيص مصلحت نظام شركت كرده بود ضمن تأكيد بر ضرورت وحدت و همبستگي مسلمانان جهان با توجه به شرايط فعلي گفت: درست است كه ما دربرخي موارد مانند نقش ايران درعراق يا موضوع صحابه اختلاف نظر داريم اما اگرروزي ايران درمعرض تجاوز قرارگيرد مطمئنا ما موضعي مخالف با اين تجاوز اتخاذ خواهيم كرد و دركنار ايران خواهيم ايستاد و از اين كشور حمايت خواهيم كرد.
قرضاوي دراين گفتگو كه بوسيله شبكه تلويزيوني الجزيره قطر وبنا بردرخواست هيات بلندپايه اي از انجمن جهاني مسلمانان تدارك ديده شده بود، درباره برنامه هسته اي ايران نيزگفت: موضع گيري ما درباره برنامه هسته اي ايران كاملاروشن است، به گونه اي كه ما معتقديم اين حق ايران است كه بتواند اين انرژي را داشته باشد.
رئيس مجمع تشخيص مصلحت نظام نيز درپاسخ به سئوال خبرنگار الجزيره درباره فعاليت هاي تشكل هاي اطلاعاتي ايران درعراق گفت: هركس اينگونه نظريه ها و اينگونه اظهارات را ارائه مي دهد درواقع به همان زبان آمريكا حرف مي زند. ما نمي خواهيم درامورعراق دخالت كنيم و مي خواهيم عراقي ها خود مشكلات خود را حل كنند.
</TEXT>
</DOC>
<DOC>
<DOCID>HAM2-851128-045</DOCID>
<DOCNO>HAM2-851128-045</DOCNO>
<ORIGINALFILE>/1385/851128/news/_iran.htm</ORIGINALFILE>
<ISSUE>شنبه 28 بهمن 1385 - سال چهاردهم - شماره4208 - Feb 17, 2007</ISSUE>
<DATE calender="Western">2007-02-17</DATE>
<DATE calender="Persian">1385/11/28</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
حداد عادل در ديدار با همتاي اندونزيايي:
حمايت از ايران، حمايت از اسلام است
</TITLE>
<TEXT>
گروه سياسي- رئيس مجلس با بيان اين كه امروز ايران در خط اول دفاع از اسلام قرار دارد، اظهار داشت: پشتيباني كشور بزرگ و مسلمان اندونزي تنها پشتيباني از يك كشور نيست بلكه حمايت از اسلام است.
غلامعلي حداد عادل در اولين روز سفر خود به كشور اندونزي صبح روز پنج شنبه با لاكسونو، رئيس مجلس نمايندگان اندونزي ديدار و گفت وگو كرد.
به گزارش اداره اخبار و رسانه هاي گروهي مجلس، در اين ديدار وي ضمن ابراز خرسندي از حضور در مجلس نمايندگان اندونزي، رفت و آمد بين مقامات پارلماني دو كشور را مايه تحكيم و تعميق روابط بين دو كشور و دو ملت خواند و ابراز اميدواري كرد همكاري هاي دو مجلس در مجامع پارلماني بين المللي همچون مجمع مجالس آسيايي(apa)، بين المجالس جهاني ipu و بين المجالس كشورهاي اسلامي بيش از پيش گسترش يابد. رئيس مجلس شوراي اسلامي ضمن تشكر از پشتيباني اندونزي از استفاده صلح آميز ايران از انرژي هسته اي تصريح كرد: ما استفاده از انرژي صلح آميز هسته  اي را حق همه ملت هاي جهان از جمله اندونزي مي دانيم. در ادامه اين ديدار لاكسونو رئيس مجلس اندونزي ضمن تشكر از حضور هيأت پارلماني جمهوري اسلامي ايران در مجلس اندونزي گفت: مجلس شوراي اسلامي تجربيات خود را براي برگزاري اجلاس مجمع پارلمان هاي آسيايي كه در سال 2008 در اندونزي برگزار مي شود در اختيار اين كشور قرارمي دهد.
ديدار با رئيس جمهور اندونزي
حداد عادل رئيس مجلس شوراي اسلامي روز گذشته با سوسيلو بامبانگ يودهويونو رئيس جمهور اندونزي در كاخ رياست جمهوري اين كشور ديدار و گفتگو كرد.
رئيس جمهوري اندونزي دراين ديدار توسعه همكاريهاي هسته اي تهران - جاكارتا را در چارچوب مقررات آژانس بين المللي انرژي اتمي خواستار شد.سوسيلو بامبانگ يودهويونو بااشاره به صلح آميز بودن فعاليتهاي هسته اي ايران گفت: ما معتقديم همه مسائل مورد اختلا ف بايد از طريق گفتگو حل شود و بحث دخالت نظامي مردود است.وي در ادامه همكاري و تبادل نظر ايران و اندونزي را براي حل و فصل مسائل جهان اسلا م مورد تاكيد قرار داد و گفت:دخالت قدرتهاي بزرگ همواره بر مشكلا ت دنياي اسلا م افزوده است.رئيس مجلس شوراي اسلا مي نيز در اين ديدار با بيان اينكه مسئولا ن عاليرتبه ايران خواهان تقويت روابط با اندونزي در همه بخش ها هستند گفت:سفر گروه دوستي پارلماني ايران به اندونزي و ديدار رئيس مجلس نمايندگان و رئيس مجمع مشورتي خلق اندونزي از ايران در تسهيل مناسبات موثر بوده است. براي ديدن متن كامل به همشهري آنلاين مراجعه نماييد.
</TEXT>
</DOC>
<DOC>
<DOCID>HAM2-851128-046</DOCID>
<DOCNO>HAM2-851128-046</DOCNO>
<ORIGINALFILE>/1385/851128/news/_iran.htm</ORIGINALFILE>
<ISSUE>شنبه 28 بهمن 1385 - سال چهاردهم - شماره4208 - Feb 17, 2007</ISSUE>
<DATE calender="Western">2007-02-17</DATE>
<DATE calender="Persian">1385/11/28</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
برگزاري اولين جشنواره بازي هاي الكترونيكي
</TITLE>
<TEXT>
گروه دانش - اولين جشنواره بازي هاي الكترونيكي ايران، ارديبهشت ماه برگزار مي شود. اين جشنواره، بخشي از طرح توليد و ساماندهي محتواي الكترونيكي ايران(تسما)است كه پس از چندين بار ويراست و تصحيح در شوراي عالي اطلاع رساني، به مراحل اجرايي رسيده است. ظاهرا يكي از موضوعات مورد تاكيد در شوراي عالي اطلاع رساني، رونق صنعت بازي هاي الكترونيكي بوده است، چنانكه اولين جشنواره بازي هاي الكترونيكي، بعنوان يكي از مهم ترين بخش هاي نخستين جشنواره ملي تسما مطرح شده است.
دكتر بهروز مينايي، معاون فني شوراي عالي اطلاع رساني، با اشاره به وظيفه شورا مبني بر توليد و ساماندهي محتواي محصولات الكترونيكي ايران درباره اهداف اين جشنواره گفت: جشنواره بازي هاي الكترونيكي و رايانه اي با هدف شناخت و معرفي قابليت ها و توانمندي هاي كشور در زمينه بازي هاي الكترونيكي، تقويت جريان توليد بازيهاي الكترونيكي در كشور، بهبود فرهنگ استفاده از بازي هاي رايانه اي و الكترونيكي و انگيزه بخشي براي تحقيقات در زمينه بازي هاي الكترونيكي برگزار مي شود.مينايي با اشاره به اين كه يكي از پرمخاطب ترين بخشهاي توليدات محتواي الكترونيكي در دنيا را بازي  و سرگرمي تشكيل مي دهد و به تازگي رشد فزاينده اي داشته است، گفت: ميزان رشد فيلم و صنعت فيلم سازي كه مشتاقان هميشگي خود را دارد 2 درصد بوده ولي ميزان رشد بازي و صنعت ساخت بازي در دنيا سالانه 6 در صد اعلام شده است.
وي با بيان اين مطلب كه بازي هاي رايانه اي مي توانند يكي از وسايل شناساندن فرهنگ ملل به يكديگر باشند و كشورهاي غربي از اين موضوع بهترين استفاده ها را مي برند و فرهنگشان را به ديگر كشورها ارسال مي كنند، گفت: به نظر شوراي عالي اطلاع رساني ايران در سه حوزه از فناوري اطلاعات شامل حوزه هاي مديريت دانش  ، امنيت و بازي، داراي پتانسيل بالقوه اي است كه احتياج به سرمايه گذاري و كمك دارد تا به فعليتي تمام عيار برسد.
وي با دعوت از كليه علاقه مندان و فعالان براي حضور در جشنواره، بيان داشت: جشنواره مذكور در قالب مسابقه، كارگاه آموزشي، همايش علمي و نمايشگاه با موضوعات تعريف شده اي در بخش توليدات، علمي- پژوهشي، ادبيات، فناوري، اقتصادي، فرهنگ استفاده، فعاليت هاي هنري و فعاليت اجتماعي برگزار خواهد شد.
سعيد سالاريان، دبير اجرايي اولين جشنواره تسما نيز گفت: شوراي عالي اطلاع رساني در چارچوب سياست هاي كلان و وظايف خود در نظر دارد با دعوت از كليه فعالان بخش خصوصي و دولتي در عرصه توليد محتواي الكترونيكي اين جشنواره را برگزار كند.
وي با دعوت از همه فعالان و علاقه مندان در اين حوزه براي ارسال آثار خود، مهلت ارسال آثار را تا تاريخ 20 اسفندماه اعلام كرد.
</TEXT>
</DOC>
<DOC>
<DOCID>HAM2-851128-047</DOCID>
<DOCNO>HAM2-851128-047</DOCNO>
<ORIGINALFILE>/1385/851128/news/_iran.htm</ORIGINALFILE>
<ISSUE>شنبه 28 بهمن 1385 - سال چهاردهم - شماره4208 - Feb 17, 2007</ISSUE>
<DATE calender="Western">2007-02-17</DATE>
<DATE calender="Persian">1385/11/28</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
دستورالعمل كاهش نيافتن درصد جانبازي به زودي اجرا مي شود
</TITLE>
<TEXT>
مهر: در پي دستور 6 ماده اي رئيس جمهور در مورد بازگرداندن درصدهاي جانبازان، مشاور رئيس جمهور در امور ايثارگران گفت: اجراي اين دستور مستلزم تهيه دستورالعمل هاي جديدي است و چون دستور رئيس جمهور صريح و روشن بود، طي اين روزها بايد شاهد اجرايش باشيم. رحماندوست در مورد تعداد جانبازاني كه درصدشان كاهش يافته است، اظهار داشت: با توجه به آمار غير رسمي كه به دست ما رسيده است، فقط در سال 1384 قريب به پنج هزار نفر با كاهش درصد مواجه شده اند، كه واقعاً باور نكردني است و همين اقدام براي ايجاد يأس و ترس بين متقاضيان درصد در سراسر كشور كافي است. وي افزود جانبازاني كه برخي از آنها به خاطر بالا رفتن سن و چند برابر شدن ضعف جسماني ناشي از صدمات وارده بر اثر مجروحيت رنج مي برند، جرأت شركت در كميسيون را ندارند. خصوصاً كه بسياري از اين جانبازاني كه درصدشان كم شده است را جانبازان شيميايي و بعضاً اعصاب و روان تشكيل مي دهند. رحماندوست راه حل مشكل تعيين درصد و احراز جانبازي را جدا كردن حوزه احرازكننده و درصد دهنده از خدمات دهنده دانست، يعني دستگاهي خارج از بنياد شهيد و امور ايثارگران تشخيص بدهد چه كسي جانباز است يا چه كسي شهيد محسوب مي شود. وي پيشنهاد كرد ستاد كل نيروهاي مسلح مرجع تشخيص در اين زمينه باشد.
</TEXT>
</DOC>
<DOC>
<DOCID>HAM2-851128-048</DOCID>
<DOCNO>HAM2-851128-048</DOCNO>
<ORIGINALFILE>/1385/851128/news/_kharj.htm</ORIGINALFILE>
<ISSUE>شنبه 28 بهمن 1385 - سال چهاردهم - شماره4208 - Feb 17, 2007</ISSUE>
<DATE calender="Western">2007-02-17</DATE>
<DATE calender="Persian">1385/11/28</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
تغيير در آرايش مديران در مسكو
رقابت بر سر جانشيني پوتين شروع شد
</TITLE>
<TEXT>


گروه بين الملل- ولاديمير پوتين رئيس جمهور روسيه سرگئي ايوانف وزير دفاع را به سمت معاون اولي نخست وزير منصوب كرد. آناتولي سردوكوف نيز كه يك غيرنظامي است به سمت وزارت دفاع روسيه منصوب شد.
روزنامه ايزوستيا چاپ مسكو نوشت تغيير و تحولات در دولت فدراسيون روسيه به مساله ضرورت توسعه بخش هاي فن آوريهاي مدرن در عرصه اقتصاد و در راستاي تأمين جانشيني براي رئيس جمهور روسيه مربوط مي شود. به نوشته مطبوعات روس ايوانف در سمت جديد به نظارت بر صنايع دفاعي از طريق تمركز بر توليد تجهيزات نظامي و هواپيماسازي و توسعه بخش هاي پيشرفته فناوري ادامه خواهد داد.
دولت پوتين براي مدرن كردن اقتصاد روسيه و به وجود آوردن موتوري براي توسعه آن، سرگئي ايوانف را مأمور كرده است تحقق طرح هاي ملي- استراتژيك روسيه را كه بسيار اهميت دارد را زير نظر مستقيم خود بگيرد.
ديميتري مدودف ديگر معاون نخست وزير روسيه كه از قضا از وي به عنوان جانشين احتمالي پوتين ياد مي شود در دولت روسيه مسئول ارتقاي سيستم اجتماعي و انجام اصلاحات در آن خواهد بود. پوتين در مارس 2008(چهارده ماه ديگر)دومين دوره رياست جمهوري خود را پشت سر مي گذارد. مسأله جانشيني وي از مدتها پيش مطرح بوده است چنانكه روزنامه گازتا در مسكو نوشت از اين تغييرات اين طور مي شود فهميد رقابتي كه جايزه آن جانشيني پوتين است به شكل جدي آغاز شده است.روزنامه اقتصادي كامرسانت نيز نوشت مددوف و ايوانف فرصت مساوي پيدا كرده اند تا خودشان را به عنوان جانشين احتمالي پوتين مطرح كنند.
</TEXT>
</DOC>
<DOC>
<DOCID>HAM2-851128-049</DOCID>
<DOCNO>HAM2-851128-049</DOCNO>
<ORIGINALFILE>/1385/851128/news/_kharj.htm</ORIGINALFILE>
<ISSUE>شنبه 28 بهمن 1385 - سال چهاردهم - شماره4208 - Feb 17, 2007</ISSUE>
<DATE calender="Western">2007-02-17</DATE>
<DATE calender="Persian">1385/11/28</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
احتمال خروج روسيه از پيمان 1987
</TITLE>
<TEXT>
گروه بين الملل - ايتارتاس و اينترفكس 2 خبرگزاري روسي به نقل از ژنرال يوري باليوفسكي رئيس ستاد مشترك ارتش روسيه اعلام كردند كه روسيه ممكن است از همان موشك هاي هسته اي ميان برد خارج شود. اين قرارداد در سال 1987 ميان آمريكا و شوروي منعقد شده است. ژنرال باليوفسكي تصميم قطعي مسكو را بر نحوه رفتار آمريكا در خبر اعلان شده استقرار سيستم هاي موشكي در جمهوري چك و لهستان مشروط كرده است.
براساس پيمان 1987 شوروي(روسيه فعلي)و آمريكا بايد موشك هاي ميان برد هسته اي خود را از خاك اروپا برچينند.
پس از انتشار خبر تصميم آمريكا دائر بر استقرار سيستم هاي موشكي در خاك جمهوري چك و لهستان، پوتين رئيس جمهور روسيه اعلام كرد پيمان 1987 ديگر تأمين كننده منافع روسيه نيست.
آمريكا سعي كرده است، استقرار اين سامانه موشكي را بر ضد مسكو جلوه ندهد، اما با سخنان رابرت گيتس وزير دفاع آمريكا در كميته نظامي سنا دائر بر اين كه واشنگتن بايد براي مقابله با چين و روسيه و ايران و كره شمالي ارتش منظم خود را تقويت كند، مسكوبه اين استنتاج رسيده كه آمريكا طرح هايي در ذهن دارد.
وزير دفاع آمريكا در واكنش به خبر احتمال خروج مسكو از پيمان 1987 گفت: خروج روسيه از اين پيمان براي آمريكا و به ويژه براي اروپا مشكل ساز خواهد بود.
</TEXT>
</DOC>
<DOC>
<DOCID>HAM2-851128-050</DOCID>
<DOCNO>HAM2-851128-050</DOCNO>
<ORIGINALFILE>/1385/851128/news/_kharj.htm</ORIGINALFILE>
<ISSUE>شنبه 28 بهمن 1385 - سال چهاردهم - شماره4208 - Feb 17, 2007</ISSUE>
<DATE calender="Western">2007-02-17</DATE>
<DATE calender="Persian">1385/11/28</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
اشپيگل:
برگزاركننده كنفرانس مونيخ به خاطر دعوت از لاريجاني بركنار مي شود
</TITLE>
<TEXT>
ايرنا: هفته نامه آلماني اشپيگل نوشت: دولت اين كشور قصد دارد هورست تلچيك برگزاركننده كنفرانس امنيتي مونيخ را به خاطر دعوت از علي لاريجاني دبير شوراي عالي امنيت ملي ايران به اين كنفرانس، از كار بركنار كند.
اين هفته نامه روز جمعه در گزارشي با اعلام اين مطلب افزود: آنگلا مركل صدراعظم از اين كه تلچيك به لاريجاني در كنفرانس امنيتي مونيخ فرصتي براي حمله تبليغاتي عليه آمريكا داد، ناراحت است.
به نوشته اشپيگل، دولت آلمان هم اكنون در جست وجوي جانشيني براي برگزاركننده كنفرانس امنيتي مونيخ است.
اين مجله به نقل از شنيده هاي خود در برلين افزود: كنفرانس امنيتي مونيخ سال آينده، آخرين فرصت رياست تلچيك بر كنفرانس مذكور خواهد بود.
اولريش ويلهلم سخنگوي دولت آلمان نيز روز جمعه در يك كنفرانس خبري گفت: قصد داريم دوستانه با تلچيك در رابطه با زمان مسئوليت وي در برگزاري كنفرانس امنيتي مونيخ صحبت كنيم.
تلچيك?? ساله يكي از نزديك ترين مشاوران هلموت كهل صدراعظم اسبق آلمان در زمينه سياست خارجي بود كه نقش مهمي  در مذاكرات مربوط به اتحاد دو آلمان برعهده داشت.
وي مدتي در هيأت مديره شركت خودروسازي ب.ام.و آلمان هم عضويت داشت و تا تابستان سال جاري نيز رئيس هيأت مديره شركت هواپيماسازي بوئينگ آمريكا در آلمان بود.
در اين حال به نظر مي رسد كه تصميم دولت آلمان در حقيقت نوعي واكنش به حضور موفق هيأت ايراني در اجلاس سال جاري امنيتي مونيخ به شمار مي رود.
پيش از اين هم شبكه تلويزيوني فونيكس آلمان به رغم اين كه تمامي  سخنراني ها و مباحث كنفرانس امنيتي مونيخ به ويژه ادعاهاي مطرح شده عليه جمهوري اسلامي  ايران را به طور مستقيم پخش كرده بود، اما به محض آغاز سخنراني دكتر لاريجاني، اين شبكه تلويزيوني تمامي برنامه هاي پخش مراسم و سخنراني هيأت ايراني و پاسخ هاي دبير شوراي عالي امنيت ملي كشورمان را قطع كرد.
اين اقدام در حالي انجام شد كه سخنراني لاريجاني در تشريح مواضع اصولي كشورمان در زمينه هاي امنيتي و به ويژه موضوع اختلاف نظر بر سر برنامه هاي هسته اي كشورمان تأثير بسيار مثبتي در بين شركت كنندگان در اين اجلاس برجاي گذاشته بود.
اظهارات لاريجاني در پاسخ به برخي ادعاهاي مطرح شده در اين كنفرانس مبني بر دخالت ايران در اوضاع عراق، امنيت منطقه و برنامه هاي هسته اي كشورمان حتي باعث شد كه برخي از سناتورهاي آمريكايي حاضر در اين كنفرانس كه همواره مواضع جمهوري اسلامي  ايران را مورد انتقاد قرار مي دهند، پاسخ درخوري به اظهارات دبير شوراي عالي امنيت ملي كشورمان نداشته باشند.
از سوي ديگر هيأت ايراني در اجلاس امنيتي مونيخ از بدو ورود مورد توجه رسانه هاي مختلف خبري آلمان و جهان قرار گرفت به نحوي كه لاريجاني به هنگام ورود به سالن كنفرانس در احاطه صدها خبرنگار و گزارشگر از رسانه هاي مختلف ديداري و شنيداري قرار داشت.
دبير شوراي عالي امنيت ملي كشورمان همچنين در فرصت حضور در كنفرانس مونيخ، علاوه بر ديدار با مقامات كشورهاي مختلف جهان، در گفت وگوهاي اختصاصي و عمومي  با نمايندگان رسانه هاي حاضر در كنفرانس، مواضع كشورمان را در زمينه هاي مختلف براي افكار عمومي  جهانيان تشريح كرد.
</TEXT>
</DOC>
<DOC>
<DOCID>HAM2-851128-051</DOCID>
<DOCNO>HAM2-851128-051</DOCNO>
<ORIGINALFILE>/1385/851128/news/_kharj.htm</ORIGINALFILE>
<ISSUE>شنبه 28 بهمن 1385 - سال چهاردهم - شماره4208 - Feb 17, 2007</ISSUE>
<DATE calender="Western">2007-02-17</DATE>
<DATE calender="Persian">1385/11/28</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
اعراب خليج فارس، اسلحه مي خرند
</TITLE>
<TEXT>


ايسنا: مقامات كشورهاي حوزه خليج فارس مي گويند كه نگراني هاي عميق از ناآرامي ها در عراق، كشورهاي نفت خيز حوزه خليج فارس را به خريد انبوهي از هلي كوپترها، كشتي ها و تانك ها واداشته است.
به گزارش خبرگزاري آسوشيتدپرس، نزديك به 900 شركت سازنده تسليحات و چندين شركت امنيتي از اقصي نقاط جهان از جمله روسيه و آمريكا براي فروش تجهيزات و تسليحات خود در نمايشگاه نظامي  idex در ابوظبي با يكديگر به رقابت خواهند پرداخت.
اين نمايشگاه از فردا(يكشنبه)گشايش خواهد يافت و پيش بيني مي شود كه ارزش قراردادهاي سال جاري از مرز 2 ميليارد دلار در 2 سال گذشته فراتر رود.
مصطفي علاني از كارشناسان نظامي مركز پژوهش هاي خليج فارس در دوبي معتقد است: ليست خريد اقلام و تجهيزات نظامي مستقيماً با تصور از تهديدات احتمالي در منطقه مرتبط است. اين در حالي است كه اين كشورها در 15 سال گذشته در زمينه خريد تجهيزات سرمايه گذاري بسيار نمي كردند، اما در حال حاضر به سرعت در حال ارتقاي سطح تجهيزات نظامي  خود هستند.
علاني مي افزايد: مهمترين نگراني و دغدغه موجود در خاورميانه اين است كه عراق به ورطه جنگ داخلي كشيده شده و خشونت ها در اين كشور به كشورهاي همسايه نظير عربستان سعودي، قطر، كويت، بحرين و امارات متحده عربي سرايت كند.
كشورهاي نگران منطقه حفاظت از تأسيسات نفتي، بنادر و پايگاه هاي نظامي  آمريكا را در برابر خشونت ها و حملات احتمالي خواستارند.
از ميان اين  كشورها تنها عربستان سعودي ميزبان پايگاه هاي نظامي  آمريكا نيست. گزارش ها حاكي از آن است كه به احتمال قريب به يقين هلي كوپتر و سنسورهاي الكترونيكي هشداردهنده بيشترين فروش را در نمايشگاه idex خواهد داشت.
رابين هيوز كارشناس نظامي خاورميانه در آژانس نظامي  جينز، حامي  اصلي نمايشگاه مذكور، اظهار مي دارد رادارهاي هشداردهنده در ناوگان دريايي كه از قابليت شناسايي كشتي هاي مشكوك برخوردارند از جمله تجهيزاتي هستند كه با فروش گسترده همراه خواهد بود. اغلب سلاح ها و تجهيزات نظامي عرضه شده در دوره هاي پيشين اين نمايشگاه پيش از آن كه تأمين كننده نيازهاي ملي دفاعي كشورهاي عربي باشد در جهت اجراي تعهدات بين المللي اين كشورها بوده است.
</TEXT>
</DOC>
<DOC>
<DOCID>HAM2-851128-052</DOCID>
<DOCNO>HAM2-851128-052</DOCNO>
<ORIGINALFILE>/1385/851128/news/_kharj.htm</ORIGINALFILE>
<ISSUE>شنبه 28 بهمن 1385 - سال چهاردهم - شماره4208 - Feb 17, 2007</ISSUE>
<DATE calender="Western">2007-02-17</DATE>
<DATE calender="Persian">1385/11/28</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
كوتاه از جهان سياست
</TITLE>
<TEXT>
ژاپن، چهارمين ماهواره جاسوسي خود را
به فضا پرتاب كرد
واحد مركزي خبر: ژاپن جديدترين ماهواره جاسوسي خود را به فضا پرتاب كرد. اين ماهواره به توكيو امكان خواهد داد تا در هر نقطه در جهان استراق سمع كند و بر فعاليت هاي كره شمالي نظارت بهتري داشته باشد.به گزارش خبرگزاري فرانسه از توكيو، اين آخرين مورد از چهار ماهواره جاسوسي است كه ژاپن در سال 1998 پس از آزمايش موشكي كره شمالي بر فراز ژاپن تصميم گرفت در مدار زمين قرار دهد.با قرارگرفتن چهارمين ماهواره جاسوسي ژاپن در مدار زمين، توكيو قادر خواهد بود در هر نقطه از جهان به راحتي استراق سمع كند.
احضار31 عضو سازمان سيا، به اتهام آدم ربايي
واحد مركزي خبر: 31 تن از عوامل سازمان اطلاعات مركزي آمريكا سيا به اتهام مشاركت در ربودن يك روحاني مصري در فوريه 2003 در ميلان به دادگاه احضار شدند.
به گزارش خبرگزاري فرانسه از ميلان كاترينا اينترلاندي قاضي تحقيق ميلان همچنين ژنرال نيكولو پولاري رئيس سابق دستگاه اطلاعات نظامي ايتاليا را كه نوامبر 2006 به سبب دست داشتن در اين ماجرا از كار بركنار شده بود به دادگاه احضار كرد.نام اين ژنرال ايتاليايي در فهرست متهمان دادسرا در كنار جف كاستلي و رابرت سلدون ليدي مسئولان سابق سيا در ايتاليا به چشم مي خورد. به گفته يك كارشناس آمريكايي اين نخستين بار است كه دستگاه قضايي يك كشور عضو ناتو اين تعداد از عوامل آمريكايي را به دادگاه احضار مي كند.در مجموع 35 تن در اين ماجرا متهم شده اند كه اتهام 32 تن از آنها، دست داشتن در آدم ربايي و اتهام 3 تن ديگر مشاركت در اين ماجراست.
روابط تركمنستان و چين تقويت مي شود
واحد مركزي خبر: رئيس جمهور جديد تركمنستان گفت: اين كشور به دوستي خود با چين بر خود مي بالد و معتقد است كه تقويت و توسعه روابط تركمنستان با چين مسئله بسيار مهمي است.
به گزارش خبرگزاري شين هوا از عشق آباد، قربانعلي بردي محمد اف كه پس از پيروزي در انتخابات رياست جمهوري تركمنستان روز چهارشنبه رسماً فعاليت خود را آغاز كرد در مصاحبه با خبرنگاران چيني گفت: تركمنستان به سياست بي طرفي دائمي كه صفر مراد نيازاف رئيس جمهوري فقيد آن را اتخاذ كرده بود پاي بند خواهد بود.اين سياست به عنوان اساس توسعه روابط با ديگر كشورها محسوب مي شود و حمايت ساير كشورها و سازمان هاي بين المللي را به دست آورده است.رئيس جمهور تركمنستان افز ود: توسعه روابط با چين يك وضعيت ويژه اي در سياست خارجي تركمنستان دارد. وي تاكيد كرد: چين و تركمنستان در مورد مسايل بين المللي مانند صلح و امنيت مواضع مشترك دارند.
موافقت يكي از بزرگ ترين گروه هاي شورشي دارفور با آتش بس
ايسنا: يكي از بزرگترين گروه هاي شورشي دارفور با اعلام پايبندي خود به آتش بس گفت كه آماده ازسرگيري گفت وگوهاي صلح با دولت براي متوقف كردن خشونت در اين منطقه است.
به گزارش خبرگزاري رويتر، اين در حاليست كه گفت وگوهاي صلح در گذشته موفق نبوده و تنها يكي از سه گروه اصلي شبه نظاميان قرارداد سال 2006 را امضا كرده است. از آن زمان تاكنون شبه نظاميان به گروه هاي متعدد تجزيه  شده اند؛ اما اين گروه كه با توافقنامه آتش بس موافقت كرده يكي از بزرگترين گروه هاي شبه نظامي است. جارالنبي فرمانده اين گروه شبه نظامي به خبرگزاري رويتر گفت: ما به توافقنامه آتش بس پايبند خواهيم بود و در كنفرانس فرماندهان به منظور مذاكرات صلح شركت خواهيم كرد.
</TEXT>
</DOC>
<DOC>
<DOCID>HAM2-851128-053</DOCID>
<DOCNO>HAM2-851128-053</DOCNO>
<ORIGINALFILE>/1385/851128/news/_learning.htm</ORIGINALFILE>
<ISSUE>شنبه 28 بهمن 1385 - سال چهاردهم - شماره4208 - Feb 17, 2007</ISSUE>
<DATE calender="Western">2007-02-17</DATE>
<DATE calender="Persian">1385/11/28</DATE>
<CAT xml:lang="fa">علمی فرهنگی</CAT>
<CAT xml:lang="en">Science and Culture</CAT>
<TITLE>
اندر فوايد آموزش هاي ضمن خدمت معلمان!
</TITLE>
<TEXT>


ما هميشه به دانش آموزان ايراد مي گرفتيم كه خلاصه يكي دو كتاب را تحقيق تلقي كرده و كار كتابخانه اي و روش هاي استناد را بلد نيستند. الگو گرفتن آموزش و پرورش از رفتار ناشيانه دانش آموزان، نشانه توجه جدي كارشناسان محترم آموزش و پرورش به روش هاي مشاركتي در يادگيري است!
سازمان آموزش و پرورش شهر تهران كتابي با عنوان مباني تربيت اسلامي را براي آموزش هاي ضمن خدمت به چاپ رسانده كه حرف و حديث هاي فراواني را به دنبال دارد. بنابر آنچه كه در شناسنامه كتاب آمده است، كتاب تلخيصي از دو كتاب تعليم و تربيت اسلامي مراكز تربيت معلم(محمد علي سادات)و نگاهي دوباره به تربيت اسلامي(دكتر خسروباقري)است كه البته بخش عمده اين مجموعه 126 صفحه اي از كتاب محمدعلي سادات بوده و قسمت كوتاهي از كتاب دكتر باقري با حذف مطالب كاربردي، انتخاب شده است. نكات جالب و قابل توجه فراواني در اين باره وجود دارد:
1 - كتابي كه از دو منبع كاملاً مشخص خلاصه شده است علاوه بر گردآورنده، هم توسط فرد ديگري مورد بازنگري و اصلاح قرار گرفته و هم ويراستار دارد!
2 - كتاب در دي ماه 85 به چاپ هفتم رسيده و با شمارگان 5000 جلد و قيمت هزارو پانصد تومان عرضه شده است. البته كتاب به معلمان هزار تومان فروخته مي شود.
اولاً چرا بايد كتاب 126 صفحه اي هزار و پانصد تومان قيمت داشته باشد و دليل تخفيف 33 درصدي آن چيست؟ و ثانياً چرا بايد چنين كتابي به سفارش گروه ارتقاي علمي و منابع انساني سازمان آموزش و پرورش شهر تهران و با استفاده از امكانات افرادي كه موقعيت هايي در آموزش  و پرورش دارند، تهيه شود؟ چه مهارت و كدام هنر در تهيه كتاب به كار رفته كه گروه ارتقاي علمي به چنين سفارش ويژه اي اقدام كرده است؟
3 - كتابي به عنوان منبع آموزش هاي ضمن خدمت معلمان شهر تهران معرفي شده و به چاپ هفتم رسيده و با روندي كاملاً ويژه سفارش داده شده و به چاپ رسيده است. اگرچه اين اقدام بي سابقه نيست و متأسفانه از اين گونه آموزش هاي ضمن خدمت سفارشي زياد ديده ايم، اما بالاخره ناشيگري هم حد و اندازه اي دارد! آيا اين امكان وجود نداشت كه كتاب هاي اصلي به عنوان منبع معرفي و بخش هايي از آنها براي آموزش ضمن خدمت انتخاب مي شدند؟
آيا نمي شد بخش هاي انتخابي را به صورت پلي كپي وجزوه به معلمان داد؟ آموزش و پرورش كه در جزوه سازي سابقه طولاني دارد و آموزش هاي جزوه اي در جايگاه هاي مختلف آموزش و پرورش بسيار رايجند!
4 - گردآورنده يا اصلاح كننده محترم كتاب حتي وقت و حوصله نوشتن مقدمه يا پيشگفتاري براي كتاب را نداشته اند و ظاهراً فقط فرصت كرده اند كه زير قسمت هاي انتخاب شده خط بكشند تا تايپيست بقيه كارها را خودش انجام دهد! اينجا آن ضرب المثل آفتابه لگن هفت دست... مصداق پيدا مي كند.
شايد چاپ چنين كتابي آن هم با چنين كاربردي، اقدامي نمونه و بي نظير در نوع خود باشد؛ كتابي خلاصه شده از دو كتاب ديگر، با گردآورنده، بازنگري و اصلاح، ويراستاري و مدير فني و غيره! اگر واقعاً كتاب هايي كه منبع قرار گرفته اند منظور آقايان را تأمين نمي كرد، آيا هيچ راهكار ديگري وجود نداشت؟ نكته بسيار مهم عنوان كتاب يعني مباني تربيت اسلامي است كه انگار در هيچ وضعيت ديگري، به غير از تدبير آقايان قابل انتقال و آموزش نبود! حذف قسمت هايي از مباحث انتخاب شده هر كتاب و يا مثلاً آوردن ترجمه آيه بدون ذكر متن اصلي آيه، كاري فني، حرفه اي و كارشناسانه بوده كه احتمالاً به فكر نويسندگان كتاب ها يعني دكتر سادات و دكتر باقري نرسيده است!
5 - آيا در آموزش هاي ضمن خدمت، سلسله مراتب يا سيستمي شبيه پودمان وجود ندارد تا جايگاه هر آموزش را بين آموزش هاي ديگر مشخص كند؟ وقتي مباني تربيت اسلامي را به يك معلم باسابقه 15-10 سال خدمت آموزش مي دهيم، چه معنايي دارد؟ يا او اين آموزش ها را از ابتدا تاكنون نديده است كه جاي ايراد جدي براي نظام آموزش و پرورش دارد؟ يا هدف استمرار و ارتقاي آموزش هاست كه در اين صورت، آيا نبايد دنبال منابع تكميلي و آموزش هاي سطوح بالاتر باشيم؟ اگر قرار باشد معلم بعد از دو دهه خدمت، دوباره و يا چند باره، مباني بخواند، پس چه زماني نوبت به مراتب ديگر مي رسد؟
6 - تغيير اهداف، همه چيز را تغيير مي دهد. وقتي به جاي آن كه هدف از آموزش هاي ضمن خدمت استمرار و ارتقاي آموزش ها باشد، هدف روزمرگي، پر كردن وقت معلم، اعطاي مدرك و امتياز باشد محصول آن چيزي جز كتاب مباني تربيت اسلامي نخواهد بود. اي كاش كارشناسان محترم، سري هم به كتاب هايي چون جلد دوم نگاهي دوباره به تربيت اسلامي(دكتر خسرو باقري)، تعليم و تربيت اسلامي‎/ رويكرد كلان نگر(دكتر حسن ملكي)و نمونه هاي ديگر مي زدند تا واقعاً زمينه هاي ارتقاي آموخته هاي معلمان را فراهم مي كردند.
7 - آموزش ضمن خدمت معلمان، يعني معجوني كه همه چيز در آن يافت مي شود غير از استمرار و ارتقاي آموخته ها. شايد آموزش هايي مانند اقدام پژوهي، icdl و نمونه هاي ديگر به درد معلم بخورند، اما هنوز هم عناصري چون هدفمندي و نظامدار بودن در اين آموزش ها ديده نمي شوند.
مانند بسياري ديگر از فعاليت هاي جاري در آموزش و پرورش، آموزش هاي ضمن خدمت هم كاري است كه بايد انجام شود و بالاخره گروهي و ستادي و تشكيلاتي دارد كه همانند گروه هاي ديگر، در دنياي خودشان سير مي كنند! بعد از ساليان سال رواج آموزش ضمن خدمت در آموزش و پرورش، كدام هسته يا گروه علمي و تخصصي، اين آموزش ها را پيش بيني و طراحي مي كنند؟ كدام منابع و كتاب هاي نظام دار و كددار توليد شده اند تا ارتباط آموزش ها را با هم مشخص كنند؟ آموزش و پرورش بر مبناي كدام نيازسنجي، به توليد كدام محتواي متناسب با نيازهايش دست زده است؟ تلقي معلمان كه مخاطبان اين آموزش ها هستند از آموزش هاي ضمن خدمت چيست؟ هزينه هاي مصرف شده براي تشكيلات آموزش هاي ضمن خدمت، چه بازدهي مشخصي داشته اند!
8 - به اساتيد محترم محمدعلي سادات و دكتر خسرو باقري توصيه مي كنيم يك جلد از كتاب مباني تربيت اسلامي   را تهيه فرمايند شايد به نسبت كتابي كه خودشان نو شته اند مطالب و نكات بيشتر و بهتري گيرشان آمد!
يك معلم با سابقه
</TEXT>
</DOC>
<DOC>
<DOCID>HAM2-851128-054</DOCID>
<DOCNO>HAM2-851128-054</DOCNO>
<ORIGINALFILE>/1385/851128/news/_learning.htm</ORIGINALFILE>
<ISSUE>شنبه 28 بهمن 1385 - سال چهاردهم - شماره4208 - Feb 17, 2007</ISSUE>
<DATE calender="Western">2007-02-17</DATE>
<DATE calender="Persian">1385/11/28</DATE>
<CAT xml:lang="fa">علمی فرهنگی</CAT>
<CAT xml:lang="en">Science and Culture</CAT>
<TITLE>
نگاه
چه بايدكرد با نظام آموزشي ناكارآمد؟حسين حسين نژاد قندي
</TITLE>
<TEXT>
وزير آموزش و پرورش در مراسم تجليل از پژوهشگران آموزش و پرورش اظهار داشته است كه كتابهاي درسي و مدارس ما، دانش آموزان را كنجكاو و پژوهشگر تربيت نمي كند و دانش آموزان به جاي فكر كردن، مطالب را حفظ مي كنند. وي اضافه كرده است كه برنامه هاي آموزش و پرورش اشتباه است و بايد برنامه ريزي طوري باشد كه دانش آموزان به سوي پژوهش گام بردارند. جاي بسي اميدواري است كه بالاخره يكي از مسئولان نظام تعليم و تربيت كشور با اين صراحت به اين مسئله مهم اعتراف مي كنند كه اميدواريم اين سخنان مقدمه اي باشد جهت ايجاد تغيير در كتاب هاي درسي كه امروزه زمزمه اصلاح آنها به گوش مي رسد.
در مهرماه سال 82 زماني كه مسئولان وقت مجله رشد معلم(از نشريات وابسته به آموزش و پرورش)طي مصاحبه اي از بنده راجع به مشكلات آموزش و پرورش سؤال كردند عرض كردم كه آموزش و پرورش ما يك بيماري مزمن چند ده ساله و صدها عارضه فرعي ديگر دارد كه بيماري اصلي نظام تعليم و تربيت ما روش آموزش نامناسبي است كه در پيش گرفته ايم، روشي كه سنتي و پوسيده بوده و از پاي بست ويران است و از عوارض فرعي نيز به حجم زياد كتاب هاي درسي و كم محتوايي آنها، نقص فضاها و وسايل آموزشي، تعداد زياد دانش آموزان مشكلات معلمان، روش هاي ارزشيابي غلط، عدم وجود تحقيق و پژوهش و عدم استفاده از آزمايشگاه اشاره كرده و علل عمده اين مشكلات را نداشتن برنامه كلان آموزش و پرورش، تغيير مديريت ها، سياست زدگي در آموزش و پرورش، بي دقتي در آموزش و انتخاب معلمان، برگزاري آموزش هاي ضمن خدمت حدودي، كاربردي نبودن آموزش ها، كمبود متخصصان و كارشناسان در دفاتر ستادي، ناكارآمدي گروه هاي آموزشي، روش هاي غلط تدريس برخي معلمان و تغيير پي درپي كتاب هاي درسي عنوان كردم و مقايسه اي داشتم بين آموزش و پرورش كشور سوئد با نظام تعليم و تربيت خودمان.
در سال 1380 كه عده اي از معلمان و مسئولان از آموزش و پرورش سوئد جهت بازديد از مراكز تربيت معلم به تهران سفر كرده بودند، فرصتي دست داد تا با روش هاي آموزشي در آن كشور آشنا شويم. آنها اظهار مي كردند دانش آموزان در سن 6 سالگي وارد كودكستان شده و در سن 7 سالگي وارد دبستان مي شوند و 9 سال آموزش عمومي را مي گذرانند و سپس وارد دبيرستان شده و دوره 3 ساله دبيرستان را به پايان مي برند و در دبيرستان لازم است از 17 رشته يك رشته را انتخاب كنند. مي گفتند در كلاس هاي درس ما معلم حكم راهنما را دارد و اين معلم نيست كه سؤال مي كند، بلكه دانش آموزان هستند كه سؤال مي كنند. در سال هاي نخست هيچ گونه آزموني برگزار نمي كنيم، زيرا معتقديم كه اگر دانش آموزي در درس رياضي ضعيف است، از كجا معلوم هنرمند توانمندي نگردد. وظيفه معلم كشف علايق و استعداد دانش آموزان است و آموزش هاي ما همزمان نظري و عملي هستند و دانش آموزان دوره متوسطه ما بايد پروژه هايي را كه در حقيقت همان كارهاي عملي است، به انجام برسانند. زيرا ما مطمئن هستيم كه با اين روش، مطالب را بهتر فرا مي گيرند و من متأسف از اين كه، معلم ما پس از يك سال تحصيلي دانش آموزان را به اسم نمي شناسد.
در نظام تعليم و تربيت ما استعدادها نه تنها شكوفا نمي شوند، بلكه متأسفانه در مواردي سركوب مي گردند. با اين كه پرسشگري اساس فرايند يادگيري و ياددهي است، در كلاس هاي ما اين معلم است كه سؤال مي كند و دانش آموز يا سؤال نمي كند و يا اجازه سؤال كردن به او نمي دهند و گاهي ديده شده كه سؤال كننده را تحقير و مسخره مي كنند. آموزش ما تعليم محور است، معلم سخنراني مي كند و دانش آموز بايد صم و بكم بنشيند و گوش دهد. نه تنها معلم در آموزش و پرورش ما قادر به كشف علايق و استعداد دانش آموزش نيست، بلكه دوره سه ساله راهنمايي تحصيلي هم نتوانسته به استعداد آنها پي ببرد و غم انگيزتر از همه، اين كه پس از پايان دوره پيش دانشگاهي نيز، نظام آموزشي به اين مسئله مهم پي نبرده است. انتخاب 100 رشته در كنكور آيا نمي تواند دليلي بر اين مدعا باشد؟ دانش آموز پس از 12 سال تحصيل اگر نتواند به مراكز آموزش عالي راه يابد، تنها مي تواند به عنوان نگهبان در شركتي استخدام شود كه مسلماً يك فرد بي سواد نيز از عهده چنين كاري برمي آيد.
سؤال اين است كه آيا اين مطالب دل  نمايندگان محترم مجلس شوراي اسلامي در كميسيون آموزش را به درد نمي آورد؟ و آيا آنها قادر نيستند كه با يك طرح دو فوريتي چاره اي براي چنين معضلي بيانديشند؟ و سؤال آخر اين كه چه بايد كرد؟
پس از انقلاب اسلامي عده اي از مسئولان آموزش و پرورش بر آن شدند تا با اعزام نمايندگاني به كشورهاي پيشرفته و توسعه يافته اي همچون ژاپن، روش هاي آموزشي آنها را مورد مطالعه قرار داده و در ايران پياده كنند كه متأسفانه در نهايت يا نخواستند و يا نتوانستند. واقعيت اين است كه ما نيازمند يك انقلاب در نظام تعليم و تربيت كشورمان هستيم، انقلابي كه بتواند روش آموزش غلط و پوسيده فعلي را به كناري زده و روش هاي نويني را جايگزين آن كند.
</TEXT>
</DOC>
<DOC>
<DOCID>HAM2-851128-055</DOCID>
<DOCNO>HAM2-851128-055</DOCNO>
<ORIGINALFILE>/1385/851128/news/_shari.htm</ORIGINALFILE>
<ISSUE>شنبه 28 بهمن 1385 - سال چهاردهم - شماره4208 - Feb 17, 2007</ISSUE>
<DATE calender="Western">2007-02-17</DATE>
<DATE calender="Persian">1385/11/28</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
قاليباف در نماز جمعه اعلام كرد:
كاهش فاصله شمال و جنوب اولويت شهرداري تهران
</TITLE>
<TEXT>


شهردار تهران مبارزه با فقر و فساد را اساس اصلاحات در كشور خواند و گفت: مبارزه با اين معضلات در دستور كار جدي شهرداري قرار گرفته است.
به گزارش ايسنا ديروز محمدباقر قاليباف در سخنراني پيش از خطبه نماز جمعه ديروز تهران، با تقدير از حضور شكوهمند مردم در راهپيمايي 22 بهمن، مبارزه با فقر و فساد را از اولويتهاي شهرداري دانست و بر اصلاح قوانين،  سيستمهاي مالي،  اجرايي و تربيت و آموزش نيروي انساني براي رسيدن به اين هدف تاكيد كرد.
وي كاهش تبعيض بين مناطق شمالي و جنوب شهر را از ديگر اقدامات شهرداري براي جلوگيري از توسعه فقر بيان و تصريح كرد: فاصله شمال و جنوب، واقعيتي تلخ در تهران است كه شهرداري توجه به اين امر را براي كاهش فاصله، در تمام طرحها و برنامه ريزيها، در دستور كار قرار داده و برنامه هاي فرهنگي و اجتماعي را با تأكيد بر مناطق جنوبي آغاز كرده است. شهردار تهران همچنين با اشاره به اقدامات شهرداري براي فقرزدايي، گفت: دولت خدمتگزار در حال تلاش براي ايجاد اشتغال به عنوان اولين دغدغه مردم بوده و ما نيز به سهم خود در شهرداري تلاش مي كنيم تا زمان رسيدن به نقطه مطلوب، از مردم ضعيف، فقير و نيازمند تهران با حفظ كرامت آنها غافل نشده و كمك كنيم.
وي با اشاره به اين كه از عيد غدير سال گذشته تا كنون، بخشي از گروههاي آسيب پذير با همكاري دستگاههاي ذيربط مورد توجه قرار گرفته و به آنان كمك شده است، اظهار كرد: همچنين بخشي از زنان سرپرست خانوار نيز تحت پوشش قرار گرفته اند و اميدواريم با تلاش دولت، مشكلات آنها، ريشه اي حل شود.
قاليباف در ادامه، تحقق برنامه هاي چشم انداز 20 ساله را از اهداف مهم شورا و شهرداري تهران بيان و اذعان كرد: طرح جامع و تفصيلي تهران تهيه شد تا بر اساس آن از نارسايي ها، مشكلات و مفاسد اداري جلوگيري شود؛ اين طرح هم اكنون مراحل نهايي را طي كرده و در كمتر از 2 ماه آينده در شوراي عالي شهرسازي به تصويب خواهد رسيد. وي توجه به هويت اسلامي ايراني را از دغدغه ها و برنامه هاي شهرداري دانست و با بيان اين كه اين مسئله با توجه به تأكيدات مقام معظم رهبري، در دستور كار قرار دارد، افزود: توجه به هويت اسلامي با رويكرد محله محوري و با توجه به كانون مساجد و تفكر مسجدي، در ابعاد مختلف فرهنگي و اجتماعي در دستور كار است.
شهردار تهران با تأكيد بر ارتباط مسؤولان با مردم، ادامه داد: در اين زمينه كليه شهرداران مناطق موظف شده اند روزهاي دوشنبه ، بدون انجام هر كار ديگري به صورت چهره به چهره پاسخگوي مردم باشند و به علاوه به صورت سيستمي نيز تلفن 137 براي ارائه خدمات به مردم و رفع مشكلات آنها و سامانه 1888 به منظور رسيدگي به شكايات آنها با نظارت مستقيم شهردار راه اندازي شده است.
وي يادآور شد: متأسفانه برخي مسايل به صورت چرخه اي، بدون توجه به فرهنگ جهادي و بسيجي، گرفتار بروكراسي ها مي شود، در حالي كه با اين فرهنگ مي توان بسياري از مشكلات را حل كرد؛ توجه به اين موضوع نيز در شهرداري از مهمترين موضوعات است.
قاليباف همچنين با اشاره به تقارن سالگرد پيروزي انقلاب اسلامي و ماه محرم،  انقلاب را نشأت گرفته از فرهنگ عاشورايي دانست و افزود: انقلاب هر روز نزديكتر و مانوس تر به تفكرات عاشورايي مي شود و عزت و عظمت اسلام و ايران در دنيا روز به روز گسترش مي يابد. وي همچنين تهديدات و تحريم هاي دشمنان را بهانه جويي براي تحميل خواسته هاي خود دانست و تصريح كرد: در مقابل همه توطئه ها و تهديدات و با بهره گيري از پشتوانه عظيم مردمي و فرهنگ عاشورايي، موفق شده ايم و هم اكنون نيز نظام جمهوري اسلامي ايران تثبيت و پذيرفته شده است. شهردار تهران ادامه داد: هم اكنون نيز كه شرايط سخت و حساسي را پيش رو داريم، با پايداري و آگاهي و تدبير مسؤولان همچون گذشته از توطئه ها و فشارها با موفقيت خواهيم گذشت، چرا كه براي همه و افراد منصف دنيا، مشخص است كه ايران، ضوابط و قوانين و اصولي را كه بايد، رعايت كرده است و دشمنان نظام و انقلاب فقط از اين طريق بدنبال زياده خواهي و باج گيري هستند. وي گفت: هراس دشمنان نه از پيشرفتهاي هسته اي ايران، بلكه از  علمي شدن، توسعه و پيشرفت در ابعاد مختلف است و به همين دليل بهانه جويي كرده و مرتب براي انقلاب و نظام مانع ايجاد مي كنند. وي با اشاره به اين كه نظام ما دوران تثبيت را پشت سر گذاشته، نظامي مستحكم در ابعاد مختلف بوده و هم اكنون در دوره كماليابي است، اظهار كرد: امروز بايد همه حركتها در عرصه هاي مختلف، بدنبال كارآمدي نظام و دين در جامعه باشد.
</TEXT>
</DOC>
<DOC>
<DOCID>HAM2-851128-056</DOCID>
<DOCNO>HAM2-851128-056</DOCNO>
<ORIGINALFILE>/1385/851128/news/_shari.htm</ORIGINALFILE>
<ISSUE>شنبه 28 بهمن 1385 - سال چهاردهم - شماره4208 - Feb 17, 2007</ISSUE>
<DATE calender="Western">2007-02-17</DATE>
<DATE calender="Persian">1385/11/28</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
به منظور كاهش ترافيك در اسفند ماه
مراكز خريد در تهران تا يك بامداد باز مي ماند
</TITLE>
<TEXT>
گروه شهري- به پيشنهاد معاونت حمل و نقل و ترافيك شهرداري تهران و با تأمين سرويس هاي شبانه حمل و نقل عمومي و درخواست همكاري از نيروي انتظامي، ساعت كار مراكز خريد پايتخت از اول اسفند ماه(سه شنبه هفته جاري)تا ساعت يك بامداد افزايش مي يابد.
معاون حمل و نقل و ترافيك شهرداري تهران هدف از طرح اين پيشنهاد را كنترل ترافيك اسفند ماه و اعمال مديريت سفر اعلام كرد و اظهار داشت: افزايش زمان فعاليت مراكز تجاري، توزيع انبوه سفرهاي شهري با هدف انجام خريدهاي نوروزي در شلوغ ترين ماه سال را امكان پذير مي سازد.
به گزارش روابط عمومي معاونت حمل و نقل و ترافيك شهرداري تهران، سيدجعفر تشكري هاشمي افزود: به اين منظور ضمن برقراري خطوط جديد اتوبوسراني به مقصد مراكز مهم خريد، اتوبوس هاي شركت واحد تا ساعت يك بامداد در اين خطوط به جابه جايي مسافران خواهند پرداخت.وي از افزايش ساعت كار تاكسي هاي خطي و گردشي و فعاليت آن ها در محل هاي تجمع مسافر و محدوده مراكز تجاري خبر داد و تصريح كرد: خودروهاي مسافربري كه در مرحله اول طرح ساماندهي مسافربرهاي شخصي بر چسب دريافت داشته اند، به ياري ناوگان تاكسيراني مي آيند.معاون شهردار تهران آماده سازي پاركينگ هاي عمومي جهت پذيرش خودرو با حداكثر ظرفيت را از ديگر برنامه هاي اين طرح برشمرد و اضافه كرد: اجراي دقيق طرح پاركبان به منظور حداكثر استفاده از فضاي حاشيه معابر، از جمله ساز و كارهاي مديريت پارك حاشيه اي به شمار مي آيد.تشكري هاشمي با اعلام به كارگيري ناوگان ستاد امدادرساني به خودروها در بزرگراه ها تا ساعت يك بامداد، ادامه داد: هر چند مترو هم اكنون نيز با ظرفيت كامل فعاليت مي كند. ليكن حداكثر تلاش جهت كاهش حداقل سرفاصله حركت قطارهاي مترو به سه دقيقه به عمل خواهد آمد.
وي پيش فروش بليط اتوبوس هاي برون شهري بدون نياز به مراجعه حضوري شهروندان به پايانه هاي مسافربري را از ديگر فعاليت هاي پيش بيني شده عنوان كرد و اظهار داشت: در استقبال از نوروز، پايانه هاي چهارگانه تهران پاكسازي، شست و شو و رنگ آميز خواهند شد.معاون شهردار تهران از راه اندازي اولين مركز تلفن چهار رقمي به منظور امكان تماس آسان و سريع شهروندان با شعب پيك  بادپا خبر داد و افزود: افزايش ساعت كار مراكز پيك بادپا تا ساعت يك بامداد و حتي در روزهاي تعطيل در جهت اعمال مديريت تقاضاي سفر در اسفند ماه به اجرا درمي آيد.تشكري هاشمي توزيع سيم كارت هاي اعتباري تلفن همراه و كارت هاي هوشمند سوخت شهروندان را از ديگر فعاليت هاي پيك  بادپا  برشمرد. معاون شهردار تهران همچنين افزايش نظارت، كنترل و رفع نقص علايم راهنمايي و رانندگي و تابلوهاي ترافيكي را از ديگر اقدامات مورد نظر اعلام كرد و ادامه داد: علاوه بر تجديد و تكميل خط كشي بزرگراه ها، گاردريل ها و هندريل هاي معابر بزرگراهي نيز مورد تعمير و تعويض قرار مي گيرند.تشكري هاشمي افزايش تعداد و زمان فعاليت گشت  هاي بازرسي شركت واحد و سازمان تاكسيراني به منظور نظارت بر عملكرد اتوبوس ها و تاكسي ها را مورد تأكيد قرار داد.وي افزود: از پانزدهم تا پايان اسفند ماه انجام هرگونه عمليات حفاري در سطح شهر ممنوع است.
</TEXT>
</DOC>
<DOC>
<DOCID>HAM2-851128-057</DOCID>
<DOCNO>HAM2-851128-057</DOCNO>
<ORIGINALFILE>/1385/851128/news/_shari.htm</ORIGINALFILE>
<ISSUE>شنبه 28 بهمن 1385 - سال چهاردهم - شماره4208 - Feb 17, 2007</ISSUE>
<DATE calender="Western">2007-02-17</DATE>
<DATE calender="Persian">1385/11/28</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
تراكم در محدوده مركزي شهر طاقت فرساست
مشكلات ترافيكي تهران به تفكيك 22 منطقه
</TITLE>
<TEXT>
گروه شهري - سازمان حمل ونقل و ترافيك تهران در گزارشي آخرين وضعيت مشكلات ترافيكي 22 منطقه شهر تهران را شناسايي و به تفكيك اعلام كرد.
بنا بر اين گزارش مناطق 6، 7، 11 و 12 عنوان پرتراكم ترين مناطق ترافيكي شهر تهران را به خود اختصاص دادند. همچنين منطقه 5 در بين مناطق تهران كمترين گره ترافيكي را  دارا است، اما به دليل داشتن معابر باز، شبكه گسترده و سرعت بالاي تردد، بيشترين تصادفات منجر به جرح و فوت و مشكلات ايمني را به خود اختصاص داد.
منطقه 2، 4 و 21 داراي مشكلات ايمني ترافيك بوده و مناطق او 3 از نظر شبكه معابر و سلسله مراتب، عملكردي نامناسب داشته اند، اما به دليل تراكم جمعيت كمتر، مشكلات ترافيكي كمتري دارند.مشكلات منطقه 8، مشكل استقبال ورودي ها و خروجي هاي منطقه به ساير نقاط است، اما اين منطقه شبكه معابر مناسبي دارد.
مناطق 13 و 14 هم به دليل نزديكي به مناطق مركزي در ورودي ها و خروجي هاي اين مناطق دچار مشكل هستند و گره ترافيكي دارند.منطقه 16 همانند منطقه 17 شبكه مناسب ترافيكي ندارد اما از شريانهاي خوبي مانند بزرگراه هاي بعثت، تندگويان، فدائيان اسلام برخوردار است. اين دو منطقه هم در اتصال به مناطق 11 و 12 با مشكل مواجه است.منطقه 18 و 19 در داخل خود مشكل ترافيكي چنداني ندارند، اما در اتصال به ساير مناطق با گره ترافيكي مواجه هستند.در منطقه 20مشكلاتي مانند تراكم فعاليت ها در محدوده مركزي شهر وجود دارد، اما مشكلات اتصال به ساير مناطق به چشم نمي خورد. كارشناسان واحد مديريت ترافيك سازمان حمل ونقل و ترافيك تهران معتقدند، شبكه بزرگراهي شهر تهران بيشتر به سمت غرب در محدوده مناطق 5، 2، 22 و كمي در منطقه 4 گسترش دارد و وضعيت آن در مناطق جنوبي و شرقي هنوز نامناسب است. اين مشكل با تكميل مجموعه بزرگراهي حل مي شود.
</TEXT>
</DOC>
<DOC>
<DOCID>HAM2-851128-058</DOCID>
<DOCNO>HAM2-851128-058</DOCNO>
<ORIGINALFILE>/1385/851128/news/_shari.htm</ORIGINALFILE>
<ISSUE>شنبه 28 بهمن 1385 - سال چهاردهم - شماره4208 - Feb 17, 2007</ISSUE>
<DATE calender="Western">2007-02-17</DATE>
<DATE calender="Persian">1385/11/28</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
شناسايي 2 گونه جديد پرنده در منطقه حفاظت شده ارسباران
</TITLE>
<TEXT>
تبريز- خبرنگار همشهري: درپي انجام مطالعه اي در زمينه انواع پرندگان منطقه حفاظت شده ارسباران و تصويربرداري از گونه هاي موجود، دوگونه جديد پرنده در كشور شناسايي شد.به گزارش روابط عمومي اداره كل حفاظت از محيط زيست آذربايجان شرقي؛ يكي از اين گونه ها زاغي زيبا به اسم azur wiged magpie است كه 33 سانتي متر طول دارد و داراي دو جمعيت اروپايي وآسيايي جدا از هم است.جمعيت اروپايي اين گونه در پرتغال و اسپانيا و جمعيت آسيايي آن در چين، مغولستان، كره و ژاپن پراكنده است كه به تعداد چهار قطعه در محل قرنطينه آينالي در منطقه ارسباران مشاهده شد.
گونه ديگر شناسايي شده زاغ خالدار ut cracker نام دارد كه در مناطق كوهستاني اروپاي مركزي و شرقي تاكامچاتكا و سيبري زادآوري مي كند و داراي يك جمعيت ايزوله در آسياي مركزي است.
</TEXT>
</DOC>
<DOC>
<DOCID>HAM2-851128-059</DOCID>
<DOCNO>HAM2-851128-059</DOCNO>
<ORIGINALFILE>/1385/851128/news/_shari.htm</ORIGINALFILE>
<ISSUE>شنبه 28 بهمن 1385 - سال چهاردهم - شماره4208 - Feb 17, 2007</ISSUE>
<DATE calender="Western">2007-02-17</DATE>
<DATE calender="Persian">1385/11/28</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
نگاه
</TITLE>
<TEXT>


مهدي كاظمي
سهم اتوبوس ها در آلودگي هوا كمتر از 2درصد است
</TEXT>
</DOC>
<DOC>
<DOCID>HAM2-851128-060</DOCID>
<DOCNO>HAM2-851128-060</DOCNO>
<ORIGINALFILE>/1385/851128/news/_shari.htm</ORIGINALFILE>
<ISSUE>شنبه 28 بهمن 1385 - سال چهاردهم - شماره4208 - Feb 17, 2007</ISSUE>
<DATE calender="Western">2007-02-17</DATE>
<DATE calender="Persian">1385/11/28</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
رئيس كميته ايمني شوراي اسلامي شهر:
عمر مفيد ساختمان ها، با صدور شناسنامه فني4برابر مي شود
</TITLE>
<TEXT>
ايسنا: رئيس كميته ايمني شوراي اسلامي شهر تهران با انتقاد از اجرايي نشدن شناسنامه فني ساختمانها،علت آن را عدم پيگيري وزارت مسكن و شهرسازي دانست. حمزه شكيب با بيان اين كه طرح شناسنامه فني ساختمان در سال 83 به منظور جلوگيري از ساخت وسازهاي ناايمن و افزايش ساختمانهاي آسيب پذير، در شوراي شهر تهران مصوب شد، گفت: بر اساس قانون، اجراي شناسنامه فني منوط به ابلاغ وزارت مسكن و شهرسازي بوده و وزير مسكن سابق، ارديبهشت ماه سال گذشته براي عملياتي شدن، آن را ابلاغ كرد، اما پس از گذشت بيش از يكسال به دليل تهيه نشدن دستورالعمل اجرايي، هنوز اين شناسنامه معلق مانده است.وي اذعان كرد: اگر شناسنامه فني ساختمانها صادر شود، عمر مفيد آنها 4 برابر افزايش مي يابد.
</TEXT>
</DOC>
<DOC>
<DOCID>HAM2-851128-061</DOCID>
<DOCNO>HAM2-851128-061</DOCNO>
<ORIGINALFILE>/1385/851128/news/_shari.htm</ORIGINALFILE>
<ISSUE>شنبه 28 بهمن 1385 - سال چهاردهم - شماره4208 - Feb 17, 2007</ISSUE>
<DATE calender="Western">2007-02-17</DATE>
<DATE calender="Persian">1385/11/28</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
سال آينده نوبت به شريعتي مي رسد
</TITLE>
<TEXT>
بعد از بهسازي پياده رو خيابان ولي عصر، مديرعامل سازمان زيباسازي اعلام كرده است كه اين سازمان نهضت پياده روسازي را با بهسازي پياده رو خيابان شريعتي در سال آينده ادامه خواهد داد.
آمادگي بندرعباس براي نوروز
شهرداري بندرعباس كه براي استقبال از مسافران نوروزي خود را آماده مي كند، 50 دستگاه خودرو حمل زباله و 40 دستگاه اتوبوس شهري كولردار به اين شهر اضافه كرده است.
</TEXT>
</DOC>
<DOC>
<DOCID>HAM2-851128-062</DOCID>
<DOCNO>HAM2-851128-062</DOCNO>
<ORIGINALFILE>/1385/851128/news/_siasi.htm</ORIGINALFILE>
<ISSUE>شنبه 28 بهمن 1385 - سال چهاردهم - شماره4208 - Feb 17, 2007</ISSUE>
<DATE calender="Western">2007-02-17</DATE>
<DATE calender="Persian">1385/11/28</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
رئيس جمهوري:
ايران در گسترش رابطه با اروپا هيچ محدوديتي ندارد
</TITLE>
<TEXT>


گروه سياسي- رئيس جمهوري توسعه مناسبات و همكاري ها با همه كشورها بر اساس احترام متقابل و تلاش براي رفاه ملت ها را سياست جمهوري اسلامي ايران دانست و تأكيد كرد: ايران در گسترش روابط در زمينه هاي مختلف با كشورهاي اروپايي از جمله قبرس هيچ محدوديتي ندارد.
محمود احمدي نژاد صبح پنج شنبه، پس از دريافت استوارنامه  هارامبوس كاپسوس سفير جديد قبرس در تهران كه خبر آن را دفتر امور رسانه هاي رياست جمهوري منتشر كرد، تلاش براي ارائه راه  حل انساني براي مشكلات بشر را يك وظيفه همگاني دانست و با بيان اين كه استفاده از نيروي نظامي  و تهديد در حل مسايل جهاني تنها به ناامني و ضرر ملت ها دامن مي زند، تأكيد كرد: امروز دوران حاكميت انديشه و دوستي است و مشكلات جهان نيز فقط با بهره مندي از منطق، فهم مشترك و رعايت عدالت رفع مي شود. هارامبوس كاپسوس، سفير جديد قبرس در تهران نيز در اين ديدار با اشاره به تلاش هاي جمهوري اسلامي  ايران در راستاي برقراري صلح و امنيت در مناطق مختلف جهان به ويژه قبرس تصريح كرد: قبرس خواستار گسترش مناسبات و همكاري ها و استفاده از تجربيات ارزشمند ايران در زمينه هاي مختلف است.
جلب اعتماد خاورميانه
محمود احمدي نژاد صبح پنج شنبه در ديدار هروه گوينس سفير جديد بلژيك در ايران، پس از دريافت استوارنامه وي با اشاره به اين كه كشورهاي خاورميانه و قاره اروپا مي توانند به عنوان مكمل و همكار با يكديگر در راستاي پيشرفت و سعادت ملت ها تلاش كنند، تأكيد كرد: كشورهاي اروپايي بايد با حمايت نكردن از سياست هاي سلطه طلبانه و يك جانبه گرايانه آمريكا اعتماد كشورها و ملت هاي خاورميانه را جلب كرده و مناسبات خود با اين كشورها را افزايش دهند.
هروه گوينس سفير جديد بلژيك در تهران نيز با اشاره به ابراز علاقه و گرايش روزافزون ملت هاي جهان به ارزش هاي ديني، ايرانيان را مردمي  هوشمند، مقتدر و داراي فرهنگ غني دانست و تصريح كرد: بلژيك خواستار گسترش و توسعه مناسبات و همكاري ها با جمهوري اسلامي  ايران به ويژه در زمينه هاي علمي، اقتصادي و فرهنگي است.
2 كشور مؤثر
رئيس جمهوري با اشاره به روابط قديمي  و دوستانه ايران و روماني به عنوان دو كشور داراي سوابق تمدني و فرهنگي پر افتخار اظهار داشت: ايران و روماني به عنوان دو كشور علاقه مند به برقراري صلح بر پايه عدالت مي توانند نقش مؤثري در مسائل جهاني ايفا كنند. محمود احمدي نژاد روز پنج شنبه پس از دريافت استوارنامه كريستيان تئودور سكو سفير جديد روماني در تهران، پيروزي انقلاب اسلامي  را نقطه عطفي در ايجاد و گسترش روابط ايران با كشورهاي مستقل دانست و گفت: تهران در توسعه مناسبات و همكاري ها  با بخارست در زمينه هاي مختلف هيچ محدوديتي ندارد.
گسترش روابط با كشورهاي خليج فارس
رئيس جمهوري، گسترش و افزايش روابط و مناسبات دوجانبه و چندجانبه ميان كشورهاي حاشيه خليج فارس و درياي عمان در زمينه هاي مختلف را به نفع صلح، ثبات و استقرار كامل امنيت در منطقه دانست. محمود احمدي نژاد پس از دريافت استوارنامه شيخ يحيي بن عبدالله سفير جديد عمان در تهران روابط ايران و عمان را گسترده و تاريخي دانست و با اشاره به شرايط منطقه اي و ظرفيت هاي فراوان موجود بر گسترش روابط دو كشور تأكيد كرد. شيخ يحيي بن عبدالله سفير جديد عمان در تهران نيز در اين ديدار با اشاره به روابط تاريخي و دوستانه مردم دو كشور، مناسبات سياسي مسقط - تهران را در طول ساليان گذشته خوب و با ثبات ارزيابي كرد.
خداحافظي با 2 سفير
محمود احمدي نژاد همچنين صبح پنج شنبه، با كلتوس استفان چكيتا سفير زيمبابوه و عدنان منصور سفير لبنان در تهران خداحافظي كرد.
</TEXT>
</DOC>
<DOC>
<DOCID>HAM2-851128-063</DOCID>
<DOCNO>HAM2-851128-063</DOCNO>
<ORIGINALFILE>/1385/851128/news/_siasi.htm</ORIGINALFILE>
<ISSUE>شنبه 28 بهمن 1385 - سال چهاردهم - شماره4208 - Feb 17, 2007</ISSUE>
<DATE calender="Western">2007-02-17</DATE>
<DATE calender="Persian">1385/11/28</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
تلاش آمريكا براي تشديد فشار بر ايران
تكرار ادعاهاي واهي واشنگتن
</TITLE>
<TEXT>
چهارشنبه گذشته رئيس جمهوري آمريكا در اولين كنفرانس خبري خود در سال 2007 ضمن تكرار ادعاهاي مقامات آمريكا مبني بر دخالت ايران در ناآرامي هاي عراق گفت: در اين كه مقامات دولتي ايران در تامين تسليحات انفجاري براي شورشيان عراق دخالت دارند ترديد ندارد. همچنين رابرت گيتس، وزير دفاع ايالات متحده نيز با تاكيد بر اين كه آمريكا قصد حمله به ايران را ندارد، سخنان جورج بوش را تاييد كرد و مدعي شد: شواهد موجود گواه اين امر است كه سپاه قدس به عنوان شاخه اي از سپاه پاسداران ايران در ناآرامي هاي عراق مداخله مي كند. در همين حال به گزارش ايسنا هيلاري كلينتون، سناتور دموكرات و نامزد انتخابات رياست جمهوري 2008 آمريكا تاكيد كرد كه جورج بوش حق حمله نظامي به ايران را بدون كسب اجازه از سنا ندارد.
گروه سياسي اخباري كه روز گذشته بر روي تلكس خبرگزاري ها قرار گرفت حكايت از تلاش ايالات متحده براي افزايش فشار بر جمهوري اسلامي دارد و اين در حاليست كه كشورهايي مانند چين و روسيه همچنان خواستار از سرگيري مذاكرات هستند و دبيركل آژانس بين المللي انرژي اتمي نيز همانند گذشته از لزوم آغاز مذاكرات ميان ايران و غرب با حضور آمريكا سخن مي گويد.
تلاش هاي آمريكا در حالي صورت مي گيرد كه در قطعنامه 1737 شوراي امنيت تصريح شده در تاريخ دوم اسفند ماه(4 روز ديگر)، دبيركل آژانس بين المللي انرژي اتمي بايد گزارشي از چگونگي رفتار ايران در قبال اين قطعنامه به شوراي امنيت ارائه كند و آنگاه اين شورا با توجه به گزارش دبيركل آژانس تصميمات بعدي را در قبال ايران اتخاذ خواهد كرد.
به گزارش ايسنا كاندوليزا رايس كه از احتمال تهيه قطعنامه دوم بر ضد ايران خبر داده در گفت وگو با خبرنگاران آمريكايي گفت: درباره تصويب و يا عدم تصويب قطعنامه دوم و الزاماتي كه به همراه خواهد داشت در حال گفت وگو با ساير كشورها هستيم. وي ادعا كرد: قطعنامه اول كه ملايم تر از خواست آمريكا بود تأثير عميقي بر ايران داشت و اكنون بايد ببينيم يك قطعنامه ديگر در متقاعد كردن ايران براي كوتاه آمدن از مواضعش تأثيرگذار خواهد بود يا خير. در همين حال خبرگزاري مهر گزارش داد آمريكا در حال رايزني با روسيه و چين براي اعمال فشار بيشتر بر ايران در صورت عدم تعليق برنامه هسته اي اين كشور تا هفته آينده است.
نيكلاس برنز معاون وزير خارجه آمريكا در جريان همايشي در واشنگتن اعلام كرد: آمريكا طي چند روز گذشته گفت وگوهاي بسيار خوبي با روسيه داشته و تا اندازه اي آسوده خاطر است كه مواضع روسيه و چين با آمريكا هماهنگ باشد.
برنز با طرح اين ادعا كه گزارش البرادعي به شوراي امنيت درباره برنامه هسته اي ايران منفي خواهد بود، گفت: ايران موانعي را در مسير بازرسي آژانس از تأسيسات هسته اي خود قرار داده و شوراي امنيت بايد پذيراي دومين قطعنامه باشد كه فشارها را بر ايران افزايش خواهد داد. برنز در عين حال تأكيد كرد: تلاش هاي ما بايد در راستاي اجتناب از مناقشه با ايران باشد.
تأكيد دوباره بر مذاكره
تلاش هاي آمريكا در جهت همراه كردن هرچه بيشتر روسيه، چين و دبيركل آژانس با ديدگاه هاي خود مبني بر افزايش فشارها بر ايران در حالي صورت مي گيرد كه مقامات دو كشور مذكور و همچنين البرادعي بر لزوم حل مسالمت آميز مشكلات موجود تأكيد دارند.
سرگئي لاوروف وزير خارجه روسيه در كنفرانسي خبري خواستار انعطاف منطقي آمريكا در قبال برنامه هسته اي ايران شد و تأكيد كرد: روسيه از قطعنامه جديد شوراي امنيت در رابطه با ايران تنها در صورتي حمايت مي كند كه آغاز مذاكرات با اين كشور را ممكن سازد.
همچنين جيانگ يو، سخنگوي وزارت خارجه چين نيز در كنفرانس خبري هفتگي اش گفت: قطعنامه شوراي امنيت بايد به حل مسالمت آميز مسأله هسته اي ايران از طريق ابزارهاي ديپلماتيك منجر شود.
البرادعي، دبيركل آژانس بين المللي انرژي اتمي هم ضمن طرح درخواست خود مبني بر توقف صحبت ها درباره حمله نظامي به ايران از مذاكره مستقيم آمريكا با ايران براي رفع مشكلات موجود حمايت كرد.
البرادعي در عين حال بار ديگر اذعان كرد كه شواهدي مبني بر وجود برنامه هسته اي نظامي در ايران وجود ندارد.
</TEXT>
</DOC>
<DOC>
<DOCID>HAM2-851128-064</DOCID>
<DOCNO>HAM2-851128-064</DOCNO>
<ORIGINALFILE>/1385/851128/news/_siasi.htm</ORIGINALFILE>
<ISSUE>شنبه 28 بهمن 1385 - سال چهاردهم - شماره4208 - Feb 17, 2007</ISSUE>
<DATE calender="Western">2007-02-17</DATE>
<DATE calender="Persian">1385/11/28</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
خطيب جمعه تهران:
غارتگران كشورهاي اسلاميادعاي حمايت از آنان را دارند
</TITLE>
<TEXT>
گروه سياسي- خطيب جمعه تهران تاكيد كرد: به كشورهاي منطقه مي گويند ايران دشمن شماست و ما مي خواهيم از شما حمايت كنيم، چگونه كساني كه دزدان كشورهاي اسلامي بوده اند امروز آمده اند كه از آنها حمايت كنند.
آيت الله محمد امامي كاشاني در خطبه هاي نماز جمعه ديروز تهران كه مهر خبر آن را منتشر كرد، با اشاره به تلاش دشمن براي تفرقه افكني ميان مسلمانان و بهره برداري از حوزه هاي سياسي و اقتصادي و هسته اي براي هدف قرار دادن بيداري ملت ايران تاكيد كرد كه دشمن در حال توطئه عليه جمهوري اسلامي ايران است و امروز، وقت بسيار حساسي است. خطيب جمعه تهران افزود: دشمن از مسائل سياسي و اقتصادي و فناوري هسته اي عليه معرفت استفاده مي كند، فناوري هسته اي و اقتصاد هدف نيست هدف بيداري جامعه است كه به كشور عزت داده و پرچم اسلام را در جهان برافراشته است و نكته مهم مقابله دشمن با پرچم اسلام است و نه انرژي هسته اي. امامي كاشاني به سخنراني ولاديمير پوتين رئيس جمهوري روسيه در كنفرانس مونيخ مبني بر تقبيح اقدامات آمريكا اشاره كرد و گفت: تاختن روسيه به آمريكا نشان مي دهد كه جامعه جهاني در حال آگاه شدن از اوضاع است. به گزارش ايسنا، خطيب جمعه تهران در پايان سخنان خود درگذشت حجت الاسلام  والمسلمين فردوسي پور را تسليت گفت.
</TEXT>
</DOC>
<DOC>
<DOCID>HAM2-851128-065</DOCID>
<DOCNO>HAM2-851128-065</DOCNO>
<ORIGINALFILE>/1385/851128/news/_siasi.htm</ORIGINALFILE>
<ISSUE>شنبه 28 بهمن 1385 - سال چهاردهم - شماره4208 - Feb 17, 2007</ISSUE>
<DATE calender="Western">2007-02-17</DATE>
<DATE calender="Persian">1385/11/28</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
تشييع پيكر يادگار هفتم تير از مقابل دانشگاه تهران
</TITLE>
<TEXT>
گروه سياسي- پيكر مرحوم حجت الاسلام  اسماعيل فردوسي پور روز گذشته با حضور اقشار مختلف مردم نمازگزار پس از برگزاري نماز جمعه از مقابل دانشگاه تهران تشييع شد.
پيكر مرحوم فردوسي پور پس از تشييع به مشهد مقدس منتقل و پس از طواف حرم حضرت امام رضا ع براي خاكسپاري به مصلاي شهرستان فردوس منتقل شد.
رئيس مجمع تشخيص مصحلت نظام، دبيرخانه مجلس خبرگان رهبري و استاندار خراسان رضوي هريك با انتشار بيانيه هايي درگذشت نماينده مردم خراسان در مجلس خبرگان رهبري را تسليت گفتند.
فردوسي پور از مجروحين و بازماندگان فاجعه هفتم تير و از يادگاران آن حادثه تروريستي بوده كه پس از تحمل سال ها درد و رنج و كسالت و بيماري در سن  70 سالگي دارفاني را وداع گفت.
وي علاوه بر نمايندگي در مجلس خبرگان رهبري از استان خراسان رضوي، مسئوليت برگزاري مراسم هفتم تير را بر عهده داشت و از نزديكان و همراهان حضرت امام خميني ره در دوران تبعيد در عراق و همراه ايشان در پاريس بود كه روز  12 بهمن  1357 با حضرت امام ره به ميهن بازگشت.
</TEXT>
</DOC>
<DOC>
<DOCID>HAM2-851128-066</DOCID>
<DOCNO>HAM2-851128-066</DOCNO>
<ORIGINALFILE>/1385/851128/news/_siasi.htm</ORIGINALFILE>
<ISSUE>شنبه 28 بهمن 1385 - سال چهاردهم - شماره4208 - Feb 17, 2007</ISSUE>
<DATE calender="Western">2007-02-17</DATE>
<DATE calender="Persian">1385/11/28</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
شوراي امنيت، حادثه تروريستي زاهدان را محكوم كرد
</TITLE>
<TEXT>
گروه سياسي- شوراي امنيت سازمان ملل متحد همچون دبير كل اين سازمان حمله تروريستي به اتوبوس در زاهدان را كه به شهادت 11 نفر از شهروندان كشورمان منجر شد، محكوم كرد.
به گزارش خبرگزاري فرانسه، 15 عضو شوراي امنيت سازمان ملل روز پنج شنبه با صدور بيانيه اي بمب گذاري روز چهارشنبه در استان سيستان و بلوچستان را محكوم كردند.
در بيانيه شوراي امنيت سازمان ملل كه توسط پيتر بوريان سفير جمهوري اسلواكي در سازمان ملل قرائت شد كه رياست دوره اي اين شورا را در ماه جاري ميلادي برعهده دارد،  اعضاي شوراي امنيت بر ضرورت به دست عدالت سپرده شدن حاميان، عاملان و بانيان اين حمله تروريستي و ديگر حملات تروريستي تاكيد مي كنند. در متن اوليه تسليت به دولت ايران درج شده بود كه در نسخه مصوب حذف شد. به گزارش ايرنا،ويتالي چوركين سفير روسيه در سازمان ملل هم اعلام كرد كه درخواست ايران از شوراي امنيت در خصوص محكوميت اين حادثه تروريستي مهم است و شوراي امنيت هم در اين موضوع به سرعت و محكم عمل كرد.
وداع
پيكر پاك و مطهر 11 نفر از شهداي حادثه تروريستي بلوار ثارالله زاهدان روز گذشته بر دستان مردم شهيد پرور زاهدان تشييع شد.
به گزارش واحد مركزي خبر،در مراسم تشييع اين شهيدان كه قشرهاي مختلف مردم شهر زاهدان شركت داشتند، تشييع كنندگان با سر دادن شعارهايي اين جنايت ايادي و جيره خواران استكبار جهاني را محكوم كردند. پيكر 10 تن از اين شهدا پس از تشييع در زاهدان بعد از ظهر ديروز در زابل تشييع و به خاك سپرده شدند.
</TEXT>
</DOC>
<DOC>
<DOCID>HAM2-851128-067</DOCID>
<DOCNO>HAM2-851128-067</DOCNO>
<ORIGINALFILE>/1385/851128/news/_siasi.htm</ORIGINALFILE>
<ISSUE>شنبه 28 بهمن 1385 - سال چهاردهم - شماره4208 - Feb 17, 2007</ISSUE>
<DATE calender="Western">2007-02-17</DATE>
<DATE calender="Persian">1385/11/28</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
اخبار كوتاه
</TITLE>
<TEXT>
سياست خارجي: بشار اسد رئيس جمهور سوريه ظهر امروز در سفري رسمي وارد تهران مي شود. اين ديدار دومين سفر بشار اسد به ايران پس از انتخاب محمود احمدي نژاد به رياست جمهوري است و مهمترين هدف آن تقويت روابط دوجانبه در سايه فشارهاي روزافزون آمريكا بر تهران و دمشق است. در اين سفر درباره مسائل مختلف منطقه اي از جمله اوضاع عراق، لبنان و تحولات فلسطين اشغالي و تبادل نظر در خصوص نگراني هاي دو كشور در امور منطقه در دستور كار تهران و دمشق خواهد بود و دو كشور در نشست خود در كميسيون عالي ايراني - سوري توافق هايي را در حوزه اقتصادي صورت خواهند داد.
مجمع تشخيص مصلحت نظام: محسن رضايي دبير مجمع تشخيص مصلحت نظام با بيان اينكه هدف آمريكا از طرح برخي مسائل، تحميل خواسته هاي خود در مذاكره با ايران است، اظهار داشت: تمام بحث هاي مطرح شده در شرايط كنوني براي مذاكره آمريكا با ايران است و در واقع مي توان گفت جنگ آمريكا جنگ مذاكره است، چراكه مي گويند ايران بايد قابليت مذاكره داشته باشد، بنابراين اگر شكست بخورد راهي جز مذاكره با ايران ندارد.
مجلس شوراي اسلامي: وزراي جهاد كشاورزي، نيرو و اطلاعات اين هفته به ترتيب براي پاسخگويي به سئوال سليمان جعفرزاده نماينده ماكو و چالدران، مجيد ناصري نژاد نماينده شادگان و اكبر اعلمي نماينده تبريز در صحن علني مجلس حضور خواهند يافت. همچنين بررسي تقاضاي عده اي از نمايندگان مبني بر رسيدگي به طرح اصلاح موادي از آيين نامه داخلي مجلس شوراي اسلامي طبق اصل 85 قانون اساسي، انتخاب يك نفر از نمايندگان مجلس به عنوان ناظر در هيات نظارت بر مسافرت هاي خارجي كاركنان دولت به جاي عضو مستعفي(محمدرضا فاكر)و گزارش كميسيون برنامه و بودجه و محاسبات در مورد تفريغ بودجه سال 1383 كل كشور در دستور كار مجلس است. هم چنين تقاضاي تحقيق و تفحص عده اي از نمايندگان مجلس از عملكرد شهرداري تهران، صندوق بيمه محصولات كشاورزي و گمرك ايران نيز از ديگر موارد ذكر شده در دستور جلسات مجلس است كه در صورت وقت مقتضي به آنها رسيدگي خواهد شد.
سياست خارجي: نماينده ايران در سازمان ملل تاكيد كرد: شواهدي كه آمريكا براي اثبات دخالت ايران در ناآرامي هاي عراق جعل كرده، نامعقول است. محمدجواد ظريف در گفت وگو با شبكه 13 تلويزيون آمريكا گفت: اگر به سلاح هايي كه آمريكا به عنوان مدرك ارائه كرده نگاه كنيد تاريخي كه بر روي آنها وجود دارد براساس روشي است كه در آمريكا مورد استفاده قرار مي گيرد و ابتدا ماه و سپس روز نوشته مي شود، در حالي كه در همه جاي ديگر جهان براي درج تاريخ، اول روز و بعد از آن ماه را مي نويسند. ظريف تاكيد كرد: هدف از جعل اين مدارك از سوي مقامات آمريكايي، ايجاد يك بحران براي فرار به جلو و متهم كردن ديگران با هدف ماجراجويي است.
شوراي سياستگذاري ائمه جمعه:رئيس شوراي سياستگذاري ائمه جمعه درباره آخرين پيگيري هاي صورت گرفته در قضيه سوء قصد به امام جمعه ميانه اظهار داشت: تا آنجا كه اطلاع دارم، نيرو هاي اطلاعاتي و امنيتي پيگير اين موضوع هستند ولي بر اساس اطلاعي كه ديروز كسب كردم، هنوز نتيجه اي اعلام نشده است. به گزارش ايسنا، سيدرضا تقوي، هم چنين در پاسخ به پرسشي درباره تاثير اين حادثه بر تشديد شرايط امنيتي ائمه جمعه گفت: بايد در حفاظت از شخصيت هايي كه سرمايه نظام هستند، تلاش بيشتري صورت گيرد و امكانات بيشتري استفاده شود.
مجلس شوراي اسلامي:حشمت الله فلاحت پيشه در خصوص حضور برخي خبرنگاران خارجي در ايران و اقدامات تخريبي خبري آن ها عليه ايران گفت: بايد بين خبرنگاران و كساني كه تحت عنوان خبرنگار جاسوسي مي كنند، تفاوت قائل شويم و براي همه خبرنگاران خارجي منع ورود قرار ندهيم. به گزارش باشگاه خبرنگاران وي در خصوص حضور خبرنگاران آمريكايي در ايران افزود: 85 درصد رسانه هاي آمريكايي وابسته به صهيونيست ها هستند و طبيعي است كه حضورشان در ايران جهت دار باشد. وي تصريح كرد: هيچ نظارتي بر كار خبرنگاران خارجي در داخل وجود ندارد.
</TEXT>
</DOC>
<DOC>
<DOCID>HAM2-851128-068</DOCID>
<DOCNO>HAM2-851128-068</DOCNO>
<ORIGINALFILE>/1385/851128/news/_vrzsh.htm</ORIGINALFILE>
<ISSUE>شنبه 28 بهمن 1385 - سال چهاردهم - شماره4208 - Feb 17, 2007</ISSUE>
<DATE calender="Western">2007-02-17</DATE>
<DATE calender="Persian">1385/11/28</DATE>
<CAT xml:lang="fa">ورزش</CAT>
<CAT xml:lang="en">Sport</CAT>
<TITLE>
حذف استقلال از ليگ قهرمانان آسيا
</TITLE>
<TEXT>
همشهري ورزشي- ديروز بعد از ظهر خبري روي تلكس خبرگزاري ها منتشر شد كه دوستدارن فوتبال را شوكه كرد:كنفدراسيون فوتبال آسيا، باشگاه استقلال تهران را به دليل رعايت نكردن مقررات
ثبت نام بازيكنان از بازي هاي ليگ قهرمانان 2007 آسيا كنار گذاشت.
استقلال تهران كه بنا بر مقررات بازي ها تا 11 فوريه(22 بهمن)براي ارسال اسامي بازيكنان فرصت داشت مدارك لازم را به كنفدراسيون ارسال نكرد.
مشروح خبر محروميت باشگاه استقلال از بازي هاي ليگ قهرمانان آسيا را در صفحه 13 بخوانيد.
</TEXT>
</DOC>
<DOC>
<DOCID>HAM2-851128-069</DOCID>
<DOCNO>HAM2-851128-069</DOCNO>
<ORIGINALFILE>/1385/851128/news/_vrzsh.htm</ORIGINALFILE>
<ISSUE>شنبه 28 بهمن 1385 - سال چهاردهم - شماره4208 - Feb 17, 2007</ISSUE>
<DATE calender="Western">2007-02-17</DATE>
<DATE calender="Persian">1385/11/28</DATE>
<CAT xml:lang="fa">ورزش</CAT>
<CAT xml:lang="en">Sport</CAT>
<TITLE>
توقف سايپا و پيروزي استقلال
يونگ برد يا مرفاوي؟
</TITLE>
<TEXT>


همشهري ورزشي- هفته نوزدهم رقابت هاي ليگ برتر با توقف سايپا مقابل ملوان انزلي آغاز شد تا شاگردان دايي در غياب او اين بار به پيروزي نرسند. برق شيراز با تساوي دو بر دو مقابل ذوب آهن متوقف شد، مس كرمان با دو گل فجر سپاسي را شكست داد و استقلال در ورزشگاه آزادي در حالي كه از حضور در ليگ قهرمانان آسيا محروم شده با نتيجه سه بر دو توانست شاگردان ايناسيو را مغلوب كند.
قبل از بازي با ملوان پيش بيني مي شد سايپا در غياب علي دايي با مشكل مواجه شود، به خصوص كه سرمربي سايپا حتي نمي توانست روي نيمكت بنشيند. در حالي كه دايي در جايگاه ويژه ورزشگاه انقلاب كرج چهره مضطرب و نگراني داشت، تيم او در يك بازي خانگي مقابل ملوان متوقف شد تا پرسپوليس براي رويارويي با استقلال اهواز روحيه دو چنداني داشته باشد.غيبت دايي در خط حمله سايپا كاملاً مشهود بود و در اكثر دقايق نيمه اول ملوان بازي بهتري را ارائه داد. آن ها در اين نيمه با ضربه سر قرباني دروازه صدرنشين ليگ برتر را باز كردند تا سايپا با استرس بيشتري بازي را ادامه دهد. شاگردان احمدزاده پس از زدن گل اول مي توانستند حتي دوبار ديگر دروازه سايپا را باز كنند ولي اين تيم باز هم خوش شانس بود. هرچند در نيمه دوم فشار حملات سايپا بيشتر بود ولي آن ها نسبت به بازي هاي قبلي ناهماهنگ نشان دادند و چه بسا اگر احمد مؤمن زاده براي تيمش پنالتي نمي گرفت، سايپا پس از مدت ها طعم شكست را مي چشيد. ملوان براي شكست دادن سايپا قواعد بازي را خيلي خوب رعايت كرد ولي اشتباه مدافع اين تيم در نهايت يك پنالتي را براي تيم دايي به ارمغان آورد تا صادقي بازي را به تساوي بكشد. براي سايپا، تساوي بهتر از باخت بود ولي اين نتيجه در شرايط فعلي نگراني هاي دايي را بيشتر خواهد كرد، چون حالا استقلال و پرسپوليس با اميدواري بيشتري ليگ را دنبال مي كنند.برق شيراز در ورزشگاه  حافظيه مقابل ذوب آهن با تساوي دو بر دو متوقف شد تا وضعيت بحراني تيم ذوالفقارنسب ادامه داشته باشد. ابتدا مهدي رجب زاده در دقيقه 20 گل اول ذوب آهن را به ثمر رساند تا اين تيم نيمه اول را با برتري به رختكن برود. در دقيقه 68 قاسم غلام زاده كار را به تساوي كشيد ولي 5 دقيقه بعد رجب زاده گل دوم ذوب آهن را به ثمر رساند.شاگردان كربكندي باز هم نتوانستند برتري خود در اين بازي را حفظ كنند چون روبرت ماركوسي در دقيقه 77 گل تساوي را وارد دروازه حريف كرد تا اين ديدار در نهايت با تساوي دو بر دو به اتمام برسد.مس پس از چند هفته كه روي نوار ناكامي گام برمي داشت، فجرسپاسي را در كرمان شكست داد. شاگردان نادر دست نشان با گل هاي عبدالزهرا و حميدرضا شرفي در دقايق 26 و 8+90 فجر سپاسي را شكست دادند تا از بحران خارج شوند. در اين بازي مس به مراتب بهتر از حريف خود ظاهر شد و شاگردان غلامحسين پيرواني در حد انتظار بازي نكردند. ديدار جنجالي پيكان و راه آهن در ورزشگاه ايران خودرو هم با تساوي بدون گل به اتمام رسيد. در روزي كه توپي از خط دروازه ها عبور نكرد، سه بازيكن از زمين مسابقه اخراج شدند. هادي اصغري و جهانبخش جعفري از راه آهن و حسن اسلامي از پيكان با كارت قرمز داور از زمين اخراج شدند. بازي دو تيم در مجموع سرد و كسل كننده بود.استقلال تهران در شرايطي در ورزشگاه آزادي به مصاف فولاد خوزستان رفت كه شاگردان صمد مرفاوي پس از شنيدن خبر محروميت تيم شان از حضور در ليگ قهرمانان آسيا، روحيه چندان مناسبي نداشتند.آبي پوشان پايتخت در 20 دقيقه نخست فشار زيادي روي دروازه فولاد وارد كردند. فرزاد مجيدي در دقيقه 27 روي يك حركت عمقي استقلال را به گل رساند. مدافعان فولاد به گمان آفسايد به فرزاد مجيدي آزادي عمل دادند تا او كار را با ضربه اي ساده تمام كند، اما گل تساوي فولاد روي ضربه سر هادي خنيفر در دقيقه 46 به ثمر رسيد تا همه چيز در پايان نيمه اول مساوي به پايان برسد. در دقيقه 56 اين سياوش اكبرپور بود كه موجب شادي هواداران استقلال شد. اكبرپور با حركتي عرضي با يك شوت سنگين دروازه فولاد را باز كرد. در دقيقه 65 هم ميثم بائو در شرايط تك به تك با حسن هوري گل سوم را براي استقلال به ثمر رساند. نكته جالب اين كه در چنين شرايطي يونگ و مرفاوي بر سر به بازي فرستادن منصوريان كمي دچار مشكل و اختلاف نظر شده بودند.اما فولاد در دقيقه 85 توسط امير خليفه اصل كه با يك ضربه سر زيبا دروازه استقلال را باز كرد به گل دوم خود دست يافت. در دقايق پاياني بازي هم اتفاق خاصي رخ نداد تا استقلال از بازي هفته نوزدهم پيروز بيرون بيايد. سئوال اين است كه اين برد استقلال، مربوط به يونگ مي شود يا مرفاوي؟
</TEXT>
</DOC>
<DOC>
<DOCID>HAM2-851128-070</DOCID>
<DOCNO>HAM2-851128-070</DOCNO>
<ORIGINALFILE>/1385/851128/world/_artw.htm</ORIGINALFILE>
<ISSUE>شنبه 28 بهمن 1385</ISSUE>
<DATE calender="Western">2007-02-17</DATE>
<DATE calender="Persian">1385/11/28</DATE>
<CAT xml:lang="fa">ادب و هنر.هنر</CAT>
<CAT xml:lang="en">Literature and Art.Art</CAT>
<TITLE>
به مناسبت اجراي نمايش عمو هاشم به كارگرداني مريم معترف و بزرگداشت هاشم فياض
تعزيه را مردم زنده نگه داشته اند
علي شيدفر
</TITLE>
<TEXT>



عمو هاشم عنوان نمايشي بود كه در سومين همايش آيين هاي عاشورايي در تئاتر شهر به صحنه آمد. اين نمايش بر اساس يكي از خاطرات هاشم فياض آخرين بازمانده نسل تعزيه خوانان قديم ايران توسط داود فتحعلي بيگي نوشته و توسط مريم معترف كارگرداني شده است.
ماجراي نمايش عمو هاشم درباره يكي از سفرهاي زنده ياد فياض است كه همراه با گروهي از تعزيه خوان ها در يك روستاي دور افتاده به اجراي برنامه مي پردازد. بعد از تمام شدن برنامه هر يك از اهالي يكي از اعضاي گروه را به خانه خود دعوت مي كند اما فياض كه مخالف خوان بوده را كسي دعوت نمي كند تا اين كه...عمو هاشم هفته آينده نيز در خانه نمايش به اجرا
در مي آيد.
مريم معترف كارگردان نمايش عموهاشم مي گويد: زنده ياد هاشم فياض از قديمي ترين تعزيه خوان ها و معين البكاهاي ما بوده و من دوست داشتم نمايشي را به ايشان تقديم كنم. بزرگداشت استاد هاشم فياض همزمان با اجراي عمومي نمايش عمو هاشم در اداره تئاتر برگزار مي شود.
زندگينامه عمو هاشم
هاشم فياض تعزيه خوان و تعزيه گردان پرآوازه كشورمان كه بيش از هفتاد سال در اين زمينه فعاليت كرد در سال 1295 در محله سنگلج تهران به دنيا آمد. نام اصلي او محمدعلي فياض است كه به عمو هاشم معروف شده است. پيش از تولد او پدر و مادرش تنها يك دختر داشتند. مادر فياض در تكيه نذر مي  كند كه خداوند فرزند ديگري به آنها بدهد، چنانچه دختر بود در آينده تكيه ها را جارو كند و اگر پسر بود تعزيه خوان شود.
پس از گذشت 9 سال فياض به دنيا مي آيد. پدرش او را محمدعلي و مادرش هاشم نامگذاري مي كند. او از كودكي به تشويق مادرش به دنبال گروه هاي تعزيه راه مي افتد. مادر از ابتدا يك چهل بسم الله به او آويخت و يك سيب به داخل يك كشكول حلبي گذاشت. او را لباس پوشاند و به تكيه قورخانه كهنه براي ديدن تعزيه فرستاد. كودك در اين هنگام از كشكول خود آب خيرات مي داد.
در زمان حكومت محمدعلي شاه كودك پنج ساله بود كه تعزيه مي ديد. در سال هاي بعد به مدرسه رفت و تا كلاس ششم آن زمان درس خواند اما عشق و علاقه او به تعزيه آن چنان بود كه گاهي مدرسه را ترك مي گفت و به تعزيه خواني مي رفت. در همان سالها به عنوان طفل خوان كار خود را در تعزيه آغاز كرد و گاهي هم بچه ها را جمع مي كرد و مثل بزرگترها براي آنها تعزيه مي خواند. پدرش با كار او در اين سن مخالف بود و تأكيد بر درس خواندن داشت. اما سرانجام پافشاري و عشق فياض غالب آمد و با رضايت پدر در عصر استاد آسيد كاظم معروف به ميرغم فرزند ميرعزا نسخه نويس معروف تعزيه، به مدت 8 سال شاگردي كرد و از آن پس به طور حرفه اي همراه با آسيد مصطفي نوه ميرغم تعزيه خواني را ادامه داد و در دوران ممنوعيت تعزيه در عصر رضاخان با اجراي بيش از يكصد و سي نسخه براي احياي تعزيه تلاش كرد.
از استاد فياض 5 پسر و دو دختر به يادگار مانده كه سه پسر او به طور مستمر در كار تعزيه فعاليت دارند. از شاگردان بنام هاشم فياض مي توان به اسماعيل محمدي، رضا حيدري، علاءالدين قاسمي، ابوالفضل احمدي، احمد عزيزي، حاج رضا لنكراني و... اشاره كرد كه امروز در غياب او به عنوان طليعه داران تعزيه چراغ آن را روشن نگه داشته اند.هاشم فياض در آرشيو شخصي خود 250 عنوان نسخه تعزيه، ملزومات و وسايل اجرايي آن را نگهداري مي كرد و حافظه پري از تكنيك هاي اجرايي تعزيه داشت و بر موسيقي آن كاملاً  مسلط بود. او در زمينه موافق خواني و مخالف خواني نيز مهارت داشت. او در سال 1370 در جشنواره آوينيون فرانسه به اجراي 4 مجلس تعزيه پرداخت كه مورد توجه پيتربروك قرار گرفت. پيتر بروك در اين سال از فياض به عنوان علي باباي ايراني و از خودش به عنوان علي باباي فرانسه ياد كرد. فياض علاوه بر فرانسه در كشورهاي ايتاليا و آمريكا نيز به معرفي تعزيه ايراني پرداخت.در كارنامه هاشم فياض داوري چند دوره همايش تعزيه خواني و يكي از اعضاي موسس انجمن تعزيه خوانان ايران ثبت شده است. او هميشه آرزوي مردن در فضاي تعزيه را داشت و در سال 83 زمان برگزاري نخستين سوگواري تعزيه حسيني در قم كه به عنوان داور حضور داشت، بيماري دوباره گريبانگيرش شد و با انتقال به تهران سرانجام روز جمعه 21 اسفند ماه در بيمارستان فياض بخش چشم از جهان فرو بست.
استقامت در برابر مخالفان
داود فتحعلي بيگي، نويسنده نمايش عمو هاشم كه به عنوان بازيگر نيز در اين نمايش حضور دارد از خاطرات خود درباره استاد هاشم فياض معين البكاء تعزيه ايران مي گويد: از سنين كودكي، شايد هم نوجواني او را ديده بودم. در صحن امامزاده حسن، گاهي كه براي زيارت اهل قبور مي رفتيم. صحن امامزاده پر بود و همه روزه گروهي تعزيه مي خواندند. بعدها در سال 63 دوباره او را ديدم، در تالار محراب.
بين تعزيه خوان ها اختلاف بود كه تعزيه حر را چه كسي بخواند و من كه از طرف مركز هنرهاي نمايشي عهده دار سرپرستي مراسم تعزيه خواني بودم، پرسيدم مگر شما بزرگتر نداريد؟ گفتند: بزرگتر ما آقاي فياض است. مرا بردند به اتاقي كه در آن تعزيه خوان ها لباس عوض مي كردند و آنجا بود كه چشم من به جمال عمو هاشم روشن شد و خاطره زمان كودكي برايم زنده شد. به ياد آوردم كه او را بارها در لباس شمر ديده بودم. عجيب اين كه در تمام دوران تحصيل دانشگاهي هر وقت صحبت از تعزيه و تعزيه خواندن پيش مي آمد همان مخالف خوان صحن امامزاده حسن برابر چشمانم مجسم مي شد. همان صدا و تقريباً  همان قيافه بود كه در تالار محراب ديدم. پايش در گچ بود. بعدها فهميدم كه با موتور تصادف كرده و از آن تاريخ به بعد با زنده ياد هاشم فياض و به قول اغلب تعزيه خوان ها عمو هاشم مراوده پيدا كردم. چون كه او داناي تعزيه بود و من تشنه آموختن. نه آن كه ديگران نمي دانستند، بلكه او لااقل در بين كساني كه من ديده بودم بيشتر مي دانست. قرار و قاعده و قرار داد و شيوه خواندن و نواهاي دويست مجلس تعزيه را به خوبي مي دانست. مجموعه نسخي كه در اختيار داشت فاقد فهرست بود چون كه ترتيب اجراي همه آنها را از برداشت. در سال هايي كه تعزيه خواني تالار محراب را به عهده داشت بارها شاهد بودم كه در پشت صحنه يك گوشش متوجه مخاطب بود و يك گوشش متوجه صداي شبيه خوان، لذا به موقع هر كسي را به داخل صحنه مي فرستاد و يا از حضور بي موقعش جلوگيري مي كرد. مهارت آن استاد نه تنها در ايفاي نقش مخالف بلكه در ايفاي همه نقش ها زبانزد خاص و عام بود. هيچ كس را تواناتر از او در خلق لحظات شبيه خواني نديدم... اهميت وجودي زنده ياد عمو هاشم و امثال او كه انگشت شمار بودند، تنها در تعزيه خواني و تعزيه راني نيست، چه بسا مقاومت و پايداري آنها براي حفظ و حراست تعزيه از شر مخالفان دولتي و غيردولتي در دوره پهلوي كم از ميزان تجربه آنها در قلمرو هنر تعزيه خواني نيست.
مردم و تعزيه
عمو هاشم كه هميشه دل نگران تعزيه بود و عمري در حفظ آن تلاش كرد معتقد بود اين مردم اند كه تعزيه خواني را زنده نگه داشته اند نه مسئولان. او در آخرين ماه هاي زندگي مي گويد: حدود 80 سال پيش تعزيه را شروع كردم. آن روزها حال و هواي تعزيه بسيار متفاوت تر از امروز بود. امروز در هر كجا كه مي بيني تعزيه مي خوانند. كوچه، كنار خيابان، گوشه ميدان و... ولي آن موقع ها تعزيه را فقط در تكيه ها مي خواندند. اينها تعزيه نيستند. تعزيه تكيه و نسخه مي خواهد. نسخه، مكان مناسب و هوا سه ركني هستند كه باعث اجراي خوب يك تعزيه مي شوند. من شخصاً  مخالف استفاده از ميكروفن هستم. استفاده از اين وسيله صحيح نيست.
به ياد مي آورم سوار بر اسب بدون ميكروفن چنان مي خواندم كه 5 هزار نفر صدايم را مي شنيدند. مجلس چنان  آرام و ساكت بود كه چنين چيزي امكان داشت ولي حالا مكان هاي تعزيه به قدري شلوغ است و پرصدا كه 50 ميكروفن هم كم است. مثلاً  همين محوطه تئاتر شهر را نگاه كنيد اصلاً  جاي خوبي براي اجراي تعزيه نيست. نه مي توان در آن اسب سواري كرد نه مي توان كاروان به راه انداخت. صداي بوق رفت و آمد ماشين ها را هم به آن اضافه كنيد... تعزيه به مكان مناسب، بودجه، آموزش و محبت نياز دارد. بدون اينها نمي شود تعزيه را حفظ كرد... به هر حال در طول اين سالها اين مردم بودند كه شبيه خواني را زنده نگه داشتند نه مسئولان، باور كنيد كه اگر همين بچه هايي كه الان به طور دست و پا شكسته مجلس اجرا مي كنند نباشند شما ديگر نامي هم از تعزيه نمي شنويد.
</TEXT>
</DOC>
<DOC>
<DOCID>HAM2-851128-071</DOCID>
<DOCNO>HAM2-851128-071</DOCNO>
<ORIGINALFILE>/1385/851128/world/_artw.htm</ORIGINALFILE>
<ISSUE>شنبه 28 بهمن 1385</ISSUE>
<DATE calender="Western">2007-02-17</DATE>
<DATE calender="Persian">1385/11/28</DATE>
<CAT xml:lang="fa">ادب و هنر.هنر</CAT>
<CAT xml:lang="en">Literature and Art.Art</CAT>
<TITLE>
گزارش يك نشست
بررسي نمايش مسافران
</TITLE>
<TEXT>
گروه ادب و هنر- بررسي نمايش مسافران هفته گذشته با حضور يدالله وفاداري، رحمت اميني، مصطفي محمودي، محمدحسين ناصربخت و كتايون حسين زاده برگزار شد.در آغاز جلسه محمودي با بيان اينكه حال و هواي كار، ما را به ياد اثر استاد بيضايي مي انداخت، از سيروس همتي خواست درباره شكل گيري نمايشنامه   مسافران صحبت كند.
پس از توضيح مختصر كارگردان در خصوص ايده هاي اوليه اثرش، ناصربخت با طرح پرسش هايي، نسبت به نبود نيروي بازدارنده اصلي و در سطح ماندن وقايع انتقاد كرد و گفت: در تعزيه هاي امام حسين(ع)نسخه اي شبيه نمايش شما وجود دارد به نام زائران امام كه در دوره متوكل عباسي اتفاق مي افتد. آنجا ما با كاري روبه رو هستيم كه يك نيروي مخالف قدرتمند كه انگيزه قوي براي درگيري دارد به چشم مي آيد. اين رويكرد در كار شما نيست. علاوه بر آن در شرايط جديد جهان حاكم، تذكر و جنبه عبادي كار آيا همان تأثير را بر جاي مي گذارد؟ نگاه ما به جهان عوض نشده؟ و آيا شما فقط اتفاقات را توجيه نكرده ايد؟
وي تحليل اثر از شرايط پيرامون را سطحي دانست و افزود: من آن فاجعه فرهنگي را نمي بينم. آيا اين بيان به نيروي مخرب كمك نمي كند؟ چرا از آن نيرويي كه مي تواند آنتاگونيست باشد و به لحاظ دراماتيك كار را قوي كند، گذشته ايد؟
دكتر ناصربخت انگيزه افراد براي سفر به كربلا را قوي و قابل باور ندانست. محمودي نيز تعدد خطوط مختلف داستان و فضاهاي مختلف نمايشي را به طور ناخواسته دليل پرداخت نشدن بيشتر هر يك دانست.
سيروس همتي در پاسخ گفت: اغلب آدم هاي من خاكستري هستند و من به آنتاگونيست و پروتاگونيست اعتقاد چنداني ندارم. قرار نيست سرباز آمريكايي متحول شود. همان طور كه در كربلا ديده مي شود كه سربازان وقتي از خيابان هاي مشرف به حرم رد مي شدند، احترام مي گذارند. اين نشانه تحول آنها نيست، احترامي است كه به دليل احترام مردم به حرم برانگيخته مي شود. اعتقاد دارم در سطح ماندن اثر خوب است. اين سطح ها يك مفهوم را ارائه مي دهند. اگر از سطح به عمق رسيديد من موفق بوده ام.
كتايون حسين زاده با تأييد نظر سيروس همتي گفت: با اين رويكرد كه در يك اثر نمايشي به دنبال هدف و پيام باشيم مخالف هستم. ترجيح مي دادم كه كار در سطح باقي بماند و مسائل سخت سياسي و غلو شده را در آن نبينم. اما بايد بگويم كه نقطه ضعف كار مناسبتي بودن آن است. فكر مي كنم اگر مناسبت را از آن بيرون مي كشيديد، نمايش خود را نشان مي داد. وي نمايش مسافران را يك كار موفق ارزيابي كرد كه صددرصد با مخاطب ارتباط مي گيرد و حتي استفاده از چند زبان به آن لطمه نمي زند.
حسين زاده طنز كار را نقطه قوت آن دانست و گفت: نقطه قوت طنز اين بود كه عوامل كار به آن به عنوان يك كار طنز نگاه نكرده اند و آن را كاملاً جدي اجرا مي كنند. تك تك بازيگران در اين امر موفق بودند.
</TEXT>
</DOC>
<DOC>
<DOCID>HAM2-851128-072</DOCID>
<DOCNO>HAM2-851128-072</DOCNO>
<ORIGINALFILE>/1385/851128/world/_asib.htm</ORIGINALFILE>
<ISSUE>شنبه 28 بهمن 1385</ISSUE>
<DATE calender="Western">2007-02-17</DATE>
<DATE calender="Persian">1385/11/28</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
نگاه امروز
كرامت انسان در محكمه
بنيامين صدر
</TITLE>
<TEXT>
اهميت توجه به شخصيت و حيثيت كودكان در هنگام رسيدگي به جرايم ارتكابي آنان ايجاب مي كند كه قانونگذار تشريفات رسيدگي خاصي را با دقت نظر در روحيه و شخصيت كودكان تدوين كند و قاضي نيز در حين رسيدگي به جرايم آنان اين حساسيت رادر نظر گيرد. قانون آيين دادرسي دادگاه هاي عمومي و انقلاب در امور كيفري در مواد 219 به بعد بر لزوم تخصيص تعدادي از دادگاه هاي عمومي براي رسيدگي به جرايم اطفال تأكيد كرد. در اهميت رسيدگي دادگاه خاص به جرايم اطفال همين بس كه رأي وحدت رويه شماره 651 ديوان عالي كشور، رسيدگي به جرايم عليه امنيت را نيز كه از سوي اطفال ارتكاب يافته، بر عهده دادگاه اطفال قرار داده است نه دادگاه انقلاب.
اين در شرايطي است كه پيمان نامه حقوق كودكان كه 3 سال پيش از سوي دولت وقت ايران پذيرفته شد، اما هنوز جنبه كاملا قانوني و الزام آور به خود نگرفته است چون هيچ نهاد فراگيري وجود ندارد تا بر نحوه اجراي حقوق كودكان و پايمال شدن آن به ويژه از سوي نهاد خانواده نظارت كند.
پذيرش اين پيمان نامه با نبود نهاد هاي قانوني روح آن را با چالش هاي فراواني روبه رو كرده و هيچ نهاد شناسنامه داري به طور مشخص از كودكان آزارديده يا بزهكار حمايت نمي كند و نهاد هاي مدني كه آنان را زير پوشش قرار دهد آن قدر كمرنگ عمل مي كنند كه چندان به چشم نمي آيند.از سوي ديگر فراواني پديده ناخوشايند كودك آزاري ناشي از وجود برخي مشكلات اقتصادي، اجتماعي، فرهنگي، خانوادگي، فردي و نبود مكانيزم حقوقي و قانوني مشخص با ضمانت اجرايي لازم براي جلوگيري از كودك آزاري است.بايد اذعان داشت كه برخي روش ها كه ريشه در فرهنگ دارد نيز زمينه ساز به كارگيري خشونت در نهاد خانواده است. به صورتي كه در عمل به والدين اين اجازه داده مي شود كه در برخورد با كودكان خود به خشونت متوسل شوند.براي جلوگيري از بزهكاري كودكان بايد در كنار تدوين قانون به ارتقاي سطح رفاه اجتماعي، امنيت و آموزش نحوه رفتار با كودك نيز توجه شده و از همه مهمتر مكانيزم و ضمانت اجرايي لازم براي اجراي همين قوانين موجود در نظر گرفته شود.
بي گمان فقر اقتصادي يكي از مهمترين عوامل جرم زا در جامعه است كه در شكل گيري و وقوع بيشتر جرايم تأثير بسزايي دارد.در ارتباط با مقوله كودكان بزهكار نيز شرايط نابهنجار اقتصادي و وضعيت نامطلوبي كه اين روزها اغلب خانواده هاي كم درآمد ايراني با آن دست به گريبانند در گسترش پديده ناخوشايند كودكان كار و رنج، نقش بسزايي دارد. بنابراين به نظر مي رسد كه علاوه بر تصويب قوانين كارآمد و بازدارنده كه بايد از سوي قوه مقننه تصويب و با پشتيباني قوه قضائيه دنبال شود، تشكل هاي غيردولتي نيز بايد با ارتقاي سطح فرهنگ عمومي جامعه و ايفاي نقش نظارتي خود در جلوگيري از گسترش فرهنگ خشونت محور بكوشند.
</TEXT>
</DOC>
<DOC>
<DOCID>HAM2-851128-073</DOCID>
<DOCNO>HAM2-851128-073</DOCNO>
<ORIGINALFILE>/1385/851128/world/_asib.htm</ORIGINALFILE>
<ISSUE>شنبه 28 بهمن 1385</ISSUE>
<DATE calender="Western">2007-02-17</DATE>
<DATE calender="Persian">1385/11/28</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
گزارشي از پنجمين نشست علمي منطقه اي قضات ويژه كودكان
نوجوانان معارض
عكس: مسعود خامسي  پور
</TITLE>
<TEXT>



پنجمين نشست از سلسله نشست هاي علمي منطقه اي قضات ويژه اطفال و نوجوان با حضور 120 شركت كننده در شيراز برگزار شد. در اين نشست كه با حضور رؤساي كل دادگستري استان فارس، يزد و اصفهان و جمعي از قضات ويژه اطفال و نوجوانان اين استان هاتشكيل شد، نقطه نظرات كارشناسي و علمي در خصوص قوانين، جرايم اطفال و نوجوانان بحث و تبادل نظر شد.
تاثير منفي حضور اطفال در محاكم
رئيس كل دادگستري استان فارس در اين نشست گفت: هدف از مجازات اطفال و نوجوانان، اصلاح و تربيت آنان است و حضورشان در محاكم تأثير منفي به دنبال دارد.
احمد سياوش پور طي سخناني بر ضرورت توجه بيشتر بر عوامل شكل گيري بزه در اطفال و نوجوانان تأكيد كرد و گفت: هرچند لوايحي در زمينه جرايم اطفال و نوجوانان در قوه قضائيه تدوين و تقديم قوه مقننه شده است، اما از آنجا كه كودكان و نوجوانان را نمي توان مجرم شمرد، استفاده از مجازات هاي سبك از جمله مسائل اصولي است كه بايد در مورد جرايم اطفال مدنظر قرارگيرد.
سياوش پور افزود: تصميمات و مقررات دادگاه ها بايد با شخصيت طفل منطبق باشد.وي خاطرنشان كرد: ضرورت دارد در تركيب دادگاه يك مشاور وجود داشته باشد. همچنين بررسي و شناخت وضعيت خانوادگي طفل و افزايش اختيارات دادستان ضروري است و نيز حضانت اطفال بايد زيرنظر دادستان و با بسط شروط آن انجام پذيرد.رئيس كل دادگستري استان فارس همچنين بر پررنگ تر شدن مشاركت هاي مردمي  و فرآيند پيشگيري از جرايم كودك آزاري و برگزاري كارگاه هاي آموزشي، علمي در اين زمينه تأكيد كرد.سياوش پور در خاتمه سخنان خود عمده ترين فعاليت هاي دادگستري استان فارس را در خصوص اطفال و نوجوانان شامل، اختصاص شعب ويژه امور اطفال در دادسراها و دادگاه ها، بهره گيري از كارشناسان اجتماعي در روند رسيدگي به اطفال، افزايش آگاهي و مهارت هاي نوجوانان در زمينه رفتارهاي مخاطره آميز در مدارس، استفاده مناسب از مجازات هاي جايگزين حبس، برگزاري كارگاه هاي آموزشي فصلي براي قضات و آموزش اولياء و مربيان برشمرد.
برنامه ريزي براي كودكان معارض
دبير پنجمين نشست قضات اطفال و نوجوانان در اين نشست ضمن اشاره به ضرورت برنامه ريزي در خصوص كودكان معارض با قانون گفت: يكي از مسائل پيچيده مورد توجه محققان، حقوقدانان و روانشناسان، نحوه برخورد با اطفال در محاكم است.
حجت الاسلام زارعي افزود: با نگاهي به تاريخچه برخورد با اطفال، پيشرفته ترين نوع رفتاري و برخورد را در سيره علوي مي توان مشاهده كرد.وي خاطرنشان كرد: برنامه ريزي در رابطه با كودكان معارض با قانون، ضرورت دارد و بازگشت به زمينه هاي تربيتي و اصلاحي آراء بايد مدنظر قرار گيرد و قضات و صاحبنظران راهكارهايي براي سوق دادن دادرسي اطفال براساس سيره ائمه معصومين و تشكيل پرونده شخصيت در كنار پرونده كيفري ارائه كنند.سرپرست اداره حمايت از حقوق زنان و كودكان قوه قضائيه نيز گفت: رويكرد اصلاحي در روند رسيدگي به جرايم اطفال و نوجوانان بايد مورد توجه قرار گيرد.زمانپور افزود: توجه به روحيات، وضعيت خانوادگي و شخصيتي كودكان و نوجوانان از جمله موارد مهمي  است كه نبايد مورد غفلت قضات در صدور حكم قرار گيرد.اين روانشناس بر لزوم تشكيل كميته اجرايي حمايت از كودكان و نوجوانان، تشكيل شوراي حل اختلاف كودكان و نوجوانان و ايجاد پليس كودك تاكيد كرد.زمانپور همچنين از تشكيل كميته اجرايي حمايت از حقوق زنان و كودكان در تهران خبر داد و افزود: اين كميته در آينده در استان ها نيز با حضور مسئول دفتر حمايت از حقوق زنان و كودكان، مسئول كانون اصلاح و تربيت، قضات اطفال و رؤساي دادگاه هاي اطفال و سرپرست دادسراي نوجوانان به سرپرستي رئيس كل دادگستري يا قائم مقام وي تشكيل مي شود.
حفظ كرامت انساني كودك
معاون ارتباطات وزير دادگستري نيز طي سخناني با توجه به اهميت حفظ كرامت انساني در برخورد با اطفال و نوجوانان بزهكار تصريح كرد: رئيس قوه قضائيه همواره بر صدور آرايي كه بر ترك فعل مجرمانه از سوي اطفال منجر شود، تأكيد دارد.رئيس الساداتي افزود: بازداشت و تنبيه به عنوان آخرين تصميم قضايي بايد مطرح شود اما گاهي در برخي استان ها برخي تصميم گيري ها چنين نيست.
وي نبود قانون مناسب در رويارويي با برخي جرايم اطفال كه منجر به صدور احكامي مشابه بزرگسالان مي شود را از جمله معضلات محاكم دانست.اين مقام قضائي يكي از حلقه هايي را كه تأثير بسزايي در كاهش آسيب هاي موجود در رابطه با اطفال و نوجوانان مي شود، نظارت دادستان اعلام كرد.وي افزود: يكي از وظايف هيأت هاي نظارت بر حفظ حقوق شهروندي نظارت بر قانون و مكان هايي است كه كودك در بدو توقيف در آنجا نگهداري مي شود.
وي رفع اثر را از موانع نظارت درست ضابطان عنوان كرد و همچنين پررنگ تر شدن نقش سازمان بازرسي كل كشور در بازديد از پاسگاه ها و مكان هاي نگهداري كودك را خواستار شد و فراهم كردن زمينه هاي مناسب و بسترهاي لازم اين اهداف را مستلزم بودجه و امكانات كافي دانست.
رئيس الساداتي، توجه به كنوانسيون ها و نظارت بر كانون هاي اصلاح و تربيت را از سوي قضات موجب حفظ سلامت كودكان و نوجوانان در روند رسيدگي به جرايم آنان برشمرد.معاون وزير دادگستري تأكيد كرد: چالش مددكاران با نيروي انتظامي، خانواده و دستگاه قضائي هنوز وجود دارد به طوري كه اعتماد به مددكار حاصل نشده و بايد براي آن چاره اي انديشيد.وي در عين حال از نبود مكانيزم لازم در اداره آگاهي و پليس در مواقع وقوع جرم، عدم برجسته بودن فعاليت مراكز بعد از خروج خبر داد و توجه به نوع نگهداري طفل و اختلالات جنسي اطفال و نوجوانان در لوايح تدويني را مهم خواند و صرف نظريه پزشك قانوني را كافي ندانست.
تدوين لايحه حمايت از اطفال و نوجوانان
مديركل تدوين لوايح و برنامه ريزي قوه قضائيه نيز در اين همايش گفت: لايحه حمايت از اطفال و نوجوان در اداره كل تدوين و برنامه ريزي معاونت حقوقي قوه قضائيه در دست تدوين است.دكتر طهماسبي با تشريح لوايح مختص اطفال و نوجوانان افزود: اطفال در علوم جنايي و كيفري شامل اطفال بزهكار يا معارض با قانون، اطفال در معرض خطر، بزه ديده قرباني جرم و اطفال شاهد جرم هستند.
وي افزود: ضرورت دارد در رابطه با اين 4 دسته در نظام تقنيني جنبه هاي حمايتي لحاظ شود و در رابطه با اطفال معارض با قانون دادرسي افتراقي و مسئوليت تدريجي بايد مورد توجه قرار گيرد و با توجه به اين نكته كه دادرسي اطفال با بزرگسالان داراي تفاوت است، مقررات مربوط به مجازات اطفال و نوجوانان بايد در زمينه باز اجتماعي كردن آنان باشد.
مديركل تدوين لوايح و برنامه هاي قوه قضائيه، همچنين در خصوص لايحه رسيدگي به جرايم اطفال و نوجوانان كه در كميسيون هاي فرعي و قضائي مجلس شوراي اسلامي در دست بررسي است، گفت: تدوين اين لايحه و لوايح ديگري چون مجازات هاي جايگزين اجتماعي در رابطه با اطفال معارض قانون و لايحه حمايت از اطفال و نوجوانان در دست انجام است.
وي افزود: در لايحه اخير توجه به اطفال در مقوله هاي اجتماعي حمايت از بزه ديده لحاظ شده و علاوه بر آن اطفال در معرض خطر و اطفال به حساب نيامده كه فاقد هويت و شناسنامه هستند، مورد توجه قرار گرفته است.
طهماسبي همچنين در معرض خطر بودن اطفال را شامل 14 مؤلفه ذكر كرد؛ ابتلاي والدين به بيماري هاي جسمي  و رواني، اعتياد، عدم صلاحيت اخلاقي يك يا هر دو والدين، ممانعت طفل از تحصيل، بهره كشي، سوء استفاده جنسي و بهره گيري در تكدي گري و... از جمله اين مؤلفه ها است.
وي در ادامه با تأكيد بر اينكه امروزه ديد كلي و سياست جنايي قانونگذاري در رابطه با طفل در نظام جمهوري اسلامي بر مبناي حمايتي است، تشكيل دفتر حمايت از حقوق اطفال را در اين راستا بيان كرد كه ابعاد مختلف كودك را مورد توجه قرار مي دهد.
وي با اشاره به اينكه نگاه يكسويه به كيفر در رابطه با جرايم و بزه صحيح نيست، افزود: فلسفه كيفر حمايت از جامعه است و براي حمايت اطفال و جامعه داشتن يك رويه جمعي ضروري است.
وي اظهار داشت: براساس لايحه رسيدگي به جرايم اطفال در بحث مسئوليت كيفري بر مبناي دادرسي افتراقي تشكيل دادگاه ها و دادسراي ويژه اطفال با قضات ويژه، پليس ويژه وظايف كانون هاي اصلاح و تربيت، واحدهاي مددكاري اجتماعي، عدم جداسازي طفل از والدين در صورت امكان، قابل گذشت و تجديدنظرخواهي تمام جرايم اطفال، ميانجي  گري و صلح و سازش، موقوفيت منع تعقيب با در نظر گرفتن مصلحت كودك، نقش وكيل، تعويق صدور رأي براي پروسه اصلاح كودك، تشكيل پرونده شخصيت، منع مداخله ضابطين، رعايت تناسب كيفر كودك، مجازات هاي جايگزين و عدم ثبت محكوميت كيفري به منظور حفظ شخصيت كودك، لحاظ شده است.
از ويژگي هاي مورد توجه اين لايحه و در نظر گرفتن مجازات هايي چون معرفي طفل به يك مركز آموزشي، جلوگيري از معاشرت طفل، سرزنش و نصيحت از سوي قاضي است، اعزام وي به كانون اصلاح و تربيت به عنوان آخرين مرحله در نظر گرفته شده است.
در عين حال به جز اخطار جهت عدم تكرار جرم كه مربوط به سنين 9 تا 12 سال است، بقيه موارد مجازات در خصوص سنين 12 تا 15 سال اعمال مي شود و براساس ماده33 اين لايحه نگهداري در كانون اصلاح و تربيت شامل سنين 15 تا 18 سال مي شود.
</TEXT>
</DOC>
<DOC>
<DOCID>HAM2-851128-074</DOCID>
<DOCNO>HAM2-851128-074</DOCNO>
<ORIGINALFILE>/1385/851128/world/_asib.htm</ORIGINALFILE>
<ISSUE>شنبه 28 بهمن 1385</ISSUE>
<DATE calender="Western">2007-02-17</DATE>
<DATE calender="Persian">1385/11/28</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
دريچه
اختلالات رفتاري 11تا 13 ساله ها
</TITLE>
<TEXT>
گروه اجتماعي- بيشترين اختلالات رفتاري مربوط به اطفال سنين 11 تا 13 سال جامعه است.دكتر سيدجواد رضوي پور روانشناس خانواده با تشريح عوامل دروني و بيروني گرايش به جرم در اطفال افزود: عوامل دروني همچون وراثت و عوامل بيروني همانند محيط و خانواده و جامعه در گرايش به جرم اطفال مؤثرند.
وي گفت: كودك و نوجوان هنگامي كه دچار بحران هويت مي شود سعي در قهرمان سازي مي كند و چنانچه بدون در نظر گرفتن جنبه هاي اصلاحي به او از بعد كيفري بنگريم، او را به خواستش مي رسانيم.
وي با اشاره به اينكه قضات بايد در شيوه برخورد با اطفال در محاكم دقت بسيار مبذول كنند، خاطرنشان كرد: عواملي چون كمبود محبت و فقر عاطفي، عدم ارتباط مناسب والدين و فرزندان، عدم وجود برنامه هاي آموزشي بازدارنده در شكل گيري بزه اطفال مؤثر است.
رضوي پور خاطرنشان كرد: افسردگي و اضطراب در صدر مشكلات رواني اطفال است و كم محبتي در پسران بيشتر از دختران وجود دارد و نقش خانواده هاي پرجمعيت و كم درآمد، بي سوادي و كم سوادي، تعارضات خانوادگي را نيز بايد در بروز ناهنجاري هاي اطفال مؤثر ارزيابي كرد.
به گفته اين روانشناس خانواده دختران و پسران بايد بر اساس هويت اجتماعي مكلف محسوب شوند نه از بعد حقوقي و قانوني.
وي معتقد است اين والدين كودك هستند كه به دليل مشكلات مختلف موجب بروز ناهنجاري طفل مي شوند اما همواره كودك از ديد قانون مورد خطاب قرار مي گيرد كه بايد بدان توجه كرد.اين روانشناس شناخت تفاوت بين برخورد با كودك و بزرگسال، ظرفيت ها كه گاهي به شكل اختلالات خلقي، وحشت از خواب، تغذيه نامناسب، افسردگي، مشكلات جنسي و خودكشي بروز مي كند را ضروري دانست.
دكتر رضوي پور در خاتمه نقش آموزش را در اطفال مؤثر دانست و آن را به ويژه براي والدين پيش از ازدواج ضروري خواند.
همچنين دكتر غني زاده خاطرنشان كرد: در صورت عدم انطباق نقش پدر و مادر يا فقدان حضور يكي از آنان در كانون خانواده و گرايش به مادر يا پدر، كودك سعي در تطبيق هويت دروني خود با آنكه در كنار اوست مي كند و چنانچه دختر باشد، گرايش به امور مردانه(در صورت فقدان مادر)و پسر گرايش به امور زنانه(در صورت نبود پدر)مي يابد كه بسيار مشكل ساز خواهد بود.
وي با توضيح و تشريح هر يك از بيماري هاي منشعب از اين خلاء نقش والدين و راه هاي مختلف درمان آن را پيشنهاد كرد و به پرسش هاي قضات اطفال و نوجوانان درباره اين نوع مجرمان پاسخ داد. ازجمله نكات جالب اين بحث تأثير وجود برخي تومورهاي سرطاني در سر و شكم بود كه با ترشح هورمون هاي خاص موجب اختلال جنسيتي در طفل و نوجوان مي شود.
</TEXT>
</DOC>
<DOC>
<DOCID>HAM2-851128-075</DOCID>
<DOCNO>HAM2-851128-075</DOCNO>
<ORIGINALFILE>/1385/851128/world/_econw.htm</ORIGINALFILE>
<ISSUE>شنبه 28 بهمن 1385</ISSUE>
<DATE calender="Western">2007-02-17</DATE>
<DATE calender="Persian">1385/11/28</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
اشتغال در لايحه بودجه 86
افروز پورهاشمي
</TITLE>
<TEXT>


بر اساس برنامه چهارم توسعه، دولت مكلف شده است تا سالانه 900 هزار فرصت شغلي در كشور ايجاد كند تا در سال پاياني برنامه نرخ بيكاري از 2/11 درصد فعلي به 4/8 درصد بالغ شود. در اين راستا مقامات مسئول تاكنون راهكارهاي مختلفي را به كار بسته اند كه نمونه بارز آن براي سال جاري، اعطاي وام به متقاضيان براي اجراي طرح هاي زودبازده اقتصادي و براي سال آينده نيز بهره گيري از طرح خوشه هاي صنعتي براي توسعه اشتغالزايي بوده است.
در اين راستا نيز طراحان لايحه بودجه سال آينده اين مهم را از نظر دور نداشته اند به نحوي كه در صورت تصويب مجلس شوراي اسلامي  و بر اساس بند ك تبصره 2 لايحه بودجه سال 86 كل كشور، مبلغ چهار هزار و 750 ميليارد ريال اعتبار به منظور پرداخت تسهيلات در امر ازدواج، اشتغال و مسكن جوانان اختصاص خواهد يافت تا از سوي شوراي عالي اشتغال در موضوع هاي ذي ربط توزيع شود.
وزير كار و امور اجتماعي چندي پيش در خبري اعلام كرد كه دولت براي توسعه اشتغالزايي، 20 برنامه مهم اشتغالزايي در دست اجرا دارد. سيد محمد جهرمي، خطوط اصلي برنامه هاي اشتغالزايي وزارت كار و امور اجتماعي را سند توسعه اشتغال كشوري و استان ها دانست و تأكيد كرد كه مهمترين راهكار وزارت براي ايجاد اشتغال، رفع موانع سرمايه گذاري و توليد است. وي در اظهاراتي جديد در خصوص برخي از مفاد لايحه بودجه سال آينده به همشهري گفت: طبق مفاد لايحه بودجه سال 86 و به موجب بند ط تبصره مذكور بانك مركزي موظف شده است از طريق بانك هاي عامل، متناسب با يارانه سود و كارمزد تسهيلات ذكر شده در اين لايحه، نسبت به تأمين تسهيلات لازم، مطابق ضوابطي كه از سوي شوراي عالي اشتغال براي هر استان با ملاحظات كاهش محروميت اجتماعي، نرخ مهاجرت و جمعيت بيكاران براي عدالت اجتماعي و تعادل بخشيدن به بازار كار با رويكرد نبود تمركز بخشي و منطقه اي و با اولويت بنگاه هاي كوچك اقتصادي، زودبازده، كارآفرين و تعاوني هاي اشتغالزا مشخص مي شود، اقدام كند. وي افزود: بر اين اساس دولت همچنين اجازه خواهد داشت مبلغ 11 هزار و 390 ميليارد ريال به عنوان يارانه سود تسهيلات بانكي هزينه كند.
همچنين سهم بخش هاي غيردولتي از منابع تسهيلات بانكي ميزان تكاليف تعيين شده براي طرح هاي سرمايه گذاري اشتغالزاي بخش غير دولتي در فعاليت هاي كشاورزي 25 درصد، خوداشتغالي كميته امام خميني(ره)10 درصد، ايجاد و تكميل زيرساخت هاي شهرك ها، نواحي صنعتي و ارتقاي توانمندي هاي نرم افزاري بنگاه هاي زود بازده و كارآفرين 4 درصد تعيين مي شود، سهم ساير بخش ها نيز توسط شوراي عالي اشتغال تعيين و بين دستگاه هاي اجرايي توزيع خواهد شد.
جهرمي با اشاره به اينكه بر اساس اين بند، دبيرخانه شوراي عالي اشتغال هم موظف است نحوه اجراي اين روند و پيشرفت آن را هر سه ماه يك بار به سازمان مديريت و برنامه ريزي كشور، هيأت وزيران و كميسيون هاي برنامه و بودجه و محاسبات و اجتماعي مجلس شوراي اسلامي  گزارش كند، اظهار كرد: براساس بند ص تبصره 14 لايحه بودجه سال 86 كل كشور و به منظور پايداري و گسترش فرصت هاي شغلي ايجاد شده، دولت مكلف خواهد بود مددجويان تحت پوشش بخش اشتغال و خودكفايي كميته امداد امام خميني ره را تحت پوشش كامل بيمه تأمين اجتماعي قرار دهد. در واقع به موجب همين بند، سهم كارفرما و بيمه شده براي پوشش 41 هزار نفر از محل اعتبار كميته امداد
امام خميني(ره)تأمين خواهد  شد.
سخنان وزير كار در شرايطي بيان مي شود كه بر اساس آمار موجود روند اشتغالزايي در راستاي راه اندازي طرح هاي زودبازده اقتصادي طي ماه هاي پاياني سال جاري رشد بيشتري پيدا كرده است چنانچه بر پايه گزارش هاي جديد، از 20 آذر تا 20 دي ماه سال جاري حدود 66 هزار و 500 طرح اشتغالزايي از طريق كار گروه هاي اشتغال و سرمايه گذاري استان ها به بانك هاي استان ارسال شده اند كه متوسط روزانه آن بيش از 2 هزار طرح اشتغالزايي است. اين طور به نظر مي رسد كه اين تعداد طرح بيش از 150 هزار اشتغال در كشور ايجاد كند.
نرخ بيكاري در سال 86 كاهش نمي يابد
توسعه اشتغالزايي در لايحه بودجه سال آينده از سوي مسئولان دولتي با كاهش اتكا به درآمدهاي نفتي، افزايش صادرات غير نفتي و كاهش حجم بودجه هاي جاري،  توسعه اشتغالزايي را مد نظر قرار داده است.در همين زمينه يك عضو كميسيون برنامه و بودجه و محاسبات مجلس در پاسخ به اين پرسش كه اهداف اشتغالزايي مد نظر در لايحه بودجه سال 86 چيست، اظهار كرد: در لايحه بودجه سال آينده مقرر شده است كه دولت در تأمين هزينه هاي خود بيشتر به درآمدهاي مالياتي، درآمدهاي شركت ها، توسعه صادرات غير نفتي و ساير منابع درآمدي تكيه داشته باشد.
اصغر گرانمايه پور به همشهري افزود: اين امر از يك سو موجب مي شود كه استخراج و فروش ثروت ملي كشور(نفت)مهار شود و از سوي ديگر چرخ توليد بخش خصوصي هر چه بيشتر به حركت درآيد كه به اين ترتيب با رونق اقتصادي زمينه اشتغالزايي نيز فراهم مي شود.وي با اشاره به اينكه در سال جاري با در نظر گرفتن متمم بودجه از 47 ميليارد دلار درآمدهاي نفتي كشور تا پايان سال استفاده شده است، گفت: اين رقم براي سال آينده 29 ميليارد دلار پيش بيني شده است كه خود نشانگر كاهش 30 درصدي است.وي تأكيد كرد: از سوي ديگر در سال جاري بهاي فروش هر بشكه نفت 44 دلار محاسبه شده است كه اين رقم در بودجه سال آتي به ازاي هر بشكه 7/33 دلار لحاظ شده است.وي با تاكيد به بهاي هر دلار در لايحه بودجه سال 86 در حد 890 تومان به جاي 895 تومان بودجه امسال، افزود: به اين ترتيب واردكنندگان ماشين آلات و مواد اوليه صنايع مي توانند اقدام به واردات براي افزايش توليد با پرداخت ريال كمتر كنند كه خود منجر به رونق توليد و افزايش اشتغال خواهد شد. هرچند كه در زمان صدور كالا با اين نرخ، سود كمتري عايد صادركنندگان خواهد شد ،  اما اين روش در كل به راندمان توليد در كشور تحرك مي بخشد.
وي گفت : در لايحه بودجه سال آينده دولت با مهار بودجه هاي جاري در حد 3/3 درصد در قياس با امسال به دنبال كاهش نرخ تورم است.
وي رقم بودجه جاري امسال دولت را 40 هزار ميليارد تومان و رقم فوق براي سال آينده را 37 هزار ميليارد تومان ذكر كرد و افزود: در لايحه بودجه سال آينده با اعمال اين تصميم ها تلاش شده است تا به افزايش ايجاد فرصت هاي شغلي كمك شود.گرانمايه پور در پاسخ به پرسش ديگري مبني بر اينكه آيا به راستي دولت مي تواند براساس برنامه چهارم توسعه سال آينده 900 فرصت شغلي را در كشور ايجاد كند آن هم در شرايطي كه تحقق اين ميزان شغل براي امسال هم بعيد به نظر مي رسد، اظهار كرد: ايجاد اين ميزان شغل براي سال آينده امكان پذير نيست، چرا كه ساختارهاي زيربنايي ايجاد شغل شامل گسترش فعاليت هاي صنعتي، كشاورزي، معدني و نرم افزاري در سال جاري به گونه اي طراحي نشده اند كه بتوانند در سال آينده موجب ايجاد اين ميزان شغل شوند.وي با تأكيد بر اينكه به صرف اختصاص بودجه نمي توان انتظار ايجاد شغل را داشت، گفت: هر چند كه به نظر نمي رسد در سال آينده نرخ بيكاري گسترش فصلي پيدا كند، اما با توجه به ورود سرسام آور سيل فارغ التحصيلان دانشگاهي به بازار كار بعيد به نظر مي رسد كه نرخ بيكاري با كاهش همراه شود.
رئيس كميته عمومي و دفاعي مجلس در پاسخ به اينكه آيا مسئولان وزارت كار با اتخاذ برنامه هايي چون طرح هاي زود بازده اقتصادي و خوشه هاي صنعتي نمي توانند ميزان اشتغالزايي را در كشور افزايش دهند ، افزود: اعطاي وام براي طرح هاي زود بازده اقتصادي تنها اگر با پيش بيني زير ساخت هاي سرمايه گذاري ايجاد زمينه هاي شغلي همراه باشد مي تواند مؤثر واقع شود،  اما اگر اين تسهيلات بدون در نظر گرفتن اين زيرساخت ها اعطا شوند، فايده اي نخواهند داشت.گرانمايه پور تأكيد كرد: اما اجراي درست طرح خوشه هاي صنعتي مي تواند زمينه افزايش اشتغالزايي در كشور را فراهم كند.
در اعمال روش ها مشكل داريم
با وجود آنكه در بحث اقتصاد كلان رويكرد دولت توجه به ايجاد اشتغال هر چه بيشتر است واولويت ها خوب انتخاب مي  شوند، اما مديران در اجراي روش ها گاه با مشكل مواجه هستند.
به عنوان مثال يكي از مهم ترين بخش هاي اقتصادي كشور كه مي تواند به توسعه اشتغال منجر شود بخش انرژي است چنانچه در همين رابطه رئيس كميسيون انرژي مجلس معتقد است: در راستاي ايجاد اشتغال، رفع موانع سرمايه گذاري و ايجاد امنيت سرمايه گذاري در تمامي بخش هاي اقتصادي كه مي توانند اشتغالزا باشند، اهميت دارد. كمال دانشيار گفت: بايد به مسيري كه براي حل مشكل اشتغال، انتخاب شده است از سوي مسئولان بيشتر توجه شود، چرا كه به نظر مي رسد تاكنون راه هاي مناسبي به كار گرفته نشده اند و حتي روش هاي اعمال شده از سوي مجلس و دولت به نحوي نبوده اند كه چندان كارساز باشند .وي با اشاره به لزوم تغيير اين روش ها اظهار كرد: بايد به اصلاح روش هايي بپردازيم كه بر اساس آنها مي خواهيم به عدالت برسيم.
جلوگيري از عدم تعادل در بازار كالا و خدمات
بر اساس نظر كارشناسان يكي از چالش هاي اقتصادي كشورمان در دهه 80 به مقوله اشتغال اختصاص خواهد داشت.به نظر اين افراد، براي كاهش اثرات منفي اين مشكل بايد ظرفيت هاي اقتصادي كشور كه منجر به افزايش توليد ناخالص ملي مي شوند هر چه بيشتر فعال شوند. در همين زمينه معاون توسعه كارآفريني وزارت كار و امور اجتماعي به همشهري گفت: مسلماً ايجاد هرگونه بي تعادلي در بازار كالا و خدمات باعث بر هم خوردن تقاضاي نيروي كار خواهد شد.
جواد فرشباف ماهريان، افت شديد كارايي و بهره وري را از ديگر نگراني هاي اقتصاد ملي خواند و افزود: مقرر شده بود حداقل 5/2 درصد از توليد ناخالص ملي از طريق بهره وري ايجاد شود، اما نه تنها در سال هاي گذشته شاهد افزايش بهره وري نبوده ايم بلكه با افت اين شاخص و به تبع آن كاهش سرمايه گذاري مواجه بوده ايم.
معاون وزير كار و امور اجتماعي در عين حال اظهار كرد: متأسفانه تلاش هاي وزارت كار در دولت نهم در زمينه اقناع تصميم  گيران در اين زمينه كه بحث اشتغال در كنار شاخص هاي كليدي اقتصاد در نظر گرفته شود ناموفق بوده است. وي درباره بنگاه هاي اقتصادي كوچك زود بازده اظهار كرد: براي ايجاد پنج ميليون شغل در طول برنامه چهارم بايد 100 هزار بنگاه اقتصادي كوچك ايجاد شود كه وزارت كار به دنبال ساماندهي بنگاه هاي اقتصادي كوچك در قالب خوشه هاي اقتصادي و خوشه هاي صنعتي است.
تهيه پيش نويس سياست هاي كلي اشتغال
يكي ديگر از تلاش هاي مسئولان براي كاهش نرخ بيكاري به تهيه پيش نويس سياست هاي كلي اشتغال در 10 بند مربوط مي شود كه هم اكنون به تصويب كميسيون اقتصادي مجمع تشخيص مصلحت رسيده است.ظاهراً اين سياست ها به منظور افزايش سطح عمومي  اشتغال و اصلاح ساختار آن و در راستاي اجراي اصل 28 قانون اساسي تدوين شده است. با توجه به آنكه در سال 83 نرخ بيكاري 3/10 درصد بوده است و با توجه به رسيدن اين نرخ به 5/11 درصد در سال گذشته و نهايتاً بالغ شدن آن به 2/11 درصد در سال جاري،اين طور به نظر مي رسد كه دولت با بكارگيري اقدامات جديد و برنامه ريزي مناسب براي متقاضيان تازه وارد به بازار كار، بتواند در رسيدن به نرخ بيكاري 4/8 درصد در سال پاياني برنامه چهارم توسعه موفق باشد.
</TEXT>
</DOC>
<DOC>
<DOCID>HAM2-851128-076</DOCID>
<DOCNO>HAM2-851128-076</DOCNO>
<ORIGINALFILE>/1385/851128/world/_econw.htm</ORIGINALFILE>
<ISSUE>شنبه 28 بهمن 1385</ISSUE>
<DATE calender="Western">2007-02-17</DATE>
<DATE calender="Persian">1385/11/28</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
اصل 44
هدف كسب درآمد،علت ناكامي خصوصي سازي در ايران است
</TITLE>
<TEXT>
گروه اقتصادي- محمد جواد ايرواني گفت: علت ناكارآمدي و ناكامي سياست هاي خصوصي سازي دو دهه اخير، تمركز بر سياست هدف كسب درآمد در خصوصي سازي است.
عضو كميسيون نظارتي مجمع تشخيص مصلحت نظام درباره سياست هاي اصل 44 نيز گفت: ابلاغ اين سياست ها كه نتيجه هويدا شدن آثار منفي بيش از دو دهه اقتصاد دولتي در كشور بود، نشان  دهنده اين است كه از اين پس بايد از هر سليقه و استنباط از اصل 44 كه خلاف اين سياست ها و ديدگاه مقام معظم رهبري است، خودداري نمود.
محمد جواد ايرواني كه موضوع سخنراني وي بررسي اقتصادي طرح سهام عدالت بود، گفت: ايده توزيع سهام عدالت مساله اي نيست كه به دولت فعلي مربوط باشد و از مدت ها پيش اين ايده در كشورما مطرح بود و سابقه توزيع سهام ميان اقشار كم درآمد جامعه به چند دهه پيش در آمريكا و برخي كشورهاي كمونيستي بازمي گردد.
وي افزود:  با توجه به اينكه تجربه توزيع سهام ميان اقشار كم درآمد، به طرق مختلف آن و در كشورهاي مختلف جهان، داراي نتايج مختلف و متضادي بوده است، نمي توان نتيجه گيري قطعي كرد كه توزيع سهام عدالت خوب است يا بد.
ايرواني افزود: يكي از ايرادات اصلي كه منتقدان طرح سهام عدالت مي گيرند اين است كه مي گويند با اختصاص 40 درصد سهام شركت هاي بزرگ دولتي به سهام عدالت و كوچك شدن سهم بخش خصوصي كارآفرين به 35 درصد، اين بخش چون امكان كسب تملك و مديريت شركت را ندارد علاقه اي به سرمايه گذاري در اين شركت ها ندارند.
وي اين ايراد را نادرست عنوان كرد و گفت:  بر خلاف نظر اين منتقدان، واقعيت آن است كه چون 40 درصد سهام شركت ها در قالب سهام عدالت در اختيار اقشار كم درآمد قرار مي گيرد، دولت خود را موظف و مكلف به نظارت دقيق بر عملكرد شركت ها مي داند تا از زيان دادن آنها خودداري كند و همين امر امنيت اقتصادي اين شركت ها را افزايش مي دهد.
وي ادامه داد: بعلاوه از آنجا كه طرح سهام عدالت به صورت متمركز و در يك شركت سرمايه گذاري مديريت مي شود، زمينه براي ورود مديران كارآفرين به اين شركت ها فراهم است، اما بايد از واگذاري سهام عدالت از سوي اقشار كم درآمد جلوگيري كرد.
</TEXT>
</DOC>
<DOC>
<DOCID>HAM2-851128-077</DOCID>
<DOCNO>HAM2-851128-077</DOCNO>
<ORIGINALFILE>/1385/851128/world/_idea.htm</ORIGINALFILE>
<ISSUE>شنبه 28 بهمن 1385</ISSUE>
<DATE calender="Western">2007-02-17</DATE>
<DATE calender="Persian">1385/11/28</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
سيمرغ در فرهنگ فلسفي و ادبي ايران
صد هزاران سايه برخاك
ابوالقاسم جعفري
</TITLE>
<TEXT>


سيمرغ تعبير كنايي از جبرئيل، واسطه فيض وجود و هدايت ميان انسان و خداوند است. اگر مرغان منطق الطير عطار پس از سير 7 شهر عشق به بارگاه سيمرغ بار يافته و حقيقت هستي خود را در سيمرغ مشاهده مي كنند به دليل آن است كه همه موجودات به واسطه اين فرشته به وجود آمده اند و با اتصال به او و اتحاد با او به كمال مي رسند. حضرت جبرئيل يا طائر قدس يا روح القدس در مكتب اشراق و عرفان قرون ميانه از جايگاه ويژه اي برخوردار است و اين جايگاه تا به دوران حكمت متعاليه حفظ مي شود. شايد صدرالدين شيرازي نخستين كسي باشد كه به صراحت و تفصيل در فصل ششم از باب دهم اسفار اربعه، كه به توصيف حضرت جبرئيل يا عنقا اختصاص دارد، به اين حقيقت اشاره كرده است. صدراي شيرازي مي گويد عقل فعال، وجودي في نفسه و وجودي در نفوس بشري دارد و كمال نفس در اتصال و سپس اتحاد با آن عقل فعال است. ايشان سپس در توضيح چگونگي اين اتصال و اتحاد، استدلال مي كند كه عقول فعال وسايط صدور اشيا از حق تعالي و وسايل رجوع موجودات به سوي او هستند. سپس چنين ادامه مي دهد: و اما اول تعالي گرچه فياض مطلق وجود و بخشنده حقيقي بر همه قابلان فيض وجود است، ولي چاره اي جز اين نيست كه در هر نوعي از انواع كائنات واسطه اي مناسب از صور مجرده و جواهر عقليه وجود داشته باشد، و آنها ملائكه مقرب الهي اند كه در نزد حكيمان نخستين ارباب انواع و در نزد افلاطونيان مُثُل افلاطوني و صور الهيه ناميده مي شدند؛ زيرا اين مُثُل و صور، علوم تفصيلي حق تعالي بودند كه به واسطه آنها اشياي خارجي را صادر مي كند. شكي نيست كه لايق ترين و مناسب ترين اين ملائكه در توجه به تكميل نفوس انساني، پدر قدسي نفس و مثال عقلي آن است كه به لسان اهل شرع جبرئيل و روح القدس و در نزد ملت فرس روان بخش ناميده مي شود.1
ملاصدرا سپس چگونگي وساطت اين فرشته مقرب را در استكمال علمي انسان تشريح مي كند. چنان كه صدر المتالهين عقل فعال يا جبرئيل را توضيح مي دهد كه وجودي في نفسه و وجودي در نفوس بشري دارد، گويي جبرئيل خود درختي است و يا بر سر درختي است كه شاخه هاي آن درخت به جان انسان ها متصل است.در اين كه آيا عنقا دقيقا همان سيمرغ است يا نيست، مي توان شواهدي را نقل كرد: از قرن پنجم هجري دو رساله منطق الطيور يكي به فارسي و ديگري به عربي موجود است. اولي متعلق به احمد غزالي(م 517)و دومي منسوب به محمد غزالي(م???)است. رساله فارسي با مقداري اختلاف مي تواند ترجمه و يا لااقل برگرفته از رساله عربي باشد كه در آن سيمرغ معادل عنقا دانسته شده است. همچنين از لغت نامه ها چنين بر مي آيد كه معادل بودن عنقاي عربي براي سيمرغ فارسي در قرن پنجم، موضوعي كاملا شناخته شده بوده است. با مراجعه به اصل سيمرغ، كه نخستين بار نام او در اوستا و متون پهلوي زرتشتي آمده است، و اصل عنقا كه با مراجعه به مأخذ عربي داستاني ديگر دارد، به اين نتيجه مي رسيم كه اسطوره سيمرغ و عنقا در اساس با يكديگر متفاوت بوده اند و سيمرغ ريشه اي كاملاً ايراني و عنقا ريشه اي عربي دارد، ولي بعدها به جاي يكديگر به كار رفته اند. براي نمونه خوب است به اين شاهد توجه كنيم: عنقا اول در ميان مردم بود و به خلايق آزار مي رساند. روزي هيچ مرغي نيافت كه شكار كند، كودكي را ربود. مردم شكايت به پيغمبر خدا كردند. او دعا كرد كه: خدايا نسل او را منقطع گردان. صاعقه اي بيامد و او را بسوخت و او را نسل نماند. پس در ميان عرب مثل زدند و چيزهاي نايافت را عنقاي مغرب گفتند2.
سهروردي در رساله عقل سرخ، سيمرغ عرفاني را به سيمرغ اسطوره اي كه در شاهنامه آمده است پيوند مي دهد. طبق رساله عقل سرخ، سيمرغ آشيانه بر سر طوبا دارد. بامداد از آشيانه خود بيرون مي آيد و پر بر زمين باز مي گستراند. از اثر پَر او ميوه بر درخت و گياه در زمين مي رويد. اين درخت شگفت انگيز شبيه درختي است كه در اوستا براي سيمرغ وصف شده است: اي رشن اشون! اگر تو بر بالاي درختي باشي كه آشيانه سيمرغ در آن است و در ميان درياي فراخكرت برپاست؛ درختي كه در بر دارنده داروهاي نيك و داروهاي كارگر است و پزشك همگان خوانندش، درختي كه بذر همه گياهان در آن نهاده شده است، ما تو را به ياري همي خوانيم3.
درختي كه داروي تمام گياهان در آن است، آشيانه سيمرغ است. پس سيمرغ، همان گونه كه سهروردي مي گويد، مي تواند داروي هر بيماري را داشته باشد و يا خود و سايه اش چنان خاصيتي را داشته باشند. ارتباط ايزد رشن و سيمرغ هم جالب توجه است. فقط اشاره مي كنيم كه رشن به همراه سروشه(فرشته حامل پيام در اوستا)كه همان جبرئيل است در خدمت ميترا بوده و ارتباط بسيار نزديكي با يكديگر دارند. براي شناختن سيمرغ منطق الطير ابتدا بايد جبرئيل را كه سهروردي در آواز پر جبرئيل و ابتداي صفير سيمرغ معرفي مي كند شناخت. اگر چه عقل سرخ هم همان جبرئيل است و مخاطب شيخ اشراق در هر سه رساله يك حقيقت و يك چيز بيش نيست. اگر عطار مي گويد:
دو جهان بال و پر سيمرغ است
نيست سيمرغ و آشيانه پديد4
و يا مي گويد:
سيمرغ مطلقي تو بر كوه قاف غربت
پرورده هر دو گيتي در زير پر و بالت5
سهروردي در آواز پر جبرئيل به تشريح اين دو بال سيمرغ چنين مي پردازد كه: بدان كه جبرئيل را دو پَر است: يكي راست و آن نور محض است؛ همگي آن پر مجرد اضافت بود، اوست به حق. و پَري است چپ؛ پاره اي نشان تاريكي بر او همچون كلفي بر روي ماه6.
اگر عطار چنين مي سرايد كه:
سايه خود كرد بر عالم نثار
گشت چندين مرغ هر دم آشكار
صد هزاران سايه بر خاك او فكند
پس نظر بر سايه پاك او فكند
صورت مرغان عالم سر به سر
سايه اوست اين را بدان اي بي هنر
اين بدان چون اين بدانستي نخست
سوي آن حضرت نسب كردي درست 7
سهروردي رساله آواز پر جبرئيل را در دفاع از سخن ابو علي فارمدي كه گفته بود بيشتر چيز ها كه حواس تو مشاهده آن مي كند همه از آواز پر جبرئيل است8 تصنيف كرده است و اين عبارت مضمون اشعار عطار است. سهروردي مي گويد:...پس عالم غرور صدا و ظل پر جبرئيل است، اعني پَرِ چپ و روان هاي روشن از پَرِ راست اوست9. در برخي كتب كه به شرح اصطلاحات تصوف پرداخته اند، ذيل كلمه سيمرغ معاني چندي را مطرح كرده اند؛ مانند هيولي، هيولاي مشترك بين تمام اجسام، مقام بقاء بالله، وجود مطلق يا مطلق وجود، انسان كامل، خداي تعالي و ذات و صفات و افعال او كه با مراجعه به لحن هماهنگ منطق الطير، صفير سيمرغ و اسفار، اين احتمالات رد مي شود؛ زيرا سيمرغ معناي خاص اصطلاحي خود را دارد و چنين تعبيراتي از سيمرغ ذوقي بوده و دقيق نيست. به نظر مي رسد علت اينكه بسياري از محققان پس از به ثمر رساندن پژوهش هاي ارزشمند، به معناي واحدي از سيمرغ نرسيده اند، اين است كه آنان تك تك آثار بزرگ عرفاني را شرح كرده اند و به فضايي كه عارف در آن بوده و به زبان رايج آن سخن گفته كمتر توجه كرده اند. با چنين لحاظي مي توان مدعي شد كه آثار سهروردي رمز گشاي منطق الطير و حتي آثاري چون شاهنامه فردوسي است.
اما سيمرغي كه در شاهنامه فردوسي آمده است، نيز فرشته مقرب الهي است. براي اثبات اين مطلب ابتدا بايد اصل و منشا حكايت هايي را كه فردوسي آنها را مايه اصلي اشعار خود قرار داده و به ذوق نبوغ آميز خود بر آن افزوده است جدا شود و سپس خود آن مايه ها ريشه يابي شوند. فردوسي در ابتداي شاهنامه مي گويد:
تو اين را دروغ و فسانه مدان
به يكسان روش در زمانه مدان
ازو هرچه اندر خورد با خرد
دگر بر ره رمز و معني برد
يكي نامه بد از گه باستان
فراوان بدو اندرون داستان
پراكنده در دست هر موبدي
ازو بهره اي برده هر بخردي?0
پس رمزي بودن حكايات شاهنامه ادعاي غريبي نيست، خصوصاً اين كه اين حكايات ريشه در اعصار گذشته ايران و دوره موبدان و حكيمان فهلوي داشته است. اگر بن مايه اصلي سيمرغ شاهنامه لحاظ شود، مي توان زال را كنايه از هدهدي دانست كه فكر سير و سلوك در سر دارد و جامعه، كه پدر و مادر اوست، به دليل ويژگي هاي غير عادي او حاضر به پذيرش او نمي شوند و سيمرغ، يعني فرشته اي كه از طرف خداي متعال ماموريت رسيدگي به واهشته شدگان طريق معرفت را دارد، كفالت امورش را به دستور خداوند مي پذيرد و رستم، كه سمبل كار نيك و مبارزه براي رهايي است، به راهنمايي سيمرغ اسفنديار را شكست مي دهد. خاصيت شگفت اين سيمرغ است كه اگر آينه اي يا مثل آن در برابرش بگذارند، هر ديده اي كه در آن بنگرد خيره مي شود. شايد اين خيرگي بدين سبب است كه چون كسي در آن بنگرد، فطرت و باطن اصلي خود را در آن مي بيند و خيره كننده ترين چيز براي هر كسي فطرت، يعني خميرمايه آفرينش و نور باطني خود اوست. چنان كه هر جنايتكاري در برابر فطرت اوليه خود، كه پاك است، خاضع مي شود و هر وقت بيدار شود شخص را به حيرت و خيرگي مي اندازد. و اسفنديار نيز وقتي در نزاع با رستم با نگاه به زره او متوجه فطرت خود مي شود و پي مي برد كه رستم از چشمه اي نيك نشان دارد، تاب مقاومت در برابر او را از دست داده و تن به شكست مي دهد و بدين سان نيكي بر بدي غلبه پيدا مي كند.
پي نوشت ها: 1. ملاصدرا، اسفاراربعه، ج?، ص??? و???.2. تفسير ابوالفتوح، ج?، ص 478.3. اوستا، جليل دوستخواه، ج?، ص 39.4. ديوان اشعار عطار، ج?، ص???.85. همان، ص???. 6. سهروردي، آواز پر جبرئيل، ص?.7. عطار، منطق الطير، ص????.8. آواز پر جبرئيل، ص?.9. همان، ص?.10. شاهنامه، ص23
</TEXT>
</DOC>
<DOC>
<DOCID>HAM2-851128-078</DOCID>
<DOCNO>HAM2-851128-078</DOCNO>
<ORIGINALFILE>/1385/851128/world/_idea.htm</ORIGINALFILE>
<ISSUE>شنبه 28 بهمن 1385</ISSUE>
<DATE calender="Western">2007-02-17</DATE>
<DATE calender="Persian">1385/11/28</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
نگاه
راز پروازفروزان آصف نخعي
</TITLE>
<TEXT>
در منطق الطير عطار نيشابوري، حركت جمع كثيري از مرغان جهان براي يافتن سيمرغ كوه قاف و پرواز دست جمعي آنان به سوي قاف و مسجدالاقصاي دل است. در شاهنامه سيمرغ به دو  گونه جلوه كرده است:  نخست اسم نوعي پرنده عظيم الجثه است كه بر فراز كوه آشيانه ساخته و نيرويي بزرگ و قدرتي عظيم دارد. دوم اسم خاص ظاهرا پرنده اي است كه داراي دانش و حكمت است و در داستان وي بويي از بقا استشمام مي  شود.
در نگاه سهروردي نيز جبرئيل شباهتي شگفت به سيمرغ دارد اما در باز تعريف اجتماعي موضوعي به نام سيمرغ براي بهره گيري از مفاهيم ديروزي، براي شرايط امروزي، ابتدا فلسفه نجات، به ذهن متبادر مي شود. ملتي كه مايل باشد براي نجات، بدون هيچ تحركي، منتظر منجي بنشيند، سرنوشت آن جز حمله مغول نخواهد بود. اين تقدير تاريخ است.
آموزه هاي ديني براي گريز از اين آفت كه گاه گريبان عرفان را نيز گرفته است، همواره در تئوري نجات، بر تغيير دروني افراد، براي رهايي و ايجاد انسان هاي توسعه يافته تاكيد كرده است. اين تئوري در داستان افسانه اي سيمرغ، ابتدا بر حركت فردي و سپس پيوستن به حركت جمعي تاكيد دارد.
به عبارت ديگر، راز پرواز، عبور از مرحله 30مرغ به مرحله سيمرغ است. تمامي مراحل از انتخاب هريك از مرغان گرفته تا بيان كليه خطراتي كه بر سر راه همه وحدت جويان وجود دارد، همچنين عناصري كه پس از انتخاب مرغان به ياري آنها مبادرت مي كنند، همگي بيانگر اين موضوع است كه اصالت رفتار انتخاب فردي اگر به مرحله حركت هماهنگ جمعي نرسد، اسارت مجدد را به همراه خواهد داشت. به عبارت ديگر بهتر است بگوييم رهايي از اسارت، هرچند يكي از مهمترين شرايط سعادت است، اما عدم استمرار آن در پرتو حركت جمعي مي  تواند، تجربه حيات معنوي را از فرد گرفته، علاوه بر محروميت از تجربه حركت جمعي، او را ميان فرد و جمع سرگردان سازد.
درحالي كه هدف نخست از سيمرغ، رسيدن به رمز و راز قدرت پرواز در آفرينش و اجتماعي است كه بودن در آن هستي تجربي آدميان را دگرگون كرده و آنها را در برابر خود وحدت يافته با آفرينش قرار مي  دهد. خودي كه قادر است از جهان فرا رفته، آن را سه طلاقه كرده، از آن بگذرد.
</TEXT>
</DOC>
<DOC>
<DOCID>HAM2-851128-079</DOCID>
<DOCNO>HAM2-851128-079</DOCNO>
<ORIGINALFILE>/1385/851128/world/_intep.htm</ORIGINALFILE>
<ISSUE>شنبه 28 بهمن 1385</ISSUE>
<DATE calender="Western">2007-02-17</DATE>
<DATE calender="Persian">1385/11/28</DATE>
<CAT xml:lang="fa">سیاسی.سیاست داخلی</CAT>
<CAT xml:lang="en">Politics.Iran Politics</CAT>
<TITLE>
گزارش خبرنگار اعزامي همشهري به سيستان و بلوچستان
چهار بهار بي برگ و بار در چابهار
اسدالله افلاكي
</TITLE>
<TEXT>


سيستان و بلوچستان با وسعتي حدود 187هزار كيلومتر مربع، از نظر وسعت بزرگترين استان كشور محسوب مي شود با اين همه به دليل بياباني بودن، يكي از كم تراكم ترين استان ها از نظر جمعيتي به شمار مي آيد. در اين استان نيز همچون ساير استان هاي بياباني،  به علت بالا بودن ميزان حرارت و بارندگي كم، مشكل كم آبي عمده ترين چالش مسئولان است. به ويژه آن كه هشت سال خشكسالي پياپي و بادهاي فرساينده- بخصوص باد 120 روزه سيستان- رمق استان را گرفته است در نتيجه همان ذخاير اندك آب هاي زيرزميني به شدت كاهش يافته و فقر پوشش گياهي و فرسايش خاك در منطقه بيداد مي كند. با اين همه، خاك منطقه بسيار حاصلخيز است. بنابر مشاهدات خبرنگار اعزامي همشهري، در هر گله از زميني كه آبخيزي احداث شده، در بالا دست پوشش گياهي و در پايين دست كشاورزي سنتي رونق گرفته است. از همين رو، به نظر مي رسد به رغم همه انتقاداتي كه برخي از كارشناسان منابع طبيعي بر فعاليت هاي آبخيزداري وارد مي سازند، اين فعاليت ها با توجه به شرايط خاص اقليمي سيستان و بلوچستان ضرورتي اجتناب ناپذير است. به ويژه آن كه هنوز بيش از 2 ماه از سال 2006- كه سال بيابان زدايي عنوان گرفته- نگذشته و از سوي ديگر سال 2007 هم كه اكنون در آن به سر مي بريم بنابه اعلام سازمان ملل سالي خشك براي جهانيان است؛ سالي كه تبعات ناگوار آن بيش از هر جاي ديگري در استان سيستان و بلوچستان نمايان خواهد شد؛ هشداري كه توجه بيش از پيش مسئولان را به اين استان خاطرنشان مي سازد.
ضرورت انجام فعاليت هاي آبخيزداري
دكتر فرود شريفي معاون سازمان جنگل ها، مراتع و آبخيزداري با اشاره به اين كه ميزان فرسايش خاك در كشور به طور متوسط 15 تن در هكتار است و 85 درصد كشور را مناطق خشك و نيمه خشك تشكيل مي دهد مي گويد: كل آبهاي استحصال شده توسط سدهاي كشور 25 ميليارد متر مكعب در سال است و تعداد بهره برداران از منابع آب سدها 30 هزار نفر است كه اين ميزان نسبت به كل بهره برداران بخش كشاورزي و منابع طبيعي حدود 5% است.
به گفته وي با انجام عمليات آبخيزداري ميزان آب چشمه ها، قنوات و چاه ها افزايش و شوري آبهاي زيرزميني كاهش مي يابد. همچنين عمليات آبخيزداري سبب افزايش حاصلخيزي و رطوبت خاك و در نتيجه افزايش محصول مي شود.
وي به خبرنگار همشهري گفت: اقدامات آبخيزداري در بالا دست رودخانه ها مكمل سدهاي بزرگي است كه در پايين دست ساخته مي شود چرا كه آبخيزداري مانع از ذخيره گل و لاي و به طور كلي رسوبات در پشت سدها مي شود. از سوي ديگر در مناطقي كه به دلايل شرايط توپوگرافي امكان احداث سد وجود ندارد اقدامات آبخيزداري كارساز است. به ويژه آن كه سدسازي در اغلب موارد با تخريب و تهديد محيط زيست همراه بوده است. به عنوان مثال سد سيوند كه هنوز آبگيري آن آغاز نشده يكي از دغدغه هاي علاقه مندان به طبيعت و محيط زيست است كه پيوسته نسبت به پيامدهاي نامطلوب آن هشدار داده اند؛ سدهايي كه آبگيري آن موجب نابودي درختان جنگلي و تخريب هزاران هكتار مرتع و زمين مرغوب كشاورزي مي شود. به گفته وي، خشك شدن تالاب ها و به تبع آن جابجايي جمعيتي و تحت تأثير قرار دادن لانه گزيني پرندگان، فرسايش خاك و تخريب اكوسيستم هاي حاشيه رودخانه ها از بارزترين اثرات سدسازي بي رويه است كه كارشناسان و محققان نسبت به آن همواره هشدار مي دهند.
شريفي تصريح مي كند: در كشور ما اصل بر سدسازي است نه پيدا كردن بهترين گزينه، از همين روست كه توسعه پايدار تبديل به توسعه مخرب مي شود. در حالي كه اگر در منطقه اي ايجاد سد بهترين و تنها گزينه باشد آن را بايد ساخت. اما اگر جايگزيني مناسب تر و اقتصادي وجود داشته باشد و مصالح اجتماعي را نيز به طور جامع تر محقق مي سازد آيا شايسته توجه و حمايت نيست؟ براين اساس، آيا وقت آن نرسيده كه منافع حاصل از عمليات و فعاليت هاي آبخيزداري در مقايسه با سدسازي مورد مقايسه و ارزيابي قرار گيرد.
معاون آبخيزداري سازمان جنگل ها به ضرورت گسترش عمليات اجرايي پروژه هاي آبخيزداري اشاره مي كند و مي افزايد: با انجام عمليات آبخيزداري مي توان سالانه از ورود 250 ميليون متر مكعب رسوب به مخازن سدها جلوگيري كرد و به تبع آن از ميزان رسوب ورودي به شبكه هاي آبياري، نهرهاي كشاورزي و مزارع كاست كه اين مانع از صرف هزينه هاي گزاف لايروبي مي شود.
وي با توجه به وضعيت بحراني فرسايش خاك در كشور، عمليات آبخيزداري را عاملي موثر در كنترل فرسايش و تقويت پوشش گياهي ذكر مي كند و خاطر نشان مي سازد: با انجام عمليات آبخيزداري سالانه مي توان بيش از 100ميليارد مترمكعب از نزولات جوي را كنترل و حفظ نمود كه اين امر به ويژه در استان هاي بياباني بخصوص در سيستان و بلوچستان ضرورتي اجتناب ناپذير است. از همين رو، طرح هاي متعددي در اين راستا به مرحله اجرا درآمده است تا آنجا كه پروژه هاي آبخيزداري اين استان به عنوان نمونه و الگوي موفق در ساير استان ها مدنظر قرار مي گيرد.
پاسداري از قطره قطره آب
مهندس غلام حيدر زورقي، مدير آبخيزداري سيستان و بلوچستان در حاشيه بازديد از طرح هاي آبخيزداري چابهار در خصوص فعاليت هاي آبخيزداري در استان به خبرنگار اعزامي همشهري گفت: سيستان و بلوچستان با وسعتي بالغ بر 18 ميليون هكتار بزرگترين استان كشور است. فعاليت هاي آبخيزداري در اين استان از سال 1371 با پنج ميليون تومان اعتبار آغاز شده و در سال جاري اين اعتبار به 8 ميليارد تومان افزايش يافته است. بخش اعظم اعتباري كه الان در اختيار آبخيزداري است مربوط به اعتبارات استاني است كه از طريق اعتبارات ملي تامين شده كه ميزان آن يك ميليارد و 950 ميليون تومان است و به حوزه سدها و فعاليت هاي آبخوان داري اختصاص دارد.
وي افزود: تاكنون مطالعات بالغ بر 600 هزار هكتار از عرصه هاي حوزه هاي آبخيز استاني به پايان رسيده و با توجه به اينكه براي گرفتن اعتبار مشكلي نداريم، گزارش اين مطالعات را به سازمان مديريت ارائه مي كنيم تا اعتبارات لازم تامين شود كه البته اين نتيجه عملكرد و فعاليت هاي آبخيزداري طي 15 سال است كه طي اين مدت حدود 250 بند خاكي بزرگ اجرا شده كه سد خاكي مچكور نمونه اي از آن است.اين سد در فاصله 100كيلومتري چابهار قرار دارد و در نقطه خروجي رودخانه مچكور احداث شده كه پس از الحاق به رودخانه باهو كلات به درياي عمان مي ريزد.
به گفته وي، سد مچكور كه با 4ميليارد و 500ميليون ريال اعتبار از محل اعتبارات سفر مقام معظم رهبري احداث شده، نقش موثري در كنترل و مهار فرسايش و رسوب زايي منطقه دارد و از يك سو مانع از پيشروي فرسايش خندقي و گالي(گرگرو)و از سوي ديگري سبب تقويت پوشش گياهي پايين دست، كنترل سيل و كاهش اثرات خشكسالي و تقويت منابع آبي منطقه و در نهايت باعث كمك به اشتغال و معيشت مردم منطقه مي شود.
زورقي گفت: ظرفيت آبگيري سدهايي كه تاكنون در سطح استان ايجاد شده از يك ميليون تا 7 ميليون مترمكعب متفاوت است و اين سدها عمدتاً در جاهايي احداث شده كه آبرفت بوده و در پايين دست آن منابع آبي قرار داشته است. تنها در محدوده شهرستان چابهار به دليل نبود سفره آب زيرزميني بيشتر كنترل فرسايش خاك مورد هدف بوده است اما در محدوده شمال استان كه سفره آب زيرزميني وجود دارد بيشتر كنترل فرسايش خاك، تغذيه مورد نظر بوده است.
به گفته وي، تقريبا در 50هزار هكتار از اراضي بخش هاي پايين دست آبخيزداري كارهاي بيولوژيكي صورت گرفته است. كارهاي بيولوژيكي كليه فعاليت هايي است كه تحت عنوان بذركاري، بذرپاشي و نهال كاري و با ديدگاه كشت گياهان چند ساله صورت مي گيرد البته در اينجا بيشتر گونه هاي مرتعي مدنظر بوده است.
زورقي مي گويد: با احداث سازه هايي با حجم بيش از 3ميليون مترمكعب از سنگ و ملات و اجراي بيش از 27هزار مورد بندخاكي، در حال حاضر آبي كه زمينه استحصال آن فراهم آمده 450ميليون مترمكعب است كه در صورت بارندگي، اين حجم آب در مخازن جمع آوري مي شود. بر همين اساس طي 15 سالي كه فعاليت هاي آبخيزداري در استان انجام گرفته با آنكه 8سال آن خشكسالي بوده است حدود يك ميليارد متر مكعب آب از اين طريق استحصال شده و در نتيجه در مناطقي كه كارهاي آبخيزداري انجام شده مشكل كم آبي، بي آبي و مسائل و مشكلات كشاورزي وجود نداشته، حتي در اوج خشكسالي در همان منطقه كشاورزان برنج مي كاشتند. زورقي تصريح مي كند: نكته اي كه اين استان را نسبت به ساير مناطق كشاورزي شاخص كرده اين است كه در اينجا دو نوبت بارندگي داريم يكي در فصل تابستان و در اوج گرما كه اين ناشي از پديده مون  سون است كه از شبه قاره مي آيد و ديگر بارندگي هايي است كه از طريق مديترانه استان را پوشش مي دهد يعني هم در اوج گرما و هم در اوج سرما در اينجا بارندگي داريم كه اين شرايط ويژه، نمود كار و فعاليت هاي آبخيزداري را بيش از ساير مناطق نشان مي دهد.
ملي شدن اراضي بدون ارزيابي 
براساس تحقيقات خبرنگار همشهري، به رغم پيامدهاي مطلوب آبخيزداري در منطقه، بي توجهي منابع طبيعي در ملي كردن اراضي منطقه نارضايتي برخي كشاورزان بومي را در پي داشته است، اين در حالي است كه كشاورزي در اين منطقه ديمي و متكي بر بندهاي 150 و 200 ساله و حتي 300 ساله اي است كه نسل به نسل دست به دست شده است.
احمد دادگر قرق بان افتخاري منابع طبيعي و عضو شوراي بخش در اين باره به همشهري گفت: عمده ترين مشكل مردم، ملي شدن منطقه است. چون منطقه بدون مطالعه ملي شده و در نتيجه كل زمين ها را ملي اعلام كردند، حتي زمين هايي كه مردم روي آن كار مي كردند يعني بندهاي 150 ساله و حتي 200 و300 ساله در اين اراضي ملي اعلام شده است. دليل آن هم اين است كه مردم اينجا آگاهي شان پايين است و فكر مي كنند قانون همين است. در بخش دشت ياري اين اتفاق افتاده؛ مشكل اينجاست كه هرگاه طرحي پياده مي شود به نظرات مردم توجهي نمي شود از همين رو دست مردم به جايي بند نيست. حتي پلاك ثبتي هم دارند. از سال 42 پلاك ثبتي دارند. سال 67 منطقه را ملي اعلام كردند. حالا بر چه اساسي؛ آيا براساس نقشه هوايي بوده يا چيز ديگري. هر چه هست اين مناطق با مناطق شمال فرق مي كند. اينجا اگر قرار است ملي اعلام شود تا نپرسي بند مال كيست و وضعيت آن چيست نبايد اقدامي صورت بگيرد. چون اگر افراد دست اندركار ملي كردن اراضي با منطقه آشنا نباشند فقط يك بيابان خشك و برهوت را مي بينند در صورتي كه برهوت نيست چرا كه به محض يك بارندگي همه جا كشت مي شود. بنابراين بايد اينها براساس برنامه ريزي باشد.وي در پاسخ به اين پرسش كه به عنوان قرق بان با چه مشكلاتي مواجه است، مي گويد: اينجا مشكلي نداريم تنها مشكل، ملي شدن زمين هاست. وقتي ما با مردم روبه رو مي شويم مي مانيم؛ چون بايد حفاظت كنيم. در حالي كه فردي مي آيد مي گويد اين زمين مال من بوده، در نتيجه تنش پيش مي آيد، با اين همه ما از نفوذ محلي استفاده مي كنيم و اغلب هم كارساز است.وي مي افزايد: ما از دولت مي خواهيم در خصوص اراضي اين منطقه تجديدنظر بكند.
چشم انداز
چابهار در اصل چهار بهار بوده است زيرا اين منطقه تحت تأثير موسمي هاي هند اقليمي گرم و معتدل داشته و پوشش گياهي آن فصل خزان و برگ ريزان ندارد. در روزگاران دور كه هنوز جنوب ايران تا به اين حد تحت تأثير پرفشار جنب حاره نبود، چابهار يكي از مطبوع ترين اقاليم ايران را داشت.
اما اكنون با تغيير شرايط اقليمي، بروز خشكسالي هاي متعدد، قهقراي زيست بوم ها و فقر جوامع انساني، چابهار كمتر نشاني از آن سرزمين دارد كه چهار بهار بود.
</TEXT>
</DOC>
<DOC>
<DOCID>HAM2-851128-080</DOCID>
<DOCNO>HAM2-851128-080</DOCNO>
<ORIGINALFILE>/1385/851128/world/_mycity.htm</ORIGINALFILE>
<ISSUE>شنبه 28 بهمن 1385</ISSUE>
<DATE calender="Western">2007-02-17</DATE>
<DATE calender="Persian">1385/11/28</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
راهكارهاي جذب مشاركت بخش خصوصي در توسعه شهري
توزيع مديريت با ابزار اقتصاد
</TITLE>
<TEXT>


گروه شهري- طي 40 سال گذشته بسياري از كشورهاي عقب مانده دنيا يا به تعبيري جهان سوم، مسير توسعه خود را به سرعت پيموده و امروز به كشورهايي پيشرفته و توسعه يافته مبدل گشته اند. از جمله اين كشورها مي توان به مالزي، كره جنوبي، تايوان، هنگ كنگ، چين، امارات و امثالهم اشاره كرد كه اگرچه هنوز به آنها نام در حال  توسعه اطلاق مي شود اما كيفيت زندگي و استانداردهاي زندگي در اين كشورها در سطح بسيار بالايي(به نسبت ديگر كشورهاي كمتر توسعه  يافته )قرار دارد.
استراتژي محوري چنين تغيير و تحولي، آزادسازي و بكارگيري مناسب و هوشمندانه پتانسيل هاي مختلف جامعه است. اكثر جوامع عقب مانده با مشكلِ نبودِ استعدادهاي بالقوه و منابع طبيعي و انساني مواجه نيستند، بلكه از نبود نگاه توسعه گرا و مديريت و برنامه ريزي صحيح رنج مي برند. بخش عمده اي از ظرفيت ها و توانمندي هاي توسعه در بخش خصوصي نهفته است كه متاسفانه رويكردهاي دولت محور مانع از ظهور و شكوفايي اين استعدادهاي بالقوه مي شود. اين رويكردها از چند مشكل اساسي همچون كوته انديشي، عدم انعطاف، عدم كارآيي و اثربخشي، جزئي نگري، نبود منابع كافي، عدم خلاقيت و نوآوري و نبود آينده نگري برخوردارند. درك اين نكته، بسيار اساسي است كه بدون مشاركت تمامي بخش هاي جامعه نمي توان به موفقيت قابل توجه و پايداري در كشور دست يافت.
يكي از مهم ترين حوزه هاي توسعه ملي، توسعه شهري محسوب مي شود كه از طريق مديريت يكپارچه و مشاركتي شهري محقق مي شود. به هر حال بخش دولتي(در تمامي كشورهاي جهان)با محدوديت هاي مختلفي مواجه است كه مديران دولتي را از دستيابي به اهداف مطلوب و ايجاد شهرهايي توسعه يافته باز مي دارد. به همين جهت سياستگذاران و مديران ارشد شهري بايد بكوشند با نگاهي كل نگرانه و توسعه گرا، به جذب و جلب تمامي مشاركت هاي ممكن و آزادسازي پتانسيل هاي موجود و خلق توانايي هاي جديد(در راستاي توسعه فضاي شهري)بپردازند.
مشاركت بخش خصوصي در توسعه شهري
متاسفانه به رغم تغيير نگاه مديريتي كلان كشور مبني بر كاستن از بار دولت و توسعه بخش خصوصي توام با بكارگيري توانمندي هاي بخش خصوصي، هنوز توفيق چنداني در اين مورد به دست نيامده است(حتي اگر بعضاً تبعات و اثرات منفي نيز به بار نياورده باشد!). به هر تقدير، از مطالعه تجربيات داخلي و خارجي در اين زمينه مي توان راهكارهاي ذيل را مختصراً برشمرد:
1. توسعه فرهنگ مشاركت در جامعه: فرهنگ سازي و بسترسازي مناسب براي مشاركت كل جامعه در ساخت محيط زندگي خودشان، يكي از مهم ترين راهكارهاي توسعه شهري محسوب مي شود. بايد از طريق برنامه هاي آموزشي، فرهنگي و علمي مختلف و مستمر كوشيد تا شهروندان را نسبت به مسائل محيط زندگي شان حساس نموده و آنان را نسبت به بهبود شرايط شهري خودشان تحريك نمود. نكته اصلي مربوط به جاانداختن اين نكته است كه نبايد شهروندان بينديشند توسعه امكانات شهري صرفاً از طريق شهرداري انجام مي شود يا برعهده شهرداري است بلكه بايد همگي آنها بخشي از كار را(در حد خود)برعهده بگيرند. ايجاد فرهنگ مشاركت عمومي نقطه آغازين حركت توسعه پايدار است. شعار شهر ما، خانه ما نيز در پي چنين مقصودي برآمده است.
2. انگيزش: ايجاد انگيزه در مردم(بالاخص بخش خصوصي)در توسعه شهر، امر بسيار حياتي و پيچيده اي است كه نمي توان الگوي كلي  و نسخه عمومي را براي آن ارائه داد. بلكه مديران بايد بكوشند بر مبناي شناخت بافت اجتماعي جامعه خود، الگوي بومي مناسب را يافته و بكار بندند. انگيزش داراي سطوح مختلف و مخاطبان متفاوت است. جنس انگيزه بسياري از مردم، محله اي، منطقه اي، شهري، استاني، ملي، مذهبي، فرهنگي، سياسي و امثالهم است. اما بايد در نظر داشت كه انگيزه اصلي بخش خصوصي، ماهيت اقتصادي و كسب وكاري دارد. به همين علت بايد شرايط و تسهيلاتي ايجاد نمود كه بخش خصوصي از نظر مالي برانگيخته شود. از جمله مهم ترين سازوكارهاي اين امر مي توان به اعطاي وام هاي مختلف(تسهيلات مالي)، معافيت مالياتي، واگذاري سهام و مديريت اشاره كرد.
3. تدوين و اجراي طرح جامع توسعه شهري: وجود طرح جامع و استراتژيك توسعه شهري باعث مي شود اولاً چشم انداز آينده شهر و جهت حركت توسعه شهري مشخص باشد، ثانياً فعاليت ها و اقدامات(طرح ها و پروژه هاي شهري مطلوب و مورد نياز)تعريف شده باشد و ثالثاً جايگاه بازيگران مختلف عرصه توسعه و نحوه مشاركت و همكاري آنان(و منابع مربوطه)شفاف شده باشد. اينكه بدانيم به كجا مي خواهيم برويم و از چه مسيري، به طور خودكار تكليف حركت بخش هاي مختلف را تعيين مي نمايد.
4. ايجاد و تقويت فضاي كارآفريني: كارآفريني فرآيندي است كه طي آن برمبناي يك فرصت اقتصادي و يا يك ايده تجاري، كسب وكاري جديد(شركت يا موسسه)متولد مي شود. وجود چنين فضايي به معناي پويايي و رشد اقتصادي محسوب مي شود. در واقع از اين طريق، بخش خصوصي فعال و بهره وري شكل مي گيرد كه از يك طرف باعث رشد اقتصادي و اشتغالزايي مفيد و مولد مي گردد و از طرف ديگر مي تواند به عنوان بازوي اجرايي و همكار مديريت شهري عمل نمايد. حسن اصلي كارآفرينان انگيزه بالاي آنان براي كار و فعاليت مي باشد. از جمله مهم ترين سازوكارهاي مربوط به توسعه كارآفريني مي توان به وام ها و تسهيلات مالي كارآفريني، حذف ماليات هاي مختلف(براي سال هاي اوليه تاسيس)، ايجاد مراكز رشد(انكوباتورها)و ارائه فرصت هاي كاري به آنان از طرف سازمان هاي دولتي و مديريت شهري، همگي توام با برنامه هاي مختلفي براي ارتقاي فرهنگ كارآفريني، اشاره كرد.
5. بهبود ساختار مديريت شهري: بدنه سنگين و كند دولت باعث شده كه تصويري منفي و بازدارنده در اذهان عمومي، به ويژه بخش خصوصي، شكل بگيرد؛ تصويري كه رغبت و انگيزه حركت و همكاري با بخش هاي دولتي(و مديريت شهري)را به حداقل رسانده است. تغيير تصميمات و قوانين، عدم برخورد مناسب، حرفه اي و مشتري مدارانه، كندي و طولاني شدن فرآيندها، فساد مالي و اداري، رابطه گرايي و پارتي بازي، بي انگيزگي و بي تعهدي كارمندان دولتي، همه و همه جزو عوامل بازدارنده بخش خصوصي از تعامل و همكاري با بخش دولتي است.
مهم ترين اقدامات براي رفع اين مشكلات عبارتند از: بررسي و تحليل فرآيندها و ساختارهاي كاري فعلي، بهبود فرآيندهاي موجود از طريق مهندسي مجدد، منوط سازي حقوق كارمندان به رضايت ارباب  رجوعان، خودكار سازي و كامپيوتري نمودن امور تا حد ممكن(حركت به سمت دولت الكترونيكي)و امثالهم.
6. استفاده از مشاوره  فكري: ايجاد رابطه صحيح، اصولي و بلندمدت با مراكز مطالعاتي و تحقيقاتي و استفاده از خدمات مشاوره اي تخصصي، مديران شهري را در اتخاذ تصميمات بهينه ياري مي نمايد. تصميم گيري در زمينه هاي مختلف و تخصصي همچون راهكارهاي جذب مشاركت بخش خصوصي نيازمند تعامل مستمر با مشاوران صاحب فكر و پژوهشگران متخصص است تا بتوان به راه حل هاي خلاقانه و نوآورانه اي دست يافت.
7. اطلاع رساني: اطلاع رساني شفاف و مستمر از تمامي اقدامات انجام شده و فرصت هاي كاري پيش رو، باعث ظهور فضايي عادلانه و منصفانه مي گردد كه ضمن جذب شركت هاي خصوصي باعث تداوم و پايداري هرچه  بيشتر همكاري آنان با مديريت شهري خواهد شد. روزنامه(يا هفته نامه)، انواع بروشورها و بولتن ها، راديو و تلويزيون محلي، سايت اينترنتي، تابلوهاي تبليغاتي بزرگ سطح شهر(بيلبوردها)همگي از سازوكارهاي اين امر مي باشند.
8. خصوصي سازي: كوچك سازي بدنه دولت و كاهش تصدي گري دولت، سياست مناسبي است كه طي ساليان گذشته به مورد اجرا گذاشته شده است. دولت بايد نقش سياستگذار و مدير ارشد را بازي كند نه مجري و پيمانكار! واگذاري امور به بخش خصوصي(در قالبي صحيح و حساب شده)باعث افزايش بهره وري و كاهش اتلاف منابع ملي و منطقه اي خواهد شد. به علاوه به مرور زمان باعث جذب بخش خصوصي و مشاركت آن در توسعه شهري خواهد شد.
9. جذب سرمايه هاي غيردولتي: سرمايه هاي دولت براي توسعه و نوسازي فضاهاي شهري با محدوديت هاي جدي مواجه است. ايجاد فضايي مناسب براي جذب سرمايه هاي مردمي، بخش خصوصي و سرمايه گذاران مختلف داخلي و خارجي از مهم ترين راهكارهاي توسعه شهري محسوب مي شود: انتشار اوراق مشاركت، ايجاد، تقويت و حضور در بازارهاي بورس، ايجاد فضايي جذاب و پربازده براي سرمايه گذاران(به خصوص سرمايه گذاران مخاطره پذير)، ايجاد سازوكارهاي جذب سرمايه هاي خارجي، ايجاد مناطق ويژه و امثالهم.
</TEXT>
</DOC>
<DOC>
<DOCID>HAM2-851128-081</DOCID>
<DOCNO>HAM2-851128-081</DOCNO>
<ORIGINALFILE>/1385/851128/world/_mycity.htm</ORIGINALFILE>
<ISSUE>شنبه 28 بهمن 1385</ISSUE>
<DATE calender="Western">2007-02-17</DATE>
<DATE calender="Persian">1385/11/28</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
زاويه ديد
جشن فانوس در ليون
سمانه اسفنجي
</TITLE>
<TEXT>


روشنايي در شهر تنها يك عامل امنيتي نيست بلكه راهكاريست براي توسعه پايدار و يكي از ابزارهاي شهرسازي براي زيباشناسي و كاهش آلودگي تصويري. توانايي هاي شهرداري ليون در تركيب نور در روشنايي شهر يكي از دلايل شهرت اين شهر در جهان است. مسئولان با برگزاري همه ساله جشن نور و با تهيه طرح روشنايي، محيط زيست اجتماعي شهري و فرهنگي ليون را متحول كرده اند و اين شهر رابه قطب توانايي ها و مهارت هاي خارق العاده در زمينه روشنايي شهري تبديل كرده اند.
جشن نور نسخه جديد يكي از سنت هاي منحصر به فرد منطقه، به نام جشن فانوس است كه همه ساله در 8 دسامبر برگزار مي شود. جشن فانوس از سال 1852، يعني بيش از يك قرن و نيم و به مناسبت پرده برداري از مجسمه مريم مقدس روي تپه شهر شروع شد. در ضمن اين جشن نشانه آغاز زمستان نيز مي باشد. امروزه جشن نور نمايشگاهي از هنر خلاقيت و مهارت هاي فني است كه طي چهار روز ميليون ها بازديدكننده را از سراسر دنيا جذب مي كند. شركت هاي منطقه فرصتي مي يابند تا خلاقيت و سطح بالاي توانايي هاي فني خود را حتي براي اجرا در خارج از مرزها به نمايش بگذارند. كارخ ارميتج در سن پترزبورگ، بناي رياض الفتح در الجزاير، مناره مراكش و برج هاي پتروناس در كوالالامپور مثال هاي با ارزشي از هنر هنرمندان ليون هستند. آنان با به كار بردن تصوير، حركت و رنگ، تركيبي از نور را بر ساختمان ها مي تابانند تا ويژگي هاي بنا بيشتر نمايان شود.
به علاوه ليون در سال 1989، طي يك اقدام سياسي، فني و هنري، و به لطف اين تبادلات بين المللي و با تكيه بر غناي تجاربش طرح جديدي از روشنايي شهري ارائه كرد. اين هدف آينده نگر در قلب پيشرفت هاي شهري، اقتصادي و فرهنگي اين كلان شهر تحقق مي يابد تا چهره زيباتري را مقابل ديدگان گردشگران به نمايش بگذارد. آنچه در اين طرح قابل بحث است، جنبه هاي نو مانند محيط زيست، نوآوري، خلاقيت و زمان است كه از نور شاخه اي كاملاً جدا از تحولات ديگر شهري مي سازد كه اهدافي جداگانه براي شهر دنبال مي كند. يكي از اين اهداف، توسعه پايدار است. به اين صورت كه نسبت نقاط نوراني به تعداد ساكنين در ده سال به طور قابل توجهي افزايش يافت، اما قسمت بيشتري از اين لامپ ها كم مصرف اند تا ضمن حفظ همان درجه روشنايي، مصرف انرژي كاهش يابد. روشنايي شهري بدون در نظر گرفتن ميزان انرژي مصرفي ديگر قابل قبول نيست. به كارگيري سيستم هاي كنترل از راه دور تنظيم دقيق روشنايي لامپ ها، براساس نياز مسير تغيير فشار برق و نيز استفاده از مواد و مصالح نو در اين زمينه از قبيل لامپ هاي با مكانيسم خودكار كاهش دهنده آلودگي هاي سطح شيشه و غيره... باعث صرفه جويي در انرژي مي شود. مكانيسم اين لامپ ها كه خاصيت هيدروفيل(جذب آب)دارند به نحوي است كه با جذب قطره هاي باران، آلودگي هاي سطحي را در آب حل مي كند و لامپ را تميز مي كند. اين آلودگي ها مسئول كاهش هشت درصدي نور لامپ هستند. در هر حال اين طرح حاصل يك كار گروهي و متمركز در كارگاه هاي تخصصي با كمك گروه هاي تحقيق، سازندگان، كارشناسان و دانشگاهيان است.
در بررسي جنبه هاي اجتماعي روشنايي شهري، چيزي كه ذهن طراحان را مشغول مي كند، علاوه بر ارزش گذاري به آثار باستاني و ملي، خيابان ها و محله ها هستند. محله هايي كه هر يك جو منحصر به فرد خود، نحوه زندگي و فعاليت بخصوصي دارند.
روشنايي بايد با خلق نورپردازيهاي هماهنگ با ويژگي هاي هر محله، قادر به بيان تفاوت هاي آنان باشد. در اين زمينه توجه به حساسيت هاي ساكنين به رنگ هاي مختلف لامپ ها مي تواند راه گشا باشد. بدين ترتيب از مشكلات ناشي از هرج و مرج هاي اجتماعي نيز كاسته مي شود. مسأله ديگر توجه به ميزان نور براي كم بينايان است. اما در اين ضمن، كيفيت منظره شب نبايد قرباني شود. در واقع روشنايي شهر نه تنها بايد مناظري آشنا و تحسين برانگيز خلق كند، بلكه بايد از آلودگي نوري و لطمه به طبيعت اجتناب كند. در هر حال طرح روشنايي شهر ليون با باز كردن زمينه اي انعطاف پذير و منطبق با زمان، از نور براي پيشرفت شهري استفاده مفيدتري كرده است تا گوياي شهري جديد، جوان، زنده و جذاب باشد. اين ويژگي ها باعث شده كه ليون شبكه جهاني شهرهاي نور luci را با عضويت 35 شهر جهان از جمله تورن، شانگهاي، هامبورگ، بيرمنگهام، ميلان، بوداپست و... به وجود آورد تا اين شهرها با مديريت شهرداري ليون به تبادل تجارب و مهارتهايشان در اين زمينه بپردازند. در هر حال نبايد فراموش كرد كه روشنايي شهري ظرفيت هايي دارد كه هنوز به كار گرفته نشده اند.
</TEXT>
</DOC>
</HAMSHAHRI2>