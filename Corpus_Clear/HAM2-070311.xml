<?xml version="1.0" encoding="utf-8"?>
<!DOCTYPE HAMSHAHRI2 SYSTEM "hamshahri.dtd">
<HAMSHAHRI2>
<COPYRIGHT>
Hamshahri2 Corpus, Beta Release!
Copyright 2004-2008, Database Research Group (DBRG), Faculty of Engineering, University of Tehran
All the news content in the corpus is copyrighted by Hamshahri Newspaper (www.hamshahri.net)

Homepage:
http://ece.ut.ac.ir/dbrg/hamshahri/ham2

Contact:
darrudi@insf.org 

Please view the enclosed `Help.txt` file in the package for more information (tag description, etc).

IT IS A BETA RELEASE, PLEASE DON NOT REDISTRIBUTE IT!
</COPYRIGHT>
<DOC>
<DOCID>HAM2-851220-001</DOCID>
<DOCNO>HAM2-851220-001</DOCNO>
<ORIGINALFILE>/1385/851220/news/_adabh.htm</ORIGINALFILE>
<ISSUE>يكشنبه 20 اسفند 1385 - سال چهاردهم - شماره4226 - Mar 11, 2007</ISSUE>
<DATE calender="Western">2007-03-11</DATE>
<DATE calender="Persian">1385/12/20</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
رسول با نينوا آمد و با كربلا رفت
</TITLE>
<TEXT>


گروه ادب و هنر- رسول ملاقلي پور، كارگردان سينماي دفاع مقدس، پنجشنبه گذشته در قطعه 244 بهشت زهرا در كنار مادرش به آرامگاه ابدي سپرده شد.
در مراسم تشييع جنازه وي كه بزرگان سينماي ايران حضور داشتند، منوچهر محمدي تهيه كننده فيلم عصر روز دهم - آخرين فيلم ملاقلي پور كه ناتمام ماند گفت: كم پيش مي آيد كارگرداني فيلم اولش نينوا باشد و فيلم آخرش كربلا.
وي افزود: قرار بود ديروز برويم كربلا و امروز صبح كربلا باشيم.
از ديگر سخنرانان اين مراسم مجيد مجيدي بود كه با مروري بر خاطرات شكل گيري حوزه انديشه و هنر اسلامي، رسول ملاقلي پور را در آن روزها چنين توصيف كرد: يادم هست اولين اثري كه از او در حوزه هنري با دوربين هشت ميلي متري ديديم، مربوط به روزهاي آخر سقوط خرمشهر بود كه خودش آن روزها مجروح شده بود اما دوربينش را از خود جدا نكرده بود.... در مراسم نماز بر پيكر اين كارگردان سينما، برخي از مسئولان بلندپايه كشور از جمله دبيرمجمع تشخيص مصلحت نظام و وزير فرهنگ و ارشاد اسلامي حضور داشتند.
</TEXT>
</DOC>
<DOC>
<DOCID>HAM2-851220-002</DOCID>
<DOCNO>HAM2-851220-002</DOCNO>
<ORIGINALFILE>/1385/851220/news/_adabh.htm</ORIGINALFILE>
<ISSUE>يكشنبه 20 اسفند 1385 - سال چهاردهم - شماره4226 - Mar 11, 2007</ISSUE>
<DATE calender="Western">2007-03-11</DATE>
<DATE calender="Persian">1385/12/20</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
شعر نبويبرندگان خود را شناخت
</TITLE>
<TEXT>
ايسنا: برگزيدگان كنگره بين المللي شعر نبوي جمعه گذشته طي مراسمي در تالار همايش هاي صدا و سيماي استان خراسان رضوي معرفي شدند.
در اين كنگره، 13 اثر از شاعران خارج از كشور و پنج اثر از شاعران داخلي به عنوان آثار برگزيده معرفي شدند. در بخش شاعران برگزيده داخلي، مهدي مرداني، ابوطالب مظفري، سارا جلوداريان، مرتضي آخرتي و مرتضي حيدري آل كثير به ترتيب به عنوان افراد برتر معرفي شدند.
در بخش شاعران برگزيده خارج از كشور نيز برگزيدگان به اين شرح معرفي شدند: عوض الله بشارك از سودان، عبدالله اوز تميز عميد تاجي اولي از تركيه، زكيه مال الله از قطر، رفعت سروش از هندوستان، حاج علمدار قلي اف از آذربايجان، سميرا مقبل از عراق، ميرزا هادي ميرزا محمدي(نويد)از تاجيكستان، معروف عبدالمجيد از مصر، چمبر باهام خيال از هندوستان، عبدالوهاب(چين مين چنگ)از چين، سيف الله سيف الدين از ازبكستان، احمد وصي از هندوستان و سامي القريني از كويت.
</TEXT>
</DOC>
<DOC>
<DOCID>HAM2-851220-003</DOCID>
<DOCNO>HAM2-851220-003</DOCNO>
<ORIGINALFILE>/1385/851220/news/_adabh.htm</ORIGINALFILE>
<ISSUE>يكشنبه 20 اسفند 1385 - سال چهاردهم - شماره4226 - Mar 11, 2007</ISSUE>
<DATE calender="Western">2007-03-11</DATE>
<DATE calender="Persian">1385/12/20</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
شوراي شهر هم به جمع مخالفان دوپاره شدن نمايشگاه كتاب تهران پيوست
طناب كشي سياسي بر سر نمايشگاه كتاب
</TITLE>
<TEXT>
گروه ادب و هنر ماجراي شيوه برگزاري بيستمين نمايشگاه كتاب تهران كه در يكي دو هفته گذشته، نقل محافل فرهنگي كشور شده است، همچنان ادامه دارد.
اين ماجرا، روز گذشته با انتشار اظهارنظرهاي حسن بيادي، نايب رئيس شوراي شهر ابعاد تازه تري پيدا كرد، چرا كه عنصر اصلي و تكرار شونده همه مباحث مرتبط با نمايشگاه امسال، ترافيك است و اظهارات بيادي، اگرچه شايد موضع رسمي شوراي شهر نباشد،  اما به طور طبيعي، جبهه ديگري را به اين صف آرايي فرهنگي، اضافه مي كند. بيادي در گفت وگوي صريح خود با خبرگزاري مهر، با انتقاد از عملكرد وزارت فرهنگ در 2 سال گذشته، گفت: در زمينه برگزاري نمايشگاه كتاب گله داريم، زيرا
هرساله در اين رابطه، جلساتي را براي برگزاري موفق با مسئولان داشتيم كه در دو سال گذشته، مسئولان نمايشگاه و وزارت ارشاد هيچ نوع هماهنگي را با شهرداري و مخصوصا شوراي شهر نداشته اند.
اما بيادي تنها به انتقاد از ناهماهنگي ارشاد اكتفا نكرد و مساله را گسترش داد: ما در اين سالها ثابت كرديم كه با تعامل و هماهنگي مي توان ترافيك نمايشگاه را حل كرد، در حالي كه هم اكنون مشكلات مديريت صحيح را بر دوش نمايشگاه مي گذارند.
به اين ترتيب، با اعلام موضع شوراي شهر تهران، معاونت فرهنگي وزارت ارشاد، باز هم تنهاتر به نظر مي رسد. تاكنون، اتحاديه ناشران، انجمن ناشران دانشگاهي و در واقع همه طرفهاي درگير، از دورپاره سازي نمايشگاه انتقاد كرده و حتي تهديد به تحريم آن كرده اند. حالا به نظر مي رسد كه شوراي شهر و شهرداري نيز در جبهه مخالفان قرار گرفته اند. بيادي ضربه نهايي را به پاشنه آشيل تصميم ارشاد درباره نمايشگاه وارد مي كند: تحقيقات زيادي در زمينه دوپاره كردن نمايشگاه كتاب در شوراي شهر انجام شده كه هيچ موفقيتي را جهت كاهش ترافيك تهران نشان نمي دهد.
او ادامه مي دهد: مردم بخشي از ترافيك را پذيرفته اند، منتها اعتقاد داريم كه با ظرفيت موجود، اگر سازمانها و ارگانها همكاري كنند، نمايشگاه را مي توان در يك جا و ايمن و كم هزينه برگزار كنيم.
نايب رئيس شوراي شهر تهران باز هم مساله را گسترده تر مي كند. به اعتقاد بيادي، وزارت ارشاد براي انتقال نمايشگاه موظف بوده است از شوراي شهر اجازه بگيرد و در كار اين نمايشگاه با توجه به ابعاد بين المللي كه دارد، نبايد هيچگونه وقفه اي ايجاد شود. اما در سوي ديگر ميدان، محسن پرويز، معاون فرهنگي وزارت فرهنگ كه نوك پيكان همه انتقادات به سوي اوست، در تمام بحث ها و انتقادات مطرح شده، تلاش كرده است با اتخاذ موضعي محكم و بي هيچ عقب نشيني، تصميم وزارتخانه را تصميمي كارشناسانه و درست ارزيابي كرده و اطمينان دهد كه هم دوپاره شدن نمايشگاه به صلاح است و هم برگزاري پاره داخلي آن در مصلاي امام خميني.
پرويز در تازه ترين اظهار نظرش مي گويد: قطعا اگر مصلا پاسخگوي همه ناشران نبود اين كار را نمي كرديم. ما پس از كارهاي كارشناسي كه انجام داده ايم به اين نتيجه رسيديم كه برگزاري نمايشگاه به صورت يك جا در محل فعلي امكان پذير نيست.
اگرچه همه طرفهاي درگير در ماجراي نمايشگاه كتاب، نظرات خود را كارشناسانه يا مبتني بر كارشناسي مي دانند،  به نظر مي رسد اين مساله به عرصه خوبي براي طناب كشي سياسي نيز بدل شده است. اين كه در پايان اين زورآزمايي پرحاشيه و نفس گير، دست كدام يك رها خواهد شد، در آينده معلوم مي شود. اما آيا تنها گذاشتن وزارت فرهنگ حتي اگر تصميم نادرستي اتخاذ كرده باشد، اقدام شايسته اي است؟
</TEXT>
</DOC>
<DOC>
<DOCID>HAM2-851220-004</DOCID>
<DOCNO>HAM2-851220-004</DOCNO>
<ORIGINALFILE>/1385/851220/news/_adabh.htm</ORIGINALFILE>
<ISSUE>يكشنبه 20 اسفند 1385 - سال چهاردهم - شماره4226 - Mar 11, 2007</ISSUE>
<DATE calender="Western">2007-03-11</DATE>
<DATE calender="Persian">1385/12/20</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
300؛ عليه ايران
</TITLE>
<TEXT>


گروه ادب و هنر هاليوود با ساخت فيلم جديدي با نام 300 كه اكران آن از اين هفته در سينماهاي جهان آغاز شده، جبهه جديد عليه ايران گشوده است.
در اين فيلم كه با تكنيك هاي گرافيكي مثل شهرگناه از كميك استريپي از فرانك ميلر ساخته شده، خشايارشا با سپاه يك ميليوني اش در مقابل 300 اسپارتي به فرماندهي لئونيداس تا مرز شكست پيش مي روند. زاك اسنايدر كارگردان اين فيلم، براي اولين بار آن را در جشنواره فيلم برلين به نمايش گذاشت و آنجا با 2 سئوال غافلگير شد: اول اين كه چطور اين فيلم با حمايت هاي مالي آمريكا و خارج از روال معمول به سرعت براي اكران در چنين موقعي آماده شد و دوم آن كه جورج بوش خشايارشا است يا لئونيداس؟
گرچه خشايارشا در اين فيلم با پوست تيره و حلقه هايي در گوش و بيني شبيه رهبران قبايل آفريقايي درآمده اما به اعتقاد برخي، خشايارشا قصد دارد كاري كه پدرش ناتمام گذاشته بود را كامل كند و با لشكري عظيم راهي كشوري كوچك شود. در مقابل برخي از منتقدان معتقدند شعارهايي چون برويد و آن ها را از بين ببريد از سوي لئونيداس اسپارتي و اين كه او به هر قيمتي مي خواهد از آزادي دفاع كند حتي اگر ناچار به حمله به ايران باشد، نشانه هايي از مشابهت جورج بوش با لئونيداس است.
آنچه به طور مسلم از نقدها و نوشته ها برمي آيد اين است كه اين فيلم انيميشن با استفاده از تمام جلوه هاي گرافيكي و سينمايي قصد دارد جبهه اي جديد در فضاي كنوني عليه ايران بسازد.
نگارش عجولانه فيلمنامه و سپس پيش توليد 2 ماهه اي كه عملا به 45 روز تقليل يافت و حمايت هاي مختلف براي اكران زودهنگام همه نشانه هايي از آن است كه پشت سر اكران اين فيلم، بايد منتظر هجوم رسانه اي جديدي عليه ايران بود. گرچه اين فيلم از سوي بسياري از منتقدان و نويسندگان احمقانه توصيف شده ولي هاليوود از تمام ترفندها براي تبليغات گسترده اين فيلم استفاده كرده؛ كاري كه پيش از آن با ساخت الكساندر در آن توفيق چنداني نيافت. با اكران اين فيلم، اعتراض هاي گسترده اي از سوي ايرانيان خارج از كشور عليه كمپاني برادران وارنر سازنده اين فيلم اعلام شده است اما عليرغم همه تلاش ها نشانه هايي از قانع نمودن دولت ها در عدم نمايش اين فيلم منتشر نشده است. مقاله مفصلي درباره اين فيلم را مي توانيد در صفحه سينما پس فردا بخوانيد.
</TEXT>
</DOC>
<DOC>
<DOCID>HAM2-851220-005</DOCID>
<DOCNO>HAM2-851220-005</DOCNO>
<ORIGINALFILE>/1385/851220/news/_adabh.htm</ORIGINALFILE>
<ISSUE>يكشنبه 20 اسفند 1385 - سال چهاردهم - شماره4226 - Mar 11, 2007</ISSUE>
<DATE calender="Western">2007-03-11</DATE>
<DATE calender="Persian">1385/12/20</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
اخبار كوتاه
</TITLE>
<TEXT>
معرفي نامزدهاي ادبي اينديپندنت انگليس: جايزه كتاب اينديپندنت كه هرساله در انگليس به بهترين اثر داستاني خارجي اعطا مي شود، نامزدهاي امسال خود را از ميان 80 اثر انتخاب كرد.
پايان فروش نمايشگاه بزرگ سال: در اين نمايشگاه كه از سوي جمعي از نگارخانه هاي فعال شهر تهران تدارك ديده شده بود، حدود 200 تابلو نقاشي با رقمي نزديك به دوميليارد ريال فروخته شد.
موفقيت ديگر كران دساي: كتاب ميراث گم گشتگي - اثر نويسنده هندي برنده جايزه بوكر - به عنوان بهترين اثر داستاني انجمن ملي منتقدان كتاب آمريكا انتخاب شد. كران دساي براي اين كتاب سال گذشته موفق شد جايزه ادبي بوكر را به دست آورد.
تئاتر ايراني در پاريس: نمايش پيك نيك در آپارتمان به كارگرداني ژيلبرت تساي و با حضور 5 بازيگر زن ايراني به مدت 20 شب در چهار شهر فرانسه اجرا شد. اين نمايش درباره  آداب و رسوم ايرانيان طي نوروز از چهارشنبه سوري تا سيزده بدر است كه به شيوه طنز اجرا مي شود و با حضور افسانه ماهيان، بهناز نازي، فهيمه رحيم نيا، آيدا صادقي در شهرهاي پاريس، ليون، مارسي و مونترو به صحنه رفت.
مهرجويي در دانشگاه تهران: نشست يك روز با داريوش مهرجويي با نمايش فيلمهاي هامون، درخت گلابي،بانو و
دختردايي گمشده در دانشگاه تهران امروز از ساعت 10 صبح برگزار مي شود.
اسپيلبرگ و تن تن: استيون اسپيلبرگ و استوديو دريم وركز تن تن، قهرمان محبوب قصه هاي مصور بلژيكي را به دنياي سينما مي آورند. اسپيلبرگ كه از طرفداران پروپاقرص داستان هاي خبرنگار ماجراجوست، اين پروژه را تهيه مي كند، اما مشخص نيست خودش هم آن را كارگرداني كند.
جمع آوري كتاب هاي مستعمل: خانه شهرياران جوان با مشاركت معاونت فرهنگي سازمان فرهنگي و هنري شهرداري تهران طرح بهار كتاب را برگزار كرد.، در اين طرح كه بيش از 300 نفر از داوطلبان خانه شهرياران جوان از كليه مناطق 22 گانه تهران در آن حضور داشتند با برپايي 50 غرفه در سطح شهر به جمع آوري كتاب هاي مستعمل شهروندان پرداخته شد.
</TEXT>
</DOC>
<DOC>
<DOCID>HAM2-851220-006</DOCID>
<DOCNO>HAM2-851220-006</DOCNO>
<ORIGINALFILE>/1385/851220/news/_adabh.htm</ORIGINALFILE>
<ISSUE>يكشنبه 20 اسفند 1385 - سال چهاردهم - شماره4226 - Mar 11, 2007</ISSUE>
<DATE calender="Western">2007-03-11</DATE>
<DATE calender="Persian">1385/12/20</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
گپ روزكامران محمدي
پاي صحبت احمد بيگدليخدا تهران را آورد اينجا
</TITLE>
<TEXT>
گروه ادب و هنر احمد بيگدلي ناگهان معروف شد. جايزه كتاب سال و اندكي بعد، جايزه شهيد حبيب غني پور براي اندكي سايه، اولين رمان نويسنده اهوازي الاصل اصفهاني. اين احساس عجيبي است براي او كه در يزدان شهر نجف آباد استان اصفهان، جايي كه پاي هيچ روزنامه اي به آن نمي رسد و هيچ گوشي حتي براي شنيدن داستان يافت نمي شود، با سه فرزند و همسرش و 62 هزار تومان حقوق بازنشستگي پيش ازسال 79 در آموزش و پرورش، روزگار مي گذراند...
احساس كردم درهاي آسمان به رويم باز شده است. آن هم بعد از اين همه سال. فقط اميدوارم باز بماند و باز هم اين شايستگي را داشته باشم كه كار برجسته اي به مردماني كه دوستشان دارم، ارائه كنم.
حالا چرا بعد از اين همه سال؟
شايد چون نمي خواستم وارد عرصه عرضه كتاب شوم و بعد پشتم خالي باشد. يك كتاب بيرون بيايد و بعد، كتاب ديگري نداشته باشم.
نخستين كتاب بيگدلي سال 1374 منتشر شد: شب بيرون از خانه و بعد تا سال 81، خبري از او نبود. اما دومين مجموعه داستان او، من ويران شدم هم نتوانست بيگدلي را از تنهايي درآورد. اندكي سايه لازم بود تا در سال 84، ورق را براي نويسنده 06ساله كاملاً برگرداند. شايد خدا اين طور خواسته بود...سال ها اين گوشه دنيا نشستم و از خدا خواستم كه حالا كه من نمي توانم بيايم تهران، خدايا، تهران را بياور اين جا. من عيالوارم و نمي توانم جايي جز از همين جا زندگي كنم و شايد اين يكي از شگفتي هاي ماجرا باشد كه حالا همين اتفاق افتاده است.
اما بعضي ها از جمله آقاي اميرخاني، كار شما را شايسته جايزه نمي دانند.
نه من داوران را مي شناختم و نه آنها مرا. به هيچ وجه مسئله رفيق و رفيق بازي در انتخاب كتاب من مطرح نبوده است. به هر حال همه داوران براساس اطلاعات، آگاهي ها، دانش و به علاوه اندكي سليقه خود قضاوت مي كنند. اما من دلم مي خواهد اين مطلب را حتماً بنويسيد: آقاي اميرخاني، اين اتفاق با عنايت خدا انجام شد. خدا در حق من داوري كرد. خدا صداي من را بعد از مدت ها كار در غربت و تنهايي شنيد و درخواستم را اجابت كرد. من آدم بي سوادي نيستم. سال ها زحمت كشيدم و سال ها رنج بردم و حالا عنايت خدا متوجهم شده است.
رضا اميرخاني بعد از اعلام رأي داوران كتاب سال در گفت وگوي مفصلي با خبرگزاري دانشجويان ايران، از داوران محترم به شدت انتقاد كرده بود كه چرا كار نه چندان داستاني   بيگدلي را به كتاب فوق العاده شطرنج با ماشين قيامت ترجيح داده اند...
اصلاً انتظار اين واكنش را از آقاي اميرخاني نداشتم. تهراني ها هميشه اين جوري اند؟! احمد زاده خودش كتابش را در مراسم جايزه غني پور به من هديه داد و هنوز آن را نخوانده ام. اما كتاب مرادي كرماني اصلاً رمان نيست. بلكه يك اتوبيوگرافي است. به هر حال من فكر مي كنم اندكي سايه چه از نظر فرم و چه از نظر محتوا كار خوبي است.
كارهاي بعدي؟
سه كتاب به سه ناشر داده ام كه دوتايش را در نشر آگه و چشمه منتظر مجوزند و يكي هم تازگي جمع و جور كرده ام و به نشر خجسته تحويل داده ام.
</TEXT>
</DOC>
<DOC>
<DOCID>HAM2-851220-007</DOCID>
<DOCNO>HAM2-851220-007</DOCNO>
<ORIGINALFILE>/1385/851220/news/_adabh.htm</ORIGINALFILE>
<ISSUE>يكشنبه 20 اسفند 1385 - سال چهاردهم - شماره4226 - Mar 11, 2007</ISSUE>
<DATE calender="Western">2007-03-11</DATE>
<DATE calender="Persian">1385/12/20</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
همزمان با مراسم گشايش نمايشگاه
لوح فشرده چندرسانه اي پيامبر اعظم عرضه شد
</TITLE>
<TEXT>


گروه ادب و هنر- همزمان با گشايش نمايشگاه بزرگ پيامبر اعظم ص، لوح فشرده چندرسانه اي پيامبر اعظم در اين نمايشگاه عرضه شد. اين لوح فشرده كه در نوع خود بي سابقه است، به همت ستاد بزرگداشت سال پيامبر اعظم و با همكاري وزارت ارشاد تهيه شده است و شامل بيش از صدها صفحه گرافيكي به صورت تلفيق متن با تصوير، انيميشن هاي دوبعدي، فيلم، گفتار و افكت هاي صوتي و تصويري، درباره زندگي پيامبر اعظم است.
در اين لوح، فهرست موضوعي به تفكيك مراحل مختلف زندگي آن بزرگوار آمده است. از ديگر بخش هاي اين لوح فشرده مي توان به مجموعه اي از آواهاي قرآني و تواشيح درباره پيامبر اعظم، دو گذرگاه تاريخ: گذري تاريخي بر خاستگاه مقدس مكه و مدينه و مسابقه پير تاريخ اشاره كرد.
همه سال ها، سال پيامبر است
در مراسم گشايش نمايشگاه بزرگ پيامبر اعظم كه روز پنجشنبه در كانون پرورش فكري كودكان و نوجوانان برگزار شد، وزير فرهنگ و ارشاد اسلامي گفت: همه  سال ها سال پيامبر است.
صفارهرندي در سخنان خود در افتتاحيه، بر ضرورت يك حركت و اقدام نبوي براي احياي امت واحده تاكيد كرد. همچنين وي در حاشيه نمايشگاه به خبرنگاران رسانه ها گفت: ما امسال تازه فهميديم بايد غفلتي را كه در گذشته نسبت به پيامبر داشته ايم جبران كنيم و ان شاءالله اين كار حتماً از اين پس خواهد شد.
برنامه هاي ويژه شهرداري تهران در نمايشگاه
در نمايشگاه بزرگ پيامبر اعظم، بزرگترين نقاشي جهان نمايش داده خواهد شد. اين نقاشي كه 5 هزار متر طول دارد به همت سازمان فرهنگي هنري شهرداري تهران تهيه شده است. همچنين در سالن اصلي و در غرفه اي به مساحت 170 متر مربع تمام نرم افزارها و كتاب هايي كه در مراكز مختلف وابسته به اين سازمان در موضوع پيامبر اعظم تدوين يا تأليف شده است، عرضه خواهد شد. همچنين تا روز پايان اين نمايشگاه(25 اسفند)هر روز در غرفه شهرداري، نشست هاي تخصصي درباره پيامبر اعظم برگزار خواهد شد.
از جمله خصوصيت هاي نمايشگاه بزرگ پيامبر اعظم كه با هدف تسهيل شركت  تمام مؤسسات خصوصي و غيرخصوصي در نمايشگاه پيش بيني شده است، رايگان  بودن غرفه هاي آن است. به گفته دست اندركاران، اين نمايشگاه كه با مسئوليت نهاد نمايندگي مقام معظم رهبري در دانشگاهها برپا شده است، در سال هاي ديگر نيز به صورت بين المللي برپا خواهد شد.
</TEXT>
</DOC>
<DOC>
<DOCID>HAM2-851220-008</DOCID>
<DOCNO>HAM2-851220-008</DOCNO>
<ORIGINALFILE>/1385/851220/news/_akhar.htm</ORIGINALFILE>
<ISSUE>يكشنبه 20 اسفند 1385 - سال چهاردهم - شماره4226 - Mar 11, 2007</ISSUE>
<DATE calender="Western">2007-03-11</DATE>
<DATE calender="Persian">1385/12/20</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
عكس روز
</TITLE>
<TEXT>


عكس: خبرگزاري فرانسه‎/ آدك بري
وقوع زلزله در سوماتراي اندونزي منجر به مرگ دست كم 80 نفر و بي خانمان شدن دهها هزار نفر شد. شدت اين زلزله 3/6 درجه در مقياس ريشتر اعلام شده است.
</TEXT>
</DOC>
<DOC>
<DOCID>HAM2-851220-009</DOCID>
<DOCNO>HAM2-851220-009</DOCNO>
<ORIGINALFILE>/1385/851220/news/_akhar.htm</ORIGINALFILE>
<ISSUE>يكشنبه 20 اسفند 1385 - سال چهاردهم - شماره4226 - Mar 11, 2007</ISSUE>
<DATE calender="Western">2007-03-11</DATE>
<DATE calender="Persian">1385/12/20</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
در شهر چه خبر
</TITLE>
<TEXT>
پارك جنگلي
به مناسبت هفته درختكاري و منابع طبيعي، عمليات احداث بزرگترين پارك جنگلي شهرستان رباط كريم در شهر نصير آباد آغاز شد. اين پارك در زميني به مسافت 40 هكتار از اراضي منابع طبيعي نصيرآباد احداث مي شود كه به طور متوسط 120 هزار اصله نهال در چند مرحله در آن غرس مي شود.
چادر زلزله
از آنجا كه اغلب زلزله هايي كه اتفاق مي افتد داراي پيش لرزه هستند، اسكان در چادر امدادي پس از وقوع پيش لرزه ها مي تواند باعث نجات جان افراد در هنگام وقوع زلزله اصلي شود. جمعيت هلال احمر شهرستان شهرضا با هدف آمادگي شهروندان و كاهش خطرات ناشي از زلزله طرح هر خانوار يك چادر، هرخانوار يك امدادگر را آغاز كرد. اين جمعيت براي اجراي اين طرح با انعقاد قرارداد با واحدهاي توليد چادر شهرستان اين امكان را براي شهروندان فراهم كرده است كه در صورت شركت در طرح بتوانند، چادرهاي خانوادگي را با قيمت مناسب و تخفيف ويژه خريداري كنند. پيش بيني شده است افرادي كه توانايي پرداخت نقدي بهاي چادر را ندارند، بتوانند به صورت قسطي چادر بخرند. اين طرح به مدت 6 ماه در شهرستان شهرضا در جنوب اصفهان اجرا مي شود.
توزيع سيمان
با افزايش تعداد عاملين فروش، دست بسياري از واسطه هاي مصالح ساختماني در استان مازندران كوتاه شد. تا پيش از عمليات ساماندهي، توزيع  و فروش سيمان در مازندران تا حدودي انحصاري بود و سيمان با رانت در اختيار افراد خاص قرار مي گرفت و به صورت آزاد فروخته مي شد. با اجراي طرح ساماندهي،??? عامل فروش در شهرهاي مختلف مازندران شناسايي شده اند و سيمان براي عاملين فروش سهيمه بندي شده است. در گذشته يك عامل فروش در غرب مازندران ماهانه 3هزارو??? تن سيمان دريافت مي كرده است، اما امروز با توجه به نياز مصرفي استان، سيمان كمتري دريافت مي شود اما اين مقدار عادلانه توزيع مي شود.
بيمه نوروزي
مدير ستاد تسهيلات نوروزي شهرداري شيراز اعلام كرد: مسافران نوروزي در صورت تمايل به مدت?? روز در مقابل حوادث احتمالي بيمه مي شوند. سعيد دبيري گفت: با توجه به فرارسيدن ايام بهار و حضور ميهمانان نوروزي در شيراز، ميهمانان يا شهروندان شيرازي كه قصد مسافرت به  هر نقطه از كشور را دارند در صورت تمايل بيمه حوادث مي شوند. اين نوع بيمه هرگونه حادثه شامل غرق شدن، مسموميت، تأثير گاز بخاري، مواد خورنده اسيدي، ابتلا به هاري، كزاز، سياه زخم، دفاع مشروع بيمه شده، اقدام به نجات اشخاص و اموال از خطر، تصادفات در حين رانندگي، آتش سوزي، انفجار، سيل و زلزله را شامل مي شود. دبيري گفت: در اين نوع بيمه هزينه هاي پزشكي يك ميليون ريال تعيين شده و تاريخ اعتبار آن به مدت?? روز است. به گفته وي، مبلغي كه بيمه گذار پرداخت مي كند براي هر نفر 5 هزار و??? ريال است و در تمام ستادهاي نوروزي عمليات ثبت نام صورت مي گيرد.
سرانه مصرف ميگو
سرانه مصرف ميگو در كشور كمتر از يك گرم است. مدير عامل صندوق توسعه صادرات آبزيان كشور گفت: همچنين كشورمان روزي به عنوان صادركننده نمونه خاويار در جهان مطرح بود اما متأسفانه امروز توليدات محصولات آبزي كشور به كمتر از?? تن در سال رسيده است. وي تصريح كرد: در بخش توسعه آبزيان كمتر به فرهنگ سازي براي بالابردن سرانه مصرف توجه داشته ايم كه بايد در راستاي جبران عقب افتادگي ها تلاش كنيم.
</TEXT>
</DOC>
<DOC>
<DOCID>HAM2-851220-010</DOCID>
<DOCNO>HAM2-851220-010</DOCNO>
<ORIGINALFILE>/1385/851220/news/_akhar.htm</ORIGINALFILE>
<ISSUE>يكشنبه 20 اسفند 1385 - سال چهاردهم - شماره4226 - Mar 11, 2007</ISSUE>
<DATE calender="Western">2007-03-11</DATE>
<DATE calender="Persian">1385/12/20</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
فرهنگسرا
</TITLE>
<TEXT>
آرامش در ميان مردگان
موزه هنرهاي ديني امام علي در آخرين برنامه خود در سال 1385 فيلم سينمايي آرامش در ميان مردگان يكي از فيلم هاي جشنواره فجر، به كارگرداني مهرداد فريد و با بازي گلاب آدينه، جواد فرخاني و نيلوفر خوش خلق را به نمايش مي گذارد.
اين فيلم با حضور كارگردان، عوامل فيلم و رضا درستكار منتقد امروز ساعت 16 در سرسراي نور موزه هنرهاي ديني امام علي(ع)واقع در خيابان ولي عصر(عج)، روبه روي بزرگراه نيايش، بلوار اسفنديار، شماره 35 مورد نقد و بررسي قرار مي گيرد.
استقبال از نوروز
خانه فرهنگ مهرآور در آستانه سال نو، ويژه برنامه هاي نوروز را با عنوان استقبال از نوروز ايراني برگزار مي كند.
اين برنامه ها شامل: شادي بهارانه، پيشگيري از آسيب هاي چهارشنبه سوري، كارگاه سفال و نقاشي نوروزي است. مسابقه كارت آرايي با موضوع تبريك سال نو ويژه كليه گروه هاي سني و مسابقه سبزه آرايي و نمايش عمونوروز ويژه كودكان از ديگر برنامه هاي متنوع است. برنامه استقبال از نوروز ايراني تا 24 اسفند برگزار مي شود. علاقه مندان براي كسب اطلاعات بيشتر مي توانند به نشاني:  خيابان خاقاني، نبش مهديه دوم، پلاك 124 مراجعه كنند و يا با شماره تلفن 77431025 تماس بگيرند.
</TEXT>
</DOC>
<DOC>
<DOCID>HAM2-851220-011</DOCID>
<DOCNO>HAM2-851220-011</DOCNO>
<ORIGINALFILE>/1385/851220/news/_akhar.htm</ORIGINALFILE>
<ISSUE>يكشنبه 20 اسفند 1385 - سال چهاردهم - شماره4226 - Mar 11, 2007</ISSUE>
<DATE calender="Western">2007-03-11</DATE>
<DATE calender="Persian">1385/12/20</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
مسابقه با جايزه‎/44
</TITLE>
<TEXT>
آب شيرين
چند درصد از كل آب موجود در جهان، آب شيرين است؟
(پاسخ را در صفحه 26روزنامه امروز بيابيد)
a)ه 18b)ه 5/21
c)ه 9d)ه 7/56
نحوه شركت در مسابقه: شركت كنندگان بايد يكي از گزينه هاي a ,b ,c ,d را حداكثر تا ساعت 19 امروز به شماره 3000251(بدون پيش شماره)و دارندگان تلفن هاي تاليا و ايرانسل به شماره 09122029165 اس ام اس كنند. به حساب 12 نفر از افرادي كه پاسخ صحيح داده باشند(5 نفر از تهران، 5 نفر از شهرستان ها و 2نفر از مشتركان سرويس sms خبري)جايزه نقدي واريز مي شود. شماره تلفن همراه برندگان در شماره بعدي روزنامه چاپ مي شود و همكاران ما به منظور دريافت شماره حساب بانكي با آنها تماس مي گيرند.
2 جايزه ويژه براي مشتركان sms خبري: اين مشتركان بايد در صورت شركت در مسابقه پس از تايپ گزينه صحيح، عبارت sms را درج و سپس ارسال كنند. گفتني است شانس مشتركان sms خبري، 10 برابر بيش از ساير شركت كنندگان است.
شماره تلفن برندگان مسابقه 43


</TEXT>
</DOC>
<DOC>
<DOCID>HAM2-851220-012</DOCID>
<DOCNO>HAM2-851220-012</DOCNO>
<ORIGINALFILE>/1385/851220/news/_bourse.htm</ORIGINALFILE>
<ISSUE>يكشنبه 20 اسفند 1385 - سال چهاردهم - شماره4226 - Mar 11, 2007</ISSUE>
<DATE calender="Western">2007-03-11</DATE>
<DATE calender="Persian">1385/12/20</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
پايان همه شايعات
سهام فولاد مباركه امروز عرضه مي شود
</TITLE>
<TEXT>


گروه بورس عرضه سهام فولاد مباركه در تالارهاي مبادلات بورس اوراق بهادار قطعي شد.
شركت بورس با انتشار اطلاعيه اي ضمن اعلام اين مطلب، به شايعات منتشر شده در چند روز گذشته مبني بر احتمال به تعويق افتادن عرضه سهام فولاد مباركه پايان داد. پيش از اين و در پي عرضه ناموفق سهام مپنا گفته مي شد ممكن است فروش سهام فولاد مباركه به تعويق بيفتد.
به اين ترتيب سهام شركت فولاد مباركه امروز در اجراي سياست هاي اصل 44 در بورس تهران عرضه خواهد شد از طرف ديگر سازمان بورس و اوراق بهادار هم آخرين اطلاعات مالي شركت فولاد مباركه را در آستانه عرضه در بورس منتشر كرد.
سرمايه فولاد مباركه در حال حاضر هزار و 580 ميليارد تومان برآورد مي شود. اين شركت سود هر سهم خود را براي سال 86 336، ريال پيش بيني كرده است، فولاد مباركه پيش از اين، پيش بيني سود هر سهم خود را براي سال 85، مبلغ 324 ريال اعلام كرده بود.
طرح هاي توسعه فولاد مباركه در سال مالي 86 عبارتند از: پروژه هاي زير سقفي فولادسازي، طرح شهيد خرازي و توسعه فولادسازي و نورد پيوسته سبا.
تأييد سازمان خصوصي سازي
اسماعيل غلامي ، معاون آماده سازي و امور شركت هاي سازمان خصوصي سازي هم در گفت وگويي با ايسنا، عرضه سهام فولاد مباركه در بورس را تاييد كرد و افزود: سهام شركت فولاد مباركه اصفهان براي نخستين بار پس از پذيرش و درج نام شركت در فهرست شركت هاي پذيرفته شده در بورس تهران فردا در نماد فولاد ساعت 11 صبح عرضه مي شود. وي به آمادگي براي خريد سهام فولاد مباركه اشاره كرد و گفت: به نظر مي رسد اين سهام مشترياني داشته باشد.
</TEXT>
</DOC>
<DOC>
<DOCID>HAM2-851220-013</DOCID>
<DOCNO>HAM2-851220-013</DOCNO>
<ORIGINALFILE>/1385/851220/news/_bourse.htm</ORIGINALFILE>
<ISSUE>يكشنبه 20 اسفند 1385 - سال چهاردهم - شماره4226 - Mar 11, 2007</ISSUE>
<DATE calender="Western">2007-03-11</DATE>
<DATE calender="Persian">1385/12/20</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
بحث هاي رسانه اي داغ شد
پاسخ بورس به انتقادهاي مسئولان خصوصي سازي
</TITLE>
<TEXT>
گروه بورس شكست عرضه سهام مپنا بازتاب متفاوتي در بين كارگزاران خصوصي سازي داشت.
در اين ميان پس از اظهار نظر رئيس سازمان خصوصي سازي مبني بر تباني در اين معامله، مسئولان بورس در مقام پاسخ برآمده اند. سيدعلي حسيني، عضو هيأت مديره سازمان بورس، در گفت وگو با ايسنا، در پي موفق نبودن عرضه سهام مپنا در بورس توضيح داد: سطح انتظارات فروشندگان يعني سازمان خصوصي سازي و شركت صبا و خريداران كه به صورت عموم در اين عرضه مي توانستند شركت كنند، از قيمت، خيلي متفاوت بود. وي با اشاره به اين كه در آخر وقت معاملاتي با توجه به اين كه به مدت نيم ساعت به وقت معاملات اضافه شد، اما قيمت اين سهام به نقطه تعادل نرسيد، خاطرنشان كرد: بنابراين فرضيه تباني كارگزاران يا عمدي در نخريدن سهام قابل قبول نيست. وي به تأثير ماه پاياني سال در خريد سهام عرضه شده، اشاره كرد و گفت: همه اين موارد را فروشنده بايد در انتظارات خودش از عرضه و قيمت لحاظ كند و ما نمي توانيم منكر تأثير اين عوامل باشيم. معاون سازمان بورس و اوراق بهادار در پاسخ به اين پرسش كه آيا تجربه مپنا براي فولاد مباركه تكرار خواهد شد؟ گفت: وظيفه  بورس فراهم كردن امكان معاملات خرد و عمده است، باقي موارد را قاعدتاً بايد فروشنده سهم
مد نظر قرار دهد. در خصوص عرضه سهام فولاد مباركه هم اگر سازمان خصوصي سازي علاقه مند به عرضه باشد از نظر بورس منعي براي عرضه وجود نخواهد شد. بنابراين اميدواريم عرضه فولاد مباركه، موفق باشد و تجربه مپنا تكرار نشود. به گزارش اطلاع رساني بورس، علي سنگينيان، معاون شركت بورس هم گفت: ناهمگرايي قيمت هاي پيشنهادي خريداران و فروشنده سهام علت اصلي محقق نشدن معامله سهام شركت مپنا بود. اين مسئله از نامتقارن بودن اطلاعات يا تفاوت انتظارات خريداران و فروشنده ناشي شده بود و بحث تباني يا ناكارامدي بورس هيچ مبنايي ندارد. سنگينيان خاطرنشان كرد: بورس نقشي در تعيين قيمت اوراق بهادار ندارد و توافق خريداران و فروشندگان تعيين كننده است. حسين فهيمي گفت: واگذاري سهام مپنا با نظارت كامل سازمان بورس انجام شده و پيشنهادهاي مطرح شده ناقض هيچ يك از قوانين و مقررات بورس يا دربرگيرنده هيچ نوع تباني و سوءنيت نبوده است.
</TEXT>
</DOC>
<DOC>
<DOCID>HAM2-851220-014</DOCID>
<DOCNO>HAM2-851220-014</DOCNO>
<ORIGINALFILE>/1385/851220/news/_bourse.htm</ORIGINALFILE>
<ISSUE>يكشنبه 20 اسفند 1385 - سال چهاردهم - شماره4226 - Mar 11, 2007</ISSUE>
<DATE calender="Western">2007-03-11</DATE>
<DATE calender="Persian">1385/12/20</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
كارنامه 20 روزه اسفند منتشر شد
نبض بازار در دست سهام خودروسازان
</TITLE>
<TEXT>


گروه بورس- كارنامه 20 روزه عملكرد بورس تهران در اسفندماه با برتري كامل سهام خودروسازان بسته شد.آخرين آمار دريافتي نشان مي دهد، در 20 روز گذشته شركت هاي خودروسازي هم چنان صدر جدول تقاضا را در تالارهاي بورس حفظ كرده اند. در اين مدت ايران خودرو پرطرفدارترين سهام بورس تهران بوده است. تعداد خريداران سهام ايران خودرو در مدت يادشده از چهارهزار و 500 نفر فراتر رفته است. دو شركت ايران خودرو ديزل و سايپا نيز با تعداد خريداراني در حدود يك هزار و 600 تا يكهزارو 800 نفر در رتبه هاي سوم و چهارم جدول سهام پرطرفدار بورس ايستاده اند. ضمن اين كه سهام پارس خودرو هم يك هزارو 400 خريدار داشته است. در اين مدت بانك پارسيان با جذب دو هزار و 300 خريدار دومين سهام پرطرفدار بورس لقب گرفته است.
دراين مدت بالاترين سود از محل رشد قيمت سهام نصيب سهامداران شركت تكنوتار شده، در 20 روز گذشته ارزش سهام تكنوتار 6/36 درصد بالا رفته است.ظرف 20 روز گذشته در كل 31 هزار و 500 نفر يك هزار و 400 ميليون برگه سهم را در بورس تهران به سبد دارايي هايشان افزودند. ارزش كل دادوستدهاي انجام شده در اين دوره 5 هزار و 410 ميليارد ريال تخمين زده مي شود.طي 20 روز گذشته بيشترين حجم نقدينگي بازار براي بازارگرداني و جمع كردن صف هاي فروش سهام غدير صرف شد به طوري كه 3 هزار و 400 ميليارد ريال براي اين منظور پرداخت شد.
</TEXT>
</DOC>
<DOC>
<DOCID>HAM2-851220-015</DOCID>
<DOCNO>HAM2-851220-015</DOCNO>
<ORIGINALFILE>/1385/851220/news/_bourse.htm</ORIGINALFILE>
<ISSUE>يكشنبه 20 اسفند 1385 - سال چهاردهم - شماره4226 - Mar 11, 2007</ISSUE>
<DATE calender="Western">2007-03-11</DATE>
<DATE calender="Persian">1385/12/20</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
انتخاب هيات مديره بورس كالا
</TITLE>
<TEXT>
گروه بورس - مجمع عمومي موسس شركت بورس كالاي ايران اعضاي هيات مديره اين شركت را انتخاب كرد.
مجمع عمومي موسس شركت بورس كالاي ايران با حضور 69 درصد از صاحبان سهام درتالار رازي برگزار شد كه در پايان اساسنامه اين شركت تصويب و بازرسان و اعضاي هيات مديره آن انتخاب شدند.بر اين اساس شركت كارگزاري توسعه كشاورزي، بانك ملت، فولاد مباركه اصفهان، توسعه معادن و فلزات، سرمايه گذاري بهمن، كارگزاري بانك كشاورزي و توسعه معادن روي ايران به عنوان هفت عضو اصلي هيات مديره و ذوب اهن اصفهان، كارگزاري ستاره جنوب و سرمايه گذاري غدير به عنوان سه عضو علي البدل انتخاب شدند.
</TEXT>
</DOC>
<DOC>
<DOCID>HAM2-851220-016</DOCID>
<DOCNO>HAM2-851220-016</DOCNO>
<ORIGINALFILE>/1385/851220/news/_bourse.htm</ORIGINALFILE>
<ISSUE>يكشنبه 20 اسفند 1385 - سال چهاردهم - شماره4226 - Mar 11, 2007</ISSUE>
<DATE calender="Western">2007-03-11</DATE>
<DATE calender="Persian">1385/12/20</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
مشكلات فروشسهام بانك ها
</TITLE>
<TEXT>
ايلنا: تنها مسير واگذاري بانك هاي دولتي به بخش خصوصي بورس است.
محمود بهمني، عضو هيأت مديره بانك ملي، درباره فراهم سازي زمينه واگذاري بانك ژهاي دولتي به بخش خصوصي، گفت: واگذاري بانك ژهاي دولتي به بخش خصوصي راهي است كه بايد طي يك يا دو سال آينده هموار شود؛ ضمن آن ژكه بحث ارزيابي داراييژها، شفاف سازي مطالبات معوق و زمينه ورود بانك هاي دولتي به بورس در اين مسير بايد مورد توجه قرار گيرد. وي، واگذاري بانك هاي دولتي به بخش خصوصي را از طريق بورس امري شدني دانست.
</TEXT>
</DOC>
<DOC>
<DOCID>HAM2-851220-017</DOCID>
<DOCNO>HAM2-851220-017</DOCNO>
<ORIGINALFILE>/1385/851220/news/_bourse.htm</ORIGINALFILE>
<ISSUE>يكشنبه 20 اسفند 1385 - سال چهاردهم - شماره4226 - Mar 11, 2007</ISSUE>
<DATE calender="Western">2007-03-11</DATE>
<DATE calender="Persian">1385/12/20</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
رشد 12 درصدي در بورس فلزات
</TITLE>
<TEXT>
گروه بورس - هفته گذشته در بورس فلزات تهران  249 هزار و  420 تن انواع فولاد مس، آلومينيوم و كنسانتره فلزات گرانبها و موليبدن به ارزش يك تريليون و  735 ميليارد ريال داد و ستد شد.به گزارش اطلاع رساني بورس فلزات، آمار كل معاملات اين بورس در هفته گذشته، از لحاظ حجم  12 درصد افزايش و از نظر ارزش هفت درصد كاهش يافته، تالار اين بورس در هفته قبل شاهد  264 هزار و  690 تن عرضه و در مقابل  663 هزار و  335 تن تقاضا بود.
</TEXT>
</DOC>
<DOC>
<DOCID>HAM2-851220-018</DOCID>
<DOCNO>HAM2-851220-018</DOCNO>
<ORIGINALFILE>/1385/851220/news/_bourse.htm</ORIGINALFILE>
<ISSUE>يكشنبه 20 اسفند 1385 - سال چهاردهم - شماره4226 - Mar 11, 2007</ISSUE>
<DATE calender="Western">2007-03-11</DATE>
<DATE calender="Persian">1385/12/20</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
تعداد خريداران سهام كاهش يافت
</TITLE>
<TEXT>
گروه بورس با نزديك شدن به زمان پايان سال، بورس تهران شاهد كم رنگ تر شدن حضور سهامداران در تالار مبادلات است.
براساس اين گزارش، در هفته گذشته تعداد خريداران سهام نسبت به هفته پيش از آن 5/9 درصد كاهش يافت.
در اين هفته 15 هزار نفر اقدام به خريد سهام كردند درحالي كه هفته پيش از آن تعداد خريداران سهام در بورس تهران بالغ بر 16 هزار و 602 نفر بود.
اين گزارش حاكيست در هفته گذشته حجم معاملات 113 درصد رشد كرد به طوري كه تعداد سهام و حق تقدم معامله شده از 410 ميليون سهم در هفته پيش از آن به 875 ميليون سهم در اين هفته رسيد.
اين تعداد سهام معامله شده با رشد 95 درصدي ارزش معاملات نيز همراه بود. شاخص كل بورس تهران در اين هفته تغيير چنداني نكرد و تنها با 80 صدم واحد افزايش، رقم 9 هزار و 894 را دوباره تكرار كرد. شاخص كل بورس تهران در هفته پيش از اين نيز با همين رقم به كار خود پايان داده بود.
شاخص هاي صنعت و بازده بازار نيز به ترتيب با 5/2 واحد كاهش و 5/2 واحد افزايش مبادلات اين هفته خود را طي كردند.
براساس آمار رسمي منتشر شده از طرف سازمان بورس و اوراق بهادار در اين هفته تنها 33 هزار و 717 سهم در تابلوي چهارم بورس معامله شد. اين آمار در حالي از سوي سازمان بورس منتشر مي شود كه هفته گذشته رئيس سازمان بورس اعلام كرد، شركت هاي تابلوي چهارم جزء شركت هاي بورس محسوب نمي شوند و قوانين آنها خارج از قوانين حاكم بر بورس است.
</TEXT>
</DOC>
<DOC>
<DOCID>HAM2-851220-019</DOCID>
<DOCNO>HAM2-851220-019</DOCNO>
<ORIGINALFILE>/1385/851220/news/_diet.htm</ORIGINALFILE>
<ISSUE>يكشنبه 20 اسفند 1385 - سال چهاردهم - شماره4226 - Mar 11, 2007</ISSUE>
<DATE calender="Western">2007-03-11</DATE>
<DATE calender="Persian">1385/12/20</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
مروري بر نكات ايمني در استفاده از مواد شوينده، در گفتگو با يك متخصص
خانه هايتان را با احتياط بتكانيد
صدف كوه كن
</TITLE>
<TEXT>


نزديك عيد كه مي شود، تميزي مفهوم تازه اي پيدا مي كند، خانه تكاني از روزهاي مياني اسفند آغاز شده و همه در اين نو شدن سهيم مي شوند. يكي شيشه ها را پاك مي كند، يكي كابينت ها را سرو سامان مي دهد و ديگري در حال شستن پرده هاست و هميشه، مواد شوينده، پاي ثابت خانه تكاني است. دقيقا در همين روزها هم، آمار مسموميت با مواد شيميايي بالا مي رود. خيلي ها هم به دليل رعايت نكردن اصول اوليه در استفاده از اين مواد دچار مشكلاتي از قبيل اختلالات تنفسي مي شوند. توصيه هاي دكتر سيدعلي شريف نيا، جراح و متخصص گوش و حلق و بيني و دبير كنگره بين المللي بيماري هاي حنجره و اختلالات صوتي كه ارديبهشت ماه سال 86 برگزار خواهد شد را در اين باره بخوانيد.
آقاي دكتر، نوروز مي تواند ما را مريض كند؟
هر كاري، اصولي انجام نشود، مي تواند آسيب  رسان به جسم و روان باشد، مثل همين خانه تكاني نوروز. ما مي خواهيم درباره آسيب هاي ناشي از استنشاق مواد شوينده صحبت كنيم، وگرنه آسيب هاي ديگر از قبيل دردهاي عضلاني و حساسيت هاي پوستي و... هم در ماه اسفند شايع مي شود. آسيب هاي تنفسي و مخصوصا آسيب به حنجره به دليل استفاده بي رويه وعدم رعايت نكات ايمني دراستفاده از مواد سفيدكننده و پاك كننده هاي شيميايي در اسفند ماه شايع تر از هميشه است. درنظافت و خانه تكاني آخر هرسال با خيل عظيمي ازبيماران مواجهيم كه در اثراستنشاق بخارات اين مواد كه مي تواند تحريكات و آسيب هاي جدي و خطرناكي را براي حنجره به دنبال داشته باشد، با گرفتگي صدا و اختلال در تنفس براي درمان مراجعه مي كنند. البته مورد بعدي كه با تاسف در باره آن صحبت مي كنم،استفاده روز افزون افراد به خصوص جوانان، از مواد مخدرو محرك شيميايي و متعاقب آن استفاده از مواد تدخيني مثل سيگار و به خصوص قليان هاي معطر است. اينجا بايد يادآور شوم كه در تعطيلات، نرخ استفاده ازاين مواد هم افزايش پيدامي كند كه علاوه برمسموميت هاي شيميايي واختلالات عصبي،عوارض شديدي برحنجره و ريه به شكل گرفتگي صدا،تغيير صدا و تنگي نفس به وجود مي آورد كه مي تواند شيريني ايام نوروز را به تلخي بدل كند. در اين ميان صحبت كردن با صداي بلند، هلهله و شادي همراه با فرياد و يا حتي تشويق ورزشكاران باصداي بلند،به خصوص دركساني كه سابقه سرماخوردگي دارند باعث خون ريزي هاي كوچكي در لبه تارهاي صوتي شده(ميكروهموراژي)كه پس از گرفتگي صدا، ممكن است گره هايي موسوم به گره هاي صوتي را ايجاد كند كه تنها با انجام عمل جراحي قابل درمان است.
يك باور عاميانه وجوددارد مبني بر اينكه پس ازكاربا مواد شوينده، يك ليوان شير بنوشيد. اين باورتا چه حدصحيح است؟
از بابت پيشگيري ازعارضه اي كه براي حنجره و ريه ايجاد مي شود، باورغلطي است، اما مصرف شير، اصولا هر زماني كه مسموميت با مواد شيميايي به دليل خوردن اين مواد وجود داشته باشد، مناسب به نظر مي رسد. با اين حساب، خوردن شير را در اين روزها توصيه مي كنم چرا كه مواد شوينده اي نظير وايتكس، علاوه بر آسيب هاي ريه و حنجره، مسموميت هاي داخلي را هم شامل مي شود.
شما از روش هاي غلط كه باعث ايجاد عارضه مي شود، صحبت كرديد. به نظر شما طرز استفاده صحيح از اين مواد شوينده كه كمترين آسيب را براي افراد به همراه داشته باشد، چيست؟
بدترين فرم استفاده از مواد پاك كننده و شوينده اين است كه آنها را با آب گرم مخلوط كنند و يا از آنها در محيط هاي در بسته اي كه بخار آب وجود دارد، استفاده كنند. بيماران ما بيشترين عارضه را بعد از استفاده از اين پاك كننده ها در حمام داشته اند و ايجاد بخار توسط مواد شوينده و استنشاق آن براي افراد مشكل زا بوده است. پس يكي از راههاي پيشگيري، عدم استفاده از مواد شوينده در محيط هاي دربسته و جاهايي است كه جريان هوا وجود ندارد.
ماسك ها چطور؟ استفاده از آنها تا چه حدمؤثر است؟
بايد بگويم كه متاسفانه ماسك هايي كه ما در اختيار داريم چندان كارآمد نيستند، چرا كه ذرات مواد شيميايي موجود، به راحتي از اين ماسك ها عبور مي كنند. بنابراين اگر بخواهيم از ماسك كارآمدي استفاده كنيم، بايد بگويم كه فقط ماسك هايي كه در جنگ هاي شيميايي استفاده مي شوند، مناسبند! اما ماسك هايي را هم كه در بازارهست، صددرصد نفي نمي كنيم چون هر چند كم اما بازهم، بي تاثير نيستند.
پس،چه بايد كرد؟
اولين مورد، قطع مصرف بي رويه مواد پاك كننده است.در واقع پيشنهاد اين است كه از مواد شوينده و پاك كننده اي استفاده شود كه آسيب كمتري مي رساند، مثلا استفاده از پودرهاي شوينده كه آنزيم هم دارند بسيار امن تر از استفاده ازمواد سفيدكننده اي است كه بخار دارد. دركل مواد شوينده شيميايي را كه بخار مي كند، از برنامه تميزكاري حذف كنيد، مگر آنكه در جايي باشيد كه جريان سريع هوا، بخارات راپراكنده مي كند. درغير اين صورت هر چقدر هم كه احتياط كنيد باز هم آسيب وجود دارد.
آيا در ست است كه تاثيرات مخرب مواد شوينده روي بچه هابيشتر است؟
اصولا وضعيت فيزيولوژيك بچه ها طوري است كه حساس ترند و اين عارضه به دليل كوچكتر بودن تراشه و حنجره بچه ها، خطرات به مراتب بيشتري را براي آنها در بر دارد و ممكن است اختلالاتي را ايجاد كند كه نياز به تراكستومي براي آنها به وجود بيايد. يعني با استفاده از سوراخي درناحيه گردن،تنفس برقرارشود كه در اين صورت آسيب هاي جدي به ريه و حنجره آنها وارد خواهد شد.
علايم ايجاد اختلالات تنفسي چيست؟
معمولا عارضه هاي حنجره و تراشه، با دو علامت گرفتگي صدا و تنگي نفس خودش را نشان مي دهد،كه در بعضي ها مثل كساني كه زمينه آلرژيك ريوي دارند، ابتدا تنگي نفس خودش را نشان مي دهد. اما دركسي كه سرماخوردگي سه روز پيش را داشته باشد ابتدا گرفتگي صدا به وجود مي آيد. بنابراين احساس تنگي نفس يا گرفتگي صدا نشانه بروز اختلال است.
بهترين اقدامات بعد از بروز اختلالات حنجره قبل از مراجعه به پزشك؟
اولين وبهترين اقدام پس از بروز اختلال، قرار گرفتن در معرض جريان هوا است چرا كه استنشاق هواي تازه، تنفس را تسهيل مي كند و باعث ايجاد آرامش مي شود. استفاده از بخور به خصوص بخور هواي سرد(كه به ندرت در خانه ها وجود دارد)بسيار كارآمد است، همچنين خودداري از صحبت كردن مثل حرف زدن با تلفن هم مي تواند مفيد باشد، اما بعد از تمام اين اقدامات، اگر مشكل برطرف نشد، مراجعه هر چه سريعتر به پزشك، مي تواند در بسياري از موارد روند بهبودي را تسهيل كند.
و آخرين سوال:خطرناك ترين مواد شوينده و پاك كننده كدامند؟
طبيعتا مواد پاك كننده اي كه مي توانند آسيب رسان باشند، انواعي هستند كه ايجاد گاز يا بخار مي كنند. حتي بد نيست به عنوان يادآوري از حساسيت بيش ازحد افرادي كه آسم دارند نسبت به اسپري ها صحبت كنيم، چرا كه قرارگرفتن در معرض اين مواد شيميايي در برخي از موارد عوارض بسيار شديدي را در اين افراد نشان داده است. از آنجايي كه ماده موثره آنها داراي تركيباتي از قبيل كلر است و بسيار زود تبخير مي شوند، اين مواد قادر به ايجاد آسيب براي حنجره خواهد بود.
</TEXT>
</DOC>
<DOC>
<DOCID>HAM2-851220-020</DOCID>
<DOCNO>HAM2-851220-020</DOCNO>
<ORIGINALFILE>/1385/851220/news/_diet.htm</ORIGINALFILE>
<ISSUE>يكشنبه 20 اسفند 1385 - سال چهاردهم - شماره4226 - Mar 11, 2007</ISSUE>
<DATE calender="Western">2007-03-11</DATE>
<DATE calender="Persian">1385/12/20</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
اخبار كوتاه
</TITLE>
<TEXT>
ذخيره سازي سلول هاي بندناف براي خانواده هاي سرطاني
سلول هاي خون بندناف نوزادان خانواده هاي داراي بيماران سرطاني ذخيره سازي مي شوند. دكتر مرضيه ابراهيمي، عضو هيات علمي پژوهشكده رويان جهاد دانشگاهي گفت: خون بند ناف خوني است كه به انتقال مواد تغذيه اي و اكسيژن از مادر به جنين كمك مي كند و اين خون كه پس از تولد دور ريخته مي شود، غني از سلول هاي بنيادي است و از قدرت پيوند بالاتر و ميزان رد پيوند كمتري برخوردار است.
گسترش دوره هاي دانشگاهي طب اورژانس
دكتر فرزاد پناهي رئيس مركز اورژانس كشور به ايسنا گفت: طب حوادث مترقبه، طب نظامي و طب هوا و فضا از شاخه هاي متعدد طب اورژانس است و به زودي تربيت كارشناسان اين رشته در سطح كشور آغاز خواهد شد.
آموزش مهارت فرزندپروري
مدير كل دفتر سلامت روان وزارت بهداشت گفت: آموزش مهارتهاي فرزندپروري اكنون در چند استان كشور آغاز شده و سال آينده به كل كشور تعميم مي يابد. محمد عمران رزاقي افزود: برنامه ريزي در مورد اين آموزشها به نحوي است كه مهارتهاي فرزندپروري به عنوان يك آموزش استاندارد شده عمومي براي همه والدين كشور تبديل شود و همه والدين كشور بياموزند كه چگونه فرزندانشان را در سنين مختلف تربيت كنند.
سلامت، اولويت پانزدهم
رئيس سازمان نظام پزشكي گفت: در همه جاي دنيا سلامت را به عنوان امري پايه اي و اولويت دار در نظر مي گيرند، اما در كشور ما هنوز مسئله سلامت مردم در اولويتهاي 15 و 16 است.
شهاب   الدين صدر در گردهمايي، روساي هيأت مديره هاي نظام پزشكي سراسر كشور، با بيان اين كه رفتار دنيا در مورد سلامت تغيير كرده است و ميزان سهم سلامت از درآمد ناخالص كشورها يك شاخص مهم اولويت دادن دولت به سلامت مردم است، گفت: سهم سلامت در بودجه سال 84 حدود 6/5 درصد بود كه سال 85 حدود دو دهم درصد كاهش يافت و سال 86 نيز كاهش بيشتري پيدا مي كند.
</TEXT>
</DOC>
<DOC>
<DOCID>HAM2-851220-021</DOCID>
<DOCNO>HAM2-851220-021</DOCNO>
<ORIGINALFILE>/1385/851220/news/_diet.htm</ORIGINALFILE>
<ISSUE>يكشنبه 20 اسفند 1385 - سال چهاردهم - شماره4226 - Mar 11, 2007</ISSUE>
<DATE calender="Western">2007-03-11</DATE>
<DATE calender="Persian">1385/12/20</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
محققان مي گويند
</TITLE>
<TEXT>
آسپيرين با سرطان روده نمي جنگد
مطالعات پيشين نشان داده بود مصرف روزانه يك آسپيرين بچه مي تواند از بروز پوليپ هاي سرطاني كه گاهي به سرطان روده بزرگ تبديل مي شود پيشگيري كند، اما به تازگي كارشناسان گروه ضربت خدمات پيشگيري آمريكا گفته اند مصرف آسپيرين و يا مسكن هايي مانند ايبوپروفن، براي پيشگيري از ابتلا به اين بيماري توصيه نمي شود.
سكته مغزي، خونريزي روده و نارسايي كليه خطرهاي بالقوه مصرف بيش از???ميلي گرم در روز آسپيرين يا داروهاي ضد التهابي غيراستروييدي مانند ايبوپروفن و ناپروكسن است.
به گفته اين كارشناسان در نشريه سالنامه طب داخلي، اين خطرها از فوايد بالقوه مصرف آسپيرين در پيشگيري از ابتلا به سرطان، بيشتر است. به گزارش پايگاه اينترنتي آسوشيتدپرس، اين گروه به افرادي كه سابقه خانوادگي سرطان روده بزرگ را دارند توصيه كرده به جاي مصرف خودسرانه اين داروها، در سنين بالاي 50 سال براي غربالگري اين بيماري مراجعه كنند.
مغز چاق ها ترمز مي برد
تحقيقات جديد در مركز ملي تحقيقات انساني اورگون در آمريكا نشان مي دهد استفاده از رژيمهاي غذايي پرچرب سبب مي شود مغز انسان حساسيت خود را در برابر هورمونهاي آزاد شده از سلولهاي چربي از دست بدهد. به اين ترتيب ديگر مغز از ميزان چربي بدن آگاهي ندارد و نمي تواند اشتها را، متناسب با آن كنترل كند.
به گزارش سايت اينترنتي نيوساينتيست، اين بررسي كه روي موش ها انجام شده، نشان داد در سلولهاي مغز موشهاي چاق ماده اي به نام socs-3 انباشته شده است. اين ماده احتمالاً سبب كاهش حساسيت سلولهاي مغز در برابر لپتين مي شود. تحقيقات بيشتر روي اين مسئله شايد بتواند راهي براي كاهش وزن مطلوب تر و راحت تر پيش پاي كارشناسان تغذيه بگذارد.
بيماران اسكيزوفرني و درك موسيقي كلام
اين كه مبتلايان به بيماري رواني شيزوفرني، نمي توانند نتهاي غلط موسيقي را تشخيص دهند، آن قدرها اهميت ندارد. اما تحقيقات جديد در دانشگاه نيويورك، علاوه بر اين موضوع نشان داده اند اين بيماران يك مشكل ديگر هم دارند و آن اين كه نمي توانند زير و بم لحن صداي كساني كه با آنها حرف مي زنند را درك كنند و همين باعث مي شود مشكل هاي آنها در برقراري ارتباط با ديگران، بيشتر شود. خبرگزاري رويترز گزارش داده است، نتايج اين مطالعه در نشريه روانپزشكي آمريكا چاپ شده است. شايد بتوان با استفاده از اين مطالعه به روشي براي آموزش موسيقي به اين بيماران رسيد كه بتواند مهارت هاي ارتباطي را به آنها برگرداند.
اثر دائمي شكنجه هاي رواني
بعد از يك حادثه ناگوار و دردناك، احتمال بروز نوعي اختلال اضطرابي، به نام استرس بعد از حادثه در افراد بالا مي رود. شكنجه هاي زندانيان هم يكي از اين حوادث است كه مي تواند از نوع فيزيكي يا رواني باشد. محققان كالج لندن به تازگي در گزارشي از تحقيقاتشان اعلام كرده اند ميزان بروز اين اختلال رواني در شكنجه ديده هاي رواني، به اندازه شكنجه هاي جسمي است و اين تصور كه اختلال استرس بعد از حادثه در افرادي كه شكنجه هاي فيزيكي را تحمل كرده اند بيشتر است، يك تصور غلط است. اين نتايج از بررسي وضعيت حدود??? بازمانده شكنجه  در زندانهاي يوگسلاوي سابق به دست آمده و در سايت اينترنتي نيوساينتيست قرار داده شده است.
</TEXT>
</DOC>
<DOC>
<DOCID>HAM2-851220-022</DOCID>
<DOCNO>HAM2-851220-022</DOCNO>
<ORIGINALFILE>/1385/851220/news/_ejtem.htm</ORIGINALFILE>
<ISSUE>يكشنبه 20 اسفند 1385 - سال چهاردهم - شماره4226 - Mar 11, 2007</ISSUE>
<DATE calender="Western">2007-03-11</DATE>
<DATE calender="Persian">1385/12/20</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
رئيس اداره ايدز وزارت بهداشت در گفتگو با همشهري عنوان كرد؛
راهبرد پيشگيري مثبت در دومين برنامه كشوري ايدز
</TITLE>
<TEXT>
گروه سلامت مريم غفاري: برنامه دوم كشوري ايدز با استراتژي پيشگيري مثبت، كه به تازگي از سوي سازمان جهاني بهداشت تصويب شد؛ تا آخر امسال ابلاغ و از سال 86 اجرا مي شود.
دكتر عباس صداقت، رييس اداره ايدز وزارت بهداشت درگفت وگوي اختصاصي با همشهري با بيان اين كه استراتژي پيشگيري مثبت مصوب سازمان جهاني بهداشت، سرلوحه كار اين اداره از سال جديد خواهد بود، گفت: اين راهبرد بدين معناست كه افراد اچ آي وي مثبت را طوري توانمند كنيم كه خودشان نسبت به انتقال اين بيماري به همسر، خانواده، شركاي جنسي و اعتيادي و در نهايت به جامعه حساس شوند و پيشگيري به عمل آورند.وي با اشاره به اينكه براي اجراي اين برنامه بايد بستر لازم فراهم شود و جامعه پذيراي اين گروه باشد گفت: با طرد اين بيماران نه تنها اين بيماري مخفي مي ماند بلكه منجر به اپيدمي زودرس اين بيماري خطرناك مي شود.
به گفته صداقت، دومين برنامه كشوري پيشگيري و كنترل اچ آي وي و ايدز، يك برنامه 3 ساله است كه منطبق با برنامه استراتژيك و اهداف برنامه چهارم توسعه تنظيم شده و با محوريت گروه هدف و استراتژي تعيين شده است.در اين برنامه 4 گروه اصلي هدف؛ جمعيت عمومي، افراد با رفتار پرخطر، افراد در معرض خطر، افراد اچ آي وي مثبت و خانواده هاي شان مورد نظرهستند و جوانان، صاحبان مشاغلي مثل رانندگان و افرادي كه ناگزير به مهاجرت و سفر هستند در گروه هاي در معرض خطر طبقه بندي شده اند. دانش آموزان، دانشجويان و سربازان هم در قالب اين 4 گروه اصلي در محور برنامه ريزي قرار مي گيرند.
دكتر صداقت با تاكيد بر اين كه در اين برنامه بيشتر روي كاهش آسيب و آموزش تاكيد شده است، گفت: دستورالعمل اجرايي اين برنامه تا آخر امسال ابلاغ و بر اساس اجراي يك نظام پايش و ارزشيابي شاخص هاي در طول برنامه وارد فاز عملياتي خواهد شد. وي اضافه كرد: با توجه به وجود حدود 200 هزار معتاد تزريقي در كشور و از طرفي ميزان بالاي شيوع اچ آي وي و ايدز( بين 5 تا 25 درصد)در مصرف كنندگان تزريقي مواد در كشور، به برنامه هاي كاهش آسيب به عنوان يكي از استراتژي هاي مهم برنامه كشوري پيشگيري و كنترل اچ آي وي و ايدز توجه شده است.
دكتر صداقت در خصوص آخرين آمار مبتلايان به ايدز گفت: تا اول دي ماه سال جاري 14 هزار و 90 مورد گزارش شده و چون در بحث ايدز امكان بيمار يابي فعال وجود ندارد و با رفتارهاي پرخطر كه معمولا" پنهاني است مرتبط است، تخمين زده مي شود كه در كشور 60 تا 70 هزار نفر فرد مبتلا به اين بيماري داشته باشيم.وي افزود: در حال حاضر كشور مادر مرحله اپيدمي متمركز معتادان تزريقي به سر مي برد كه طبق آخرين آمار 9/64 درصد از طريق انتقال تزريقي است، 5/7 درصد آميزشي و 5/25 درصد ناشناخته، كه پيش بيني مي شود قسمت عمده اين موارد ناشناخته به روش انتقال جنسي است اما به دليل تا بويي كه وجود دارد مشخص نشده اند.رييس اداره ايدز وزارت بهداشت در خصوص اولويت كاري اين برنامه در سال 86 گفت: ارتقاي كيفي خدمات مراكز مشاوره بيماري هاي رفتاري بر اساس استاندارد هايي كه برايشان تعريف مي شود مكلف شديم در نظام جامع مديريت اطلاعات يك بازنگري در بحث گزارش گيري و گزارش دهي با همكاري سازمان زندانها، سازمان بهزيستي و انتقال خون داشته باشيم.
مشروح گفتگوي همشهري با رئيس اداره ايدز وزارت بهداشت را روزهاي آينده در همين صفحه بخوانيد.
</TEXT>
</DOC>
<DOC>
<DOCID>HAM2-851220-023</DOCID>
<DOCNO>HAM2-851220-023</DOCNO>
<ORIGINALFILE>/1385/851220/news/_ejtem.htm</ORIGINALFILE>
<ISSUE>يكشنبه 20 اسفند 1385 - سال چهاردهم - شماره4226 - Mar 11, 2007</ISSUE>
<DATE calender="Western">2007-03-11</DATE>
<DATE calender="Persian">1385/12/20</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
با وجود وعده مسئولان در پرداخت عيدي با حقوق بهمن؛وزيرآموزش وپرورش اعلام كرد:
عيدي معلمان، شايد سال آينده
</TITLE>
<TEXT>


گروه اجتماعي- وزير آموزش و پرورش از احتمال پرداخت عيدي بخشي از معلمان در سال آينده خبر داد.
وزير آموزش و پرورش در حالي اين موضوع را بيان مي كند كه مسئولان وزارتخانه متبوعش بارها بر پرداخت عيدي معلمان با فيش حقوقي بهمن تاكيد داشتند.
پيش از اين مسئولان وزارت آموزش و پرورش وعده داده بودند كه عيدي معلمان را همراه حقوق بهمن پرداخت مي كنند، البته همشهري در شماره 30 بهمن خود از پرداخت عيدي معلمان در اسفند خبر داد كه مسئولان اين وزارتخانه با ارسال نامه اي به تاريخ يك اسفند براي چندمين بار تاكيد كردند كه عيدي معلمان با حقوق بهمن پرداخت خواهد شد.
فرشيدي در اين زمينه اظهار مي دارد: اميدواريم كه چنين نشود، شما هم دعا كنيد اين اتفاق نيفتد.
همچنين رئيس آموزش و پرورش شهر تهران از پرداخت عيدي معلمان استان تهران در روز 12 اسفند خبر داد كه به گفته معلمان تهراني اين وعده نيز با چند روز تأخير انجام شد.
اين كه چرا پرداخت عيدي معلمان كه بنا به تاكيد مسئولان بايد بهمن پرداخت مي شد سال آينده پرداخت خواهد شد سؤالي است كه تاكنون بي پاسخ مانده است.
فرشيدي در ادامه با اشاره به بخشنامه اي كه با همكاري وزارتخانه هاي آموزش و پرورش، اقتصاد و دارايي و رئيس سازمان مديريت و برنامه ريزي به استان ها ارسال شده است گفت: مطالبات فرهنگيان از جمله حقوق معلمان حق التدريس به زودي پرداخت مي شود.
وزير آموزش و پرورش درباره وضعيت رسيدگي به پرونده طراح سؤالات موهن آزمون ضمن خدمت فرهنگيان يكي از شهرستان هاي استان تهران، با رد احتمال وجود هدف از پيش تعيين شده اظهار كرد: طراح اين سؤالات از ادامه هر گونه خدمت در آموزش و پرورش عزل شده و هم اكنون پرونده وي براي رسيدگي در قوه قضاييه  است و نتيجه اين رسيدگي را از اين پس بايد از قوه قضاييه جويا شد.
وي در مورد اقدامات پيشگيرانه آموزش و پرورش براي جلوگيري از حوادث احتمالي چهارشنبه سوري پرسيد، با اعلام اين كه سال گذشته هيچ اتفاق ناگواري در مدارس رخ نداد، گفت: مديران مدارس در اين رابطه آگاهي هاي لازم را به دانش آموزان داده اند. وي جايگاه معلمان و بسيجيان در برخورداري از عشق و ايثار را يكسان خواند و اذعان كرد: برخي افراد نسبت دادن جايگاهي مقدس به معلمان را برنمي تابند؛ اين عده يا دچار بد فهمي بوده يا با پايين آوردن شأن معلمان، قصد سوء استفاده از آنها را دارند.
وزير آموزش و پرورش همچنين با بيان اين كه همه مسؤلان بايد براي رسيدگي به خواسته معلمان تلاش كنند، ادامه داد: دراين زمينه ممكن است حركاتي انجام شود كه خانواده ها را در مورد وضعيت دانش آموزان نگران كند و اين امر قطعاً از اعتبار معلمان نزد مردم مي كاهد.
وي با اشاره به پرداخت حقوق كارمندان دولت از سوي وزارت اقتصاد و دارايي اين امر را برقراري عدالت در پرداخت حقوقها دانست و افزود: تحصيلات كاركنان، آزمون جامع فرهنگيان داراي مدرك معادل بورسيه دكتري و ادامه تحصيل فرهنگيان در دانشگاه پيام نور، از گام هاي بلند آموزش و پرورش به شمار مي روند.
</TEXT>
</DOC>
<DOC>
<DOCID>HAM2-851220-024</DOCID>
<DOCNO>HAM2-851220-024</DOCNO>
<ORIGINALFILE>/1385/851220/news/_ejtem.htm</ORIGINALFILE>
<ISSUE>يكشنبه 20 اسفند 1385 - سال چهاردهم - شماره4226 - Mar 11, 2007</ISSUE>
<DATE calender="Western">2007-03-11</DATE>
<DATE calender="Persian">1385/12/20</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
زنان بازداشت شدهمقابل دادگاه انقلاب آزاد شدند
</TITLE>
<TEXT>
ايسنا: وكيل مدافع برخي زنان بازداشت شده در مقابل دادگاه انقلاب از آزادي يكي ديگر از اين افراد خبر داد.
فريده غيرت در اين باره اظهار داشت: با آزادي ژيلا بني يعقوب، فقط شادي صدر و محبوبه عباس قلي زاده هنوز در بازداشت به سر مي برند. وي اظهار اميدواري كرد كه اين دو نفر نيز حداكثر تا امروز آزاد شوند. غيرت با بيان اين كه فعلاً مسئله آزادي بازداشت شدگان مطرح است، يادآور شد: اگر قرار باشد دادگاهي برگزار شود در آينده مشخص مي شود.
</TEXT>
</DOC>
<DOC>
<DOCID>HAM2-851220-025</DOCID>
<DOCNO>HAM2-851220-025</DOCNO>
<ORIGINALFILE>/1385/851220/news/_ejtem.htm</ORIGINALFILE>
<ISSUE>يكشنبه 20 اسفند 1385 - سال چهاردهم - شماره4226 - Mar 11, 2007</ISSUE>
<DATE calender="Western">2007-03-11</DATE>
<DATE calender="Persian">1385/12/20</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
چهارشنبه آخر سال، مدارس مجاز به تعطيلي زودتر از موعد نيستند
</TITLE>
<TEXT>
گروه اجتماعي - رئيس سازمان آموزش و پرورش شهر تهران، گفت: در چهارشنبه آخر سال، ژ مدارس نوبت بعدازظهر مجاز به تعطيلي زودهنگام دانش ژآموزان نيستند.
علي يزداني، رئيس سازمان آموزش و پرورش شهر تهران، گفت: در چهارشنبه آخر سال دانش ژآموزان حتي در نوبت بعدازظهر بايد تا پايان وقت قانوني در مدرسه باشند و بحث تعطيلي زودهنگام دانش ژآموزان مطرح نيست. وي افزود: دانش ژآموزان در چهارشنبه آخر سال مانند هر روز در مدرسه حضور خواهند داشت و مشكلي در اين زمينه وجود ندارد.
همچنين محسن فريدي، مديركل دفتر پيشگيري از آسيب ژهاي اجتماعي و بلاياي طبيعي آموزش و پرورش در اين خصوص به ايلنا، گفت: مدارس در چهارشنبه آخر سال زودتر از موعد تعطيل نمي ژشوند. وي افزود: نبايد به دليل برگزاري يك جشن و مراسم سنتي زمان تعليم و تربيت دانش ژآموزان را كاهش داد.
</TEXT>
</DOC>
<DOC>
<DOCID>HAM2-851220-026</DOCID>
<DOCNO>HAM2-851220-026</DOCNO>
<ORIGINALFILE>/1385/851220/news/_ejtem.htm</ORIGINALFILE>
<ISSUE>يكشنبه 20 اسفند 1385 - سال چهاردهم - شماره4226 - Mar 11, 2007</ISSUE>
<DATE calender="Western">2007-03-11</DATE>
<DATE calender="Persian">1385/12/20</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
حمايت از دانشجويان محروم دانشگاه آزاد
</TITLE>
<TEXT>
ايلنا: مديركل آموزش فرهنگي دانشگاه آزاد گفت: دانشجويان محروم دانشگاه آزاد اسلامي شناسايي شده و به مناسبت عيد نوروز، تحت حمايت قرار مي ژگيرند.
صالحي، مديركل آموزش فرهنگي دانشگاه آزاد، افزود: بر اساس بخشنامه صادر شده به واحدهاي دانشگاهي دانشگاه آزاد در سراسر كشور، دانشجويان بي ژبضاعت كه مشكلات مالي و يا مشكلات عاطفي داشته شناسايي و مورد حمايت قرار مي ژگيرند. وي تصريح كرد: هر واحد دانشگاهي در حد وسع خود با اختصاص هديه ژ هاي فرهنگي دانشجويان را تحت حمايت قرار مي ژدهد. صالحي تاكيد كرد: حمايت ژهاي دانشگاه آزاد تنها منحصر به حمايت ژهاي مالي نبوده و دانشجويان با مشكلات عاطفي و ديگر مشكلات كه نياز به كمك دارند نيز، تحت حمايت قرار مي ژگيرند.
</TEXT>
</DOC>
<DOC>
<DOCID>HAM2-851220-027</DOCID>
<DOCNO>HAM2-851220-027</DOCNO>
<ORIGINALFILE>/1385/851220/news/_ejtem.htm</ORIGINALFILE>
<ISSUE>يكشنبه 20 اسفند 1385 - سال چهاردهم - شماره4226 - Mar 11, 2007</ISSUE>
<DATE calender="Western">2007-03-11</DATE>
<DATE calender="Persian">1385/12/20</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
واگذاري 35 هزار سند زمين به افاغنه داوطلب بازگشت
</TITLE>
<TEXT>
گروه اجتماعي- مصوبات دوازدهمين جلسه كميسيون 3 جانبه بازگشت داوطلبانه افاغنه ثبت نام شده اعلام شد. به گزارش پايگاه اطلاع رساني وزارت كشور، براساس مصوبات دوازدهمين جلسه كميسيون 3 جانبه بازگشت داوطلبانه در مرز دوغارون به هر نفر 100 دلار و حداكثر 500 دلار براي يك خانواده 5 نفره ارز پرداخت خواهد شد. همچنين دولت افغانستان 35 هزار نمره(سند زمين)به بازگشتي ها واگذار مي كند. دولت ايران نيز براي 300 هزار نفر از كساني كه داوطلبانه برمي گردند ويزاي كار صادر خواهد كرد. اعتبار اين قرارداد كه در مشهد امضا شده به مدت يك سال است و 200 هزار نفر از ثبت نام شدگان را با اعتبار 20 ميليون دلار شامل مي شود. گفتني است در جلسه كميسيون 3 جانبه ايران، افغانستان و كميسارياي عالي پناهندگان مقرر شد كه نحوه پيشرفت برنامه در اجلاس بعدي كه در كابل برگزار خواهد شد، پيگيري شود.
</TEXT>
</DOC>
<DOC>
<DOCID>HAM2-851220-028</DOCID>
<DOCNO>HAM2-851220-028</DOCNO>
<ORIGINALFILE>/1385/851220/news/_ejtem.htm</ORIGINALFILE>
<ISSUE>يكشنبه 20 اسفند 1385 - سال چهاردهم - شماره4226 - Mar 11, 2007</ISSUE>
<DATE calender="Western">2007-03-11</DATE>
<DATE calender="Persian">1385/12/20</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
مددي مدير عامل سازمان تأمين اجتماعي:
بيمارستان هاي تأمين اجتماعي را حاضريم واگذار كنيم
بيمارستانهاي تأمين اجتماعي كه با پول بيمه شدگان ساخته شده به دولت واگذار خواهد شد
</TITLE>
<TEXT>


گروه اجتماعي - حاضريم بيمارستان هاي تامين اجتماعي را به وزارت بهداشت واگذار كنيم.
اين جمله را داوود مددي، مدير عامل سازمان تامين اجتماعي، كشور 2 روز قبل بيان كرده است.
مددي به بهانه اين كه درمان غير مستقيم براي سازمان تامين اجتماعي هزينه كمتري دارد از تصميم سازمان متبوعش براي واگذاري بيمارستان هاي اين سازمان سخن گفته است.
وي با شركت درگردهمايي روساي هيات مديره هاي نظام پزشكي سراسر كشور ضمن اعلام اين خبر از هزينه هاي درماني بالاي بيمه شدگان سازمان متبوعش انتقاد كرد.
وي گفت: هزينه ها در بيمارستان هاي تامين اجتماعي سه برابر هزينه خريد درمان مي باشند و ما داروها را در اين بيمارستان ها بدون فرانشيز ارائه مي كنيم كه اين موضوع مشكلات عديده اي را به دنبال دارد.
نكته جالب توجه اينكه مددي در حالي از واگذاري بي قيد و شرط بيمارستان هاي ملكي سازمان تامين اجتماعي سخن مي گويد كه اين بيمارستان ها با پول بيمه شدگان ساخته و تجهيز شده است.
در واقع سازمان تامين اجتماعي طي سال هاي متمادي با استفاده ا از حق بيمه افراد تحت پوشش اقدام به ساخت بيمارستان كرده است و پس از آن نيز به ازاي استفاده از پس انداز بيمه شدگان بيمارستان هاي ساخته شده كه بيمارستان ملكي نام گرفتند مكلف به ارائه خدمات درمان رايگان به بيمه شدگان سازمان شدند، اما اكنون پس از گذشت سال ها مدير عامل سازمان تامين اجتماعي با اشاره به نرخ غير واقعي تورم مي گويد وجود اين بيمارستا ن ها براي سازمان تامين اجتماعي هزينه بر شده است و به اين ترتيب سازمان مايل است تا اين بيمارستان ها را واگذار كند.
مدير عامل سازمان تامين اجتماعي بي اينكه وضعيت سرمايه گذاري بيمه شدگان، را تعيين كند تنها به عدم تمايل سازمان تامين اجتماعي در نگهداري اين بيمارستان هاتأكيد كرده است و هيچ اشاره اي به اين نكته كه تكليف درمان رايگان بيمه شدگان در پي واگذاري بيمارستان ها چگونه خواهد شد نكرده است.مخالفت بيمه شدگان تامين اجتماعي با اين تصميم قابل پيش بيني است چرا كه آنها به عنوان مالك بدون شرط اين بيمارستان ها حق خود مي دانند كه از درمان رايگان بهره برند.در صورت واگذاري بيمارستان ها از سوي سازمان تامين اجتماعي بيمه شدگان قطعا از چتر درمان رايگان محروم خواهند شد به اين ترتيب جلب موافقت اين گروه 28 ميليوني سخت ترين كار سازمان تامين اجتماعي خواهد بود و در صورتي كه سازمان تامين اجتماعي نتواند موافقت اين گروه را بدست آورد ناچار است قيد تصميمش را بزند.
گفتني است كه بر اساس مصوبه شوراي عالي تامين اجتماعي اين سازمان مجوز ساخت بيمارستان ملكي را ندارد و تنها مي تواند به تكميل پروژه هاي قبلي اقدام كند.
</TEXT>
</DOC>
<DOC>
<DOCID>HAM2-851220-029</DOCID>
<DOCNO>HAM2-851220-029</DOCNO>
<ORIGINALFILE>/1385/851220/news/_ejtem.htm</ORIGINALFILE>
<ISSUE>يكشنبه 20 اسفند 1385 - سال چهاردهم - شماره4226 - Mar 11, 2007</ISSUE>
<DATE calender="Western">2007-03-11</DATE>
<DATE calender="Persian">1385/12/20</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
22 اسفند؛ نشست حل مشكلات معلمان
</TITLE>
<TEXT>
گروه اجتماعي- پنجمين تجمع معلمان در اعتراض به تاخير در تصويب لايحه نظام هماهنگ پرداخت و تخصيص نيافتن بودجه براي اجراي آن صبح پنج شنبه برگزار شد.
اين تجمع كه در مقابل مجلس شوراي اسلامي برگزار شد با اعلام تشكيل نشستي در روز 22 اسفند براي حل مشكل معلمان خاتمه يافت. علي پور سليمان، عضو شوراي مركزي سازمان معلمان ايران به همشهري گفت: معلمان تا ساعت 10:30 طرح سكوت را اجرا كردند. وي افزود: با هماهنگي هيات رئيسه مجلس،نمايندگان سازمان معلمان و كانون صنفي معلمان با محسن كوهكن به نمايندگي از هيات رئيسه مجلس نشستي برگزار كردند.
پورسليمان در باره اين نشست گفت: قرار شد كه ساعت 14 روز سه شنبه نشستي بين نمايندگان تشكل هاي معلمان با هيات رئيسه مجلس، وزير آموزش و پرورش و رئيس سازمان مديريت و برنامه ريزي درمحل مجلس شوراي اسلامي براي حل مشكلات معلمان برگزار شود. از سوي ديگر محمد داوري،مسئول كميته اطلاع رساني سازمان معلمان ايران به خبرنگار همشهري گفت:
به ابتكار سازمان معلمان ايران تجمع كنندگان در يك كار نمادين به مسئولان دولت و مجلس، يك گوش به عنوان عيدي تقديم كردند. البته اين كار بعد از دادن كارت قرمز در تجمع روز سه شنبه توسط كانون صنفي معلمان ايران انجام شد. وي تصريح كرد: ادامه تجمعات معلمان بستگي به نتايج نشست روز سه شنبه دارد و اميدواريم به نتايج قابل قبولي دست يابيم.
داوري با تكذيب شايعه تعطيلي مدارس اظهار داشت: در حال حاضر اين موضوع به هيچ وجه از سوي تشكل هاي معلمان مطرح نيست. براساس شنيده ها ماموران نيروي انتظامي نيمه شب چهارشنبه با ارايه حكم دادگاه انقلاب به منزل 6 نفر از مسئولان تشكل هاي معلمان مراجعه كرده و آنان را به معاونت كشيك امور قضايي دادگاه انقلاب بردند. براساس اين گزارش مسئولان تشكل هاي معلمان پس از حدود 5 ساعت، آزاد شدند.
از سوي ديگر محمود فرشيدي،وزير آموزش و پرورش در حاشيه اختتاميه جشنواره علمي ــ پژوهشي بسيج فرهنگيان درباره اين كه براي پاسخگويي به اعتراض ها و تجمعات اخير معلمان در مقابل مجلس شوراي اسلامي چه تدبيري انديشيده است، تصريح كرد: ترجيح مي دهم در اين باره سكوت كنم. به گفته وي كسي كه رداي معلمي مي پوشد بايد به خواص اين شغل نيز آگاهي داشته باشد؛ اگر معلمان به واقع خواهان حقوق بودند، حرفه هاي آزاد را كه پول سازترند انتخاب مي كردند. فرشيدي با اشاره به محترم بودن معلمان نزد 80 درصد مردم جامعه تأكيد كرد: نبايد در جامعه تشويش ايجاد كرده و وقت دانش آموزان را با تعطيلي كلاس هاي درس به هدر داد.
</TEXT>
</DOC>
<DOC>
<DOCID>HAM2-851220-030</DOCID>
<DOCNO>HAM2-851220-030</DOCNO>
<ORIGINALFILE>/1385/851220/news/_ejtem.htm</ORIGINALFILE>
<ISSUE>يكشنبه 20 اسفند 1385 - سال چهاردهم - شماره4226 - Mar 11, 2007</ISSUE>
<DATE calender="Western">2007-03-11</DATE>
<DATE calender="Persian">1385/12/20</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
با مردم
9 تا 12 به استثناءروزهاي تعطيل23023337
</TITLE>
<TEXT>
آرامش در چهارشنبه آخر سال
@ آيين چهارشنبه سوري همچون بسياري از آيين هاي ايرانيان در قالب مراسمي شاد و با آرامش برگزار شده است و هيچ گاه در آن خشونت، انفجار ترقه هاي خطرناك و برهم زدن آرامش عمومي دخيل نبوده است. همه بايد سعي كنيم اين آيين، به شيوه اصيل خود برگزار گردد.
طاهره افشاري يزدي- اصفهان
در غياب هماهنگي
آسفالت بخش شرقي بزرگراه بعثت تازه به انجام رسيده بود كه حفاري در آن آغاز شده است، قرار بود در اين موارد براي پيشگيري از خسارت، هماهنگي هاي لازم انجام شود.
دارويي- تهران
تغيير ساعت يك تجربه جهاني
تنظيم ساعت بر مبناي تغييرات فصل و كوتاه يا بلند شدن روز حاصل يك تجربه جهاني است و نتايج آن براي صرفه جويي در مصرف انرژي نيز به اثبات رسيده است. اگر مخالفان اجراي اين طرح نظرات كارشناسي و مستدل دارند بهتر است آن را ارايه كنند چون در هيچ كشوري با اجراي اين طرح مخالفت نشده است.
عبداللهي  مشهد
تشكر مي كنيم
از همشهري به خاطر انعكاس سريع تقاضاي ما و از مديريت برق ازمنطقه سعادت آباد به خاطر رفع مشكل و تأمين روشنايي بلوار جانبازان شهرك ژاندارمري سپاسگزاريم.
گروهي از ساكنان بلوار جانبازان
پيشنهاد به سازمان گردشگري
@ سازمان ميراث فرهنگي و گردشگري، بايد ابتكارات و تمهيدات كافي براي معرفي جاذبه هاي گردشگري كشور به كار بندد تا مردم به جاي، خارج كردن ارز، پول خود را در كشور خودمان صرف كنند و به اقتصاد ملي كمك نمايند. البته چنين كاري نيازمند بهبود حمل و نقل، توسعه و تجهيز هتل ها و مهمانسراها و مكان هاي اقامتي ارزان قيمت و رسيدگي به رستوران ها و سرويس هاي بهداشتي بين راهي است.
م. ستوده- همدان
نقش واسطه ها در گراني ميوه
@ امسال در مقايسه با سال هاي گذشته نرخ عرضه ميوه و تره بار در ميادين شهر يا حداقل در ميدان ميوه و تره بار تهرانپارس، محدوده خيابان دلاوران، گران تر است، به طوري كه ميوه هاي عرضه شده توسط وانت بارها، گاهي از لحاظ كيفيت و قيمت، بهتر از محصولات اين ميدان است. لازم است با حذف واسطه ها و شبكه هاي دلالي، ميوه و تره بار ارزان تر به دست مردم برسد و هدف اصلي تأمين اين ميادين تأمين گردد.
سيدامير ميري- تهران
در انتظار مسكن هستيم
چهار سال پيش، تعاوني مسكن كارمندان كرج، قطعه زميني به نام شماري از كارمندان ادارات در شهرك علي بن ابيطالب(ع)خريداري كرد. قرار بود ظرف يك سال تفكيك و واگذاري قطعي زمين ها براي ساخت وساز انجام شود، اما هنوز اقدامي نشده است.
فيضي- كرج
مجاز يا غيرمجاز؟!
در هفته هاي اخير شاهد انتشار اطلاعيه هايي از سوي شركت هاي خصوصي براي واگذاري تاكسي در قبال وام با بهره كم هستيم. براي جلوگيري از هرگونه سوءاستفاده احتمالي، از سازمان تاكسيراني تقاضا دارم ضمن پيگيري اين موارد، اگر چنين فعاليت هايي مجاز بوده و رسميت دارد، فهرست شركت هاي مجاز را اعلام نمايد تا متقاضيان، به لحاظ حقوقي بتوانند در صورت بروز هرگونه مشكلي، مطالبات خود را پيگيري كنند.
روح ا... ميرزانژاد- تهران
</TEXT>
</DOC>
<DOC>
<DOCID>HAM2-851220-031</DOCID>
<DOCNO>HAM2-851220-031</DOCNO>
<ORIGINALFILE>/1385/851220/news/_eqtes.htm</ORIGINALFILE>
<ISSUE>يكشنبه 20 اسفند 1385 - سال چهاردهم - شماره4226 - Mar 11, 2007</ISSUE>
<DATE calender="Western">2007-03-11</DATE>
<DATE calender="Persian">1385/12/20</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
سايه روشنمحمدحسين جداري فروغي
راه حل فوري كاهش قيمت مسكن
</TITLE>
<TEXT>
بدون ترديد از عمده دغدغه هاي اساسي اكثر خانواده ها، خصوصاً در ماه هاي اخير، گراني سرسام آور مسكن و اجاره بها مي باشد. در صورتي كه اصل سي و يكم قانون اساسي جمهوري اسلامي ايران داشتن مسكن براي هر فرد و خانواده ايراني را حق مسلم دانسته و مقرر مي دارد: داشتن مسكن متناسب با نياز، حق هر فرد و خانواده ايراني است و دولت موظف به اجراي اين اصل مي باشد.
با اندك نگرشي در زمينه ساختمان سازي مي توان دريافت كه اكثر ساختمان هاي نوساز و در حال ساخت به صورت مشاركت احداث مي شوند و اين روش اخيراً رويه متداول در بين سازندگان شده است. بدين صورت كه زمين متعلق به صاحب آن به عنوان سرمايه گذار عرصه و فرد يا گروهي به صورت مشاركت مسئوليت هزينه هاي ساخت بناي ساختمان(اعياني)را به عهده مي گيرند و در پايان كار نصف كل بنا به صاحب زمين و نصف ديگر به سازنده آن مي رسد و لذا در سرمايه گذاري ساخت مسكن 50 درصد زمين و 50 درصد هزينه ساخت حاصل قيمت تمام شده بنا مي باشد در نتيجه هزينه ساخت عامل مهم تعيين كننده قيمت ساختمان بوده و اثرگذار نوسان قيمت زمين خواهد بود.
به زبان ساده اگر سازنده اي عوارض ساخت و مصالح ساختماني را به قيمت a هزينه نمايد و دستمزد و سود خود را نيز b محاسبه كند، در نتيجه سهم سازنده از قيمت فروش ساختمان a+b خواهد بود و اگر در مرحله ديگري سازنده به طور مثال با 15 درصد افزايش قيمت مصالح ساختماني و عوارض ساخت مواجه گردد ناچار است دستمزد و سود خود را نيز به همين نسبت بالا ببرد و در نتيجه سهم سازنده از قيمت فروش ساختمان(b+c)+(a+c)خواهد بود. از سوي ديگر صاحب زمين نيز به تناسب افزايش هزينه و دستمزد ساخت درصد سود سهم مشاركت زمين خود را به منظور رسيدن به نسبت تعادل شراكت 15درصد افزايش داده و در اين صورت قيمت تمام شده ساختمان به ميزان 45درصد افزايش مي يابد. در صورتي كه مصالح و عوارض ساخت 15درصد بوده است. بنابراين ملاحظه مي شود خريدار تاوان 15درصد افزايش هزينه هاي ساخت را بايد 45 درصد بپردازد.
الف: كاهش سريع قيمت مصالح ساختماني به ويژه آهن، ميلگرد و سيمان و جلوگيري از افزايش هزينه هاي عوارض مختلف ساخت و اعلام قيمت رسمي مصالح ساختماني در جرايد به صورت مرتب و نظارت تعزيرات حكومتي بر قيمت مصالح ساختماني.
ب: نظارت دقيق بر ساخت و سازها به منظور جلوگيري از تخلفات ماده 100 شهرداري زيرا جرايم سنگين ماده 100 در نهايت به خريدار تحميل مي گردد.
ج: كاهش قيمت پايه املاك مزايده اي سازمان ها، نهادها، بنيادها و ساير مراجع ذي ربط به منظور رقابت در تقليل قيمت مسكن و عرضه اين گونه املاك بين افراد كم درآمد و فاقد مسكن با قيمت مناسب از طريق مراجع ذي ربط.
د: ارزش گذاري قيمت مسكن و اجاره بها در مناطق مختلف شهري از سوي وزارت مسكن با همكاري دفاتر مشاورين مسكن در سطح كل كشور و اعلام جدول قيمت ها در فواصل مختلف سال در جرايد و ضرورت رعايت آن در معاملات.
</TEXT>
</DOC>
<DOC>
<DOCID>HAM2-851220-032</DOCID>
<DOCNO>HAM2-851220-032</DOCNO>
<ORIGINALFILE>/1385/851220/news/_eqtes.htm</ORIGINALFILE>
<ISSUE>يكشنبه 20 اسفند 1385 - سال چهاردهم - شماره4226 - Mar 11, 2007</ISSUE>
<DATE calender="Western">2007-03-11</DATE>
<DATE calender="Persian">1385/12/20</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
برنامه هاي بودجه 86 در ساخت و ساز
بي ساماني بازار مسكن پايان مي يابد؟
</TITLE>
<TEXT>


به دنبال افزايش بهاي مسكن از ابتداي سال جاري و ادامه اين روند در نيمه دوم سال و در شرايطي كه مجلس و دولت همچنان براي تعديل بهاي مسكن در تلاش هستند، عده اي از دست اندركاران اين بازار پيش بيني مي كنند بازار مسكن در سال آينده سامان يافته و قيمت مسكن تثبيت شود.
اين در حالي است كه ظاهرا اين وعده كه از سوي برخي از مسئولان نيز اعلام شده است تا حدي كارساز بوده به نحوي كه حجم معاملات املاك در سطح شهر تهران طي 2 ماه اخير تا حد قابل توجهي كاهش يافته است. در اين ميان عده اي معتقدند در صورتي كه دولت بتواند مانع از افزايش مجدد بهاي مسكن شود، احتمالا در سال آينده مشكل سير صعودي بهاي مسكن ادامه نخواهد يافت. بر اساس لايحه بودجه سال آينده، وزارت مسكن و شهرسازي موظف شده است نسبت به تامين زمين مناسب براي احداث مسكن اجاره اي با زير بناي حداكثر 75 متر مربع توسط اشخاص حقيقي و حقوقي غير دولتي و نهادهاي عمومي غير دولتي و خيرين مسكن ساز،  نهادهاي متولي حمايت از گروه هاي كم درآمد و تعاوني هاي موجر اقدام كند.
بر اساس لايحه بودجه سال86 مقرر شده است بانك مركزي از طريق بانك هاي عامل نسبت به تامين تسهيلات بلندمدت حداكثر تا 80 درصد هزينه هاي احداث براي احداث واحدهاي مسكوني به شركت ها و موسساتي كه قصد واگذاري اين گونه واحدها را به صورت اجاره اي به گروه هاي كم  درآمد دارند اقدام نمايد كه البته شرايط اعطاي تسهيلات و بازپرداخت ها توسط شوراي پول و اعتبار تعيين خواهد شد.
اين گزارش حاكيست: طبق يكي از مفاد تبصره 6 لايحه بودجه سال آينده به دولت اجازه داده مي شود تا 50درصد و در بافت هاي فرسوده تا 60 درصد از سود تسهيلات اعطايي به سازندگان
غير دولتي خصوصي، تعاوني و موسسات و نهادهاي عمومي غير دولتي واحدهاي مسكوني اجاره اي را متناسب با معكوس سطح زيربنا، تامين و از محل اعتبارات قسمت چهارم اين قانون و ساير منابع وجوه اداره شده و كمك سود تسهيلات بانكي پرداخت نمايد.
بر اين اساس، در صورتي كه اين گونه واحدها طبق قرارداد از حالت اجاره اي خارج شوند ارزش حال يارانه هاي پرداختي و باقي مانده اقساط تسهيلات به صورت يكجا از مالك دريافت مي شود.
همچنين در يكي ديگر از مفاد تبصره 6 لايحه بودجه سال آينده آمده است كه وزارت مسكن به منظور كاهش قيمت واحدهاي مسكوني، موظف است زمين مناسب را به صورت اجاره بلندمدت تا 99سال در چارچوب حق بهره برداري از زمين به اعضاي واجد شرايط تعاوني ها و افراد واجد شرايط واگذار كند. بر اين اساس، اجاره زمين در شهرهاي يك ميليون نفر جمعيت كسري از قيمت منطقه اي و در شهرهاي بالاي يك ميليون نفر صرفا در شهرك هاي اقماري مضربي از قيمت هاي منطقه اي خواهد بود.
بر اين اساس، سازمان ملي زمين و مسكن مكلف است بر اساس معرفي بنياد شهيد و امور ايثارگران، سالانه حداقل 20 درصد از آپارتمان ها و منازل مسكوني اجاره به شرط تمليك قابل واگذاري را در اختيار جانبازان، آزادگان و خانواده هاي شهدا قرار دهد.
از سوي ديگر بر اساس لايحه بودجه سال آينده مقرر شده است از شركت ها و موسسات غير دولتي توليد انبوه مسكن كه با فناوري روز، صرفه جويي در مصالح،  استفاده از مصالح نوين، بهينه سازي مصرف سوخت با رعايت الگوي مصرف مسكن و مقررات ملي ساختمان اقدام به توليد مسكن مي نمايند به 2صورت، معافيت از ماليات اولين نقل و انتقال و ارائه تسهيلات ارزان قيمت ساخت متناسب با معكوس زير بنا حمايت خواهد شد.
به گزارش همشهري، به منظور حمايت از آن دسته از سازندگان مسكن يا توليدكنندگان مصالح ساختماني كه از فناوري هاي نويني استفاده مي كنند كه باعث صرفه جويي هاي مناسب در احداث و بهره برداري ساختمان مي شود، اجازه داده مي شود تا معادل 8 هزار و 900 ميليارد ريال از طريق تسهيلات مالي خارجي در چارچوب قانون استفاده از منابع خارجي استفاده نمايند.
بر اين اساس، تسهيلات موضوع اين بند تا 80درصد سرمايه مورد نياز با تاييد مركز تحقيقات ساختمان و مسكن و با معرفي وزارت مسكن و شهرسازي پرداخت مي شود و واردكنندگان ماشين آلات و تجهيزات اين فناوري ها از تخفيف در سود بازرگاني برخوردار مي شوند.
بر اين اساس،  مسئولان وزارت مسكن و شهرسازي موظفند حداكثر تا 2 ماه پس از تصويب اين قانون با همكاري وزارت صنايع و معادن آيين نامه ضوابط توليد صنعتي مسكن و ساختمان را تهيه و به تصويب هيات وزيران برسانند.
از سوي ديگر در لايحه بودجه سال آينده آمده است كه دستگاه هاي اجرايي موضوع ماده 160 قانون برنامه چهارم توسعه مي توانند از محل صرفه جويي در اعتبارات هزينه اي خود تا 5 درصد از اعتبارات هزينه اي خود را به عنوان وجوه اداره شده براي واگذاري تسهيلات به تعاوني هاي مسكن كاركنان خود هزينه نمايند تا با تأييد رئيس دستگاه اجرايي و از طريق بانك ها به كاركنان فاقد مسكن سرپرست خانوار براي ساخت مسكن پرداخت شود.
احتمال كاهش بهاي مسكن
با وجود آنكه تمهيدات خوبي براي توسعه و بهبود بازار مسكن از سوي دولت در لايحه بودجه سال آينده انديشيده شده، اما باز هم بسياري از دست اندركاران اين بازار بر اين باورند كه اثر رواني مثبت حاكم بر بخش مسكن و تصميم قاطع بر توليد انبوه مسكن موجب شده تا شاهد ادامه روند افزايش بهاي مسكن نباشيم.
در همين زمينه يك عضو كميسيون عمران مجلس مي گويد: مردم خوشبختانه اظهارات مقامات ذي ربط مبني بر عدم تعجيل در خريد مسكن و كاهش بهاي مسكن در سال آتي را جدي گرفته اند كه اين امر مسلما منجر به تحقق اين اظهارات خواهد شد.
سيد بهلول حسيني با تاكيد بر اينكه با كاهش حجم خريد و فروش مسكن بهاي مسكن هم اكنون اگر پايين نيامده ثابت باقي مانده است، مي افزايد: به اين ترتيب در كنار اعمال سياست هاي جديد دولت مي توانيم انتظار داشته باشيم بهاي مسكن در سال آينده معادل 20درصد كاهش يابد. وي افزايش 50 درصدي قيمت مسكن در سال جاري را ناشي از جو رواني منفي حاكم بر بخش مسكن دانست و تصريح مي كند: در كنار اجرايي شدن طرح جامع مسكن از سال آينده هرگونه اقدامي مانند ارائه تراكم، زمين رايگان و دادن مجوز براي ساخت و ساز به ويژه به انبوه سازان با ارائه تسهيلات مناسب در اين راستا با كاستن حجم تقاضا مي تواند در خانه داركردن مردم و تعديل بهاي مسكن موثر باشد.
6 ماه بعد مشخص مي شود
در كنار اين اظهارنظر مجري طرح جامع مسكن با اشاره به اينكه تاثير اجرايي شدن طرح فوق به حداقل شش ماه زمان نياز دارد، به همشهري تاكيد مي كند: در كوتاه مدت به صرف اجرايي شدن طرح جامع مسكن نمي توانيم انتظار داشته باشيم بهاي مسكن كاهش يابد.
مينو رفيعي، مي افزايد: از آنجايي كه هموار كردن نسبي نوسانات بازار مسكن يكي از اهداف اين طرح است،  لذا در كنار كاهش تقاضا براي خريد مي توان انتظار داشت بهاي مسكن خود به خود پايين بيايد.
</TEXT>
</DOC>
<DOC>
<DOCID>HAM2-851220-033</DOCID>
<DOCNO>HAM2-851220-033</DOCNO>
<ORIGINALFILE>/1385/851220/news/_eqtes.htm</ORIGINALFILE>
<ISSUE>يكشنبه 20 اسفند 1385 - سال چهاردهم - شماره4226 - Mar 11, 2007</ISSUE>
<DATE calender="Western">2007-03-11</DATE>
<DATE calender="Persian">1385/12/20</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
با احتساب حق اولاد، حق مسكن و بن خواروبار،قطعي شد
236 هزار تومان؛ دستمزد كارگران در سال آينده
</TITLE>
<TEXT>
گروه اقتصادي: شوراي عالي كار حداقل دستمزد كارگران در سال آينده را معادل 183 هزار تومان اعلام كرد كه با احتساب حق اولاد، حق مسكن و بن خواروبار، دريافتي كارگران در سال آينده به 236 هزار تومان خواهد رسيد كه در مقايسه با سال جاري 3/18 درصد رشد خواهد داشت.
وزير كار و امور اجتماعي با بيان اين مطلب به همشهري گفت: براي تعيين حداقل دستمزد كارگران، كشش بنگاه هاي اقتصادي از نظر افزايش هزينه آنها به تبع افزايش دستمزدها لحاظ شده است.
سيد محمد جهرمي تاكيد كرد: تعيين حداقل دستمزد به اين معني نيست كه رقم مصوب به عنوان دستمزد نهايي به كارگران پرداخت خواهد شد، بلكه در اين ميان بايد رقم پرداختي به كارگران كمتر از دستمزد مصوب نباشد.
به گفته وي، امسال تنها 5/18 درصد از كارگران بين 150 تا 170 هزار تومان دستمزد دريافت مي كنند و 5/81 درصد باقي مانده كارگران بيش از حداقل دستمزد مي گيرند.
وي با تاكيد بر اينكه حداقل افزايش ساير سطوح مزدي در سال آينده معادل 10 درصد خواهد بود، گفت: البته اين امر در شرايطي عملياتي خواهد شد كه رقم مورد نظر كمتر از حداقل حقوق تعيين شده براي سال 86 نشود و در واقع افزايش سطوح مزدي، بيش از 5/12 درصد نخواهد بود.
پيش از مصوبه اخير شوراي عالي كار در خصوص حداقل حقوق كارگران براي سال 86، جهرمي اعلام كرده بود كه حقوق يك كارگر متاهل با 2 فرزند نبايد كمتر از 200 هزار تومان باشد كه هم اكنون اين رقم معادل 236 هزار تومان تعيين شده است.
</TEXT>
</DOC>
<DOC>
<DOCID>HAM2-851220-034</DOCID>
<DOCNO>HAM2-851220-034</DOCNO>
<ORIGINALFILE>/1385/851220/news/_eqtes.htm</ORIGINALFILE>
<ISSUE>يكشنبه 20 اسفند 1385 - سال چهاردهم - شماره4226 - Mar 11, 2007</ISSUE>
<DATE calender="Western">2007-03-11</DATE>
<DATE calender="Persian">1385/12/20</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
خط توليد سمند درحومه دمشق افتتاح شد
سمند در خيابان هاي سوريه
</TITLE>
<TEXT>


گروه اقتصادي -در مراسمي با حضور  رئيس جمهوري سوريه، معاون اول رئيس جمهور ايران، وزراي صنايع دو كشور و مدير عامل گروه صنعتي ايران خودرو، خط توليد سمند در سوريه با ظرفيت توليد سالانه 10 هزار خودرو پنج شنبه هفته گذشته افتتاح شد. به اين ترتيب خودروي سمند به خيابان هاي سوريه را ه يافت.
در اين مراسم پس از بازديد مقامات عالي رتبه دو كشور از خط توليد سمند سوريه، نخستين سمند توليدشده در كارخانه سيامكو كه شام نامگذاري شده توسط رئيس جمهوري سوريه و وزير صنايع و معادن كشورمان مورد بهره برداري قرار گرفت.
نمادي از همكاري هاي مشترك ايران و سوريه
در اين مراسم معاون اول رئيس جمهوري ايران، افتتاح كارخانه توليد سمند در سوريه را نمادي از همكاري هاي مشترك دو كشور عنوان كرد و افزود: اين همكاري مي تواند الگوي مناسبي براي كشورهاي جهان اسلام باشد رئيس جمهور سوريه نيز افتتاح كارخانه سيامكو را عاملي در جهت نزديكي بيشتر روابط اقتصادي و سياسي بين دولت و ملت هاي دو كشور ايران و سوريه دانست وگفت: خودروي سمند  شام   گامي در جهت استقلال صنعتي كشور سوريه و هديه دولت به مردم سوريه در سالروز جشن استقلال است.
دكتر منوچهر منطقي مديرعامل گروه صنعتي ايران خودرو نيز بابيان اين كه ايران خودرو كسب 40 درصد بازار خودروي سوريه تا سال 2008 ميلادي را ازجمله اهداف كوتاه مدت خود قرار داده است، گفت: با راه اندازي خط توليد سمند در سوريه، اين كشور نقش بسزايي را در اقتصاد كشورهاي عربي ايفا خواهد كرد.همچنين ارزش افزوده اقتصادي سوريه با توليد سمند افزايش خواهد يافت و به طور حتم اين كشور مي تواند سير صنعتي شدن خود را با حمايت ايران خودرو سرعت دهد.
همچنين به گفته رئيس هيات مديره شركت سيامكو، فعاليت قطعه سازان ايراني در سوريه از سال آينده آغازخواهد شد و با تكميل فازهاي دوم و سوم كارخانه توليد سمند در سوريه 30 هزار دستگاه از اين خودرو توليد خواهد شد تا علاوه بر بازارهاي داخلي به ساير كشورهاي منطقه صادر شود.
لازم به ذكر است، ساخت كارخانه توليد سمند در دمشق از 2 سال پيش و با تشكيل شركت مشترك سرمايه گذاري سيامكو در 2 فاز پيش  بيني شده است كه با افتتاح فاز نخست اين كارخانه انتقال بدنه رنگ شده خودرو از ايران به سوريه و مونتاژ كامل خودرو در دمشق در اين مراسم به بهره برداري رسيد و در فاز دوم احداث اين كارخانه خط توليد بدنه خودرو و رنگ طي چهار تا پنج ماه آينده به بهره برداري مي رسد. بر اساس آخرين توافق هاي انجام شده سمند شام به قيمت 12ميليون و 500 هزار دلار در بازارهاي سوريه عرضه خواهد شد.
</TEXT>
</DOC>
<DOC>
<DOCID>HAM2-851220-035</DOCID>
<DOCNO>HAM2-851220-035</DOCNO>
<ORIGINALFILE>/1385/851220/news/_eqtes.htm</ORIGINALFILE>
<ISSUE>يكشنبه 20 اسفند 1385 - سال چهاردهم - شماره4226 - Mar 11, 2007</ISSUE>
<DATE calender="Western">2007-03-11</DATE>
<DATE calender="Persian">1385/12/20</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
ادامه افزايش سطح عمومي قيمت ها
نرخ تورم در بهمن ماه به13.1 درصد رسيد
</TITLE>
<TEXT>
گروه اقتصادي- بانك مركزي جمهوري اسلامي ايران اعلام كرد: نرخ تورم در 12 ماه منتهي به بهمن ماه سال 1385 نسبت به 12 ماه منتهي به بهمن ماه سال 1384 به 1/13 درصد رسيد.
بر اساس نتايج به دست آمده از شاخص بهاي 310 قلم كالا و خدمات در مناطق شهري ايران بر اساس سال پايه 1376 شاخص بهاي كالاها و خدمات مصرفي در مناطق شهري ايران در بهمن ماه 1385 نسبت به ماه قبل 5/1 درصد و نسبت به ماه مشابه سال قبل 6/17 درصد افزايش يافت.
شاخص مذكور در ي11 ماه اول سال 1385 نسبت به دوره مشابه سال قبل معادل 4/13 درصد افزايش نشان مي دهد. بدين ترتيب، ميزان تورم در دوازده ماه منتهي به بهمن ماه سال 1385 نسبت به 12ماه منتهي به بهمن ماه سال 1384 معادل 1/13 درصد است.
نرخ تورم در دي ماه 5/12 درصد، آذرماه امسال 9/11 درصد، آبان ماه 5/11، در مهرماه 2/11، در شهريورماه 9/10، در مردادماه 5/10، در تيرماه 4/10، در خردادماه 3/10، در ارديبهشت ماه 5/10، و در فروردين ماه 1/11 درصد بود.
</TEXT>
</DOC>
<DOC>
<DOCID>HAM2-851220-036</DOCID>
<DOCNO>HAM2-851220-036</DOCNO>
<ORIGINALFILE>/1385/851220/news/_eqtes.htm</ORIGINALFILE>
<ISSUE>يكشنبه 20 اسفند 1385 - سال چهاردهم - شماره4226 - Mar 11, 2007</ISSUE>
<DATE calender="Western">2007-03-11</DATE>
<DATE calender="Persian">1385/12/20</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
رئيس جمهوري اعلام كرد:
حذف يارانه محصولات پتروشيمي با هدف افزايش درآمد
</TITLE>
<TEXT>
گروه اقتصادي- حذف يارانه محصولات پتروشيمي از خرداد ماه سال آينده به افزايش درآمد اين بخش منجر مي شود و فرصت مناسبي بوجود مي آيد تا سرمايه گذاري ها تا سه برابر افزايش يابد.
محمود احمدي نژاد رئيس جمهوري در مراسم افتتاح مجتمع پتروشيمي زاگرس مجري طرح متانول چهارم با بيان اين مطلب افزود، با اجراي اين قانون به مردم و سرمايه گذاران كوچك بخش خصوصي در صنايع پايين دستي پتروشيمي فشار مي آيد و آنها با بحران نقدينگي روبرو خواهند شد، بنابراين لازم است شركت ملي صنايع پتروشيمي زمينه فروش اعتباري محصولات به اين واحدها را فراهم كند.
دراين مراسم همچنين وزير نفت از افتتاح فازهاي پارس جنوبي در سال 86 خبر داد و گفت: فازهاي 6، 7 و 8 در يك مرحله و فازهاي 9 و 10 پارس جنوبي در مرحله دوم در سال آينده افتتاح مي شوند.
</TEXT>
</DOC>
<DOC>
<DOCID>HAM2-851220-037</DOCID>
<DOCNO>HAM2-851220-037</DOCNO>
<ORIGINALFILE>/1385/851220/news/_eqtes.htm</ORIGINALFILE>
<ISSUE>يكشنبه 20 اسفند 1385 - سال چهاردهم - شماره4226 - Mar 11, 2007</ISSUE>
<DATE calender="Western">2007-03-11</DATE>
<DATE calender="Persian">1385/12/20</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
گفت وگوي امروز
مجلس به دنبال واقعي كردن قيمت بنزين
</TITLE>
<TEXT>
گروه اقتصادي- با مصوبه مجلس شوراي اسلامي در مورد بنزين،گزارش ها از ابهام برخي نمايندگان در مورد اين مصوبه حكايت دارد. به نظر مي رسد بحث بنزين بار ديگر در صحن علني مجلس و پيش از خاتمه بررسي لايحه بودجه مطرح شود.با كمال دانشيار رئيس كميسيون انرژي مجلس شوراي اسلامي گفتگو كرده ايم.
اختلاف نظر نمايندگان مجلس در مورد مصوبه بنزين بر سر چه مساله اي است؟
مصوبه مجلس با دولت تفاوت هايي دارد كه يكي قيمت بنزين است كه در لايحه دولت قيمت بنزين سهميه بندي شده 80 تومان در نظر گرفته شده بود و در مصوبه مجلس قيمت به 100 تومان افزايش يافت. علاوه بر اين در لايحه دولت به توزيع بنزين مازاد بر سهميه اشاره اي نشده بود كه در مصوبه مجلس دولت اجازه مي يابد كه بنزين بيش از سهميه را با قميت  تمام شده به مصرف كنندگان عرضه كند. ولي در دو مسئله شبهه بوجود آمده است. يكي مسئله تعيين قيمت بنزين مازاد بر سهميه است كه برخي نمايندگان عقيده دارند كه دولت حق قيمت گذاري ندارد و دوم مسئله تعيين محل مصرف مازاد درآمد دولت از افزايش قميت بنزين و گازوئيل است.
آيا اين مصوبه با قانون برنامه چهارم مغايرتي دارد؟
نمايندگان به دو قيمتي شدن بنزين راي دادند ولي به اعتقاد برخي در مورد بند و تبصره سيزده بايد بارديگر نمايندگان بحث كنند. يعني در مورد مسئله قيمت گذاري از سوي دولت براي بنزيني كه بيش از سهميه به متقاضيان عرضه مي شود. به نظر من اين امر كه نمايندگان تصويب كردند دولت مي تواند قيمت بنزين را تعيين كند مغايرتي با برنامه چهارم ندارد. در قانون برنامه چهارم نمايندگان اختيار قيمت گذاري برخي كالاها را از دولت سلب كردند و اين مصوبه در واقع اختيار قيمت گذاري را در مورد بنزين مازاد بر سهميه به دولت باز گردانده است. اين امر در مصوبه هاي ديگري نيز در لايحه بودجه رخ داد كه اگر اين شبهه درست باشد در مورد اين موارد هم بايد لايحه به قانون برنامه بازگردد. بايد توجه كرد كه قانون برنامه نيز مصوبه نمايندگان است و قانون اساسي نيست و با مصوبه جديد نمايندگان مي توانند قانون قبلي را تغيير دهند. ابهام دوم نيز اين است كه محل هزينه درآمدهاي ناشي از افزايش قيمت بنزين بايد مشخص شود. در مصوبه قيمت بنزين 20 تومان و قيمت گازوئيل نيز 29 تومان افزايش يافته است و نمايندگان مي توانند در مورد نحوه هزينه شدن اين ميزان مازاد درآمد دولت تصميم گيري كنند.
در مجموع مصوبه اخير مجلس را چگونه ارزيابي مي كنيد؟
به نظر من مجلس با مصوبه اخير در واقع يك گام به سوي روش ايده آلي كه بايد بنزين در آن شرايط توزيع شود برداشت. بنزين بايد در واقع به قيمت واقعي عرضه شود و يارانه آن به صورت مستقيم به مردم داده شود. نمايندگان با تصويب دو قيمتي شدن بنزين به سوي اين ايده آل حركت كردند و با نزديك شدن قيمت يارانه اي و قيمت واقعي در آينده بايد يارانه بصورت مستقيم به مردم پرداخت شود.
</TEXT>
</DOC>
<DOC>
<DOCID>HAM2-851220-038</DOCID>
<DOCNO>HAM2-851220-038</DOCNO>
<ORIGINALFILE>/1385/851220/news/_eqtes.htm</ORIGINALFILE>
<ISSUE>يكشنبه 20 اسفند 1385 - سال چهاردهم - شماره4226 - Mar 11, 2007</ISSUE>
<DATE calender="Western">2007-03-11</DATE>
<DATE calender="Persian">1385/12/20</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
مخازن جديد گاز در جنوب استان فارس
</TITLE>
<TEXT>
شانا: بررسي داده هاي زمين شناسي در شهرستان هاي لارستان و فسا در استان فارس وجود مخازن گازي جديد را تاييد مي  كند.
غلامحسين نوذري مديرعامل شركت ملي نفت ايران در مراسم كلنگ زني طرح توسعه ميدان هاي سروستان و سعادت آباد افزود: بررسي هاي زمين شناسي و نتايج به دست آمده از لرزه نگاري ها در اين منطقه نشان دهنده پتانسيل مطلوب اين استان در تامين گاز مصرفي كشور است.
</TEXT>
</DOC>
<DOC>
<DOCID>HAM2-851220-039</DOCID>
<DOCNO>HAM2-851220-039</DOCNO>
<ORIGINALFILE>/1385/851220/news/_eqtes.htm</ORIGINALFILE>
<ISSUE>يكشنبه 20 اسفند 1385 - سال چهاردهم - شماره4226 - Mar 11, 2007</ISSUE>
<DATE calender="Western">2007-03-11</DATE>
<DATE calender="Persian">1385/12/20</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
200 نماينده خواستار تجديدنظر مجلس در قيمت بنزين شدند
بنزين دوباره در بلاتكليفي
</TITLE>
<TEXT>
گروه اقتصادي- با وجود اتمام بخش هاي درآمدي لايحه بودجه اما اعتراض حدود 200 تن از نمايندگان مجلس به مصوبه كميسيون تلفيق بودجه درباره بنزين(كه روز چهارشنبه نيز در صحن علني مجلس تصويب شد)امكان تغيير در مصوبه مجلس درباره سرنوشت بنزين را تقويت كرده است. در حالي كه مجلس شوراي اسلامي در جلسه روز چهارشنبه تصويب كرد بنزين از اول خردادماه سال آينده به صورت سهميه بندي و به قيمت ليتري 100 تومان عرضه گردد و مازاد بر سهميه نيز به قيمت آزاد عرضه شود، اما حدود 200 نماينده مجلس با امضاي نامه اي خواستار بازگشت به لايحه دولت شده اند. در لايحه دولت پيشنهاد شده بود بنزين در سال آينده به صورت سهميه بندي و با قيمت 80 تومان عرضه گردد و فروش آزاد صورت نگيرد، اما كميسيون تلفيق بودجه مجلس با اين استدلال كه پيشنهاد دولت در لايحه بودجه(كه تعيين قيمت بنزين را بر عهده دولت گذاشته)مغاير با ماده سوم قانون برنامه چهارم توسعه است، آن را كنار گذاشت.
با اين وجود، نمايندگان معترض معتقدند در مصوبه كميسيون تلفيق بودجه نيز همين ايراد وجود دارد و هيئت رئيسه مجلس بايد امكان طرح پيشنهاد بازگشت به لايحه دولت را بپذيرد. با طرح مجدد مسئله بنزين در جلسه روز پنج شنبه آن بخش از مصوبه كميسيون تلفيق بودجه كه اختيار قيمت گذاري بنزين مازاد بر سهميه را به دولت مي دهد(قيمت فروش بنزين مازاد بر سهميه بندي به گونه اي تعيين خواهد شد كه يارانه بنزين وارداتي در سال 1386 بيشتر از مبلغ بيست و دو هزار و دويست و پنجاه ميليارد ريال نشود)به استناد آيين نامه مجلس حذف شد. با اين حال، نمايندگان معترض همچنان خواستار بازگشت به لايحه دولت هستند و قرار است نامه 200 نماينده مجلس امروز به طور رسمي به هيئت رئيسه مجلس تقديم گردد. در همين حال، سعيد ابوطالب نماينده تهران و از امضاكنندگان نامه فوق اعلام كرد كه اگر هيئت رئيسه مجلس، تقاضاي نمايندگان را نپذيرد، نمايندگان اقدام به آبستراكسيون خواهند كرد.
محمدخوش چهره نيز با بيان اين كه مصوبه كميسيون تلفيق بودجه درباره بنزين شفافيت لازم را ندارد، ابراز اميدواري كرد كه هيئت رئيسه مجلس براي اتخاذ تصميمي با پيامدهاي اجتماعي كمتر و به مراتب منطقي تر، اجازه بازگشت به لايحه دولت در مورد بنزين را بدهد. وي افزود: اگر هيئت رئيسه مجلس با تقاضاي 200 نماينده فوق موافقت نكند، اين فضا و جو در مجلس وجود دارد كه عده اي در اعتراض به عملكرد هيئت رئيسه، در جلسات آتي مجلس اقدام به آبستراكسيون كنند و يا به كليات بودجه راي ندهند مگر اين كه مسئله بنزين مورد بررسي مجدد قرار گيرد.در همين حال، محمدمهدي مفتح مخبر كميسيون تلفيق بودجه مجلس گفت: در مذاكرات روز پنج شنبه نمايندگان در صحن علني مجلس فقط بخشي كه قيمت گذاري بنزين وارداتي را بر عهده دولت مي گذاشت، حذف شد و دونرخي شدن قيمت بنزين در سال 86 به قوت خود باقي است. وي افزود:  با حذف اين بخش از بند(و)تبصره 13، به نظر مي رسد مشكلي كه حدود 200 نماينده مجلس در نامه اي آن را مطرح كرده  بودند، حل شده باشد.
</TEXT>
</DOC>
<DOC>
<DOCID>HAM2-851220-040</DOCID>
<DOCNO>HAM2-851220-040</DOCNO>
<ORIGINALFILE>/1385/851220/news/_havad.htm</ORIGINALFILE>
<ISSUE>يكشنبه 20 اسفند 1385 - سال چهاردهم - شماره4226 - Mar 11, 2007</ISSUE>
<DATE calender="Western">2007-03-11</DATE>
<DATE calender="Persian">1385/12/20</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
با گذشت 8 ماه از جنايت خيابان ميمنت
كنجكاوي پسر، راز قتل پدر را گشود
</TITLE>
<TEXT>


گروه حوادث- كنجكاوي پسر يك مقتول درباره پرونده قتل پدرش، شك كارآگاهان جنايي را برانگيخت و به اين ترتيب راز جسد رها شده پيرمردي در خيابان ميمنت تهران فاش شد.
اين مرد 37 ساله در بازجويي هاي پليسي اعتراف كرد به خاطر وام 3 ميليون توماني پدرش را از پاي درآورده است.
شامگاه پنجم تيرماه85 با گزارش كشف جسد يك مرد سالخورده در خيابان ميمنت تهران، تحقيقات براي گشودن راز قتل اين مرد كه بر روي انگشت سبابه اش اثر مهري آبي رنگ وجود داشت و احتمالاً با يك پيكان كاهويي رنگ به آنجا انتقال يافته بود.
وقتي در ادامه تحقيقات پليسي مشخص شد جسد متعلق به پيرمرد 76 ساله اي است كه خانواده اش با مراجعه به پليس از ناپديد شدن وي خبر داده بودند، تحقيقات درباره مظنونان اصلي ارتكاب اين جنايت آغاز شد.
در جريان بررسي ها درباره اين پرونده، ماموران به يكي از فرزندان مقتول كه دايما براي پيگيري ماجرا به اداره 10 آگاهي( ويژه قتل)مراجعه مي كرد و قصد داشت اطلاعاتي درباره فعاليت ماموران به دست آورد مظنون شدند.
شك ماموران نسبت به اين مرد وقتي بيشتر برانگيخته شد كه آنها دريافتند اين مرد مالك يك خودروي پيكان كاهويي رنگ بوده كه بعد از مرگ پدرش آن را فروخته است و علاوه بر اين وي از مدتي قبل به خاطر نپرداختن اقساط وام 3 ميليوني به بانكي كه سند خانه پدري را در آنجا گرو گذاشته بود و بانك قصد مزايده آن را داشت، با پدرش اختلاف پيدا كرده است.
با مشخص شدن اين موضوع، هفته گذشته هنگاميكه اين مرد مجددا براي پيگيري پرونده به اداره 10 اداره آگاهي مراجعه كرد، با دستور بازپرس پرونده بازداشت شد.
اعتراف به قتل پدر
اين مرد كه در نخستين بازجويي ها منكر ارتكاب قتل بود، زماني كه با دلايل محكمه پسند ماموران روبه رو شد، با گذشت 8 ماه لب به اعتراف گشود و انگيزه خود را سرزنش هاي پدرش به خاطر نپرداختن اقساط وام خود عنوان كرد.
وي در بازجويي هاي پليسي گفت: سال قبل براي گرفتن وام 3 ميليوني براي من، پدرم سند خانه خود را گرو گذاشت، بعد از يك سال چون توانايي پرداخت قسط هايم را نداشتم قرار بود از طرف بانك خانه پدري ام را به مزايده بگذارند كه همين امر باعث اختلاف بين ما شد.
روز قبل از جنايت پدرم براي حل كردن موضوع به خانه ما در همدان آمد، من او را راضي كردم با گرفتن 18 ميليون تومان خانه اش را بخرم تا بتوانم طلبش را پرداخت كنم، وقتي كه او اين پيشنهادم را پذيرفت و پاي قولنامه را انگشت زد، همراه يكديگر به طرف تهران به راه افتاديم، اما در نزديكي شهرستان رزن پدرم به خانه تلفن كرد و وقتي خانواده ام با اين كار مخالفت كردند، پدرم قولنامه اي را كه نوشته بوديم پاره كرد.
اين مسئله باعث عصبانيتم شد، در تاريكي هوا كنار جاده توقف كردم و با سنگ 2 كيلويي كه در خودرو داشتم 3 ضربه به سر وي زدم، بعد از آنكه متوجه شدم او مرده است، جسدش را به حالت نشسته روي صندلي جلو خواباندم و با انداختن پتو بر رويش وانمود كردم خوابيده است و به اين ترتيب به سمت تهران حركت كردم و در حالي كه به بن بست رسيده بودم جسد را در تاريكي شب رها كرده و متواري شدم.
با اين اعتراف بازپرس جنايي تهران متهم به قتل را با قرار روانه زندان كرد.
</TEXT>
</DOC>
<DOC>
<DOCID>HAM2-851220-041</DOCID>
<DOCNO>HAM2-851220-041</DOCNO>
<ORIGINALFILE>/1385/851220/news/_havad.htm</ORIGINALFILE>
<ISSUE>يكشنبه 20 اسفند 1385 - سال چهاردهم - شماره4226 - Mar 11, 2007</ISSUE>
<DATE calender="Western">2007-03-11</DATE>
<DATE calender="Persian">1385/12/20</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
تعليق3 قاضي پرونده جزايري
</TITLE>
<TEXT>
فارس: با حكم دادسراي انتظامي قضات، سرپرست مجتمع قضايي امور اقتصادي و 2 قاضي پرونده شهرام جزايري عرب از سمت قضاوت معلق شدند.
بنا بر اين گزارش، پرونده اين 3 قاضي از حيث انتظامي در دادسراي انتظامي قضات بررسي شده و براي رسيدگي به اتهامات آنان از جهت اداري، پرونده آنان همراه با پرونده رئيس زندان اوين در اختيار دادسراي كاركنان دولت قرار داده شد. آيت الله هاشمي شاهرودي، رئيس قوه  قضاييه هفته گذشته پس از مطالعه گزارش هيات 3 نفره پيگيري فرار شهرام جزايري دستور داد كه الياس محمودي، سرپرست مجتمع قضايي امور اقتصادي، وحيد كربلايي آقاملكي و حسين زاده قضات رسيدگي كننده به پرونده شهرام جزايري در مجتمع امور اقتصادي و رييس زندان اوين از سمت فعلي بركنار شوند.
</TEXT>
</DOC>
<DOC>
<DOCID>HAM2-851220-042</DOCID>
<DOCNO>HAM2-851220-042</DOCNO>
<ORIGINALFILE>/1385/851220/news/_havad.htm</ORIGINALFILE>
<ISSUE>يكشنبه 20 اسفند 1385 - سال چهاردهم - شماره4226 - Mar 11, 2007</ISSUE>
<DATE calender="Western">2007-03-11</DATE>
<DATE calender="Persian">1385/12/20</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
تهديد تروريستي پرواز فرانكفورت - تهران
</TITLE>
<TEXT>
گروه حوادث- به رغم انتشار اخبار اوليه درباره بمب گذاري، منابع پليسي آلمان از تاخير چند ساعته پرواز فرانكفورت تهران، هواپيمايي لوفت هانزا تنها به دليل تهديد تلفني به بمب گذاري خبر مي دهند.
به گزارش ايرنا، كلاوس لودويك سخنگوي پليس فدرال فرودگاه فرانكفورت روز پنجشنبه در توضيح ماجرا به خبرنگار اين خبرگزاري در آلمان گفت: ساعت 18 سه شنبه گذشته هنگامي كه يك فروند هواپيماي مسافربري شركت خطوط هوايي لوفت هانزا بر روي باند آماده پرواز از فرانكفورت به سمت تهران بود، شخص ناشناسي در تماس تلفني با مركز تماس هاي لوفت هانزا در شهر دوبلين در ايرلند جنوبي مدعي شده بود كه در پرواز مذكور بمب جاسازي شد. پس از دريافت اين تهديد، هواپيما از باند پرواز به نقطه امني در فرودگاه منتقل شد و تمامي سرنشينان هواپيما از آن خارج شدند. اين مقام پليس فرودگاه فرانكفورت ادامه داد: پس از اين اقدام، ماموران امنيتي و خنثي سازي بمب تمامي بخش هاي هواپيما و محموله هاي موجود در آن را بازرسي كردند اما هيچگونه اثري از مواد منفجره در آن پيدا نكردند و به اين ترتيب هواپيماي مذكور ساعت 2 و 37 دقيقه بامداد چهارشنبه بار ديگر به سمت تهران پرواز كرد.
توماس ياخ نو سخنگوي شركت هواپيمايي لوفت هانزا در آلمان نيز وجود هرگونه بمب گذاري در هواپيماي مذكور را بشدت تكذيب كرد و گفت: تنها به دنبال دريافت برخي اشارات امنيتي از سوي مقامات، پرواز شماره??? اين شركت به مقصد تهران را به منطقه اي خارج از محوطه اصلي فرودگاه منتقل كرديم و با تخليه مسافران و بازرسي هاي صورت گرفته مشخص شد هيچگونه بمب گذاري در هواپيما صورت نگرفته است و هيچ شي مشكوكي نيز كه اين پرواز را به مخاطره بياندازد در آن كشف نشد. وي همچنين هرگونه دستگيري در اين زمينه را نيز رد كرد و گفت: پرواز مذكور? ساعت بعد بطور كاملا ايمن در فرودگاه مهرآباد تهران به زمين نشست و تنها چمدانها و بار مسافرين به دليل انجام كنترل هاي امنيتي بيشتر با پرواز ديگري به تهران منتقل شدند.
فرانك وينكلر( frank winkler )از مسئولين بخش مطبوعاتي پليس فرانكفورت نيز خبر حمله تروريستي در فرودگاه فرانكفورت را رد كرد.
</TEXT>
</DOC>
<DOC>
<DOCID>HAM2-851220-043</DOCID>
<DOCNO>HAM2-851220-043</DOCNO>
<ORIGINALFILE>/1385/851220/news/_havad.htm</ORIGINALFILE>
<ISSUE>يكشنبه 20 اسفند 1385 - سال چهاردهم - شماره4226 - Mar 11, 2007</ISSUE>
<DATE calender="Western">2007-03-11</DATE>
<DATE calender="Persian">1385/12/20</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
سايه مرگ بر فراز ميني بوس دبيرستان دخترانه
در تصادف ميني بوس و تريلي در كرمان، 5 دانش آموز و معلمشان جان باختنديكي از مجروحان حادثه - عكس: همشهري كرمان
</TITLE>
<TEXT>


گروه حوادث- بر اثر برخورد ميني بوس دانش آموزان دبيرستان دخترانه كاظم آباد كرمان با يك دستگاه تريلر، حداقل 5 نفر كشته و 17 نفر مجروح شدند. اين ميني بوس در حال انتقال 30 دانش آموز سال اول دبيرستان به نمايشگاه كتابي در چترود بود.
صبح پنج شنبه گذشته زماني كه يك دستگاه ميني بوس مسافربري در حال انتقال 30 دانش آموز دبيرستان كوثر روستاي كاظم آباد به نمايشگاه كتابي در چترود در 7 كيلومتري اين روستا بود، ناگهان با يك دستگاه تريلر تصادف كرد كه بر اثر آن 4 نفر از دانش آموزان به همراه معلم شيمي دبيرستان در دم جان باختند. در پي اين تصادف مرگبار با حضور ماموران اورژانس، قربانيان و مجروحان حادثه به بيمارستان شهيد باهنر كرمان انتقال يافتند. به گفته يكي از مسؤولان بيمارستان شهيد باهنر كرمان پس از انتقال مجروحان به اين بيمارستان، تلاش پزشكان براي مداواي آنها آغاز شد و در حالي كه بيشتر مجروحان به صورت سرپايي مداوا شده بودند 7 نفر از آنها كه مصدوميت بيشتري داشتند در بيمارستان بستري شدند. يكي از مجروحان اين تصادف مرگبار كه در بيمارستان بستري بود در توضيح ماجرا به همشهري گفت: صبح پنج شنبه قرار بود معلم شيمي از ما امتحان بگيرد اما وقتي به دبيرستان رفتيم به ما اعلام شد امتحان به هفته بعد موكول شده و قرار است به نمايشگاه كتاب و از آنجا به آزمايشگاه شيمي در چترود برويم.
به اين ترتيب همه دانش آموزان كلاس به جز 4 نفر كه آن روز غايب بودند سوار ميني بوس شديم و در حالي كه فضاي ميني بوس بسيار محدود بود بر روي صندلي هاي 2 نفره، 3 نفري و بر روي صندلي هاي يك نفره به صورت 2 نفره نشستيم و همراه معلم شيمي راهي چتر ود شديم. وي ادامه داد: ساعت حدود 8 و 15 دقيقه صبح بود كه ميني بوس به راه افتاد و 20 دقيقه بعد در حالي كه من و دوستم با هم حرف مي زديم ناگهان احساس كردم ضربه شديدي به ميني بوس خورد و ديگر چيزي نفهميدم. وقتي چشمانم را باز كردم خودم را روي برانكارد ديدم كه در راهروي بيمارستان در حال انتقال به بخش جراحي بودم.
يكي ديگر از مجروحان نيز گفت: وقتي ميني بوس در جاده در حركت بود مي خواست وارد خط سبقت شود كه ناگهان متوجه شد يك تريلر از روبه رو مي آيد و بلافاصله خواست به مسير خودش برگردد كه با تريلر برخورد كرد و بعد از آن ديگر چيزي نفهميدم.
</TEXT>
</DOC>
<DOC>
<DOCID>HAM2-851220-044</DOCID>
<DOCNO>HAM2-851220-044</DOCNO>
<ORIGINALFILE>/1385/851220/news/_havad.htm</ORIGINALFILE>
<ISSUE>يكشنبه 20 اسفند 1385 - سال چهاردهم - شماره4226 - Mar 11, 2007</ISSUE>
<DATE calender="Western">2007-03-11</DATE>
<DATE calender="Persian">1385/12/20</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
گردش 72 ساعته قاتل جوان با خودروي خونين
</TITLE>
<TEXT>
گروه حوادث- پسر جواني كه با انگيزه ربودن خودروي يك مرد مسافركش وي را به قتل رسانده بود، در كمتر از 72 ساعت با محاصره مخفيگاهش در مهرشهر كرج توسط ماموران اداره دهم آگاهي پايتخت دستگير شد.
بنا به اين گزارش، جسد اين راننده مسافركش عصر دوشنبه 14 اسفند در كنار شهرك كشاورزي بومهن در حالي كشف شد كه چند ساعت قبل با ضربات مرگبار چكش به سرش از پاي درآمده بود.
با حضور بازپرس محمد حسين شاملو و انجام تحقيقات اوليه مشخص شد مقتول راننده يك آژانس كرايه خودرو در بومهن بوده كه چند ساعت قبل جوان مسافري خودروي او را به مقصد سازمان آب و فاضلاب جاجرود كرايه كرده است و احتمالا بعد از ارتكاب جنايت با خودروي او فرار كرده است. بازپرس جنايي در حالي كه احتمال مي داد اين جوان سارق در همان اطراف در حال تردد باشد، به سرعت دستور چهره نگاري از مسافر مرگ را صادر كرد و جستجوي گسترده پليسي براي يافتن ردي از وي توسط كارآگاهان اداره 10 آگاهي پايتخت(ويژه قتل)آغاز شد. وقتي كارآگاهان در بررسي پرونده هاي مربوط به متهمان سابقه دار دريافتند تصوير چهره نگاري شده با تصوير يك متهم كه داراي چندين سابقه نزاع و اعتياد است، شباهت دارد، مشخص شد كه اين سارق جنايتكار با خودروي مقتول به خانه يكي از دوستان خود در مهرشهر كرج رفته است. با شناسايي مخفيگاه اين پسر 20ساله به نام مسعود كارآگاهان جنايي، مخفيگاه مرد جوان را تحت كنترل قرار داده و هنگامي كه متهم صبح روز پنجشنبه گذشته قصد سوار شدن به خودرو مقتول را داشت او را بازداشت كردند.
مسعود در بازجويي هاي صورت گرفته با اعتراف به قتل مدعي شد: قبل از جنايت 3 بار به عنوان مسافر سوار خودرو مقتول شده بودم و از آنجايي كه خودروي او توجهم را جلب كرده بود، نقشه كشتن راننده و سرقت خودرواش را طراحي كردم، روز حادثه به مقابل آژانس رفتم و خودروي مقتول را كرايه كردم، در طول مسير از او خواستم در مقابل محل كار قبلي ام توقف كند و از آنجا يك چكش برداشته و از راننده خواستم به سمت يك جاده خاكي برود، وقتي به منطقه مناسبي رسيدم با ضربات چكش او را به قتل رسانده و با خودرواش فرار كردم.
</TEXT>
</DOC>
<DOC>
<DOCID>HAM2-851220-045</DOCID>
<DOCNO>HAM2-851220-045</DOCNO>
<ORIGINALFILE>/1385/851220/news/_informatic.htm</ORIGINALFILE>
<ISSUE>يكشنبه 20 اسفند 1385 - سال چهاردهم - شماره4226 - Mar 11, 2007</ISSUE>
<DATE calender="Western">2007-03-11</DATE>
<DATE calender="Persian">1385/12/20</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
20 شخصيت مهم دنياي اينترنت در سال 2006 به انتخاب پي سي ورلد
يك تا بيست دنياي صفر و يك
عميد نمازيخواه
</TITLE>
<TEXT>


دنيايي كه ارتباطاتش را صفر و يك ها تعريف مي كنند، مردان بزرگش را هم بايد كساني دانست كه بيشتر با اين صفر و يك ها ارتباط دارند. مردان سال جهان را هنوز هم، مثل آن دوران كه دكتر مصدق روي جلد مجله تايم رفت، رسانه هاي مشهور دنيا انتخاب مي كنند؛ اما امروز ديگر دنيا تغيير كرده است و هيچ چيز در اين دنيا نيست كه صفر و يك ها به آن رسوخ نكرده باشند.
چند روز قبل، پي سي ورلد 50 فرد تأثيرگذار در اينترنت را از ميان هزاران هزار فردي كه در اينترنت فعاليت مي كنند و به آن شخصيت مي بخشند، به عنوان مهم ترين شخصيت هاي اينترنتي سال 2006 انتخاب كرد. البته اين فهرست 50 نفره عملا از 62 نفر تشكيل شده، چون به نظر پي سي ورلد در برخي بخش ها نمي توان تفاوتي ميان افراد برگزيده قرار داد و به همين خاطر چند نفر در يك خانه مي نشينند. در اين ليست با در آمدهاي ميليارد دلاري برخورد مي كنيد كه نشان دهنده خلاقيت اين افراد است و از آن مهمتر استفاده به موقع از كسب و كار ديجيتال است كه متاسفانه هنوز در ايران بستر خوبي ندارد. از 50 نفر برگزيده، با 20 نفر اول آشنا شويد.
***
1 - اريك اشميت، لري پيج، سرجي برين / مسئولان اجرايي گوگل:
امكان ندارد شما كاربر اينترنت بوده باشيد و به گوگل سري نزده باشيد؛ يا لااقل دانسته و ندانسته از امكاناتي كه گوگل ارائه مي كند استفاده نكرده باشيد. وقتي كه سرجي برين و لري پيج طرح پروژه خود را در دانشگاه استانفورد ارائه كردند هيچ گاه فكر نمي كردند روزگاري نام اين طرح كوچك، بزرگ ترين نامي باشد كه در اينترنت وجود خواهد داشت. در سال 2001 اشميت هم به اين دو ملحق شد تا گوگل به آنچه امروز مي بينيم تبديل شود. امسال گوگل با خريد يوتيوب فعاليت هايش را گسترده تر كرده است و به نظر مي رسد آنقدر بزرگ شود كه هيچ وقت كسي به آن نرسد.
2 - استيو جاب / مديرعامل اپل:
همه ما آي پادها را مي شناسيم و
مي دانيم كه آي تيونز چگونه اين دستگاه هاي كوچك دوست داشتني را همچون نگهباني از دسترس موسيقي هايي كه از دريچه آي تيونز رد نشده است محافظت مي كند. تا همين جاي كار و با اتكا به همين سيستم پيچيده و سختگيرانه، جاب به واسطه مديريت اپل فرد مهمي در اينترنت به شمار مي رود. اما او مهم تر مي شود: عرضه سيستم drm- free music توسط اپل هر فرد ديگري را هم كه به جاي جاب نشسته بود مهم مي كرد. ديگر مي توان با آي پادها هر موسيقي ديگر را كه با آي تيونز براي دستگاه هاي اپل تبديل نشده اند گوش كرد. به تمامي اين مسايل عرضه آيفون ها در آينده نزديك را اضافه كنيد. به نظر شما استيو جاب مهم نيست؟
3 - بارم كوهن / بنيانگذار بيت تورنت
سيستم هاي p2p مثل كازائا و اي دونكي سال گذشته عملا به تاريخ كوتاه وب پيوستند. آينده از آن بيت تورنت است، برنامه اي كه بارم كوهن به دنيا عرضه كرده است. بيت تورنت كه در سال 2001 تهيه شد به كاربران اين امكان را داده است كه فايل هاي سنگين همچون فيلم ها را به راحتي دانلود كنند. پس ديگر دليلي براي اين كه كوهن را در دنياي اينترنت مهم بدانيم نمي خواهيم.
4 - مايك مورهيم / رئيس شركت بليزارد
در دنياي بازي هاي آنلاين هيچ شركتي به پاي بليزارد نمي رسد. هشت ميليون كاربر در سراسر جهان با بليزارد روزگار
مي گذرانند و بليزارد در مقابل 5/1 ميليارد دلار درآمد سالانه دارد. مورهيم يك پاي بازي اين 8 ميليون نفر است، او بازي مي دهد، پولدار مي شود و مرد سال!
5 - جيمي ويلز / بنيانگذار ويكي پديا
بسياري از كاربران آنلاين ويكي پديا را اولين و آخرين نقطه براي دريافت اطلاعات مي دانند. اين ايمان كاربران به ويكي پديا به قدري زياد است كه مجله نيچر اين دانش نامه را چيزي نزديك به بريتانيكا دانسته است. اين شهرت بسيار زياد اما براي ويكي پديا خطر هايي را هم به همراه دارد به گونه اي كه اين سايت بارها هدف اسپمرها شده است. ويكي پديا براي جلوگيري از اين امر كارهاي زيادي كرده است به گونه اي كه مثلا ديگر از قطر نمي توان سايت را ويرايش كرد. به هرحال ويلز به عنوان يكي از مهم ترين شخصيت هاي دنياي اينترنت انتخاب شده است.
6 - جان دوئر / سرمايه دار پركينس، كلاينر و چند شركت ديگر
دوئر كه يك فروشنده سابق اينتل به شمار مي رود، امروزه سلطان دره سيليكون به حساب مي آيد. او با همه شركت هاي اينترنتي كار مي كند، از آمازون گرفته تا گوگل. جف بزو يك بار او را مركز ثقل اينترنت ناميده است كه چندان هم
بي ربط نگفته است.
7 - كريگ نيومارك / بنيان گذار كريگ ليست
سايت او هيچ تبليغاتي قبول نمي كند، دامنه اشorg است و تنها 23 كارمند دارد. پس چرا مهم است؟ يكي از دلايلش
مي تواند اين باشد كه صفحات سايت او دسامبر سال گذشته 1/14ميليون بار ورق خوردند و سايتش به عنوان پنجاه و دومين سايت از نظر ميزان بازديد كنندگان معرفي شد. اما چرا؟ بازديد از اين سايت به يك اعتياد ميان كاربران تبديل شده است. يك بار به سايت craiglist.org برويد تا بدانيد چرا نيومارك اين قدر مهم است؛ مواظب اعتياد هم باشيد!
8 - پيتر لوينزون / رئيس فاكس اينتراكتيو مديا
شركت اينتراكتيو مديا كه متعلق به بنگاه خبري روپرت مرداك است پرقدرت ترين نهاد در دنياي اينترنت به شمار مي رود؛ اين سايت 13 سايت متفاوت را كنترل مي كند كه اسم تنها يكي از آنها مي تواند رييس شركت اينتراكتيو مديا را بيش از حد مهم كند. برخي از اين اسم ها را همه مي شناسيم: myspace.com يا فاكس نيوز. اين دو اسم براي تأييد مهم بودن پيتر لوينزون كافي نيست؟
9 - ماريسا ماير‎/ معاون رئيس بخش توليدات تحقيقي و تجربيات كابرات در گوگل
به نام بخشي از توليدات اين بخش توجه كنيد: گوگل مپ(نقشه گوگل)، گوگل دسكتاپ، گوگل بيس و.... اين ها كافي نيست؟ پس بخش تجارت الكترونيك سايت ebay را هم اضافه كنيد. ماريست به عنوان اولين كارمند زن گوگل و به عنوان اولين مهندس زن آن در سال 1999 به گوگل پيوست(او بيستمين كارمند گوگل هم به شمار مي رفت). اين خانم هم اكنون مسئول يكي از بخش هاي بسيار مهم گوگل و به تبع آن يكي از شخصيت هاي مهم دنياي اينترنت به شمار مي رود؛ قدرت خانم ها را در دنياي اينترنت هم دست كم نگيريد.
10 - چاد هرلي و استيو چن / بنيان گذاران يوتيوب
با اين كه گوگل يوتيوب را خريده است به نظر مي رسد هرلي و چن هنوز تنها كساني هستند كه مي توانند اين سايت را متحول كنند. اين سايت قرار است از اين به بعد به كاربران براي آپلود فيلم ها پول بدهد و چندين قرارداد همكاري با شبكه هاي معروف مثل mtv و bc بسته است.
</TEXT>
</DOC>
<DOC>
<DOCID>HAM2-851220-046</DOCID>
<DOCNO>HAM2-851220-046</DOCNO>
<ORIGINALFILE>/1385/851220/news/_informatic.htm</ORIGINALFILE>
<ISSUE>يكشنبه 20 اسفند 1385 - سال چهاردهم - شماره4226 - Mar 11, 2007</ISSUE>
<DATE calender="Western">2007-03-11</DATE>
<DATE calender="Persian">1385/12/20</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
اخبار كوتاه
</TITLE>
<TEXT>
راه اندازي خدمات
تلفن اينترنتي مايكروسافت
مايكروسافت تا پايان ماه مارس جاري نگارش آزمايشي خدمات تلفن اينترنتي خود را راه اندازي مي كند. مايكروسافت اعلام كرد اين خدمات با نرم افزارهاي مجموعه نرم افزاري آفيس تركيب خواهد شد و امكان برقراري تماس تلفني با استفاده از اين خدمات با خطوط تلفني عادي ممكن خواهد بود. نرم افزار تلفن اينترنتي مايكروسافت با نرم افزارهاي تلفن اينترنتي شركت هايي نظير سيسكو و آوايا رقابت خواهد كرد.
طراحي سيستم انتقال دارو به بدن بدون نياز به سوزن
تيمي از دانشمندان دانشگاه هاي كاليفرنيا سانتا باربارا و بركلي سيستم عالي ميكروجت تپش داري را طراحي كرده اند كه از آن براي انتقال داروهاي پروتئيني به پوست بدون هيچ گونه درد يا كوفتگي شايع در ناحيه تزريق استفاده خواهد شد. اين تكنيك جديد تركيبي از سرعت بسيار بالا(بيش از 100 متر در ثانيه)به همراه ميان برهاي بسيار كوچك جت( بين 50 تا 100 ميكرومتر)است كه در هر بار تنها 2 تا 15 نانو ليتر از داروهاي مايع را به بدن منتقل مي كنند.
كليد الكترونيكي نانومتري
محققان نمونه اوليه از يك كليد الكترونيكي در مقياس نانو طراحي كرده اند كه با سرعت نور عمل مي كند. دانشمندان مؤسسه ملي استانداردها و فناوري در آمريكا اين كليد الكترونيكي را از لايه هاي خودمونتاژ مولكول هاي آلي بر روي سيم هاي نقره اي طراحي كرده اند. كاربردهاي احتمالي از اين كليد شامل طراحي يك فناوري جايگزين براي ذخيره داده هاي مغناطيسي و يا براي طراحي ابزار حافظه اي مدارهاي پيوسته هستند.
پنجمين نگارش
نرم افزار گوگل دسكتاپ
شركت گوگل روز چهارشنبه نسخه آزمايشي نگارش جديد نرم افزار پركاربر گوگل دسكتاپ خود را به صورت رايگان عرضه كرد. گوگل دسكتاپ نرم افزاري است كه به كاربران كمك مي كند در ميان انبوه اطلاعات موجود در هاردديسك رايانه هاي خود به جستجوي اطلاعات مورد نيازشان بپردازند.
</TEXT>
</DOC>
<DOC>
<DOCID>HAM2-851220-047</DOCID>
<DOCNO>HAM2-851220-047</DOCNO>
<ORIGINALFILE>/1385/851220/news/_informatic.htm</ORIGINALFILE>
<ISSUE>يكشنبه 20 اسفند 1385 - سال چهاردهم - شماره4226 - Mar 11, 2007</ISSUE>
<DATE calender="Western">2007-03-11</DATE>
<DATE calender="Persian">1385/12/20</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
بقيه آدم هاي گمنام!
</TITLE>
<TEXT>
بقيه نام ها در اين ليست، شايد براي همه ما آشنا نباشد، اما شك نكنيد كه اين آدم هاي نه چندان گمنام دارند دنياي مجازي را به تسخير خود در مي آورند، دنيايي كه شايد به زودي، دنياي حقيقي را ببلعد.
كوين جي.مارتين / رييس هيئت مديره كميسيون ارتباطات فدرال
نام او در اين ليست شايد ناخوشايند است ولي بايد قبول كنيم كه يكي از تاثير گذارترين اشخاص در اينترنت به شمار مي رود. او در سال 2005 به اين گروه پيوست و در جاي مايكل پاول نشست و با پيشرفتي كه داشت هم اكنون در رتبه يازدهم از اشخاص مهم دنياي اينترنت قرار دارد.
برد تمپلتون / رئيس هيات مديره بنياد پيشروان الكترونيك
هروقت احساس كرديد كه در دنياي الكترونيك به حيطه شخصي شما تجاوز شده و يا قانون كپي رايت رعايت نشده، حتماً با برد تمپلتون مشكلتان را در ميان بگذاريد، زيرا متخصص سو كردن شركت هاست. علاقه او به كپي رايت از سال 1989 نشات مي گيرد، زماني كه كلارينت را به عنوان اولين انتشارات وب تاسيس كرد؛ چيزي كه خود تمپلتون از آن به عنوان اولين روزنامه شبكه ياد مي كند.
هنري چون / مديرعامل ساي ورلد cyworld
نگوييد ساي ورلد يك ماي اسپيس كره اي است. در واقع بايد گفت ماي اسپيس يك ساي ورلد آمريكايي است. در كره جنوبي 25 درصد افراد(كه 90 در صد آنها را جوانان و نو جوانان تشكيل مي دهند)يك دفتر كار مجازي در سايورلد دارند. هنري چون ساي ورلد را در سال 2006 به آمريكايي ها معرفي كرد؛ هرچند هنوز به اندازه ماي اسپيس دوستدار ندارد ولي رقيب سرسخت و آينده نگري است. شايد سال بعد نام هنري چون را در رتبه هاي بهتري نسبت به رتبه سيزدهم ببينيد.
شانا فيشر / معاون اجرايي و استراتژي هاي ام اند دي و آي.اي.سي
بري ديلر رييس هيات مديره و مديرعامل شركت علاقه خاصي به شيوه كاري او دارد. پس از خريدن سايت هاي ask.com,citysearch.expedia,ticketmaster و بسياري از سايت هاي تجاري ديگر، شانا فيشر توانايي هايش را بيشتر احراز كرد تا بري ديلر به سود سرشاري برسد. استراتژي هاي او دليل اين سود و ثبت نام در ليست بهترين هاي اينترنت به عنوان قدرتمند ترين زن اينترنتي است.
نيكلاس زنستروم و جانس فريس / بنيانگذاران كازائا و اسكايپ
مثل اينكه اين دو نفر نمي توانند جلوي خودشان را بگيرند. اول سيستم در اشتراك گذاشتن سايت ها را در كازائا ساختند و بعد هم اسكايپ. جالب است بدانيد كه اسكايپ را 2.6 ميليارد دلار به اي بي فروختند و باز هم بايد منتظر حركات انقلابي بعديشان باشيم.
مت مولن وگ /گسترش دهنده ورلد پرس
يك جوان 22 ساله كه در سال 2004 ورلد پرس را ساخت. او علاقه زيادي به حمايت از نرم افزارهاي منبع باز دارد و پس از كار تمام وقت بر روي وبلاگ محبوبش در سال 2005 سي نت او را دعوت به كار كرد ولي دليل وجود نامش در اين ليست همان ورلد پرس است.
اين ليست پر از افراد سرشناس اينترنتي است كه در رتبه هاي هفدهم به بعد قرار دارند مانندفيليپ راسديل مديرعامل لابراتوار ليندن، جان لچ ج.هانسن كه او را به نام جان- دي وي دي مي شناسند زيرا اولين كسي بود كه قفل دي وي دي ها را شكست و برنامه اش را با نام دي.اي.سي.اس.اس در سال 2002 در اختيار عموم گذاشت و سپس به سراغ آيتيونز رفت حالا هم كه كابوس بلوري سوني و اچ دي دي وي دي هاي توشيبا شده. رتبه نوزدهم متعلق به جري يانگ، ديويد فيلو و تري سيمل است و همه مي دانند كه سايت ياهو شهرتش را مديون خلاقيت اين سه نفر است. رتبه بيستم هم جك ما كه به راحتي در چين كار مي كند بدون اينكه تا به حال آنجا را ديده باشد اسم سايتش هم جالب است. او صاحب سايت علي بابا است. سايتي كه درآمد چند ميليارد دلاري براي ياهو داشته و باعث شد تا ياهو سايت چيني خود را هم بالا بياورد.
در ادامه اين ليست نام 30 نفر ديگر از بزرگان اينترنت قرار دارد كه ما مجال صحبت در باره آن ها را نداريم. در آمد چند ميليارد دلاري هر كدام توجه تان را به چه چيزي جلب مي كند؟ احتمالاً كسب و كار ديجيتال هنوز در ايران گسترش نيافته است!
</TEXT>
</DOC>
<DOC>
<DOCID>HAM2-851220-048</DOCID>
<DOCNO>HAM2-851220-048</DOCNO>
<ORIGINALFILE>/1385/851220/news/_kharj.htm</ORIGINALFILE>
<ISSUE>يكشنبه 20 اسفند 1385 - سال چهاردهم - شماره4226 - Mar 11, 2007</ISSUE>
<DATE calender="Western">2007-03-11</DATE>
<DATE calender="Persian">1385/12/20</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
امروز در بيت المقدس انجام مي شود:
ديدار عباس و اولمرت
در حالي كه اسرائيلي ها مي گويند تمايلي به گسترش مذاكرات ندارند عباس تاكيد دارد به دنبال بسط محتواي مذاكرات است
</TITLE>
<TEXT>


گروه بين الملل- محمود عباس، رئيس تشكيلات خودگردان فلسطيني و ايهود الموت، نخست وزير رژيم صهيونيستي امروز براي دومين بار در 2 هفته گذشته با يكديگر ديدار و گفت وگو مي كنند.
به گزارش خبرگزاري رويترز ديدار امروز در حالي برگزار مي شود كه تل آويو طي روزهاي اخير نارضايتي خود را از پيوستن جنبش فتح به دولت وحدت ملي فلسطينيان كه قرار است از سوي اسماعيل هنيه، نخست وزير تشكيل شود به دفعات اعلام كرده است.
اولمرت با اين ادعا كه بايد از نيروهاي متعادل فلسطيني حمايت به عمل آورد روز گذشته تاكيد كرد مصمم به ادامه مذاكرات جاري با عباس است. او گفت: من تماس با ابومازن را قطع نخواهم كرد و به مذاكرات دوجانبه با وي ادامه خواهم داد. او در ادامه تاكيد كرد با توجه به پافشاري حماس بر خودداري از پذيرش شروط تعيين شده از سوي گروه چهارجانبه متشكل از ايالات متحده، روسيه، اتحاديه اروپا و سازمان ملل براي رفع حصر فلسطينيان اگرچه قادر به آغاز مذاكرات رسمي با دولت فلسطيني نيست اما گفت وگو بر سر آزادسازي دارايي هاي فلسطينيان را با ابومازن ادامه مي دهد.
در حالي كه اسرائيلي ها مي گويند تمايلي به گسترش مذاكرات ندارند عباس تاكيد دارد به دنبال بسط محتواي مذاكرات و گفت وگوي طرفين بر سر مسائلي چون توافقنامه نهايي صلح و ايجاد كشور فلسطين است.
ديدار عباس و اولمرت در حالي امروز انجام مي شود كه تلاش هاي فتح و حماس براي تشكيل دولت وحدت ملي تاكنون به نتيجه نرسيده و عباس روز جمعه با درخواست هنيه براي تمديد ضرب الاجل دو هفته اي براي معرفي اعضاي موافقت كرد.
نشست بروكسل
رهبران 27 كشور عضو اتحاديه اروپا كه از روز پنجشنبه براي حضور در نشست بروكسل، پايتخت بلژيك در اين كشور به سر مي بردند روز جمعه در بيانيه پاياني اين گردهمآيي از دولت خودگردان فلسطيني خواستند به شروط تعيين شده از سوي گروه چهار جانبه براي پايان محاصره فلسطينيان و از سرگيري اعطاي كمك هاي مالي و اقتصادي تن دهند.
در بيانيه اين نشست دوروزه تصريح شده اتحاديه اروپا آماده همكاري با دولت خودگردان فلسطيني منوط به محكوميت خشونت، به رسميت شناخته شدن اسرائيل و پايبندي دولت جديد به توافقنامه هاي دولت هاي پيشين فلسطيني با تل آويو است.
مضمون اين بيانيه گواه اين واقعيت بود كه اروپايي ها به رغم مشكلات فلسطينيان حاضر به تجديد نظر در موضع خود نبوده و تمايلي به همكاري با دولت منتخب جنبش حماس ندارند.
</TEXT>
</DOC>
<DOC>
<DOCID>HAM2-851220-049</DOCID>
<DOCNO>HAM2-851220-049</DOCNO>
<ORIGINALFILE>/1385/851220/news/_kharj.htm</ORIGINALFILE>
<ISSUE>يكشنبه 20 اسفند 1385 - سال چهاردهم - شماره4226 - Mar 11, 2007</ISSUE>
<DATE calender="Western">2007-03-11</DATE>
<DATE calender="Persian">1385/12/20</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
بوش در آمريكاي لاتين
</TITLE>
<TEXT>
گروه بين الملل- جورج بوش، رئيس جمهور ايالات متحده در حالي از روز جمعه سفر يك هفته اي خود به آمريكاي لاتين را با شعار كار آفريني براي مردم منطقه آغاز كرد كه موجي از ناآرامي در اعتراض به حضور او سراسر آمريكاي لاتين را دربر گرفته است.
سفر بوش به برزيل به عنوان اولين توقفگاه او با ديدار هوگو چاوز، رئيس جمهور چپگراي ونزوئلا از بوئنوس آيرس، پايتخت آرژانتين مقارن شد كه از سفر بوش به كشورهاي آمريكاي لاتين به عنوان اقدامي امپرياليستي ياد كرد و از بوش خواست به كشورش بازگردد.
بوش پس از امضاي قراردادي با لولا داسيلوا، همتاي برزيلي اش راهي دومين مقصد در اين سفر شد. در اين قرارداد بر سر افزايش توليد سوخت بيوشيمايي اتانول براي جايگزيني سوخت هاي فسيلي توافق شد.
اگر چه وزارت امور خارجه آمريكا روز گذشته سعي كرد اقدامات ضدآمريكايي چاوز را بي اهميت جلوه دهد اما به ظاهر ترجمان اين اقدامات را در تظاهرات ضدآمريكايي در هر نقطه اي كه بوش قدم به آن مي گذارد به وضوح مي توان ديد.
بوش روز گذشته برزيل را به مقصد اوروگوئه ترك كرد كه در آن جا هم با تظاهراتي ضدآمريكايي از او استقبال شد. رئيس جمهور آمريكا در ادامه اين سفر راهي گواتمالا و اكوادور مي شود.
</TEXT>
</DOC>
<DOC>
<DOCID>HAM2-851220-050</DOCID>
<DOCNO>HAM2-851220-050</DOCNO>
<ORIGINALFILE>/1385/851220/news/_kharj.htm</ORIGINALFILE>
<ISSUE>يكشنبه 20 اسفند 1385 - سال چهاردهم - شماره4226 - Mar 11, 2007</ISSUE>
<DATE calender="Western">2007-03-11</DATE>
<DATE calender="Persian">1385/12/20</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
سفر قريب الوقوعسولانا به دمشق
</TITLE>
<TEXT>
گروه بين الملل- خاوير سولانا، كميسيونر ارشد سياست خارجي و امنيت اتحاديه اروپا به زودي براي ديدار از سوريه، لبنان و عربستان سعودي راهي خاورميانه مي شود.
به گزارش خبرگزاري آسوشيتدپرس، سولانا روز جمعه اعلام كرد به درخواست رهبران اتحاديه اروپا مأموريت يافته براي مذاكره با مقامات ارشد سوريه، لبنان و عربستان سعودي به اين سه كشور سفر كند.
به ظاهر هدف اصلي سولانا از اين سفر ايجاد هماهنگي بين كشورهاي عربي منطقه براي پايان دادن به بحران جاري در لبنان است. كريستينا گالاچ، سخنگوي سولانا روز گذشته گفت سولانا در مرحله اول از اين سفر فردا راهي رياض  شده و روز سه شنبه براي ديدار با مقامات لبناني راهي بيروت مي شود بي آن كه به زمان دقيق سفر او به دمشق اشاره كند.
سفر سولانا به سوريه اولين ديدار يكي از اعضاي عالي رتبه اتحاديه اروپا از دمشق پس از دو دهه است. در بيانيه پاياني نشست سران اتحاديه اروپا در بروكسل كه روز جمعه به كار خود پايان داد بر حفظ استقلال و تماميت ارضي لبنان تأكيد شده است.
گفته مي شود هدف اصلي از سفر سولانا به منطقه نشان دادن حمايت اتحاديه اروپا از تلاش هاي عربستان سعودي براي پايان دادن به رقابت هاي داخلي گروه هاي فلسطيني و پشتيباني از تلاش هايي است كه براي تقويت دولت فؤاد سينيوره، نخست وزير لبنان و برگزاري دادگاه ترور رفيق حريري، نخست وزير فقيد اين كشور در دست انجام است.
</TEXT>
</DOC>
<DOC>
<DOCID>HAM2-851220-051</DOCID>
<DOCNO>HAM2-851220-051</DOCNO>
<ORIGINALFILE>/1385/851220/news/_kharj.htm</ORIGINALFILE>
<ISSUE>يكشنبه 20 اسفند 1385 - سال چهاردهم - شماره4226 - Mar 11, 2007</ISSUE>
<DATE calender="Western">2007-03-11</DATE>
<DATE calender="Persian">1385/12/20</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
كوتاه
</TITLE>
<TEXT>
توطئه نافرجام عليه چاوز
آسوشيتدپرس: دو نظامي  ونزوئلايي به اتهام طرح ريزي توطئه اي عليه هوگو چاوز، رئيس جمهور اين كشور بازداشت شدند.
اين دو تن گين داويلا، ژنرال بازنشسته و رئيس سابق سرويس ضد مواد مخدر گارد ملي ونزوئلا و پسرش سروان توماس گين معرفي شده اند كه به حكم ماريانو موسكرا، قاضي كنترل نظامي  راهي زندان شدند.
چاوز هفته گذشته از وجود توطئه اي براي قتل خود خبر داد و در پي آن سه شنبه شب گذشته مكالمه اي تلفني در اين رابطه از تلويزيون اين كشور پخش شد. در اين مكالمه تلفني صداي چند ژنرال و افسر نيروهاي مسلح ونزوئلا از جمله سروان توماس گين و يك زن به نام سيندي پاتريسيا شنيده مي شد.
انتقاد شيراك از سپر موشكي آمريكا
خبرگزاري فرانسه: ژاك شيراك، رئيس جمهوري فرانسه اعتقاد دارد طرح سپر موشكي آمريكا در اروپاي مركزي كه به شدت با مخالفت روسيه مواجه شده ممكن است وحدت اروپا را به مخاطره اندازد.
شيراك روز پنجشنبه به دنبال نشست سران كشورهاي عضو اتحاديه اروپا در بروكسل، پايتخت بلژيك در كنفرانسي خبري با اشاره به اين طرح گفت: بايد بسيار دقت كنيم كه تقسيم بندي تازه اي در اروپا ايجاد نكنيم. آمريكا در طرح جديد سپر موشكي خود در نظر دارد 10 موشك رهگير در سال آينده در لهستان مستقر كند و اطلاعات راداري مورد نياز اين موشك هاي رهگير توسط تأسيساتي تأمين شود كه قرار است در جمهوري چك راه اندازي شود. ضمن اين كه رادار اوليه در منطقه اي نامعلوم از قفقاز راه اندازي خواهد شد.
تظاهرات ضدآمريكايي در اكوادور
يونايتدپرس: هزاران نفر در اكوادور روز پنجشنبه در اعتراض به ادامه فعاليت پايگاه نظاميان آمريكايي در شهر مانتا تظاهرات كردند.
در اين تظاهرات نمايندگان جنبش هاي صلح طلب، گروه هاي اجتماعي و سياسي و شركت كنندگان در كنفرانس بين المللي ضد پايگاه هاي خارجي حضور داشتند. تظاهركنندگان به شكلي يكپارچه خواستار تعطيلي پايگاه نظاميان آمريكايي در مانتا و خروج آنان از اين كشور شدند. در اين تظاهرات كه در مسيري به طول هفت كيلومتر از ميدان سيويكا مانتا تا نزديكي پايگاه نظاميان آمريكايي برگزار شد شركت كنندگان شعارهايي همچون مانتا آري يانكي نه و هشدار كه شمشير بوليوار در آمريكاي لاتين به حركت در آمده است حضور نظاميان آمريكايي در اكوادور را محكوم كردند.
درخواست پناهندگي قاضي دادگاه صدام
الجزيره: رئوف عبدالرحمان، رئيس دادگاه جنايي عراق كه حكم اعدام صدام را صادر كرد از انگليس تقاضاي پناهندگي سياسي كرد.
عبدالرحمان كه از اواسط دسامبر گذشته به همراه دو دختر و همسرش با ويزاي گردشگري به انگليس سفر كرده خواستار كسب پناهندگي سياسي از اين كشور شده است. او نداشتن امنيت جاني در عراق و احتمال آن كه از سوي طرفداران صدام مجازات شود چنين درخواستي را مطرح كرده است.
وزارت كشور انگليس از هرگونه اظهار نظر در اين باره خودداري كرده است. صدام حسين به خاطر كشتار 148 تن از شيعيان روستاي الدجيل در شمال بغداد در دهه 90 ميلادي 30 دسامبر 2006 به اعدام با طناب دار محكوم شد.
</TEXT>
</DOC>
<DOC>
<DOCID>HAM2-851220-052</DOCID>
<DOCNO>HAM2-851220-052</DOCNO>
<ORIGINALFILE>/1385/851220/news/_kharj.htm</ORIGINALFILE>
<ISSUE>يكشنبه 20 اسفند 1385 - سال چهاردهم - شماره4226 - Mar 11, 2007</ISSUE>
<DATE calender="Western">2007-03-11</DATE>
<DATE calender="Persian">1385/12/20</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
رويكرد جواد حميديjhamidi@hamshahri.org
پايان محور شرارت براي بوش؟
</TITLE>
<TEXT>
29 ژانويه 2002، زماني كه جورج بوش در سخنراني معروف سالانه خود عراق، ايران و كره شمالي را در زمره گروهي موسوم به محور شرارت قرار داد، بسياري از تحليلگران خاورميانه و منتقدين سياست خارجي آمريكا اعلام كردند، جنگ عليه تروريسم از مسير خود خارج شده و از هدف اصلي فاصله گرفته است.
لارنس كورب دستيار وزير دفاع آمريكا در زمان رياست جمهوري ريگان، در مقاله اي تحت عنوان محور شرارت! مورخ 12 مارس 2002نوشت: بوش، ايالات متحده را وارد جنگي مي كند كه هيچ كشوري توانايي پيروزي در آن را نخواهد داشت.
با اعمال سياست هاي خصمانه بوش و تيم نو محافظه كار مسلط بر واشنگتن عليه اين 3 كشور كه بلافاصله با حمله به عراق و اشغال نظامي اين كشور همراه بود، بسياري از كارشناسان داخلي و خارجي بار ديگر اعلام كردند قطع رابطه ديپلماتيك با كشورهايي كه بوش آنها را حكومت هاي ياغي توصيف مي كند، غير سازنده و شايد مخرب باشد.
اما از ماه گذشته آغاز گفتگو با كشورهاي باصطلاح شرور از ديدگاه بوش، اين سئوال را در اذهان متواتر مي سازد كه آيا بازهاي كاخ سفيد از موضع خود عدول كرده اند؟
در مورد كره شمالي و بحران هسته اي اين كشور، 3 هفته قبل يعني اواسط ماه گذشته ميلادي، نمايندگان واشنگتن در مذاكراتي حساس به توافقي با پيونگ يانگ دست يافتند كه به زعم كارشناسي شباهت بسيار زيادي با دستور العملي داشت كه دولت كلينتون در سال 1994 به آن دست يافته بود. توافقي كه بواسطه مذاكرات مستقيم حاصل شد. در واقع همان چيزي كه دولت بوش پيشتر آنرا محال قلمداد مي كرد.
سه شنبه هفته جاري كاندو ليزا رايس اعلام كرد نمايندگاني از كشورش در اجلاس همسايگان عراق كه با حضور مقامات ايراني و سوري برگذار خواهد شد، شركت خواهد كرد. اگرچه اظهارات توني اسنو مبني بر اينكه حضور در اين اجلاس را نبايد فرصت براي آغاز روابط دوجانبه بين تهران واشنگتن قلمداد كرد، نشان مي دهد كاخ سفيد همچنان بر اعمال فشار بر ايران تا زمان تعليق غني سازي ادامه خواهد داد؛ اما در هر حال حضور به هم رساندن اينگونه مي تواند تفاسير خاص خود را به همراه داشته باشد.
دسامبر امسال نيز در اقدامي ديگر، بوش از آيت الله حكيم رييس مجلس اعلاي انقلاب اسلامي در كاخ سفيد پذيرايي كرد. رهبري شيعه كه نه تنها در روابط نزديك وي با تهران ترديد وجود ندارد بلكه به عنوان رهبر بزرگترين گروه شبه نظامي در عراق مطرح است.اعلام آمادگي آمريكا براي حضور در اجلاس 10 مارس نشان دهنده اين واقعيت است كه اين كشور در آستانه تغيير سياستي چشمگير در قبال كشورهايي است كه هرگونه مذاكره با آنها را اساسا منتفي مي دانست. مذاكره مستقيم با تهران همان چيزي كه در گزارش بيكر هميلتون با هدف تثبيت اوضاع امنيتي در عراق به صراحت با آن اشاره شده بود همواره از جانب دولت بوش مستلزم پيش شرطي بود كه احمدي نژاد چند روز پيش آنرا قطار بدون ترمز توصيف كرد.
اين تغيير سياست آشكار در قبال كشورهايي كه بوش آنها را ياغي و مذاكره با آنها را بي تاثير و بعضا غير ضروري توصيف مي كرد شايد به معني عدول بوش از محور شرارت باشد.اينكه آيا هزينه اي هنگفت ناديده گرفتن ايران، مذاكره نكردن با كره شمالي و بي توجهي به تقسيم قدرت در عراق سرانجام دولت بوش را بر آن داشته است كه سياست خود در قبال اين كشورها را مورد بازنگري و شايد دگرگوني قرار دهد، سئوالي است كه تحولات يك ماه آينده مي تواند پاسخي مناسب براي آن فراهم آورد.
</TEXT>
</DOC>
<DOC>
<DOCID>HAM2-851220-053</DOCID>
<DOCNO>HAM2-851220-053</DOCNO>
<ORIGINALFILE>/1385/851220/news/_shari.htm</ORIGINALFILE>
<ISSUE>يكشنبه 20 اسفند 1385 - سال چهاردهم - شماره4226 - Mar 11, 2007</ISSUE>
<DATE calender="Western">2007-03-11</DATE>
<DATE calender="Persian">1385/12/20</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
محمد باقر قاليباف: كرايه ها نبايد نامعقول افزايش يابد
سهميه بندي بنزين، حمل و نقل عمومي را مختل نمي كند
</TITLE>
<TEXT>
گروه شهري- درجلسه پنجشنبه گذشته شوراي شهر تهران كه به صورت فوق العاده برگزار شد، بودجه جاري شهرداري تهران در نهايت با رقمي حدود 900 ميليارد تومان بسته شد و مواردي نيز از بودجه عمراني به تصويب رسيد.
در سيصد و هفتمين جلسه علني شوراي شهر كه محمد باقر قاليباف شهردار تهران نيز حضور داشت، بخش پاياني از فصل چهارم بودجه جاري بررسي و در نهايت ماده  19 مربوط به پرداختهاي انتقالي كاركنان شهرداري با اعتباري حدود  19 ميليارد و  500 ميليون تومان و ماده 20 مربوط به ديون و تعهدات شهرداري با رقمي معادل 20 ميليارد تومان تصويب شد.
پرسش اعضاي شوراي شهر و توضيحات مسئولان شهرداري در باره افزايش اعتبارات رديف 19 از  4 ميليارد تومان در سال 85 به بيش از 19 ميليارد تومان در سال 86 وقت زيادي از اين جلسه را به خود اختصاص داد.حسن بيادي نايب رييس شوراي شهر در اين باره خواستار توضيح شهرداري درباره جزييات ماده 19 و علل افزايش اعتبارات مربوطه شد.
محي الدين، مدير كل بودجه شهرداري در توضيحي، عمده افزايش اعتبارات اين ماده را مربوط به مواردي از جمله پاداش پايان خدمت و ذخيره مرخصي 160 كارمند رسمي با 30 سال سابقه كار در سال 86، پرداخت حق و حقوق بازنشستگي 50 كارگر رسمي و 50 نيروي ازكارافتاده شهرداري و همچنين بازخريد 200 كارگر شهرداري دانست.
با توضيحات مسئولان شهرداري و بسته شدن بودجه جاري سال 86 شهرداري در سقف 900 ميليارد تومان بررسي بودجه عمراني آغاز و دو بخش آن، از جمله سرفصل پروژه هاي نگهداري و مستمر شهرداري با اعتباري معادل  338 ميليارد تومان و سر فصل خريد املاك واقع در طرحها با رقمي معادل  90 ميليارد تومان به تصويب رسيد و مقرر شد،  70 ميليارد تومان نيز در بخش وامها به اين سرفصل اضافه شود.
شهردار تهران پنجشنبه گذشته، در حاشيه جلسه علني و فوق العاده شوراي شهر كه براي بررسي بودجه سال 86 شهرداري تشكيل شده بود، در جمع خبرنگاران در خصوص مصوبه اخير مجلس در باره سهميه بندي بنزين و تأثير آن بر حمل و نقل عمومي گفت: با توجه به تمهيدات اتخاذ شده توسط دولت و مجلس، وسايل حمل و نقل عمومي همچون تاكسي ها براي مصرف بنزين محدوديت ندارند.
محمد باقر قاليباف افزود: نگرانيهايي چون بنزين تاكسيها، جنبه رواني داشته و هيچ مشكلي در اين زمينه وجود نخواهد داشت و اين مساله نبايد تاثير منفي بر فعاليت حمل و نقل عمومي داشته باشد. شهردار تهران همچنين در پاسخ به سئوالي در باره تعيين نرخ كرايه تاكسي هاي تهران خاطرنشان كرد: لايحه مربوط به نرخ كرايه تاكسي ها به شوراي شهر ارايه شده است و اميدواريم پس از بررسي بودجه شهرداري در دستور كار قرار گيرد.وي با اين حال افزود: با توجه به اين كه هنوز نرخ كرايه تاكسي هاي سال 86 در شوراي شهر تهران به تصويب نرسيده است، اجراي نرخ هاي سال 85 همچنان به قوت خود باقي است.
</TEXT>
</DOC>
<DOC>
<DOCID>HAM2-851220-054</DOCID>
<DOCNO>HAM2-851220-054</DOCNO>
<ORIGINALFILE>/1385/851220/news/_shari.htm</ORIGINALFILE>
<ISSUE>يكشنبه 20 اسفند 1385 - سال چهاردهم - شماره4226 - Mar 11, 2007</ISSUE>
<DATE calender="Western">2007-03-11</DATE>
<DATE calender="Persian">1385/12/20</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
با بزرگترين درختكاري سال سرخه حصار صاحب 20هزار نهال شد
</TITLE>
<TEXT>
ايسنا: بزرگترين عمليات كاشت دسته جمعي درخت در قالب طرح كاشت نهال به ياد شهدا با حضور بيش از 1500 نفر در پارك جنگلي سرخه حصار انجام شد.
در اين طرح كه بيش از 1200 جوان و دانش آموز و جمعي از خانواده هاي تهراني در آن حاضر شدند، بيش از 20 هزار اصله نهال مثمر و غيرمثمر كاشته شد.
در حاشيه اين طرح كه به همت شهرداري منطقه 13، اعضاي خانه شهرياران جوان مناطق 22 گانه تهران،  نيرو هاي  مقاومت بسيج، جمعي از تشكلهاي زيست محيطي كشور برگزار شد، عليرضا جعفري، شهردار منطقه 13 با گراميداشت ياد و خاطره شهداي انقلاب اسلامي ايران گفت: شهرداري تهران با هدف حفظ محيط زيست طرح كاشت نهال به ياد شهدا را در هفته درختكاري در اين منطقه اجرا كرده و در آن شهروندان به كاشت نهال اقدام مي كنند.
وي با اشاره به مشاركت پرشور دانش آموزان و جوانان در كاشت نهال در اراضي سرخه حصار گفت: بيش از 1200 جوان و دانش آموز با حضور در اراضي سرخه حصار به كاشت نهال هاي مثمر و غيرمثمر در اين منطقه مي پردازند.
وي حفظ محيط زيست را دغدغه جدي مديريت تهران دانست و از زير كشت بردن 50 هكتار از زمين هاي پارك سرخه حصار به گامي جدي در راستاي تسهيل در زيست شهري و حفظ پاكيزگي هوا ياد كرد.
جعفري در پاسخ به پرسش خبرنگاران مبني بر قطع درختان سرخه حصار گفت: بحثي با عنوان قطع درخت در دستور كار شهرداري نبوده و تمام همت مديران شهرداري جا به جايي درختان است.
شهردار منطقه 13 تهران مجموع درختان مورد بحث در ماجراي سرخه حصار را 140 اصله عنوان و خاطرنشان كرد: از اين مجموع بيش از 70 درصد درختان به صورت كامل و از ريشه جا به جا شده و تنها 25 درخت به دليل نبود شرايط مناسب قطع شده اند.
</TEXT>
</DOC>
<DOC>
<DOCID>HAM2-851220-055</DOCID>
<DOCNO>HAM2-851220-055</DOCNO>
<ORIGINALFILE>/1385/851220/news/_shari.htm</ORIGINALFILE>
<ISSUE>يكشنبه 20 اسفند 1385 - سال چهاردهم - شماره4226 - Mar 11, 2007</ISSUE>
<DATE calender="Western">2007-03-11</DATE>
<DATE calender="Persian">1385/12/20</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
چين با قرارداد 20 ميليارد دلاري درتوسعه حمل و نقل عمومي مشاركت  مي كند
</TITLE>
<TEXT>
فارس: يك مقام آگاه گفت: وزارت كشور در اجراي تبصره 13 قانون بودجه سال آينده اقدام به انعقاد قراردادي به ارزش 20 ميليارد دلار معادل 5/7 ميليارد يورو و 5/10 ميليارد دلار با چين كرد.يك مقام آگاه در گفت و گو با فارس افزود: اين قرارداد با مشاركت يك بانك چيني_ كانادايي در قالب فاينانس 5 تا 8 ساله منعقد شده و به صورت يورو و دلار خواهد بود، حجم يورويي اين قرارداد 5/7 ميليارد و حجم دلاري آن نيز 5/10ميليارد مي باشد.
وي گفت: از مجموع 5/7 ميليارد يورو اين قرارداد، 3 ميليارد و 900 ميليون يورو به بخش بافت هاي فرسوده شهرهاي كلان مانند تهران، اصفهان، مشهد و شيراز اختصاص يافته است. اين مقام آگاه تصريح كرد: از مجموع 5/7 ميليارد يورو قرارداد فوق 2 ميليارد به ترتيب در بخش خودرو و بخش توسعه شبكه ريلي و منوريل اختصاص خواهد يافت. وي افزود: 5/1 ميليارد يورو نيز از مجموع 5/7 ميليارد يورو، به بحث توسعه استفاده از گاز cg، تاكسي و ون اختصاص يافته است. به گفته وي يكي از نكات مهم اين قرارداد، گنجانده شدن بحث انتقال تكنولوژي از سوي طرف خارجي به داخل كشور است.
اين مقام آگاه افزود: 5/10 ميليارد دلار ديگر اين فاينانس نيز مشابه بخش يورو به بخش هاي مختلف چون بافت فرسوده تعلق و هزينه خواهد شد.
وي با بيان اينكه هم اكنون يك هيات 17 نفره از سوي طرف چيني وارد ايران شده است تا قرارداد نهايي اين فاينانس را نهايي كنند افزود: در حال حاضر بخشي از اتوبوس هاي اين قرارداد نيز در حال انتقال به ايران است.
</TEXT>
</DOC>
<DOC>
<DOCID>HAM2-851220-056</DOCID>
<DOCNO>HAM2-851220-056</DOCNO>
<ORIGINALFILE>/1385/851220/news/_shari.htm</ORIGINALFILE>
<ISSUE>يكشنبه 20 اسفند 1385 - سال چهاردهم - شماره4226 - Mar 11, 2007</ISSUE>
<DATE calender="Western">2007-03-11</DATE>
<DATE calender="Persian">1385/12/20</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
نگاه
</TITLE>
<TEXT>


مهدي كاظمي
سازمان گردشگري:امسال در راه هاكمبود سرويس بهداشتي نداريم
</TEXT>
</DOC>
<DOC>
<DOCID>HAM2-851220-057</DOCID>
<DOCNO>HAM2-851220-057</DOCNO>
<ORIGINALFILE>/1385/851220/news/_shari.htm</ORIGINALFILE>
<ISSUE>يكشنبه 20 اسفند 1385 - سال چهاردهم - شماره4226 - Mar 11, 2007</ISSUE>
<DATE calender="Western">2007-03-11</DATE>
<DATE calender="Persian">1385/12/20</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
گزارش سازمان بازرسي از تخريب منابع طبيعي كشور
عكس:عباس جعفري
</TITLE>
<TEXT>


گروه شهري- سازمان بازرسي كل كشور با انتشار گزارشي، تخريب منابع طبيعي را يك تهديد جدي اعلام كرد.
اين گزارش نسبت به آنچه كه در سالهاي اخير مكرراً توسط رسانه هاي جمعي هشدار داده شده، اين ويژگي را دارد كه در ميان عوامل مختلف مخرب منابع طبيعي نقش عمده اي را براي تغيير گسترده كاربري اراضي با مجوز نهادهاي دولتي و قضايي قائل شده است. از جمله اشاره شده است كه شرايط جديد ورود بي رويه به حريم منابع طبيعي را به همراه داشته كه 884 مورد تغيير كاربري غيرمجاز اراضي، فقط در استان فارس، طي سالهاي اخير حاكي از رويكرد سودجويانه به اراضي ملي ارزيابي مي شود.
اين گزارش مي افزايد: رفع نشدن مشكلات موجود در تثبيت مالكيت دولت نسبت به اراضي ملي و متزلزل بودن مالكيت دولت بر بخش قابل توجهي از اراضي ملي، از مواردي است كه عرصه را براي تاخت و تاز سودجويان فراهم كرده است، به نحوي كه با معطلي تشريفات تملك قانوني زمين به نفع دولت در پيچ و خم اداري و قضايي، زمينه سوءاستفاده زمين خواران بيشتر شده و ضعف حقوقي ادارات منابع طبيعي در ارائه اسناد مثبته، گاه به ثبت مالكيت اشخاص بر اين زمين ها منجر مي شود.
بررسي هاي سازمان بازرسي نشان مي دهد فعال بودن  كميسيون ماده 34 قانون حفاظت و بهره برداري از جنگل ها و مراتع(درخصوص واگذاري اراضي ملي تحت تصرف اشخاص به متصرفان در صورت اثبات مالكيت)موجب شده تا افراد سودجو با هدف تملك زمين، از طريق تخريب و تصرف اقدام به ايجاد سابقه خلاف واقع احياء در اراضي منابع ملي نمايند كه كمبود كارشناسان حقوقي ورزيده در ادارات منابع طبيعي موجب تنظيم دادخواست با استنادات ناكافي و ضعيف و نيز عدم اعتراض بموقع به آراء صادره محاكم مي شود كه در نهايت با قطعي شدن آراء، مالكيت اشخاص بر اراضي ملي مورد اختلاف تثبيت مي شود.
از سوي ديگر، كمبود وسائط نقليه و نيرو به منظور گشت هاي منظم حفاظتي توسط عوامل ادارات منابع طبيعي جهت برخورد با متصرفين و نيز نظارت بر نحوه اجراي طرح هاي مصوب، از ديگر دلايل روند رو به رشد تصرفات غيرقانوني است(نيروهاي حفاظتي موجود 5 برابر كمتر از ميزان استاندارد هستند). ناپايدار بودن خلع يد از متصرفين اراضي ملي به دليل عدم امكان بازديد مجدد مأمورين، موجب تصرف مجدد اين اراضي مي شود.
ضمن اينكه بخش عمده اي از اين معضل نيز ناشي از اطاله دادرسي در محاكم   است كه با گذشت زمان طولاني و عدم برخورد قاطع با متخلفان و كاهش حساسيت، بعضي از اين اراضي در تصرف باقي مي مانند يا از طريق كميسيون هاي گوناگون در نهايت به متصرف واگذار مي شود.
شايان ذكر است كه چندي پيش موسسه بين المللي پايش پايداري محيطي در جهان، ايران را از اين نظر در رتبه 132 قرار داده بود كه از رتبه بسياري كشورهاي آفريقايي و اغلب كشورهاي آسيايي پايين تر است.
</TEXT>
</DOC>
<DOC>
<DOCID>HAM2-851220-058</DOCID>
<DOCNO>HAM2-851220-058</DOCNO>
<ORIGINALFILE>/1385/851220/news/_siasi.htm</ORIGINALFILE>
<ISSUE>يكشنبه 20 اسفند 1385 - سال چهاردهم - شماره4226 - Mar 11, 2007</ISSUE>
<DATE calender="Western">2007-03-11</DATE>
<DATE calender="Persian">1385/12/20</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
نيمه پنهان قانون نفت عراق
رضا سادات
</TITLE>
<TEXT>


قانون نفت جديد عراق كه كمتر از دو هفته قبل به تصويب دولت نوري المالكي، نخست وزير عراق رسيد درحالي قرار است در ماه آتي ميلادي در معرض قضاوت قانونگذاران اين كشور قرار گيرد كه برخلاف ادعاي واشنگتن بسياري از آن به عنوان نقطه پايان كشور واحد عراق و نمادي از دستيابي دولت بوش، رئيس جمهور آمريكا به اهدافش در عراق ياد مي كنند.
اين قانون نه تنها درها را به سوي شركت هاي نفتي فرامليتي مي گشايد كه قراردادهاي اغواكننده را پيش روي آنها قرار داده و انتصاب نماينده اي از سوي آنان در شوراي ملي نفت عراق كه مديريت اين صنعت را برعهده خواهد داشت، امكان پذير مي سازد.
در چارچوب قانون جديد، درآمد نفتي عراق به تناسب جمعيتي بين بخش هاي مختلف اين كشور تقسيم مي شود ولي در عمل اين قانون زمينه را براي تقسيم ثروت هاي نفتي عراق بين مردم اين كشور و شركت هاي نفتي فراهم مي آورد. اين به معناي اضمحلال صنعت نفت ملي شده عراق است كه تا پيش از اين منبع اصلي تامين بودجه براي اين كشور بود. به مرور زمان شرايطي فراهم خواهد شد تا درآمدهاي نفتي عراق بين شمال كردنشين و استقلال يافته، مناطق شيعه نشين در جنوب و بخش هايي كه اهل تسنن درآن سكنا دارند، تقسيم شود.
شوراي نفت و گاز عراق براي هماهنگ ساختن مناطق نفت خير عراق به شوراي وزيران كمك مي كند. اعضاي اين شورا نخست وزير، اعضاي هيأت دولت، رئيس بانك مركزي، نمايندگان مناطق مختلف عراق و مديران عامل شركت هاي نفتي عمده فعال در صنعت نفت اين كشور ازجمله شركت ملي نفت عراق و شركت بازاريابي نفت اين كشور را شامل مي شود.
مهم ترين مخالفت ها در برابر اين طرح از سوي اتحاديه هاي كاركنان صنعت نفت عراق به منصه ظهور رسيد. حسن جمعه عواد الاسدي، رئيس فدراسيون اتحاديه نفتي عراق روز ششم فوريه طي اظهاراتي به شركت هاي خارجي و به ويژه سرمايه گذاران آمريكايي هشدار داد از مشاركت در پروژه تقسيم درآمدهاي نفتي عراق در قالب طرح جديد و فعاليت در سرزمين عراق اجتناب ورزند. الاسدي اين قانون را نامتوازن خواند و اين گونه استدلال كرد كه پيش نويس اين قانون با عجله و تحت شرايطي نامناسب تدوين شده و اجراي آن مناطق مختلف عراق را رودرروي يكديگر قرار مي دهد. ساير مخالفان اين طرح ائتلافي را به رهبري گروه platform كه در لندن فعال است، ايجاد كرده اند.
اگرچه براساس اين قانون كنترل منابع نفتي عراق ظاهرا بين كردها، شيعيان و اهل تسنن اين كشور تقسيم مي شود قدرت اصلي در دست شركت هاي نفتي خارجي خواهد بود كه اقدام به عقد قرارداد با نهادهاي منطقه اي در عراق كرده و هزينه هاي اكتشاف، توسعه و نوسازي زيرساخت هاي نفتي در اين كشور را تأمين كرده و توليد نهايي را در چارچوب قراردادهايي تحت عنوان توافقنامه هاي مشاركت در توليد عهده دار مي شوند. درآمد در ابتدا در اختيار طرف خصوصي قرار مي گيرد تا هزينه هاي اكتشاف و بهره برداري را پوشش دهد و سپس مابقي آن به بخش عمومي منتقل مي شود. در بخش  توسعه، هزينه هاي نوسازي زيرساخت ها به دليل فقر زيرساختي در اكثر مناطق و فقدان اطلاعات آماري جامع درمورد منابع نفتي عراق بالا خواهد بود. اين قانون حق تصميم گيري پيرامون ظرفيت توليد در حوزه هاي نفتي را به شركت هاي فرامليتي كنترل كننده آن حوزه تفويض كرده است. اين حوزه ها ذخاير عظيمي دارند و هريك از آنها به تنهايي تأمين كننده 10 درصد بودجه عراق هستند.
اوا جاسي يز، از اعضاي گروه platform مي گويد: با اين قانون حق مالكيت عراق بر ذخاير نفت اش ناديده گرفته مي شود. وي مي افزايد: اين قانون به شركت هاي طرف قرارداد اين امكان را مي دهد تا درآمدهاي خود را پنهان كنند. اختلاف نظرها در دادگاه هاي لاهه يا ژنو حل و فصل مي شوند و همه چيز در عمل از دست عراقي ها خارج مي شود.
عراق حائز دومين ذخاير شناخته شده نفت جهان است. حتي گمان مي رود با آماده سازي نقشه كامل ذخاير نفتي اين كشور، عراق حائز بيشترين ذخاير نفتي در جهان از كار درآيد. اهميت اين ذخاير در آينده بيشتر مي شود چراكه ذخاير نفتي عربستان سعودي به اعتقاد بسياري بيشتر از ميزان واقعي برآورد شده و با توجه به برداشت بي رويه پيش بيني مي شود توليد نفت در آنها رو به افول گذارد. در چنين شرايطي سپردن كنترل نفت عراق به بخش خصوصي به منزله كاهش كنترل سازمان كشورهاي صادركننده نفت(opec)بر ميزان توليد و قيمت گذاري نفت خواهد بود. آنان كه مي گويند ايالات متحده در جنگ عراق مغلوب شده يك نكته مهم را ناديده مي گيرند. شركت هاي نفتي به جاي واشنگتن بر سكوي پيروزي ايستاده اند.
</TEXT>
</DOC>
<DOC>
<DOCID>HAM2-851220-059</DOCID>
<DOCNO>HAM2-851220-059</DOCNO>
<ORIGINALFILE>/1385/851220/news/_siasi.htm</ORIGINALFILE>
<ISSUE>يكشنبه 20 اسفند 1385 - سال چهاردهم - شماره4226 - Mar 11, 2007</ISSUE>
<DATE calender="Western">2007-03-11</DATE>
<DATE calender="Persian">1385/12/20</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
يادداشتزهرا ابراهيمي
حفظ حكومت اكثريت
</TITLE>
<TEXT>
جهان امروز، جهان برنامه ريزي و تدوين استراتژي براي رسيدن به يك هدف مشخص است. برنامه و هدف اين امكان را فراهم مي كند تا فرد يا سيستم تاكتيك هاي متناسب با هدف مشخص را انتخاب و در آن چارچوب حركت كند. برنامه ريزي و تعيين هدف براي يك سيستم سياسي و حكومتي امري حياتي است چرا كه در دنيايي كه همه به دنبال تأمين منافع ملي خود هستند، بي برنامگي و بي هدفي و يا انتخاب اهدافي كه خارج از توان و موقعيت يك حكومت است در نهايت منجر به تضعيف آن سيستم شده و معلوم نيست بتواند در معادلات جهاني و منطقه اي خود را حفظ كند. مجلس اعلاي انقلاب اسلامي عراق كه روحانيون شيعه عراقي آن را اداره مي كنند با هدف سرنگوني صدام حسين سال ها در ايران فعاليت كردند، پس از سقوط صدام، آنها به كشورشان بازگشتند و در تشكيل حكومت جديد عراق نقش فعالي ايفا نمودند، از اين به بعد استراتژي آنها از سقوط صدام به تشكيل حكومت مردمي اكثريت و سپس حفظ آن تغيير كرد.
اكنون حفظ حكومت جديد عراق(اكثريت شيعه)هدف اصلي اين مجلس شناخته مي شود لذا براي رسيدن به اين هدف، تاكتيك هاي مناسب را انتخاب مي كند.مثلا زماني كه حملات تروريستي بعثي ها و القاعده عليه حكومت جديد شدت مي گيرد به طوري كه شرايط را براي به حساب آمدن دوباره بعثي ها مهيا مي كند.دولت جديد احساس خطر كرده و خود وارد صحنه مقابله با ناامني ها و تروريسم مي شود، آنها نمي توانند قدرت آمريكا را هم در تنظيم معادلات سياسي داخل عراق ناديده بگيرند، لذا با موافقت آمريكاطرح امنيتي بغداد به مرحله اجرا در مي آيد. اگر دولت جديد عراق موفق شود قدرت و صلاحيت خود را در تأمين امنيت عراق و به ويژه پايتخت آن بغداد، نشان دهد مي تواند اميدوار باشد كه حكومت اكثريت را حفظ كند، مجلس اعلا زماني كه خبر تدوين استراتژي جديد امريكا در عراق را مي شنوند از آنجا مطمئنند اين اقدامات در راستاي منافع ملي آمريكاست هر چند كه عراق بيش از آمريكا از آن متأثر مي شود. عبدالعزيز حكيم رئيس مجلس اعلاي انقلاب اسلامي عراق در كسوت يك روحاني به آمريكا سفر مي كند، به كاخ سفيد مي رود و با بوش مذاكره كرده و دست مي دهد، ونظرات حكومت عراق را منتقل كرده و آمريكا را به گونه اي توجيه مي كند كه استراتژي اش را با واقعيات داخلي عراق و نه با خواسته هاي جناح هاي داخلي آمريكا، هماهنگ كند. عبدالعزيز حكيم موفق مي شود برخي نظرات و خواسته هاي حكومت اكثريت شيعه را در استراتژي آمريكا بگنجاند تا اين استراتژي با منافع ملي عراق نيز هماهنگ شود و از اين ناحيه به نفع حكومت اكثريت شيعه عراق و تثبيت آن قدم برداشته شود.
محسن حكيم مي گويد: ما به خاطر حفظ حكومت جديد عراق كه نماينده اكثريت مردم عراق و شيعيان است حاضريم تاكتيك هاي مختلفي را به كار بنديم هر چند كه در جريان اجراي آن مورد انتقاد،تهمت و افترا هم قرار گيريم و يا حتي كشته شويم.
مجلس اعلاي انقلاب اسلامي عراق اكنون در شرايط دشواري قرار گرفته است، اگر تاكنون در برابر بعثي ها و القاعده قرار داشت و ترديدي در مبارزه با آنها از خود نشان نمي داد اما اكنون آمريكا آنها را در شرايطي قرار داده كه با بهترين و نزديك ترين دوست خود يعني ايران هم مرزبندي داشته باشند. ايراني كه يكي از بزرگترين حاميان حكومت جديد عراق بوده و هست، دستگيري عمار حكيم توسط آمريكايي ها هنگامي كه وي از ايران وارد خاك عراق شده، از سوي ناظران آگاه هشداري به مجلس اعلا تلقي شده است كه مرز دوستي اش با ايران را محدود كند.
حال بايد ديد با توجه به استراتژي حفظ حكومت اكثريت شيعه در عراق، مجلس اعلا مشكل جديد را چگونه حل خواهد كرد؟
</TEXT>
</DOC>
<DOC>
<DOCID>HAM2-851220-060</DOCID>
<DOCNO>HAM2-851220-060</DOCNO>
<ORIGINALFILE>/1385/851220/news/_siasi.htm</ORIGINALFILE>
<ISSUE>يكشنبه 20 اسفند 1385 - سال چهاردهم - شماره4226 - Mar 11, 2007</ISSUE>
<DATE calender="Western">2007-03-11</DATE>
<DATE calender="Persian">1385/12/20</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
رئيس جمهوري روز جمعه با مراجع تقليد گفت وگو كرد
ديدارهاي قم
</TITLE>
<TEXT>
گروه سياسي محمود احمدي نژاد رئيس جمهوري صبح جمعه به قم سفر كرد تا در ديدارهايي جداگانه با مراجع تقليد، از نزديك آنان را از عملكرد دولت مطلع ساخته و ديدگاه هاي ايشان را بشنود. اين سفر از آن رو در كانون توجه رسانه ها قرار گرفته بود كه طي ماه هاي گذشته از سويي برخي برنامه هاي دولت با انتقادهايي از سوي مراجع تقليد مواجه مي شد و از سوي ديگر با وجود انتشار اخباري مبني بر سفر احمدي نژاد به قم، اين سفربه تعويق افتاده بود. رئيس جمهوري در اين سفر يك روزه با مراجع تقليد و آيات عظام بهجت، فاضل لنكراني، مكارم شيرازي، صافي گلپايگاني و مشكيني و همچنين اعضاي شوراي عالي جامعه مدرسين حوزه علميه قم ديدار و گفت و گو كرد. در اين ديدارها معاون اجرايي رئيس جمهور، وزير فرهنگ و ارشاد اسلامي، نايب رئيس دوم مجلس، مديرحوزه علميه قم و نمايندگان قم در مجلس شوراي اسلامي نيز حضور داشتند.
پرچمداري اسلام
رئيس جمهوري، صبح جمعه در اين ديدارها ضمن بيان سياست هاي داخلي و خارجي دولت، افتخار ملت بزرگ و متمدن ايران را پيروي از دين اسلام دانست و افزود: مرجعيت و روحانيت شيعه همواره پرچمداري اسلام ناب را برعهده داشته اند و در سخت ترين شرايط و فشارها با ايستادگي بر اصول اسلام ناب محمدي(ص)و مقاومت در برابر مستكبران و ستمگران، سنگري مستحكم در برابر دشمنان اسلام بوده اند.
هدف همه
آيت الله العظمي فاضل لنكراني در ديدار با رئيس جمهوري با اشاره به جايگاه مرجعيت در ميان مردم مسلمان ايران، توجه به تقويت و تعميق عقايد اسلامي در مردم را بسيار مهم دانست و افزود: حفظ و تقويت انقلاب اسلامي هدف همه ماست و يقين داريم كه خداوند همه مسئولاني را كه در جهت تحقق اهداف اين انقلاب تلاش و كوشش مي كنند، ياري و كمك خواهد كرد و پيشرفت انقلاب تاكنون نيز به همين دليل بوده است.
آيت الله العظمي صافي گلپايگاني نيز در ديدار رئيس جمهور و هيأت همراه، با تسليت ايام اربعين سالار شهيدان حضرت ابا عبدالله الحسين(ع)از تلاشهاي دولت در جهت رسيدگي به قشرهاي محروم جامعه قدرداني كرد و افزود: دولت بايد خود را خادم مردم دانسته و براي امنيت، آسايش و رفاه آنها كه همواره وفاداري خود را به نظام اسلامي ثابت كرده اند، تلاش كند و همگان نيز بايد براي موفقيت هاي بزرگ و چشمگيري كه در علم، صنعت و فناوري براي كشور فراهم شده است، شكرگزار درگاه الهي باشند.
اقدام با بركت
آيت الله العظمي مكارم شيرازي نيز با قدرداني از خدمات دولت در بخش هاي مختلف، سفرهاي استاني هيأت وزيران را اقدامي با بركت و ابداع و ابتكاري بي سابقه دانست و افزود: اقدامات دولت در سوق دادن بدنه دستگاه اجرايي به ساده زيستي و صرفه جوي و حذف تشريفات و هزينه هاي اضافي سفرهاي خارجي و همچنين پيشرفت هاي علمي و گام برداشتن در مسير عدالت و مهرورزي، خوب و سبب اميدواري توده هاي مردم شده است.
آرزوي توفيق
حضرت آيت الله العظمي بهجت عصر جمعه در ديدار با رئيس جمهوري، ضمن دعاي خير براي موفقيت دولت نهم و آرزوي توفيق بيشتر در خدمت به مردم از درگاه الهي، به بيان توصيه هاي اعتقادي و اخلاقي براي موفقيت بيشتر دولتمردان پرداختند. رئيس جمهور نيز ضمن تشكر از نصايح و لطف و عنايت ايشان نسبت به دولت خدمتگزار، دعاي خير مراجع تقليد و مردم مومن ايران را سرمايه بزرگي براي موفقيت دولت در كار و تلاش به منظور خدمت بيشتر به مردم و سازندگي كشور دانست.
</TEXT>
</DOC>
<DOC>
<DOCID>HAM2-851220-061</DOCID>
<DOCNO>HAM2-851220-061</DOCNO>
<ORIGINALFILE>/1385/851220/news/_siasi.htm</ORIGINALFILE>
<ISSUE>يكشنبه 20 اسفند 1385 - سال چهاردهم - شماره4226 - Mar 11, 2007</ISSUE>
<DATE calender="Western">2007-03-11</DATE>
<DATE calender="Persian">1385/12/20</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
يادداشتدكتر محمد دهقان
مبارزه با مفاسد اقتصادي
</TITLE>
<TEXT>
كميسيون حقوقي و قضايي مجلس به دليل ارتباط با قوه قضائيه يكي از پركارترين كميسيون هاي تخصصي مجلس به شمار مي رود كه سال گذشته اقدامات قابل توجهي را در زمينه حل معضلات حقوقي كشور، روند رسيدگي به دعاوي و همچنين مبارزه با مفاسد اقتصادي انجام داد.
تصويب قانون اعلام اسامي مفسدان اقتصادي كه مورد تأييد شوراي نگهبان قرار گرفته و به قوه قضائيه نيز ابلاغ شده ازجمله اقدامات ما در سال گذشته به شمار مي آيد كه براساس آن قوه قضائيه موظف است بعد از صدور حكم قطعي اسامي كساني كه به حقوق عمومي و بيت المال تجاوز مي كنند را اعلام نمايد.
بحث رسيدگي به اموال مسئولان كه فوريت و كليات آن در صحن علني به تصويب رسيده از ديگر اقدامات كميسيون قضايي در سال 85 بود كه پيش بيني مي شود شور دوم آن در فروردين ماه سال آتي در كميسيون به تصويب رسيده و به صحن علني بيايد. تصويب كليات اصلاح قانون منع مداخله كاركنان دولت در معاملات دولتي نيز از ديگر اقدامات قابل ذكر در اين زمينه است.
اما غير از مقوله مفاسد اقتصادي و طرح ها و لوايح قوه قضائيه، گاهي اوقات مسائل ديگري نيز در دستور كار ما قرار مي گيرد كه از جمله آن مي توان به لايحه رسيدگي به تخلفات مربوط به عبورومرور و جرايم رانندگي كه حدود يك سال در كميسيون روي آن كار شد اشاره كرد. اين لايحه نگاه نويني به تخلفات رانندگي دارد و به زودي در صحن علني طرح خواهد شد يا با مجوز ناشي از اصل 85 در كميسيون مورد تصويب قرار خواهد گرفت.
اصلاح قانون ديوان عدالت اداري و طرح اصلاح قانون سازمان بازرسي كل كشور از ديگر اقدامات مهمي است كه امسال در دستور كار كميسيون قضايي قرار داشت كه مطابق آن سعي كرديم صلاحيت ديوان عدالت را براي تحقق بهتر عدالت اداري افزايش دهيم و نيز امكان نظارت بيشتر بر دستگاه هاي حكومتي راتوسط سازمان بازرسي كل كشور محقق سازيم.
از اصلاح ماده 18 قانون آيين دادرسي مدني و حذف شعب تشخيص، طرح جرايم رايانه اي، طرح تعيين تكليف تابعيت فرزندان متولد از مادران ايراني و پدران خارجي، لايحه شوراهاي حل اختلاف،  معاضدت قضايي بين ايران و ساير كشورها و طرح برخورد با عوامل توليد و تكثير سي دي هاي مستهجن مي توان به عنوان ديگر اقدامات مهم مجلس و كميسيون قضايي در سال 85 نام برد كه اميدواريم در سال آتي كه سال پاياني كار مجلس هفتم است گام هاي جدي تري را در راستاي حل معضلات قضايي و حقوقي جامعه برداريم.
عضو كميسيون قضايي
</TEXT>
</DOC>
<DOC>
<DOCID>HAM2-851220-062</DOCID>
<DOCNO>HAM2-851220-062</DOCNO>
<ORIGINALFILE>/1385/851220/news/_siasi.htm</ORIGINALFILE>
<ISSUE>يكشنبه 20 اسفند 1385 - سال چهاردهم - شماره4226 - Mar 11, 2007</ISSUE>
<DATE calender="Western">2007-03-11</DATE>
<DATE calender="Persian">1385/12/20</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
چامسكي: ايران و سوريه در برابر آمريكا
واشنگتن در حالي از شكل گيري هلال شيعي در خاورميانه سخن مي گويد كه اكنون ناچار شده در قالب نشست بغداد براي حل مشكلات خود، از ايران و سوريه كمك بخواهدكنترلمنابع نفتي و گازيتوسط اتحاد شيعهبه صورت مستقل بزرگترين كابوس واشنگتن است
</TITLE>
<TEXT>


يك استاد زبان شناس و سياستمدار سرشناس آمريكايي هدف كاخ سفيد از افزايش تبليغات منفي عليه ايران را تسلط بر نفت منطقه خاورميانه توصيف و ايران و سوريه را تنها كشورهاي مقاومت كننده مقابل اهداف واشنگتن معرفي كرد.
پروفسور نوام چامسكي استاد مؤسسه تكنولوژي ماساچوست(ام.آي.تي)در مقاله اي كه روز جمعه در روزنامه گاردين چاپ لندن منتشر شد، نوشت: در منطقه نفت خيز خاورميانه تنها دو كشور ايران و سوريه از تسليم شدن در برابر خواسته هاي آمريكا خودداري كرده اند. با وجود اينكه آمريكا هر دو كشور را دشمن محسوب مي كند، ايران مهمترين دشمن اهداف آمريكا تلقي مي شود.
چامسكي افزود: بر اساس قاعده اي كه در جنگ سرد نيز از آن استفاده شد، ارتكاب خشونت معمولاً به عنوان واكنشي در برابر نفوذ بدخواهانه دشمن اصلي و معمولاً با توسل به دلايل سست مورد توجيه قرار مي گيرد.
تعجب آور نيست كه همزمان با اعزام سربازان بيشتر به عراق توسط بوش خبرهايي با مضمون دخالت ايران در مسائل داخلي عراق نيز منتشر مي شود.(اگر چه با توجه به فرض فرمانروايي واشنگتن بر جهان، كشور خارجي ديگري در عراق دخالت ندارد.)
رئيس گروه زبان شناسي ام.آي.تي افزود: بر اساس تصوري مشابه دوران جنگ سرد كه اكنون در واشنگتن رايج است، ايران مركز هلال شيعي است كه از ايران آغاز شده و با عبور از مناطق شيعه نشين جنوب عراق و سوريه تا حزب الله لبنان ادامه مي يابد.
چامسكي در ادامه اين مقاله گسترش نفوذ ايران در هلال شيعي را چالشي براي منافع دولت آمريكا توصيف و اضافه كرد: بزرگترين منابع نفتي و گازي جهان عمدتاً در مناطق شيعه نشين خاورميانه هستند و كنترل اين منابع توسط يك اتحاد شيعه به صورت مستقل از آمريكا، بزرگترين كابوس واشنگتن است.
در صورت بروز چنين وضعيتي، آنگاه اتحاد شيعه خواهد توانست حتي به شبكه امنيت انرژي آسيا در چين بپيوندد و ايران نيز مي تواند به يك نقطه ثبات تبديل شود كه چنين وضعيتي به صورتي جدي موقعيت قدرتمند آمريكا در جهان را به خطر خواهد انداخت. در اين مقاله همچنين تصريح شده است: مهمترين مسئله براي آمريكا در خاورميانه همواره كنترل مؤثر منابع انرژي منطقه بوده است. در اين راه دسترسي به منابع انرژي در درجه دوم اهميت قرار دارد زيرا زماني كه نفت به درياي آزاد رسيد، مي تواند به هر مقصدي انتقال يابد اما سلطه بر منابع، عنصر اصلي تسلط جهاني است.
منبع: ايرنا
</TEXT>
</DOC>
<DOC>
<DOCID>HAM2-851220-063</DOCID>
<DOCNO>HAM2-851220-063</DOCNO>
<ORIGINALFILE>/1385/851220/news/_siasi.htm</ORIGINALFILE>
<ISSUE>يكشنبه 20 اسفند 1385 - سال چهاردهم - شماره4226 - Mar 11, 2007</ISSUE>
<DATE calender="Western">2007-03-11</DATE>
<DATE calender="Persian">1385/12/20</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
در مراسم سالگرد حاج سيد احمد خميني عنوان شد
يادگار امام، همواره تأثيرگذار بود
</TITLE>
<TEXT>


ايسنا: مراسم اربعين حسيني و سالگرد درگذشت حاج سيداحمد آقا خميني عصر ديروز با حضور مقام معظم رهبري در مرقد مطهر حضرت امام ره برگزار شد. در اين مراسم آيت ا... هاشمي رفسنجاني طي سخناني با اشاره به حضور ميليوني زائران حرم امام حسين ع در كربلا در حالي كه خطر جاني آنها را تهديد مي كند، گفت: قدرتمنداني كه در صدد آسيب رساندن به جهان اسلام هستند از شرايطي كه امروز در كربلا ديده مي شود درس بگيرند. ممكن است در جاهاي ديگر نيز اجتماعاتي بزرگ تشكيل شود اما هدفي كه اين اجتماعات دارد با آنها متفاوت است كه جاي تامل و توجه دارد.
رييس مجمع تشخيص مصلحت نظام در ادامه با اشاره به نقش يادگار حضرت امام در انقلاب گفت: حاج احمد آقا همواره در مبارزه تاثير گذار بود و از ابتداي مبارزه حركت هاي امام را ياري مي كرد. بعد از رحلت حضرت امام هم توانست آثار گرانبهاي حضرت امام را حفظ كند؛ اسنادي كه هر كسي مي تواند از آن استفاده كند و براي آيندگان است.
وي در ادامه با اشاره به مسائل روز، خطاب به بوش و دولتمردان آمريكايي اظهار داشت: اگر شما سياستمدار هستيد و يا مشاور داريد، نگاهي به اربعين حسيني و جهان اسلام، به ويژه در ايران و عراق بيندازيد و ببينيد كه نمي توان با اين مردم كاري كرد. اگر شما توانستيد شاه و امريكا را در مقابل امواج خروشان مردم در انقلاب 57 حفظ كنيد، در اينجا هم مي توانيد پيروز شويد. آن روز كه از امروز نيرومند تر بوديد شكست خورديد. امروز هم مي خواهيد همان اشتباه قبل را تكرار كنيد.
در اين مراسم رئيس جمهوري و تني چند از مقامات كشوري و لشكري حضور داشتند.
</TEXT>
</DOC>
<DOC>
<DOCID>HAM2-851220-064</DOCID>
<DOCNO>HAM2-851220-064</DOCNO>
<ORIGINALFILE>/1385/851220/news/_siasi.htm</ORIGINALFILE>
<ISSUE>يكشنبه 20 اسفند 1385 - سال چهاردهم - شماره4226 - Mar 11, 2007</ISSUE>
<DATE calender="Western">2007-03-11</DATE>
<DATE calender="Persian">1385/12/20</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
ششمين نشست 1+5 هم بدون نتيجه پايان يافت
مخالفت روسيه و چين با افزايش تحريم هاي مالي عليه ايران
</TITLE>
<TEXT>
گروه سياسي- آمريكا، انگليس، فرانسه و آلمان روز جمعه در ششمين دور ازنشست هاي خود در جهت تهيه پيش نويس قطعنامه جديد تحريم بر ضد ايران با مخالفت هاي روسيه و چين مواجه شدند و همين مسئله موجب شد تا اين كشورها باحذف پيشنهاد منع اجباري سفر مقامات ايراني دست اندركاربرنامه  هسته اي موافقت كنند.
به گزارش ايسنا به نقل از روزنامه واشنگتن پست، آمريكا و متحدين اروپايي اش در ابتدا اعمال تحريم تسليحاتي، منع سفر مقامات منتخب ايراني، محدود كردن ميلياردها دلار اعتبارصادرات تاييد شده  دولت ها براي تجارت شركت هايشان با ايران و بسط فهرست افراد و موسساتي كه هدف تحريم ها هستند تا جايي كه بانك سپه و سپاه پاسداران را نيز شامل شود، پيشنهاد كرده بودند،اما روسيه و چين با اين استدلال كه چنين اقداماتي مذاكره برسرفعاليت هاي هسته اي ايران را مشكل مي سازد اصرار دارندكه تحريم هابايدفقط گروهي محدود از افرادي كه با برنامه هاي حساس ايران مرتبطند را دربر بگيرد.
وانگ گوانگيا، سفيرچين درسازمان ملل پس از دو ساعت و نيم مذاكره در دفتر نمايندگي انگليس در سازمان ملل گفت: مشكل اصلي چين با تحريم هاي مالي و تجاري عليه ايران است زيرا ما احساس مي كنيم نبايد مردم ايران را مجازات كنيم. وي تاكيدكرد:روسيه پيشنهاد كرده است اسامي برخي ازاعضاي سپاه پاسداران ازفهرست تحريم ها حذف شود.
ويتالي چوركين، سفيرروسيه درسازمان ملل نيزضمن تاكيدبراينكه ايران بايدباتحريم هايي سخت تر روبرو شود،گفت: مذاكرات بسياري صورت گرفته تا اطمينان حاصل شود مردم ايران مجازات نخواهندشد.
الخاندرو ولف، سفيرآمريكا هم با تصديق اين كه دامنه  تحريم هاي مالي نكته  اصلي نگراني در مذاكرات است، تاكيد كرد: هيچ معياري در مذاكرات ملت ايران را مجازات نمي كند.
تحولات مربوط به نيروگاه بوشهر
درچنين شرايطي محمد سعيدي، معاون سازمان انرژي اتمي پس از مذاكراتش با مقامات شركت روسي پيمانكارساخت نيروگاه بوشهردرباره  تاخير اين شركت در ارسال سوخت، تكميل و راه اندازي نيروگاه از ادعاي مقامات اين شركت مبني بر تأمين نشدن اعتبار كافي براي راه اندازي نيروگاه بوشهر خبرداد وگفت: ايران حاضر است در قبال برنامه اي روشن از سوي شركت روسي پول بيشتري را اضافه بر مبلغ قرارداد پرداخت كند. سعيدي افزود: طرف روسي هم پول بيشتر درخواست كرده است و هم پرداخت مالي زودتر از موعد.
سعيدي همچنين درگفتگو باكانال تلويزيوني وستي روسيه تاخيردرپرداخت ها ازجانب ايران را تكذيب كرد و گفت: طرف روسي مشكلات مالي كمي دارد و ايران  آماده  كمك در اين باره است.
اين درحاليست كه لاريجاني،دبيرشوراي عالي امنيت ملي پنجشنبه بعدازگفت وگو با يوسف بن علوي، وزيرخارجه  يمن گفت: درباره مسائل پيش آمده مشكل پول نيست، بلكه روس ها پيشنهاد داده اند كه زودتر از موعد مقرر ذكر شده در قرار داد به آن ها منابعي را بدهيم و ما دراين ارتباط با آن ها درحال مذاكره وگفت وگو هستيم.
ايرينا يسيپووا، سخنگوي شركت سازنده نيروگاه بوشهر ادعا كرده كه طرف ايراني از 27 ديماه پولي به حساب اين شركت بابت هزينه هاي ساخت نيروگاه بوشهر واريز نكرده است.
</TEXT>
</DOC>
<DOC>
<DOCID>HAM2-851220-065</DOCID>
<DOCNO>HAM2-851220-065</DOCNO>
<ORIGINALFILE>/1385/851220/news/_siasi.htm</ORIGINALFILE>
<ISSUE>يكشنبه 20 اسفند 1385 - سال چهاردهم - شماره4226 - Mar 11, 2007</ISSUE>
<DATE calender="Western">2007-03-11</DATE>
<DATE calender="Persian">1385/12/20</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
رئيس جمهوري:
اصلاح مشكلات، در يك سال شدني نيست
</TITLE>
<TEXT>
گروه سياسي محمود احمدي نژاد گفت: اصلاح مشكلات مانده از دهها سال در يك سال و چند ماه قابل حل نيست ولي به لطف الهي تا پايان چهار سال دولت وضعيت كاركنان و خصوصا فرهنگيان به نقطه مطلوب نزديك خواهد شد.
رئيس جمهوري پنجشنبه شب در ديدار وزير، معاونان و مديران كل استاني وزارت آموزش و پرورش با اشاره به تلاش هاي دولت نهم براي تامين رفاه و آسايش معلمان گفت: اين دولت با درك جايگاه والاي معلمان و در راستاي تحقق عدالت از ابتداي كار خود نسبت به افزايش اعتبار آموزش و پرورش اقدام كرده است و پيش بيني افزايش حقوق ها به صورت پلكاني در لايحه بودجه و تصحيح لايحه مديريت خدمات كشوري در راستاي رعايت عدالت براي همه قشرهاي جامعه به ويژه معلمان و فرهنگيان و افزايش رفاه آنها است. رئيس شوراي عالي انقلاب فرهنگي با بيان اينكه هم اكنون سهم آموزش و پرورش از كل بودجه مربوط به حقوق و مزاياي كاركنان دولت از 31 درصد پيش از آغاز به كار دولت به بيش از 40 درصد رسيده است و اين روند افزايشي ادامه خواهد داشت افزود: انگيزه ابتدايي دولت از تدوين لايحه جامع مسكن، حل مشكل مسكن فرهنگيان و معلمان بوده است و دولت نهم همواره حل مشكلات معيشتي معلمان را در تصميم گيري هاي خود مد نظر دارد.
وي با ياد آوري روند طي شده درباره لايحه مديريت خدمات كشوري گفت: آنچه قبلا تحت عنوان اين لايحه به مجلس ارائه شده بود فاقد انسجام لازم و شتابزده بود و دولت جديد و مجلس قصد دارند و تلاش كردند با تصحيح آن، كاري كنند كه موجب تغييرات واقعي و ملموس در قدرت خريد كاركنان دولت شود تا تجربه تلخ قبلي كه شعار هماهنگي را داشت ولي درعمل موجب افزايش فاصله ها شد تكرار نشود و به اصطلاح آش نخورده و دهان سوخته نشود.
حفظ هويت ملي
رئيس جمهوري عصر پنجشنبه در ديدار با وزيران امورخارجه و هيات هاي شركت كننده در اجلاس اتحاديه همكاري كشورهاي منطقه اقيانوس هند، با اشاره به ويژگي هاي مشترك و استعدادها و توانمندي هاي فراوان كشورهاي منطقه اقيانوس هند تاكيد كرد: كشورهاي منطقه اقيانوس هند بايد ضمن حفظ هويت ملي، فرهنگ و ارزش هاي انساني و الهي خود، با گسترش همكاري هاي علمي و فناوري، اقتصادي، فرهنگي و سياسي زمينه رشد، پيشرفت و شكوفايي ملت هاي منطقه را فراهم كنند. رئيس جمهور همچنين در دومين همايش نكوداشت شهداي پيروان اديان الهي در ايران شركت كرد.
</TEXT>
</DOC>
<DOC>
<DOCID>HAM2-851220-066</DOCID>
<DOCNO>HAM2-851220-066</DOCNO>
<ORIGINALFILE>/1385/851220/news/_siasi.htm</ORIGINALFILE>
<ISSUE>يكشنبه 20 اسفند 1385 - سال چهاردهم - شماره4226 - Mar 11, 2007</ISSUE>
<DATE calender="Western">2007-03-11</DATE>
<DATE calender="Persian">1385/12/20</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
پيام تسليت رهبر معظم انقلاب به مناسبت درگذشترسول ملاقلي پور
</TITLE>
<TEXT>
گروه سياسي - در پي درگذشت ناگهاني هنرمند دفاع مقدس مرحوم آقاي رسول ملاقلي پور حضرت آيت الله خامنه اي رهبر معظم انقلاب اسلامي پيام تسليتي به جامعه سينماگران و اصحاب هنر و خانواده ايشان صادر كردند متن پيام به اين شرح است:
بسم الله الرحمن الرحيم
درگـــذشت ناگهاني هنرمند دفاع مقدس مرحوم آقاي رسول ملاقلي پور را به بازماندگان و دوستان ايشان و به همه سينماگران و اصحاب هنر متعهد تسليت مي گويم. آن مرحوم در زمره كساني بود كه با شوق و خلوص جوانانه و با انگيزه هاي انقلابي پاي در ميدان هنر نهادند و سالهايي از عمر خود را در اين تلاش مؤمنانه سپري كردند و آثار ماندگار و ارزشمندي آفريدند. درگذشت ايشان براي جامعه هنري تأسفبار است. از خداوند متعال پاداش شايسته و رحمت و مغفرتش را براي آن مرحوم مسألت مي كنم
سيدعلي خامنه اي
17/اسفند‎/1385
سوگواري دانشجويان
هزاران نفر از دانشجويان دانشگاههاي مختلف تهران، بعدازظهر جمعه با حركت از دانشگاه تهران به سمت حسينيه امام خميني(ره)با حضور رهبر معظم انقلاب به عزاداري اربعين سالار شهيدان اباعبدالله الحسين(ع)پرداختند.
هيئت هاي دانشجويي دانشگاهها، از دانشگاه تهران، در قالب دسته هاي نوحه خواني و سينه زني به سمت بيت رهبري به حركت درآمدند.
دانشجويان سپس با تجمع در حسينيه امام خميني(ره)با حضور حضرت آيت الله خامنه اي به سوگواري شهيدان مظلوم و اسيران صبور كربلا پرداختند و با سيد الشهدا(ع)پيمان وفاداري بستند.
در اين مراسم پس از سخنراني حجت الاسلام والمسلمين نقويان، مداحان اهل بيت(ع)در رثاي سالار شهيدان مرثيه خواني كردند.
</TEXT>
</DOC>
<DOC>
<DOCID>HAM2-851220-067</DOCID>
<DOCNO>HAM2-851220-067</DOCNO>
<ORIGINALFILE>/1385/851220/news/_siasi.htm</ORIGINALFILE>
<ISSUE>يكشنبه 20 اسفند 1385 - سال چهاردهم - شماره4226 - Mar 11, 2007</ISSUE>
<DATE calender="Western">2007-03-11</DATE>
<DATE calender="Persian">1385/12/20</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
اجلاس بغداد، صحنه انتقاد از سياست هاي آمريكا شد
</TITLE>
<TEXT>


گروه سياسي - نشست بغداد روز گذشته در شرايطي با حضور نمايندگان كشورهاي همسايه عراق و اعضاي دائم شوراي امنيت برگزار شد كه انتقادات اصلي مطرح شده در اين اجلاس متوجه عملكرد ايالات متحده آمريكا در عراق بود.
نوري مالكي نخست وزير عراق در سخنراني افتتاحيه با تاكيد بر اينكه آمريكا عراق را به صحنه تسويه حساب هاي خود تبديل كرده، عملكرد اين كشور را مورد انتقاد قرار داد.
وي همچنين تهديدهاي كاخ سفيد كه دولت وي را به ضعف متهم كرده و طرح امنيت بغداد را آخرين فرصت براي دولت مالكي خطاب كرده، بي   اساس دانست.
در چنين شرايطي معاون حقوقي و بين الملل وزارت خارجه  نيز كه در رأس هيأت 10 نفره ايران در اين نشست شركت كرد،ازسياست هاي آمريكا در عراق به شدت انتقاد كرد.
عباس عراقچي در جريان سخنراني خود در اين اجلاس يك روزه تصريح كرد: امروز اشغال خارجي موجب ناامني است و از ناامني ها براي توجيه تداوم اشغال استفاده مي شود. وي افزود: به عقيده ما واگذاري ترتيبات امنيتي به دولت عراق موثرترين راه براي خروج از بحران كنوني است و جامعه بين المللي به ويژه همسايگان عراق بايستي توجه خود را معطوف به ارتقاي توان نيروهاي مسلح عراق، آموزش و تجهيز پليس و تحكيم امنيت مرزهاي اين كشور نمايند تا دولت عراق بتواند به گونه اي موثر اداره تمام امور كشور را خود دردست گيرد.
وي با انتقاد از رويكردهاي غيرواقع بينانه ايالات متحده ازجمله واردكردن اتهام عليه همسايگان عراق و همچنين حمله به سركنسولگري ايران در اربيل و ربودن ديپلمات هاي ايراني، سياست هاي دوگانه نيروهاي ائتلاف در عراق از جمله در قبال تروريسم را بسيار مايوس كننده دانست و گفت: نيروهاي آمريكايي از برخورد جدي با گروه هاي تروريستي كه امنيت همسايگان عراق را در معرض تهديد قرار مي دهند، خودداري مي كنند و به همين علت ما ضمن ابراز نگراني از اين نحوه برخورد و محكوم كردن آن اعلام مي كنيم كه پناه دادن، سازمان دادن و حمايت از عناصر تروريست عليه كشورهاي همسايه عراق يك سياست خطرناك و يك عنصر عمده ايجاد بي ثباتي در منطقه است.
سيدعباس عراقچي پس از ورود به عراق ازطريق پرواز ايران اير،پيش ازآغاز اجلاس نيز با هوشيار زيباري، وزيرخارجه  عراق در محل اقامتگاه هيات ايراني به بحث و تبادل نظرپرداخت.
در اين ديدارعراقچي  اجلاس همسايگان عراق را عرصه آزمايش و امتحاني بزرگ براي آمريكا در جهت  تغيير رويكردهاي نظامي آن و ميزان اهتمام اين كشور در واگذاري مسئوليت ها به مردم و حكومت عراق خواند.
حاشيه هاي اجلاس
مواضع مقامات آمريكايي و همچنين  رسانه هاي خبري غرب درباره احتمال مذاكره ايران و آمريكا در حاشيه نشست بغداد حجم گسترده اي از اخبار مرتبط با اين اجلاس را به خود اختصاص داده است.
زلماي خليل زاد، سفيرآمريكا در عراق پيش از برگزاري اجلاس بغداد گفت: آمريكا ممكن است براي مذاكرات دوجانبه با ايران تمايل داشته باشد. خليل زاد افزود: اگر به اين نتيجه برسيم كه ملاقات دوجانبه با ايران نتيجه بخش خواهد بودو ما نيز آمادگي اين كار را داريم، حاضر به انجام اين كار خواهيم بود.
همچنين ايرنا گزارش داد خليل زاد ظهر روز گذشته در حاشيه نشست بغداد به استقبال هيات ايراني شركت كننده اين اجلاس رفت. به گفته يك منبع مطلع، زلماي خليل زاد در اين ديدار حضور آنان را در اجلاس مغتنم شمرد.
اما علي الدباغ، سخنگوي نوري مالكي گفتگوي مستقيم بين آمريكا، ايران و سوريه را رد كرد. به گزارش خبرگزاري مهر وي گفت:نمايندگان كشورهاي شركت كننده در آغاز نشست با يكديگر دست دادند اما هيچ نشست جداگانه اي خارج از نشست اصلي در كار نبوده است.
17هيات رسمي از كشورهاي مصر، بحرين، عراق، ايران، اردن،كويت، عربستان، سوريه، تركيه، چين، روسيه، انگليس، فرانسه و همچنين اتحاديه  عرب و سازمان ملل در اين اجلاس حضور يافتند و ايران و  آمريكا با 10 عضو بيشترين شركت كنندگان را در اجلاس و عراق با 7 عضو و ديگر كشورها با 3 نماينده در اين اجلاس شركت كردند.
به گزارش ايسنا اگرچه ديويدساترفيلد، مشاور وزير خارجه  آمريكا در امور خاورميانه براي حضور در اين اجلاس به بغداد سفر كرده بود، سرپرستي هيات آمريكايي را زلماي خليل زاد، سفيرآمريكا درعراق برعهده داشت.
</TEXT>
</DOC>
<DOC>
<DOCID>HAM2-851220-068</DOCID>
<DOCNO>HAM2-851220-068</DOCNO>
<ORIGINALFILE>/1385/851220/news/_siasi.htm</ORIGINALFILE>
<ISSUE>يكشنبه 20 اسفند 1385 - سال چهاردهم - شماره4226 - Mar 11, 2007</ISSUE>
<DATE calender="Western">2007-03-11</DATE>
<DATE calender="Persian">1385/12/20</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
گفت وگوي همشهريبا سيدحسن نصرالله
</TITLE>
<TEXT>
گروه سياسي- سيد حسن نصرالله دبيركل حزب الله لبنان در گفت و گويي با همشهري گفت: بايد توجه داشت كه امروز سرنوشت امت ما در دست جوانان است و اين مسئوليت بسيار حساسي براي جوانان ايجاد مي كند. من به جواني كه از عاطفه و احساس متاثر مي شود، مي گويم حساسيت اين دوره اقتضا مي كند كه عقلت را به كار گيري و سپس با استفاده از حماسه و شور پيش بروي.
وي با اشاره به خطر صهيونيسم، به تلاش كاخ سفيد و صهيونيست ها براي از هم پاشاندن اتحاد مردم عرب و مسلمان اشاره كرد و گفت: آمريكا و اسرائيل سعي مي كنند در مسائل ديني حتي ميان مسلمانان و مسيحيان و در مباني مذهبي بين اهل سنت و شيعيان و ساير فرقه هاي اسلامي و حتي براساس مسائل قومي، جدايي بيافكنند، ما بايد بتوانيم اين سلاح را نابود كنيم و يا آن را از چنگ دشمن به در آوريم.او در پاسخ به اين سئوال كه بعضي جوانان ايراني وقتي نوع رفتار شما يا شيوه هاي حزب الله را مي بينند، مي پرسند چطور اين اتفاقات در لبنان مي افتد ولي در ايران نه، گفت: گاهي ويژگي هايي در يك كشور هست كه در كشور ديگر وجود ندارد اما امتياز حزب الله اين بود كه فكر و سخن و گفتار امام(ره)را به دقت مطالعه كرد و به تناسب شرايط لبنان عمل كرد. معتقدم در هر كشوري چه ايران و چه غيرايران مي شود اين گفتار و انديشه را خواند و به تناسب موقعيت آن كشور ترجمه واقعي كرد.
سيد حسن نصرالله در ادامه اين گفت و گو به پرسش هايي درباره وضعيت لبنان امروز و جنگ با رژيم صهيونيستي نيز پاسخ داده است.
مشروح مصاحبه با دبيركل حزب الله را روز چهارشنبه در ويژه نامه نوروزي همشهري بخوانيد.
</TEXT>
</DOC>
<DOC>
<DOCID>HAM2-851220-069</DOCID>
<DOCNO>HAM2-851220-069</DOCNO>
<ORIGINALFILE>/1385/851220/world/_artw.htm</ORIGINALFILE>
<ISSUE>يكشنبه 20 اسفند 1385</ISSUE>
<DATE calender="Western">2007-03-11</DATE>
<DATE calender="Persian">1385/12/20</DATE>
<CAT xml:lang="fa">ادب و هنر.هنر</CAT>
<CAT xml:lang="en">Literature and Art.Art</CAT>
<TITLE>
نگاهي به نمايش بدرود امپراتور اثر هنريك ايبسن به كارگرداني علي پويان
تراژدي زندگي با آميزه هاي رمانتيك
</TITLE>
<TEXT>



نمايش بدرود امپراتور براساس نمايشنامه جان گابريل بوركمن   اثر هنريك ايبسن توسط محمد ابراهيميان براي يك اجراي تازه و صد دقيقه اي تنظيم شده و در مقايسه با نمايشنامه اصلي به ايجاز كامل رسيده و پايان بندي متمايز تري پيدا كرده، اما به رغم اين تغييرات نسبي، بن مايه هاي نمايشنامه اصلي را حفظ كرده است.
ايبسن همواره روي موقعيت تأكيد زياد دارد و اين يكي از ويژگي هاي آثار او، من جمله همين اثر، محسوب مي شود. نمايش بدرود امپراتور يا به عبارتي همان جان گابريل بوركمن به كارگرداني علي پويان، موقعيت بسته اي را نشان مي دهد كه در آن همه پرسوناژهاي اصلي و محوري تقريباً دو به دو در تعارض با هم هستند، ضمن آنكه هرگز نمي توانند از موقعيت هايي كه آنها را به هم مرتبط كرده، گريز داشته باشند.
اين متن اساساً همانند اكثر آثار نويسنده، رويكردي اجتماعي به دنياي پيرامون دارد و همزمان بر آن است كه به كمك بياني استعاري، كنايي و تلويحي خصوصيات طبقاتي و بن مايه هاي روانشناختي آدم ها را در موقعيت مورد نظر نمايش برون ريزي كند، گرچه در اين رابطه قابل قياس با آثار ديگر ايبسن نيست، اما به دليل تأكيد بر خصوصيات فردي و مخصوصاً خودمحوري و خودمداري جان گابريل بوركمن   اثر از كنش مندي نسبي برخوردار است. ديالوگ ها استعاري و كنايي هستند: برف سر تا سر نروژ را پوشانده، اگر همه هيزم هاي دنيا را در اين خانه بسوزانند، اين خانه گرم بشو نيست، هواي شب او را كشت، ببين سرما با ما چه كرد، سنگ آهن ها آواز مي خوانند، گرگ  هار و...
حسن پارسايي
جان گابريل بوركمن  بين گذشته و شرايط فعلي زندگي ش گير افتاده است و هيچ راهي جز مرگ براي برون شد از اين موقعيت بينابيني ندارد. زندگي كردن او به طور جداگانه در طبقه بالا نيز چنين شرايطي را عملاً تشديد و بديهي كرده است. او نمونه و سمبل افكار تمام عيار يك بورژوا است و همه آرمان ها و ايده هاي او در جاه طلبي و ثروت اندوزي خلاصه شده تا جايي كه عشق اش را نيز فداي آن مي كند. موقعيت تراژيكي كه بوركمن و اكثر پرسوناژهاي نمايش با آن روبه رو هستند، آميزه اي رمانتيك نيز دارد؛ يعني طرح كلي حول اتفاقات غير محتملي دور مي زند كه در ارتباط با هم محتمل شده اند و اين در درجه اول خواسته خود ايبسن بوده است. در اين رابطه مي توان به موارد زير اشاره كرد:
رويكرد بسيار افراطي و رمانتيك جان گابريل بوركمن به معادن سنگ و زندگي خودش، موقعيت هر دو خواهر كه به شكل عاطفي متفاوتي به بوركمن مربوط مي شود، آرزوي مادر شدن الا و رويكرد مادرانه به خواهرزاده اش ارهارت در حالي كه مي توانسته است از عشق رمانتيك اش بگذرد، ازدواج كند و واقعاً مادر شود، رفتن ارهارت به همراه فاني ويلتن كه نه تنها رهايي نيست بلكه نوعي فرار از واقعيت است و امكان دارد به موقعيت بدتري بينجامد. متن بر آن است كه به ما بگويد علت تمام اين اتفاقات جان گابريل بوركمن است، اما اين كفايت نمي كند.
گرچه امكان دارد هر كدام از اين حوادث به عنوان يك رويداد ناتوراليستي در جامعه رخ دهند، اما ربط دادن همه آنها به هم نهايتاً به همان آميزه رمانتيك برمي گردد. ضمن آنكه هر كدام از حوادث به طور مستقل نيز از ظرفيت واقعي خود فراتر رفته اند و كمي اغراق آميز شده اند. به نظر مي رسد كه ايبسن دوست داشته است همه اين رويدادها به هم مرتبط باشند.نمايش بدرود امپراتور به كارگرداني علي پويان از لحاظ اجرا ويژگي هايي دارد كه در زير به آنها اشاره مي شود:
طراحي صحنه كه توسط مجيد ميرفخرايي انجام شده تماماً در خدمت درونمايه متن است؛ به دليل آنكه در رابطه با موضوع نمايش بر دكور صحنه و همه ضمائم و اجزاء و عناصر آن تأكيد شده است تا حدي كه اين طراحي، نوع زندگي اين آدم ها را كه دست كمي از بي فايدگي و در يك جا ماندگي   وسائل صحنه ندارند، بهتر و كامل تر مي نماياند و تماشاگر احساس مي كند كه ناگزير است با اين مجموعه ناهمگن و نامتجانس آدم ها و اشياء روبه رو شود و بپذيرد كه آنها درون اين نوع زندگي گم و از خود بيگانه شده اند. ضمناً نمايشنامه جدا از آميزه هاي رمانتيك اش، بن مايه هاي ناتوراليستي دارد و همين اقتضا مي كند صحنه كامل باشد و چيزي ناديده گرفته نشود. بعضي از صحنه  افزارها كاربري نمادين و استعاري پيدا كرده اند مثل آينه، تار، دستكش قرمز، شال و... طراحي نور كه به عهده مجيد ناخدا بوده، هماهنگ و همخوان با مضمون نمايش است و گاهي متناسب با متن، با ظرافت خاصي كم و زياد مي شود: در يكي از صحنه ها كه جان گابريل بوركمن با الا صحبت مي كند، وقتي شمع را خاموش مي كنند و از عشق سخن مي گويند صحنه به جاي آنكه تاريك شود، با نور مناسب تري روشن مي شود و مضمون عشق با نور مي آيد را تداعي مي كند.
موسيقي در حد و اندازه نمايش است، نه افزوده اي دارد و نه از وجه عاطفي اثر مي كاهد.
بازيگران همگي بازي هاي قابل قبولي ارائه مي دهند و از اين لحاظ نمايش چيزي كم ندارد. بازي جهانگير الماسي، ژيلا سهرابي، نسيم ادبي و مرجانه گلچين به تناسب محوري بودن آنها، گيرايي بيشتري دارد. بايد افزود كه در متن خود پرسوناژها سايه وار و موجز همچون اشباحي بر ما ظاهر مي شوند كه راهيابي به درون آنها گاهي غيرممكن و دشوار به نظر مي رسد و اين تلاش زيادي را طلب مي كند كه خوشبختانه بازيگران با بازي خوبشان اين معضل را كم رنگ كرده اند.
از لحاظ متن، حضور پرسوناژ تراژدي نويس و القاي اين نكته در پايان كه تراژدي او در اصل همان تراژدي زندگي جان گابريل بوركمن است، وجه دراماتيك اثر را ارتقا بخشيده است.
علي پويان به عنوان كارگردان در كارش موفق است. ميزانسن ها و حركات بازيگران حساب شده هستند. صحنه هايي را كه در آن دو خواهر رو به تماشاگران سخن مي گويند، نبايد به فاصله گذاري  ربط داد، زيرا آنها در هال يا اتاق نشيمن هستند و بين آنها و تماشاگر در اصل ديواري وجود دارد كه ناديده گرفته شده تا اجراي نمايش ميسر شود؛ بازيگران هيچ وقت از نقش هايشان فاصله نمي گيرند.
ميزانسن حضور خواهرها طوري است كه به دليل اختلاف نظرهايشان زياد در وضعيت روبه روي هم قرار نمي گيرند و اغلب ترجيح داده شده با حفظ فاصله كنار هم باشند. حركت و جابه جايي فاني ويلتن  بيش از ديگران است و اين به اضافه رنگ لباسش، شخصيت بي تاب و عاشق پيشه او را تا حد زيادي برون نمايي مي كند. ميزانسن هم كه در آن جان گابريل بوركمن هنگام صحبت كردن در باره ارهارت صندلي را جابه جا مي كند، معنادار و دراماتيك است.
بايد گفت علي پويان به عنوان كارگردان در هدايت بازيگران موفق است، ضمناً كليت و جامعيت اجرا هم نشان مي دهد كه روي همه اجزاء و عوامل آن فكر كرده تا نمايشي ديدني و قابل تأمل ارائه دهد.
</TEXT>
</DOC>
<DOC>
<DOCID>HAM2-851220-070</DOCID>
<DOCNO>HAM2-851220-070</DOCNO>
<ORIGINALFILE>/1385/851220/world/_artw.htm</ORIGINALFILE>
<ISSUE>يكشنبه 20 اسفند 1385</ISSUE>
<DATE calender="Western">2007-03-11</DATE>
<DATE calender="Persian">1385/12/20</DATE>
<CAT xml:lang="fa">ادب و هنر.هنر</CAT>
<CAT xml:lang="en">Literature and Art.Art</CAT>
<TITLE>
پنجره
ندا انتظامي يك صحنه از تئاترعروسكي 85
</TITLE>
<TEXT>
سال گذشته با توجه به برگزاري يازدهمين جشنواره تئاتر عروسكي و اجراي 3 نمايش عروسكي در مجموعه  سالن هاي تئاتر شهر، نمايش عروسكي، سال خوبي را تجربه نكرد. هرچند كه حسين پارسايي همزمان با جشنواره تئاتر عروسكي قول داده بود كه در انتخاب سالن و قرارداد با گروه هاي تئاتر برخورد يكساني صورت خواهد گرفت.
علي پاكدست مدير كانون تئاتر عروسكي اداره كل هنرهاي نمايشي درباره اكران نمايش هاي شركت كننده در جشنواره تئاتر عروسكي گفت: در مجموع پنج نمايش عروسكي به تئاتر شهر معرفي كرديم كه از اين ميان 3 نمايش اجرا شدند و وضعيت اجراي دو نمايش ديگر مشخص نشده است، در حالي كه قرار بود اين نمايش ها تا پايان امسال نوبت اجراي عمومي بگيرند.
3 نمايش طوطي پر(زهرا صبري)، پهلوان پنبه(فريبا رئيسي)و خواب ديدم پاره هاي ماه چون پري بارد(مريم معيني)از جمله نمايش هايي بودند كه در مجموعه تئاتر شهر اجرا شدند.
اما قضيه تسويه حساب حرف ها و حديث هاي زيادي را به عهده داشت. طوطي پر كه اوايل آذرماه 85 به اجراي خود پايان داد به تازگي با گروه قرارداد بسته شد و نمايش هاي پهلوان پنبه و خواب ديدم پاره هاي ماه چون پري بارد بعد از گذشت چند ماه از پايان اجرا به تازگي با آنها قرارداد بسته شده كه البته اين مشكل بعد از دوندگي ها و رايزني هاي بسيار با تشكيل شوراي ساخت حل شد و مطابق با شيوه  نامه دستمزد گروه هاي تئاتر با اين كارها قرارداد بسته شد. فريبا رئيسي كارگردان پهلوان پنبه طي گفت وگو با ايسنا گفت: با توجه به ويژگي هاي خاص تئاتر عروسكي، كاستي  هاي بسيار در اين شيوه نامه وجود دارد. به عنوان مثال در پي پرداختن به مقوله طراحي و ساخت عروسك در اين شيوه نامه هستيم؛ هرچند كه با يك تطابق سازي با حوزه طراحي و ساخت دكور توانستيم در اين زمينه تمهيداتي را در نظر بگيريم و خوشبختانه نگاه شوراي ساخت هم به اين مقوله خيلي مثبت بود.
</TEXT>
</DOC>
<DOC>
<DOCID>HAM2-851220-071</DOCID>
<DOCNO>HAM2-851220-071</DOCNO>
<ORIGINALFILE>/1385/851220/world/_asib.htm</ORIGINALFILE>
<ISSUE>يكشنبه 20 اسفند 1385</ISSUE>
<DATE calender="Western">2007-03-11</DATE>
<DATE calender="Persian">1385/12/20</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
زندگي
خانه هايي كه تكانده مي شود
يك خانه تكاني ساده، سلامت روان فرد را تا حد زيادي تأمين مي  كندسمانه معظمي
</TITLE>
<TEXT>


زرتشتيان اعتقاد داشتند كه به هنگام نوروز، فرشتگان حامي هر خانواده به خانه آنها مي آيند، بنابر اين سعي مي كردند آن را كاملاً  تميز كنند تا نهايت احترام را نسبت به آنها به جا بياورند. انگيزه ديگر براي انجام خانه تكاني در روزهاي پاياني سال، اين بود كه چون نوروز، روز نو است، پس بايد در اين روز همه چيز نو و جديد باشد، البته نو در زندگي ايرانيان مفهوم اسراف و بي ارزش بودن اشياي قديمي را نداشت و ندارد، بلكه هر چيز پاك و تميزي نو تلقي مي شود و هر وسيله ناپاك و بي كاربردي، كهنه. به هر حال، در آخرين ماه سال، همه ايراني ها و بسياري از مردم ملل ديگر، با نظافت و دور ريختن وسايل كهنه و ترميم و تعمير خانه، زندگي را نو مي كنند تا سبكبال و آسوده خاطر به پيشواز نوروز بروند.
از يك ماه مانده به نخستين فصل سال، در و ديوار شهر، نزديك شدن بزرگترين جشن باستاني ايران را نويد مي دهد. قالي هايي كه بر پشت بام ها خودنمايي مي  كند، پنجره هايي كه ديگر پرده پوش نيست يا دست هايي كه غبار و آلودگي را از روي شيشه ها مي زدايد، همه و همه بوي شب عيد را تا عمق جان شهرنشينان فرو مي برد. فرقي نمي كند دارا يا ندار، پايين شهر يا بالاي شهر، به هر حال پيش از فرا رسيدن نوروز، خانه ها بايد تكانده شود.پيشينه نوروز و آئين هايش به قرن 12 پيش از ميلاد مي رسد؛  يعني زماني كه جمشيد، پادشاه اسطوره اي ايران، جشن آغاز بهار را نوروز ناميد و آن را رسماً  جشن ملي اعلام كرد. از آن زمان، حدود 2500 سال است كه ايرانيان آغاز سال جديد را جشن مي گيرند. نوروز در حقيقت پايكوبي براي بيدار شدن طبيعت از خواب طولاني زمستاني است و همه ايرانيان در هر كجاي جهان كه باشند، همزمان و در يك لحظه معين، آن را جشن مي گيرند. تعطيلات نوروز در گذشته 31 روز بود، اما امروز ايرانيان نوروز را با برپايي آئين هاي مختلف در 13 روز جشن مي گيرند. يكي از سنت هايي كه مردم پيش از آغاز سال نو، به انجام آن وفا دارند، خانه تكاني است.
تفاوت، تنها در فاعل اين عمل است؛ در برخي خانه ها، خود اعضاي خانواده كار رفت و روب را بر عهده مي گيرند، اما در منازل ديگر، صاحب خانه ها يك يا چند روزي را ميزبان كارگران نظافتچي مي شوند تا پاكي و طراوت را ميهمان خانه هاشان كنند.
شايد اين روزها برگه هاي تبليغاتي شركت هاي نظافتي به منزل شما هم راه يافته باشد يا ممكن است در صفحه هاي آگهي روزنامه  ها شاهد اين دست از تبليغات بوده ايد، در كنار جمله هاي درج شده مثل نظافت منازل و كارهاي عيدتان را به ما بسپاريد، تأمين نيروي انساني به صورت شبانه روز و نيروي مطمئن، قيمت مناسب در اين آگهي ها، متوسط قيمت ها اين چنين خودنمايي مي  كند: نظافت منزل از 5 تا 8 هزار تومان، نظافت راه پله 5 هزار تومان، محل كار 6 هزار تومان. برخي از اين شركت ها سرويس رايگان دارند و بعضي ديگر، به خاطر حسن اعتمادتان، به شما هديه هم مي دهند!
اگر با شماره يكي از شركت ها تماس بگيريد، اطلاعات خيلي كامل تري بدست مي آوريد: مثلاً اين كه قيمت هاي چاپ شده براي 8 ساعت كار مفيد در روز است، اگر نظافتچي خانم بخواهيد 2 هزار تومان به مبلغ بالا اضافه مي شود، همين طور هزينه اي كه براي نظافت منزل گفته شده، بدون احتساب در و شيشه است و اگر نظافت اين دو قلم را هم بخواهيد، 2 هزار تومان ديگر به مبلغ بالا افزوده مي شود! تازه هزينه شستشوي فرش و موكت هم جداست و اگر تمايل داشته باشيد كه نظافت منزلتان شامل در و شيشه و فرش و موكت بشود، شركت به شما پيشنهاد مي دهد كه 2 نظافتچي به منزلتان بفرستد، چون همه اين كارها در 8 ساعت از عهده يك نفر بر نمي آيد!
سراغ تشكل يا اتحاديه اي از شركت هاي نظافتي را كه گرفتيم، نتيجه اين شد كه شركت هاي مذكور،  اتحاديه مستقلي ندارند و زيرپوشش اتحاديه نقاشان ساختمان فعاليت مي كنند.
رييس اين اتحاديه مي گويد؛ مردم مي توانند براي داشتن اطمينان بيشتر با شماره تلفن دفتر اتحاديه 77527503 حتي در ساعت هاي غير از وقت اداري تماس بگيرند تا ما نزديكترين شركت نظافتي مجاز به منزلشان را به آنان معرفي كنيم.
او به اين پرسش كه آيا نرخ خدمات نظافتي از سوي اتحاديه مشخص شده يا نه، اين طور پاسخ گفت: چون كميسيون نرخ گذاري مجمع امور صنفي براي شركت هاي نظافتي تشكيل نشده، فعلاً  خدمات اين شركت ها، نرخ مصوبي كه مورد تأييد مراجع ذيصلاح باشد، ندارد.
اثر خانه تكاني بر روح آدمي
خانه تكاني تنها اقتصاد خانواده ها را درگير نمي كند. روح و روان آنان نيز از اين سنت كهن تأثير مي پذيرد؛ به طوري كه نمي توان اثر مثبت نو شدن وسايل و تميز ي خانه را بر روحيه افراد انكار كرد. دكتر سيدابوالقاسم مهري نژاد، روانشناس،  معتقد است: نظافت و نظم دادن به وسايل بويژه تغيير رنگ ها و ايجاد تنوع در دكورخانه، تأثير مثبتي بر روحيه انسان ها دارد و زندگي را از يكنواختي خارج مي كند. بنابراين عيد نوروز بهترين بهانه است تا اين تأثيرات مثبت را تقويت كنيم.
آمارها نشان مي دهد حدود 40درصد مردم از افسردگي متوسط و بالا رنج مي برند. مهري نژاد با اشاره به اين موضوع مي گويد: تنوع و تميزي محيط اطراف در پيشگيري از خمودگي و افسردگي نيز بسيار تأثيرگذار است. بنابراين يك خانه تكاني ساده، سلامت روان فرد را تا حد زيادي تأمين مي  كند.
اين استاد دانشگاه توجه به يك نكته را در اين ميان ضروري مي داند: اگر اين نو كردن و تنوع بخشيدن، مستلزم آن باشد كه فرد مشكل مالي پيدا كند يا زير بار قرض برود و در نتيجه دچار استرس شود، مي تواند پيامد عكس داشته باشد، مثلاً فرد پرخاشگر شود، در روابط زناشويي اش مشكل پيدا كند و يا سازگاري اش با اطرافيان كاهش يابد. پس انجام خانه تكاني بايد متناسب با توان اقتصادي خانواده باشد.
او با تأكيد بر حفظ ايمني رواني افراد در اين زمينه مي گويد:  ايمني رواني يعني اين كه فرد در امور اقتصادي، خانوادگي، اجتماعي، عاطفي و شغلي خود احساس آرامش كند.
فنگ شويي
چقدر به وسايل اطرافتان وابسته هستيد؟ اگر قرار باشد همه داشته ها و نداشته هايتان را در يك چمدان جاي دهيد، كدام لوازم زندگي را انتخاب مي كنيد؟ يكي از بزرگان گفته است: ما بخشي از اجتماعي هستيم كه كهنگي را دوست دارد. هيچ چيز را تا آخر مصرف نمي كنيم، تنها آن را در جايي انبار كرده و مي گوييم شايد روزي به درد بخورد يا عتيقه شود. مانند چمدان هاي شكسته، قاليچه هاي كهنه، قاب عكس هاي از مد افتاده و...
اشاره اي به گفته بودا در اين زمينه نيز خالي از لطف نيست: هر چه بيشتر داشته باشيم، نگراني مان هم به همان نسبت بيشتر مي شود و همچنان كه زمان مي گذرد، ما بنده وسايل خود مي شويم.
حتماً  كلمه فنگ شويي را شنيده ايد يا كتاب هايي با اين عنوان ديده و خوانده ايد. اگر شما تا به حال تجربه اين كار را نداشته ايد، مي توانيد امسال خانه تكاني شب عيدتان را با فنگ شويي همراه كنيد.فنگ شويي دانش  كهن چيني است كه علوم بسياري را در دل خود جاي داده و امروزه كاربرد و ارزش شايان توجهي در نزد عموم پيدا كرده است.
فنگ شويي علمي است براي قرار دادن هر چيزي در جاي صحيح خود؛ چه در منزل، محيط كار و يا هر مكان ديگر. براساس اين دانش، با ايجاد تعادل ميان 5 عنصر بنيادي چوب، آتش، خاك، آهن و آب، مي توان در انرژي هاي يك مكان تعادل ايجاد كرد و انرژي هاي مثبت را به جريان انداخت. اين دانش همچنين تأكيد زيادي بر دور ريختن لوازم به درد نخور و اضافي و وسايلي كه خاطرات ناخوشايندي را به همراه دارد، مي كند.
لباس هايي كه از مد افتاده اند و اميدوار هستيد كه روزي دوباره مد شوند، ظروف لب پريده، وسايل خراب و قديمي، هر نوع وسيله اي كه چند سال بي مصرف در گوشه خانه مانده، انواع رسيدها و اسناد كه به بيش از 15 سال قبل برمي گردد، لوازمي كه خاطرات و گذشته هاي تلخ را برايتان زنده مي كند، هديه هايي كه از ديگران گرفته ايد اما دوستشان نداريد و حاضر نيستيد از آنها استفاده كنيد، بريده روزنامه ها و مجله هايي كه سال هاست بي مصرف مانده است و...، اگر خانه شما انباشته است از اين وسايل، به توصيه دانش باستاني فنگ شويي همه آنها را دور بريزيد. اگر مي خواهيد در زندگي تان تنوع و تحول جديدي ايجاد كنيد و به آرامش و نشاط و تعادل برسيد، خانه تكاني عيد بهترين بهانه است تا خود را از شر همه اين وسايل رها كنيد!
</TEXT>
</DOC>
<DOC>
<DOCID>HAM2-851220-072</DOCID>
<DOCNO>HAM2-851220-072</DOCNO>
<ORIGINALFILE>/1385/851220/world/_asib.htm</ORIGINALFILE>
<ISSUE>يكشنبه 20 اسفند 1385</ISSUE>
<DATE calender="Western">2007-03-11</DATE>
<DATE calender="Persian">1385/12/20</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
نگاه
پيام پولادكسي بيدار است
</TITLE>
<TEXT>
اكنون نيمه شب است و سكوت، سكوتي عميق تر از خواب كساني كه پشت پنجره ها در پناه خاموشي، خستگي روزانه خود را از تن بيرون مي كنند، تني كه انگار نمي بينند با چه شتابي رو به فرسايش است و آن را بنايي جاودانه مي دانند! در اين سكوت وقتي خواب به چشمانت نمي آيد به راستي آيا جز به خود به ديگري انديشيده اي؟
خيلي دور نشو، همين جا در چند قدمي! كسي بيدار است كه صداي خش خش جارويش براي خواب خوش من و تو و همسايگان لالايي ست، همان ضرب آهنگي كه چون شماطه هاي ساعت براي اهالي كوچه و خيابان، خبر گذشتن پاسي از شب مي دهد اما... چه كسي پشت خش خش ها به سكوت روبنده مي انديشد؟ وقتي هر شب غوطه ور در انديشه هاي دور، غبار از تن و سنگفرش زمين مي گيرد كدامين خواب و بيدار، گرد خستگي از دل تنها و دست هاي پينه بسته او مي زدايد؟
گرچه امروز تب عضويت در شركت هاي هرمي ريز و درشت تا حدودي خوابيده اما هنوز اين روند در قشر جوان و آتيه ساز جامعه ديده مي شود و روزي ديگر از راديو مي شنوم رفتگر محله اي در كيسه زباله مقداري زيادي طلا يافته و تحويل سازمان مربوطه اش مي دهد...! آه و افسوس.... افسوس كه چگونه شخصي با داشتن مهارت هاي فني، تحصيلي و اداري با خود كم بيني پشت به خود كرده، تن به بي ثباتي و آتيه اي مي دهد و رفتار و گفتار و ديدگاه  اجتماعي اش كه سراسر مادي و ثروت محور شده را چون رباطي در كنترل و تحت آموزش ديگري(ليدر)مي گذارد؟! و اين تنها يك شعار و تصور نيست كه نمونه هاي بارز سرخورده از اين به اصطلاح مشاغل كاذب را اين روزها در اطراف به وضوح مي توان ديد! در حالي كه هستند كساني كه در حداقل ها و كمترين ميزان درآمد با لبي خندان، نگاهي اميدوار و گامي استوار حتي پايي برهنه در جاده سوزان زندگي خود محكم و مصمم در عبورند!
تاول ناملايمات به جان مي خرند و آسياب جامعه را از سنگ زيرين خالي نمي كنند كه هر بنايي نياز به پي زيرين دارد وگرنه فرو مي ريزد، گرچه بار سنگين آسياب گاه كمرشكن باشد... و من اين ستون هاي تحمل را در تقويت اخلاص روحي و جوهره دروني مي بينم و به راستي كه اين سنگ زيرين ستوده است... آري ستوده است. وجدان و سلامت اخلاقي همان رفتگري كه در يك لحظه چند صد برابر حقوق ماهيانه خود را در كيسه زباله اي مي بيند ولي سنگ خاراي عزت نفسش در اصطكاك با سختي ها آن چنان سخت و صيقلي گشته كه نشتر هيچ وسوسه اي نمي تواند خراشي بر آن بيندازد و راهي به درونش بيابد! اما عده اي با آن كه مي دانند دوست و خويشاوند نزديكشان قادر به چرب زباني هاي كذايي نيست و آن چنان روابط گسترده اي در جامعه ندارد تا با اعتمادسازي هاي واژگون در ماركتينگ هاي هرمي نفر به نفر به زير مجموعه و امتيازات خود بيفزايد و با وروديش به سيستم روزي جز ضرر يا در جا زدن، كسبي نخواهد داشت، تنها براي صعود خود چشم بر تمام دوستي ها و اعتمادها مي بندند... راستي آيا تا به حال انديشيده ايم كه اگر همان باغبان ساده، همان رفتگر شب بيدار، سرايدار منزل، نظافتچي بيمارستان، مدرسه، خدمه دانشگاه و حتي پيشخدمت ساده هتل هاي چند ستاره با آن لبخند اجباري كه براي پنهان كردن مشكلات اخم آلود زندگي بر لب دارد تا سفر به كام من و تو شيرين تر شود نبودند براي طي كردن يك مسير عادي و سالم در زندگي اجتماعي با چه بي نظمي ها، بيماري ها و مشكلاتي در بخش بخش آن مواجه  بوديم؟ آيا وقتي مي گوييم پيشگيري مهم تر از درمان است نمي د انيم اگر رفتگران كه پزشكان نارنجي پوش اند، در جمع آوري آلودگي ها نبودند، سفيدپوشان عزيز در بخش درمان همگاني چه مي كردند؟؟ آيا مي دانيم وجود تك تك مشاغل مفيد ريز و درشت جامعه بشري در نياز بي چون و چراي اجتماع به خود ريشه دارند تا به استفاده همان جامعه درآيند؟!
</TEXT>
</DOC>
<DOC>
<DOCID>HAM2-851220-073</DOCID>
<DOCNO>HAM2-851220-073</DOCNO>
<ORIGINALFILE>/1385/851220/world/_cinew.htm</ORIGINALFILE>
<ISSUE>يكشنبه 20 اسفند 1385</ISSUE>
<DATE calender="Western">2007-03-11</DATE>
<DATE calender="Persian">1385/12/20</DATE>
<CAT xml:lang="fa">ادب و هنر.هنر.سینما</CAT>
<CAT xml:lang="en">Literature and Art.Art.Cinema</CAT>
<TITLE>
سينما
رسول روي نيمكت عصر
فريدون صديقي
</TITLE>
<TEXT>
رسول لم نداده بود بي تكلف ول شده بود روي مبل و لهجه دل- در اتاقي بين پاييز و زمستان- مي بافت. سرما از درز پنجره ها نيش مي زد.
رسول؛ لهجه دل بي غش، صفا و صراحت روزگار پلشت خويش بود. اصلاً اطو خورده تكلف و تظاهر نبود؛ خودش بود.
بايد بين پائيز و زمستان 1370 بوده باشد. رسول بود به عنوان(كارگردان)، كامبيز روشن روان(موسيقي نويس فيلم)جعفريان(فيلمبردار)، مرحوم امامي(تدوينگر)، داود رشيدي(بازيگر)جلال مقامي(صدا پيشه)، ژاله علو بازيگر و مدير دوبلاژ و من به عنوان منتقد فيلم. اين همه بيست، سي روزي بعدازظهرها يكي، دو سه فيلم با هم مي ديديم و بعد مرور مي كرديم تا فيلم ها را ارزش گذاري كنيم از وجوهي كه هريك از آن جمع داشت. كار براي مراسم سالانه يك مجله سينمايي در دفتر رسول صدر عاملي پيش مي رفت و رفت. اما در آن بيست،سي روز من اسير لهجه بي باك و صميم جان رسول شدم. با هم گپ و گفت و گو ها داشتيم و بعدها يك گفت وگوي مفصل با او انجام دادم و بعدها يكي دوبار او را ديدم. مثل همواره هايش بود، اما چرا آن لهجه صادق و صميم جراحت برداشته بود: رسول با خود چه مي كني؟ چرا اين همه عصبي اي؟ لبخندي نرم كه به زخم خندي رسيده بود به گونه هايش، خط درد داد. پنداري رسول روي نيمكت عصر نشسته بود. بعدها و بعدها، فيلم هاي او آمد و رفت و هر بار لهجه دل بي غش، صفا و صداقت، پر از خشم و خروش بود؛ بي قرار و سرگشته مثل باران سر بهار كه اسير تندبادي سمج است. سر بر سينه افتادن رسول كه چند بار تن به تن درد و سكته از دست روزگار داده بود. فقط اندوه زا براي خاموشي يك لهجه نيست. اندوه از اين است كه در عسرت صداقت و صراحت رفتن او تلخي مكرر است. او خودش بود، مثل فيلم هايش بي تكلف و بي تظاهر به زندگي عاريتي امروز. رسول مدت ها بود روي نيمكت عصر نشسته بود.
بر نيمكت عصر
روحي خسته آواز مي خواند
كفش هاي كهنه و عصاها
مي رقصند
عبدالمجيد انصاري نسب
</TEXT>
</DOC>
<DOC>
<DOCID>HAM2-851220-074</DOCID>
<DOCNO>HAM2-851220-074</DOCNO>
<ORIGINALFILE>/1385/851220/world/_cinew.htm</ORIGINALFILE>
<ISSUE>يكشنبه 20 اسفند 1385</ISSUE>
<DATE calender="Western">2007-03-11</DATE>
<DATE calender="Persian">1385/12/20</DATE>
<CAT xml:lang="fa">ادب و هنر.هنر.سینما</CAT>
<CAT xml:lang="en">Literature and Art.Art.Cinema</CAT>
<TITLE>
به بهانه مرگ ناباورانه رسول ملاقلي پور كارگردان سينما
خداحافظ رفيق
عكس: جواد منتظريسعيد مروتي
</TITLE>
<TEXT>


مرگ ناباورانه ملاقلي پور، هنوز و با گذشت چند روز همچنان چيزي جز بهت و افسوس برنمي انگيزاند. نكته فقط اين نبود كه ملاقلي پور كارگردان خوبي بود؛ چيزي كه اين روزها داغ فراقش را بيشتر مي كند، بيشتر به خود ملاقلي پور بازمي گردد تا فيلم هايش. آن صداقت و صميميت اش كه باعث مي شد با وجود ظاهر خشن اش خيلي زود بر دل ها بنشيند.وقتي در دنيايي زندگي مي كنيم كه دوگانگي و تناقض از عناصر لاينفك آن است، صداقت و روراستي كسي مثل ملاقلي پور بيشتر ارزش پيدا مي كند و به چشم مي آيد. ملاقلي پور از همان زمان بلمي به سوي ساحل تا همين نفس هاي آخر، با چنگ و دندان فيلم مي ساخت. با همه وجودش و به دشواري، چون نه اهل باج دادن بود و نه زير بار حرف زور مي رفت. اين سينما گر جنگ و اجتماع در فيلم هايش خودش را بروز مي داد. آن خشونت در عين شفقت و آن حس و حالي كه در آثارش به چشم مي خورد، بازتاب صادقانه اي از خالقشان بود. ملاقلي پور مثل هر فيلمساز ديگري، فيلم بد هم در كارنامه اش دارد. او اما هرگز فيلمي نساخت كه به آن اعتقاد نداشته باشد. عصياني كه در فيلم هاي ملاقلي پور به چشم مي خورد، از دل دردمندش  برمي  خاست و لاجرم بر دل مي نشست.
ثبت حقيقت
جزو اولين كساني بود كه دوربين به دست به جبهه هاي جنگ رفت. بهتر است بگوييم كه او در ميان هم نسلانش كه بعدها به عنوان سينماگران شاخص جنگ شهرت يافتند، اولين نفري بود كه فيلم دفاع مقدس را ساخت. فيلم هاي كوتاه شاه كوچك و سقاي تشنه لب برآمده از حقايقي بودند كه ملاقلي پور به چشم خودش ديده بود.
نينوا  اولين ساخته بلند سينمايي ملاقلي پور در شرايطي ساخته شد كه فيلم هاي جنگي سينماي ايران از جنس مرز و پايگاه جهنمي بودند، فيلم هايي برگرفته از نمونه هاي نازل جنگي كه در آنها حادثه پردازي و اكشن حرف اول و آخر را مي زد.
ملاقلي پور با تجربه هايي بكر و دست اول از جبهه ها، وقتي هم به سمت سينماي جنگي حادثه پرداز رفت، بلمي به سوي ساحل را ساخت كه تفاوت هاي ماهوي با ديگر فيلم هاي حادثه پرداز جنگي آن سال ها دارد. مي گويند در ميانه سال هاي جنگ، خيلي از نوجوان و جوان ها با ديدن بلمي به سوي ساحل به جبهه رفتند. اما اتفاق اصلي با پرواز در شب رخ داد. فيلمي كه به درستي از آن به عنوان مبدأ سينماي دفاع مقدس ياد شده است.
اگر در بلمي به سوي ساحل فيلمساز نگاهي هيجاني به جنگ داشت، اين بار حادثه و هيجان جاي خود را به تأمل و تأني داده بود.
ملاقلي پور به درستي در به تصوير كشيدن جنگي كه فرهنگ عاشورا و ارادت به امام حسين(ع)، در رزمندگانش موج مي زد، يك ماجراي گويا واقعي را به ماجراي كربلا پيوند زد. او كه قبلاً سقاي تشنه لب را ساخته بود، اين بار هم ياد تشنه لبان كربلا را در فيلمش تداعي كرد.
آن رجزخواني معروف نريمان در اواخر فيلم از فصل هاي به يادماندني سينماي جنگ است. چنانكه كليت فيلم به مثابه تولد سينماي دفاع مقدس بعد از چند سال فيلم جنگي ساختن، ياد شد. ملاقلي پور با حساسيت و تيزبيني اش سينماي جنگ را از مدار كليشه ها خارج كرد. بعدها حاتمي كيا گفت كه تحت تأثير پرواز در شب ملاقلي پور، تصميم گرفته كه فيلم جنگي بسازد. ملاقلي پور بعد از ساخت چند فيلم اجتماعي در بازگشت به سينماي جنگ، فيلم هاي سفر به چزابه و نجات يافتگان را ساخت. فيلم هايي كه امروز از آنها به عنوان آثار به ياد ماندني دفاع مقدس ياد مي شود، ولي در زمان ساختشان كاملاً با بي مهري و بي اعتنايي مواجه شدند. هيوا ادامه اي بر سفر به چزابه بود. باز هم جريان سيال ذهن و تداخل خيال و واقعيت و البته همچنان به همراه توانايي هاي تازه اي از ملاقلي پور در خلق لحظه هاي نفس گير جنگ.درست مثل سكانس هاي جنگي قارچ سمي و كلاً فيلم مزرعه پدري با ملاقلي پور صميميت و حس و حال به سينماي دفاع مقدس راه پيدا كرد، با آدم هايي كه مشخص بود از عمق وجود سازنده اش برخاسته اند. سينماي جنگ تواناترين كارگردانش را از دست داد.
ملاقلي پور فيلمسازي را در جبهه آموخت، ولي بعد از پايان جنگ يكي از اولين فيلمسازان دفاع مقدس بود كه فيلم شهري و اجتماعي ساخت. نكته بارز در آثار اجتماعي ملاقلي پور به تصوير كشيدن تقابل آرمان و واقعيت است. اين تقابل با لحني تلخ و نوميدانه اما به شدت ملموس به فيلم هايي چون نسل سوخته و قارچ سمي انجاميد.مايه عدالتخواهي اجتماعي به زيباترين شكل اش در فيلمي چون نسل سوخته مشهود است.اين درد اجتماع داشتن در كنار حس و حساسيت هايي كه اصلاً  ويژگي شخصيت ملاقلي پور بود و به فيلم هايش هم راه مي يافت، فيلم به فيلم لحن تلخ تري به خود مي گرفت. آنارشيسمي كه ملاقلي پور در قارچ سمي به تصوير مي كشيد و دو كاراكتر برگزيده و پاك باخته اش، دومان و سليمان را يك تنه به مصاف جبهه شر مي فرستاد، اصلاً  عارضي نبود. اين آنارشيسم از دل دنيايي كه ملاقلي پور آن را ترسيم مي كرد، نشأت مي گرفت.
حتي در ملودرامي چون م. مثل مادر هم كه از جنس سينماي اجتماعي مطلوب ملاقلي پور فاصله داشت، هم خود موقعيتي كه درام براساسش شكل گرفته بود، تلخ، تأثيرگذار و البته سوزناك بود.ملاقلي پور با مجنون، پناهنده، نسل سوخته و قارچ سمي يكي از شاخص ترين سينماگران اجتماعي نگر بود. سينماي اجتماعي ايران يكي از ستون هايش را از دست داد.
</TEXT>
</DOC>
<DOC>
<DOCID>HAM2-851220-075</DOCID>
<DOCNO>HAM2-851220-075</DOCNO>
<ORIGINALFILE>/1385/851220/world/_cinew.htm</ORIGINALFILE>
<ISSUE>يكشنبه 20 اسفند 1385</ISSUE>
<DATE calender="Western">2007-03-11</DATE>
<DATE calender="Persian">1385/12/20</DATE>
<CAT xml:lang="fa">ادب و هنر.هنر.سینما</CAT>
<CAT xml:lang="en">Literature and Art.Art.Cinema</CAT>
<TITLE>
براي رسول ملاقلي پور كه بي موقع تنهايمان گذاشت
آقاي شير تو حق نداشتي بميري
آقاي ملاقلي پور! مرگ تو، ورشكستگي بزرگي است براي سينما و پرده نقره ايعكس:ساتيار اماميرضا ولي زاده
</TITLE>
<TEXT>


رسول ملاقلي پور باز هم فراتر از ديگران پريد آخرين بار با دلش پرواز كرد.خودش مي گفت من فيلمسازم، تاريخ نگار جنگ نيستم. اما توي جوان از منِ فيلمساز چي مي خواهي در فيلمم بگويم كه بايد مي گفتم و نگفتم و از اين جا به بعد احساس مي كني كارم سخت تر شده. اتفاقاً اگر فكر مي كني عرصه بر من تنگ شده، خب هنرمند يكي از كارهايش همين است. هرچه عرصه بر او تنگ شود بايد خلاقيت اش را بيشتر كند. سينما كه راديو نيست، سينما كه روزنامه نيست، سينما كه بلندگو نيست كه از اول فيلم تا آخر فيلم شعار بدهد و دربارة بسياري از ناگفته هاي جنگ حرف بزند. آن كه ديگر سينما نيست. از سينما به شيوة خودش، به زبان خودش بايد براي گفتن بخشي از حرف ها و نه همة حرف ها استفاده شود. وظيفة هنرمند اين است كه خلاقيت نشان بدهد.من تا به حال، هيچ فيلم سفارشي نساخته ام كه حالا يكي خوشش بيايد يا كسي بدش بيايد. آن دوره اي كه نسل من وارد عرصة سينما شدند، به سختي وارد شدند. چه خودي و چه غير خودي، مي زدند توي سر آدم و پشت پا مي انداختند و هزاران بهانه و مشكل ايجاد مي كردند. ولي وقتي وارد سينما شديم، جريان ساختيم و موج ايجاد كرديم.
قيافه شير داشت؛ حتي در صداي خَش دارش هم چيزي شبيه غرش شير بود. تركيب سبيل ها، صدا و آن چشم هاي بي پرده و صريح از او چهره اي خشن مي ساخت؛ اما دلش انگار دل گنجشك. به يك تلنگر بغضش مي تركيد. كودك بود؛ كودكي كه شيرمرد سينماي ايران شده بود.
براي رسيدن به سينما از ديوار انبار حوزه هنري بالا رفت؛ پيش از آن چند بار تقاضا كرده بود دوربين را در اختيارش بگذارند و هر بار نه! شنيده بود.
تاريكي شب را انتخاب كرد و نيمه شب از ديوار انبار بالا خزيد و از پنجره پشتي، خودش را به دوربين فيلمبرداري رساند. آن شب قلبش چند هزار بار زده باشد خوب است؟ قلب آقا رسول خودش را به ديوار سينه كوبيده بود، بارها و بارها؛ اما حريف آقا رسول نشده بود.
آقا رسول فرداي آن روز روانه قم مي شود؛ مستندي از نمازجمعه قم مي سازد و راه مي كشد به خط مقدم جبهه و جنگ. در حوزه، خبر دزدي دوربين مي پيچد و همه گمان ها در مورد آقا رسول به يقين تبديل مي شود.
اما آقا رسول مثل شير بر مي گردد. دوربين و فيلم ها را تحويل مي دهد. مديران حوزه هنري فيلم ها را مي بينند و گويا چيزي انكارناپذير دستگيرشان مي شود؛ سينما توي خون اين آدم است.
سه ماه پيش از او پرسيدم: توي اين سن و سال هم اگر لازم باشد حاضري براي فيلم ساختن از ديوار بالا بروي؟
خنديد و گفت: اگر ديوارش خيلي بلند نباشد و قدم برسد، حتما اين كار را مي كنم.
تلخ مي ساخت و خودش چقدر شيرين بود. مردي طناز و بذله گو با خنده هاي هميشگي و از ته دل.بچه بامرام و لوطي مسلك جنوب شهر تهران، آنقدر عاشق سينما بود كه موقع اكران فيلم هايش به سالن هاي تاريك سينما مي رفت و خطوط چهره تماشاگران را رصد مي كرد.
در يكي از اكران هاي خصوصي فيلم آخرش ميم مثل مادر- با هم به سينما رفته بوديم. سكانس حمام در اين فيلم براي آقا رسول يك سكانس حيثيتي بود و آن را عجيب دوست داشت. وقتي فيلم به سكانس حمام رسيد و سعيد(كودك فيلم)در وان حمام غرق شد و سپيده(گلشيفته فراهاني)او را بيرون كشيد، ملاقلي پور را ديدم كه مثل مرغ سركنده در رديفي از صندلي هاي خالي داشت چهره تماشاگران فيلمش را ورق مي زد. زني چهار انگشتش را به دهان گرفته بود و مي گزيد، زني ديگر به پهناي صورتش مي گريست. چشم هايش دو دو مي زد روي صورت هاي خيس تماشاگران. لب هايش لرزيد، گونه اش پريد و ردي از اشك روي صورتش درخشيد. مي شد فهميد كه قلبش دارد به ديوار سينه، سر مي كوبد.
پيدا بود كه روزي قلب اين مرد بي قرار، از سر كوفتن به ديوار سينه باز مي ماند يا براي آرام گرفتن به مغز شليك مي كند، اما نه آنقدر كه در روزهاي طلايي و باشكوهي كه فصل تكامل خود را پشت سر مي گذاشت، او را از ما بگيرد.
آقاي ملاقلي پور! مرگ تو، ورشكستگي بزرگي است براي سينما و پرده نقره اي. مرگ كه تو را با خودش برد، نمي دانست دارد توهين مي كند به اين سرزمين.
آقا رسول! آقاي شير! تو كه چهارستون بدنت سالم بود! روي شانه هاي بغض گرفته ما چه مي كني؟ آنقدر زنده بودي كه مرگت را هنوز هيچ كس باور نكرده، تو مرگ را هم غافلگير كرده اي.
تو مقصري؛ بابت ترك بي رحمانه ما و جهان. مرگ كه فيلم نيست برادر تا بخواهي با آن هم به ما شليك كني. آن هم در لوكيشن مه گرفته جنگل هاي شمال، غروب مه آلود،  يعني درست چيزي حوالي رأس همان ساعتي كه نام فيلم تازه ات(عصر روز دهم)رقم خورده بود.
نكند مرگ تو فيلم باشد؟ مرگي از جنس سينماي تو؛ سينماي تكان دهنده؛  مرگ تكان دهنده؛ نكند فيلممان كرده اي؟ تمام راهي كه تو را روي شانه هايمان تشييع مي كنيم، منتظريم تا پايين بيايي و كات بدهي. از ته دل بخندي؛ بلند و كشدار و هرگز به ما جماعت انبوه عزاداران نگويي: از نو مي گيريم. چرا كه هيچ كس حاضر نيست در فيلم مرگ تو بازي كند؛ مرگ تو نارو زدن به همه ماست.
آهاي آقاي شير!  آقاي سينماي جنگ! مرگت را روي شانه  هاي ما اكران نكن! تو حق نداري بميري!
</TEXT>
</DOC>
<DOC>
<DOCID>HAM2-851220-076</DOCID>
<DOCNO>HAM2-851220-076</DOCNO>
<ORIGINALFILE>/1385/851220/world/_cinew.htm</ORIGINALFILE>
<ISSUE>يكشنبه 20 اسفند 1385</ISSUE>
<DATE calender="Western">2007-03-11</DATE>
<DATE calender="Persian">1385/12/20</DATE>
<CAT xml:lang="fa">ادب و هنر.هنر.سینما</CAT>
<CAT xml:lang="en">Literature and Art.Art.Cinema</CAT>
<TITLE>
چشم انداز
مهدي قنبراكران مرده وجود ندارد
</TITLE>
<TEXT>
اكران فيلم ها در مناسبت هاي خاص و برخي از روزهاي سال مانند اسفند ماه كه از پرمشغله ترين ايام سال است، اصطلاحاً زمان مرده اي براي اكران آثار سينمايي به حساب مي آيد. طهماسب صلح جو درباره نگرش و سياست حاكم بر اكران فيلم ها در ايام خاص چنين عنوان مي دارد: به اعتقاد من اصطلاح زمان مرده كه شما به آن اشاره كرديد به نوعي مرده حساب كردن زمان است و نمي تواند تعبير درستي باشد. پس زماني مي توان زمان را مرده در نظر گرفت كه در آن مدت زمان نتوانيم كار مثبتي انجام دهيم. ما در بعضي مواقع ناتواني خودمان را به زمان نسبت مي دهيم. چرا كه انتهاي سال هم مانند ابتداي سال و يا اواسط سال ارزش و جايگاه زمان خاص خودش را دارد و عملاً فيلمي مثل چهارشنبه سوري ثابت مي كند كه بحث راكد بودن بازار سينما ربطي به زمان آن ندارد و در هر زماني مي توان نتيجه خوبي از سينما گرفت. اما اين مسئله بايد بررسي شود و مسئولين و سياست گذاران و كساني كه براي اكران فيلم ها برنامه ريزي مي كنند بتوانند تناسبي درست ميان حال و هواي فيلم ها و زمان اكران آنها ايجاد كنند.وي اضافه مي كند: يك فيلم جذاب، فيلمي است كه خوب به اتمام برسد و تأثير گذار باشد. به تعبيري پايان آن از آغازش مهم تر است. اين مسئله در مورد اكران فيلم هم مصداق پيدا مي كند. نمي دانم كساني كه طرح اكران فيلم ها را مي ريزند تا چه ميزان از حال و هواي فيلم هاي يك سال مطلع هستند و چقدر آنها را تحليل مي كنند و تا چه حد از جذابيت فيلم ها مطلع هستند و اينكه در چه فصلي مي توان اين فيلم ها را به نمايش گذاشت. بعضي از فيلم ها را شايد بهتر است در فصل هاي خاصي اكران كرد. طبعاً اگر اين حركت انجام شود ديگر مشكل اكران را به گردن زمان نمي اندازد. زمان چيز باارزشي است و ابتدا و انتها و اواسط سال هم تفاوتي نمي كند. اين ما هستيم كه با نوع رفتارمان بعضي چيزها را از ارزش مي اندازيم و فكر مي كنم آن مسئله ذاتاً ارزش ندارد.
</TEXT>
</DOC>
<DOC>
<DOCID>HAM2-851220-077</DOCID>
<DOCNO>HAM2-851220-077</DOCNO>
<ORIGINALFILE>/1385/851220/world/_idea.htm</ORIGINALFILE>
<ISSUE>يكشنبه 20 اسفند 1385</ISSUE>
<DATE calender="Western">2007-03-11</DATE>
<DATE calender="Persian">1385/12/20</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
نگاهي به قرائت پوپر و نيچه از انديشه هاي افلاطون
فيلسوفعليه فيلسوف
قاسم فضلياز چپ به راست افلاطون، سنكا و ارسطو
</TITLE>
<TEXT>


افلاطون را نخستين كسي دانسته اند كه فلسفه را در معناي مصطلح آن، باب كرد. به عبارت ديگر، از افلاطون به بعد بود كه چيزي با عنوان فلسفه در فرهنگ بشري شناخته شد. به همين اعتبار، عده اي كل فلسفه غرب را بسط آراي افلاطون دانسته و يا آن را حاشيه اي بر فلسفه وي تلقي كرده اند. مطلب حاضر تنها به قرائت دوتن از فيلسوفان دوره جديد يعني نيچه و پوپر بر انديشه هاي افلاطون اشاره دارد.
***
قرائت پوپر
پوپر براساس عقل گرايي انتقادي اش(انسان ها موجوداتي عقلاني و خطاپذير هستند و اشتباه مي كنند؛ اما در عين حال مي توانند از اشتباهات خود درس بگيرند)مي گويد: هم سقراط و هم افلاطون مي طلبند كه زمامدار و دولتمرد بايد دانا و حكيم باشد؛ اما اين موضوع براي هر يك معنايي اساساً متفاوت دارد. سقراط اين معنا را درمي يابد كه دولتمرد بايد به ناداني و جهل بارز خويش وقوف كامل داشته باشد. بنابراين سقراط فروتني عقل را تبليغ مي كند. خود را بشناس براي او اين معنا را دارد كه: آگاه باش كه چه اندك مي داني افلاطون برعكس نخوت و تكبر عقلي را تبليغ مي كند.او شرط حكيم بودن دولتمرد را به معني تسلط خردمندان و حكومت حكيمان تفسير مي كند. خواست مشهور افلاطون كه فيلسوفان بايد شاه شوند و شاهان فيلسوف، حاكي از اين معناست. فيلسوفان به شدت تحت تاثير اين خواست افلاطوني قرار گرفتند، شاهان اما احتمالا كمتر.پوپر در جامعه باز و دشمنانش درباره افلاطون مي گويد: پراستعدادترين شاگرد سقراط؛ يعني افلاطون به زودي ثابت كرد كه سست عهدترين مريد اوست. او به سقراط خيانت كرد. چنانكه پيشتر دايي هايش كرده بودند. اين دو، گذشته از خيانت، كوشيده بودند، سقراط را در كارهاي ارعابگرانه خويش انباز سازند؛ ولي ناكام مانده بودند... افلاطون سعي كرد، او را در تلاش براي ساختن نظريه اي پرطمطراق و ناظر بر جامعه اي بسته شريك كند و... خيانت افلاطون واقعيتي است كه براي من جاي شبهه ندارد. همچنين ترديد ندارم كه استفاده افلاطون از سقراط به عنوان سخنگوي اصلي در جمهوري كامياب ترين كوشش براي همدست كردن او با خود بوده است؛ ولي اينكه آيا او آگاهانه دست به اين كوشش زده، مسئله ديگري است.به نظر پوپر افلاطون ناچار شد، ايمان سقراط را در قالب تعبيري نو بريزد و به جامة ايمان به جامعه بسته بيارايد. شايد افلاطون پي برد كه مي توان به تدريج معني جديدي به تعاليم ذي نفوذترين فرد نسل كبير بخشيد و به خود پذيراند كه حريفي كه نيروي چيره گرش جرأت حمله مستقيم را به وي نمي داد، خود يكي از متحدان اوست... من معتقدم كه افلاطون در اعماق جان خود احساس مي كرد كه تعاليم سقراط با مطالبي كه او ارائه مي دهد فرق بسيار دارد و او در واقع مشغول خيانت به استاد است. به گمان من، كوشش هاي مستمر افلاطون براي واداشتن سقراط به عرضه تعابير جديد، از نظريات خويش، در عين حال تلاشي است براي آرام كردن وجدان گنهكار خود او. بارها و بارها افلاطون مي كوشد ثابت كند كه آنچه تعليم مي دهد، چيزي نيست، مگر نتيجه منطقي تعاليم راستين سقراط و سعي دارد از اين راه به خود بپذيراند كه خيانتكار نيست.افلاطون به جاي آنكه با عقل دشمني نشان دهد، عاقلان و روشنفكران را با نبوغ خود فريفت و مسحور كرد و با مطالبه اينكه دانشوران بايد فرمان برانند، سخن به دلخواهشان گفت و قلبشان را به اهتزاز و ارتعاش درآورد و با اينكه استدلالهايش در رد عدالت بود، اما همه مردمان حق دوست را متقاعد ساخت كه مدافع دادگري است.حتي نزد خودش هم كاملا اقرار نكرد كه با آزادي انديشه كه سقراط در راه آن جان باخته بود، مشغول پيكار است. و به همه پذيراند كه به نبرد در دفاع از آزادفكري برخاسته است.با توصيفي كه پوپر از افلاطون مي كند، نتيجه بايد گرفت:اولا، افلاطون به استاد خود كه خلاقيت فلسفي خود را وامدار اوست، خيانت كرده است و از نام او در جمهوري براي به كرسي نشاندن انديشه خود سود جسته است، و كوشيد تا ثابت كند آنچه تعليم مي دهد، نتيجه منطقي تعاليم سقراط است تا از اين طريق خيانت خود به استادش را پنهان كند.ثانيا، افلاطون فيلسوف و متفكر نيست، بلكه يك تبليغاتچي شياد بي باك است.اينگونه نظر كردن به فيلسوف خدا مانندي(به گفته شوپنهاور)چون افلاطون كه هرچه گفت و نوشت به انگيزه نيكخواهي و برخاسته از عشق به شناسايي و حقيقت بود، ريشه در نگاهي ايدئولوژيك به او دارد. ميان انديشه افلاطون و سيستم هاي فاشيستي تفاوت هاي بنيادي وجود دارد. مقصد سيستم هاي فاشيستي همانا دستيابي به سلطه بي چون و چراست؛ اما مقصد افلاطون همانا حقيقت جويي است.
قرائت نيچه 
به طور كلي در نظر نيچه سقراط و افلاطون با طرح نظريه اراده معطوف به معرفت و حقيقت، دست رد به سينه حيات زدند. آنها گرداب تاريخ جهان را به وجود آوردند. آنها با قرار دادن اخلاق در كانون فرهنگ حيات را نفي كردند. سقراط و افلاطون در آثار نيچه به عنوان نويددهندگان اراده معطوف به قدرتي انحطاط آميز قلمداد شده اند؛ اراده معطوف به قدرتي كه برضد حيات قد برافراشته و زندگي را به پاي حقيقت و معرفت قرباني مي كند. در اراده معطوف به قدرت آمده است كه ظهور فلاسفه يونان از سقراط به بعد نشانه اي از انحطاط است. سقراط نمود لحظه اي از ژرفترين تباهي و انحراف تاريخ ارزش ها شمرده مي شود. افلاطون غرايز و انگيختارها را از گستره دولت شهر زدود و به طور كلي سنت هاي روزگار خود و از جمله هنر و زيبايي را از عامل غريزه پاك كرد و از اين رهگذر كوشيد تا بزرگان جامعه يونان كهن را بفريبد. او با به كارگيري ديالكتيك همه پيش انگاره هاي اصيل يوناني را نفي كرد و بدين ترتيب با هر چيزي كه ماهيت هلني داشت به ستيز برخاست.در واقع نقد نيچه به افلاطون به تلقي وي از ارتباط ميان هنر و حقيقت برمي گردد. توضيح آنكه، سقراط و شاگرد او افلاطون، اولين فيلسوفاني هستند كه ميان معرفت و حقيقت پيوند برقرار كردند و مدعي شدند آنچه از ادراك حسي براي آدمي حاصل مي آيد، در واقع به عالم محسوس و دوكسا مربوط مي شود و به طور كلي در عالم معقول آدمي مي تواند به حقيقت دسترسي پيدا كند. هنر به طور كلي در عالم محسوس تحقق مي يابد و با سايه ها سروكار دارد و افلاطون براي روشن كردن مقصود خود در كتاب دهم جمهوري براي نشان دادن ماهيت هنر در مثالي به سه نوع تخت اشاره مي كند. ماهيت تخت كه طبيعت اشيا و دست ساز خدايان است؛ تخت ديگري كه دست ساز نجار است؛ و تختي كه نقاش از روي تخت نجار تصوير مي كند. تخت سوم كه كار نقاش است سه مرتبه از حقيقت فاصله دارد. منظور افلاطون در اينجا قياس كار هنرمندان با فلاسفه است. هنرمندان خود را با اشباح و سايه ها مشغول مي دارند و از صورت ناب حقيقت فاصله مي گيرند. نيچه اين گرايش افلاطون را موجب اصلي قرباني شدن تراژدي در قربانگاه فلسفه دانست و مي گويد: تاريخ تفكر غرب محل كشاكش فلسفه و هنر بوده است، حقيقت فلسفي راه به جايي جز بن بست نيهيليسم و انكار حيات نمي برد و تنها با بازآفريني فرهنگ هنري و به خصوص ساحت تراژيك مي توان از دام اين نيهيليسم رها شد.در پاسخ به نيچه بايد گفت كه، هنر نزد افلاطون به سه معناي تخنه، پوئسيس و ميمسيس به كار مي رود:
الف- تخنه: اين واژه را افلاطون به دو معنا به كار مي برد: فن و دانش. براي مثال، افلاطون در رساله فدر از شاعري ياد مي كندكه تنها تخنه شاعري مي داند و از الهام خدايان بي نصيب است. واژه تخنه به معناي فن و صنعت شاعري يا به سخن ديگر عروض و قافيه است؛ ولي هنگامي كه افلاطون، در پايان رساله ميهماني، مي گويد آنكه از روي تخنه كمدي پرداز است، تراژدي پرداز نيز هست، در اينجا ديگر نمي توان اين واژه را به فن برگرداند. بلكه دانش، برابر مناسب تري براي آن است؛ زيرا هر يك از نويسندگان نمايش نامه هاي خنده آور و نمايش نامه هاي تراژيك با فن نويسندگي آشنايند.تخنه به معناي فن يا دانش مقابل فوسيس يا طبيعت، تريبوس يا عمل روزمره و مبتني بر عادت، امپاپريا يا تجربه و توخه يا اتفاق، به كار مي رود.
ب- هنر به معناي پوئسيس: يعني آنچه هنوز نيست، هست كردن(ميهماني، 205c1، سوفيست، 265b8-9)پس پوئسيس به معناي توليد و ايجاد كردن است، چه توليد الهي و چه توليد بشري(سوفيست 265c-e)پوئسيس، به معناي توليد، مقابل پراكسيس است، پراكسيس، به معناي انجام دادن يا اجرا كردن است و نه ايجاد و توليد.
ج- هنر به معناي ميمسيس: نوعي از توليد است(تقليد).(سوفيست، 265b1)ولي برخلاف پوئسيس، توليد اصل يك شيء نيست، براي مثال، آفرينش چيزهايي چون درختان، گياهان و انسان ها به وسيله خداوند، توليد خود چيزهاست، ولي نقش اين چيزها در آب ديگر توليد نيست، بلكه ميمسيس است(سوفيست، 266 bc)
نتيجه اين است كه اولا، تنها پاره اي از شكل هاي ميمسيس مورد انتقاد افلاطون قرار مي گيرد. ثانيا، افلاطون در اين رويگرداني و اعراض از هنر، پرواي آن داشته است كه مبادا هنر به غلبه و استيلاي فرد منتشر بيانجامد و بدين ترتيب خويشتن نامتأصل انسان اصالت يابد و بي آنكه سير ارتقا و انصراف از جهان محسوس كه در معرض فنا و دثور است صورت پذيرد و حقايق ثابته معقول مثالي در نظر آيد، تفكر صورت حصول بندد. اين چيزي است كه در تاريخ تفكر روي داده است و در قرن نوزدهم كي يركگور و در قرن بيستم متفكراني چون كارل ياسپرس و گابريل مارسل و از همه بيشتر مارتين هايدگر ما را به اين نكته تذكر داده اند. اما دليل اينكه او شاعران را به زيباشهر خود راه نمي دهد؛ اين است كه، شعر قدرت داوري ما را درباره  ارزش ها تباه مي سازد. آرمان اخلاقي ما به كلي، به عكس احساسي است كه شعر در ما پديد مي آورد. نياز طبيعي ما به گريه و ناله، كه در زندگي روزانه به زور بر آن غالب مي آييم، با شنيدن گفته هاي شاعر ارضا مي شود: در اين حال جزء شريف روح ما اگر از تربيت بهره كافي برنگرفته باشد، دست از مقاومت بر مي دارد و تسليم جزء زبون و نالان مي شود، و خود را كاملا معذور مي داند زير براي دردهاي ديگران مي گريد نه براي درد خود، و لذتي را كه از همدردي با ديگران مي برد، سود خود مي پندارد.
</TEXT>
</DOC>
<DOC>
<DOCID>HAM2-851220-078</DOCID>
<DOCNO>HAM2-851220-078</DOCNO>
<ORIGINALFILE>/1385/851220/world/_idea.htm</ORIGINALFILE>
<ISSUE>يكشنبه 20 اسفند 1385</ISSUE>
<DATE calender="Western">2007-03-11</DATE>
<DATE calender="Persian">1385/12/20</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
نگاه
كدام قرائت؟
</TITLE>
<TEXT>
گروه انديشه- عالم فلسفه، عرصه كشمكش انديشه ها و برخورد آراي گوناگون است. در اين ميان، بسته به گستره و ژرفاي تاثيرگذاري هر فيلسوف بر هندسه تفكر بشري، بررسي، نقد و ارزيابي انديشه ها و آثارش مجال بيشتر و عميق تري مي  طلبد. به طور كلي دو نوع قرائت از انديشه هر فيلسوفي وجود دارد:
1 - قرائت فيلسوفان
-2 قرائت فيلسوف شناسان
قرائت فيلسوف شناسان نسبت به قرائت فيلسوفان از ارزش بالاتري برخوردار است؛ زيرا فيلسوفان، فيلسوف را براي خود مي خواهند؛ لذا در انديشه او تاييد نظريه خود را مي جويند. فيلسوف شناسان، فيلسوف را آنچنان كه هست، مي خواهند، لذا سال ها در انديشه اش غور مي كنند تا مبادا ديگري را به جاي او بنشانند. ويليام برت، در پاسخ به سئوال بريان مگي كه
فلاسفه آشكارا خوش قريحه و تيزهوش، مانند كارناپ و پوپر و آير، چطور توانسته اند، هايدگر را به تمسخر و تحقير بگيرند و نه تنها در محاوره، بلكه در نوشته هاي منتشر شده هم كارهاي او را به معناي حقيقي مهمل و سخنوري هاي بي معنا و صرفا مشتي الفاظ ريسه شده قلمداد كنند و در خور اعتنا نشمرند؟ مي گويد: متاسفانه هميشه در فلسفه نوعي پيشداوري نسبت به بعضي واژگان انتخابي وجود دارد. بر اين اساس، درباره افلاطون نيز اين دو قرائت وجود دارد: الف)قرائت فيلسوفاني مانند نيچه و پوپر كه با عينك تئوري خود به افلاطون مي نگرند.
ب)قرائت افلاطون شناساني چون
ورنر يگر و برن ييت كه جهدشان مصروف تأمل در تمام اجزاي انديشه افلاطون شده است، يعني قرائتشان از افلاطون، قرائتي ايدئولوژيك نيست.با اين حال، نمي توان نقد فيلسوفانه بر آراي افلاطون را يكسره به كنار گذاشت؛ چرا كه به هر روي فيلسوفان جديدتر از چشم اندازي ديگر و متفاوت از وي(افلاطون)به هستي نگريسته اند. در اين ميان بايد از يك خلط مهم پرهيز كرد و آن اين كه؛ متناسب با دستگاه و نظام فكري هر فيلسوف، مسائل از شدت و حدت خاص خود برخوردارند. بنابراين نمي توان به فرض از فيلسوفي كه دغدغه اش امر ديگري است، انتظار ديگري داشت.
</TEXT>
</DOC>
<DOC>
<DOCID>HAM2-851220-079</DOCID>
<DOCNO>HAM2-851220-079</DOCNO>
<ORIGINALFILE>/1385/851220/world/_intep.htm</ORIGINALFILE>
<ISSUE>يكشنبه 20 اسفند 1385</ISSUE>
<DATE calender="Western">2007-03-11</DATE>
<DATE calender="Persian">1385/12/20</DATE>
<CAT xml:lang="fa">سیاسی.سیاست داخلی</CAT>
<CAT xml:lang="en">Politics.Iran Politics</CAT>
<TITLE>
سرعت كاهش ذخاير منابع آب شيرين در ايران 6 برابر ميانگين جهاني است
حكايت تلخ آب شيرين
فرهاد جمدر آينده نزديك جنگ دولت ها بر سر آب خواهد بود، در آن موقع سهم ما از آب چقدر خواهد بود؟
</TITLE>
<TEXT>


حيات، بهداشت و توسعه پايدار سخت نيازمند منابع آب شيرين است. متاعي كه شايد در نگاه اول نامحدود به نظر آيد، خاصه آن كه پهنه هاي وسيعي از سطح زمين را آب پوشانده است.
اما بيشتر اين منابع، آب شور هستند و تنها بخش كوچكي از آنها آب شيرين است. 5/99 درصد همين مقدار كم از آب هاي سطحي شيرين نيز در يخچال ها و قطب ها محبوس شده است.
از سوي ديگر همين مقدار اندك باقي مانده پراكنشي نامتناسب دارد. ايران كشوري با اقليم خشك و بياباني، سهم كمتري از همين مقدار اندك مي برد، اما الگوهاي مديريتي و رفتاري ما در مصرف همين منابع ناچيز به گونه اي است كه گويي مشكلي در اين باره وجود ندارد چنان كه در گزارش 2007 بانك جهاني سرعت كاهش ذخاير منابع آب شيرين در ايران 6 برابر ميانگين جهاني است!
كاهش سالانه منابع داخلي آب شيرين در ايران بين سال هاي 1987 تا 2002 حدود 9 برابر كشورهاي با درآمد متوسط بوده است.
اين درحالي است كه منابع آب شيرين براي برآوردن نيازهاي اوليه انسان، جنبه اي حياتي دارد و حفاظت ناكافي از كيفيت و كميت اين منبع حياتي منجر به پديد آمدن محدوديت هاي جدي در فرايند توسعه پايدار مي شود.
همچنين گزارش جهاني 2007 شاخص هاي توسعه جهان در خصوص آب شيرين كه به تازگي از سوي بانك جهاني منتشر شده است نشان مي دهد كاهش سالانه منابع داخلي آب شيرين در طول سال هاي يادشده در ايران 7/56 درصد و معادل 9/72 ميليارد متر مكعب بوده است؛ در حالي كه متوسط جهاني اين رقم در همين دوره زماني 9 درصد گزارش شده است.
آب شيرين، ذخاير كمياب
در تصويرهاي فضايي، زمين به رنگ آبي ديده مي شود و اين پندار را پديد مي آورد كه اين سياره سرشار از منابع غني آب است. اما در مورد آب شيرين، اين تصوري است گول زننده چون از كل آب موجود در زمين تنها 15/2 درصد آن آب شيرين است كه از اين مقدار 5/99 درصد آب هاي شيرين سطحي نيز به شكل يخ در يخچال ها و مناطق قطبي به دام افتاده است. بدين ترتيب آب شيرين و قابل مصرف تنها كسر ناچيزي است كه تازه همين مقدار هم پراكنشي نامتناسب دارد. ايران كشوري با اقليم خشك و بياباني است و همواره با مشكل تهيه آب شيرين دست به گريبان بوده است؛ اما به رغم اين واقعيت، ميزان كاهش سالانه منابع داخلي آب شيرين در كشورمان بيش از 6 برابر، ارقام جهاني است.براساس جديدترين گزارش بانك جهاني كاهش سالانه منابع داخلي آب شيرين طي سال هاي 1987 تا 2002 ميلادي در ايران حدود 5/5 برابر كشورهاي ثروتمند، 7/3 برابر كشورهاي فقير و 9/8 برابر كشورهاي با درآمد متوسط بوده است. همچنين كاهش سالانه منابع داخلي آب شيرين در ايران در اين مدت 6/8 برابر انگليس، 3/3 برابر آمريكا و 7/2 برابر ژاپن بوده است.
آب شيرين را از جيب مي خوريم!
بنا بر اين گزارش 91 درصد از كاهش منابع آب شيرين در ايران مربوط به بخش كشاورزي، 7 درصد در بخش مصارف داخلي و 2 درصد مربوط به صنعت بوده است.بدين ترتيب ما هر سال نيازهاي فزاينده خود به آب شيرين را از پس اندازهاي خود برداشت مي كنيم و در آينده اي نه چندان دور با مشكلات لاينحل در اين زمينه روبه رو خواهيم شد.
به گفته برخي صاحب نظران بحران آب در 50 سال آينده چنان جدي خواهد شد كه پيش بيني مي شود در آينده بسياري از جنگ هاي دنيا بر سر تصاحب منابع آب روي دهد. با اين حساب معلوم نيست تكليف ايرانِ خشك  اقليم چه خواهد شد.
ترديدي نيست كه هر ايراني خواهان پيشرفت كشور خود است. برنامه هاي چهار ساله ميان مدت و چشم انداز بلندمدت 20 ساله كشور نيز همه براي دستيابي به همين منظور طراحي و اجرا مي شوند. اما آيا تنها برنامه ريزي كفايت مي كند؟ آمارهاي بانك جهاني نشان از ناكارآمدي جدي نهادها و دستگاه هاي مختلف در مصرف اين منبع حياتي دارد. در اين ميان شيوه هاي ناصحيح و سنتي آبياري در بخش كشاورزي بيشترين خسارت را به منابع آب شيرين كشور وارد كرده است. ناكارآمدي در اين بخش نه تنها خسارات قابل توجهي به منابع آب شيرين وارد كرده است بلكه مشكلات بي شماري را براي محيط زيست و ميراث فرهنگي كشور فراهم آورده است. بدين معنا كه براي تأمين آب در بخش كشاورزي سدهاي فراواني در نقاط مختلف كشور احداث مي شود تا به زعم برخي آب هدر نرود! و در نتيجه همين پندار باطل با رعايت نكردن حقابه تالاب ها، بسياري از اين اكوسيستم هاي حساس و ارزشمند رو به نابودي گذاشته اند، زيستگاه زادآوري انواع ماهيان از جمله ماهيان ارزشمند خاوياري تخريب شده و ميراث فرهنگي و تاريخي كشور نيز زير خروارها آب مدفون شده است و اين البته تنها گوشه اي كوچك از مشكلات است.
پرسش آن است كه براي تأمين كمبود ذخاير آب شيرين آيا بايد بي محابا دست به سدسازي بزنيم؟ به گفته مسئولان، ايران يكي از سه كشور نخست دنيا در زمينه سدسازي است، اما آيا اين بدان معناست كه براي تأمين كمبود آب بويژه در بخش كشاورزي سدسازي تنها گزينه پيش روست؟ به نظر مي رسد داستان تكراري الگوهاي ناصحيح مصرف در اين بخش نيز بزرگترين ضربه را بر پيكره محيط زيست كشورمان وارد كرده باشد.
الگوي نادرست مصرف؛ آموزش ناكافي
مانند بسياري از حوزه هاي ديگر، آموزش ناكافي و بي توجهي مسئولان و در پي آن مردم به مقوله آب شايد بزرگترين مشكل را براي اين بخش به بار آورده باشد. در اين ميان برنامه ريزي ضعيف و برخورد احساسي با مقوله حساس آموزش مصرف آب به مردم نيز به خوبي پيداست. نمونه اين گونه برخورد را به خوبي مي توان در ميزان حساسيت فصلي دستگاه هاي مسئول مشاهده كرد! هربار كه در فصول خشك تأمين آب، به ويژه در تهران با مشكل مواجه مي شويم حجم تبليغات براي صرفه جويي در مصرف افزايش مي يابد، اما به مجرد آن كه مشكل موقتاً حل مي شود، همه چيز به دست فراموشي سپرده مي شود. بار ديگر با بروز بحران آب ناگهان همه به ياد مشكل آب مي افتند و اين سناريو سال هاست تكرار مي شود.
اين در حالي است كه كشورهاي اروپايي كه منابع آب شيرين در آنها بسيار بيش از كشور ماست ردپاي آموزش دقيق و برنامه ريزي شده به خوبي ديده مي شود. براي نمونه در برنامه هاي تفريحي و سريال ها و فيلم هاي سينمايي آنها بسيار ديده مي شود كه شخص تنها با يك ليوان آب مسواك مي زند و... اگرچه شايد اين مثالي بسيار ناچيز و كوچك تلقي شود اما مشت نمونه خروار است و همين موضوع نشان مي دهد آنها به خوبي اهميت موضوع را دريافته اند و قصد دارند از اكنون براي سال هاي دور آينده افرادي مسئول و آگاه را در اين زمينه پرورش دهند. اين واقعيتي است كه آمارهاي اخير بانك جهاني نيز به خوبي مؤيد آن است. گزارش آينده بانك جهاني در راه است؛ آيا ما همچنان در آن گزارش نيز سرافكنده خواهيم بود؟!
</TEXT>
</DOC>
<DOC>
<DOCID>HAM2-851220-080</DOCID>
<DOCNO>HAM2-851220-080</DOCNO>
<ORIGINALFILE>/1385/851220/world/_intep.htm</ORIGINALFILE>
<ISSUE>يكشنبه 20 اسفند 1385</ISSUE>
<DATE calender="Western">2007-03-11</DATE>
<DATE calender="Persian">1385/12/20</DATE>
<CAT xml:lang="fa">سیاسی.سیاست داخلی</CAT>
<CAT xml:lang="en">Politics.Iran Politics</CAT>
<TITLE>
زاويه ديد
زهرا اسماعيليال نينو
</TITLE>
<TEXT>
ال نينو(elio)يك كلمه اسپانيايي به معني پسر مسيح است علت اين نام گذاري وقوع اين پديده ها در حوالي زمان تولد حضرت مسيح مي باشد.
پديده ال نينو بر اثر تغييرات جوي با نوسانات تقريباً  منظم زماني به وقوع مي پيوندد. منشأ وقوع آن اثر متقابل لايه هاي اقيانوس در منطقه حاره اي اقيانوس آرام با لايه هاي جو كه در مجاورت هم قرار دارند ايجاد مي شود. اثر لايه هاي اقيانوسي بر جو نوسانات فشار جو در سطح دنيا را به دنبال دارد و مراكز اين تغيير فشار يكي در نزديك اندونزي و ديگري در مركز اقيانوس آرام است.
بر اثر بروز پديده ال نينو مراكز پرفشار و كم فشار تغيير موقعيت خواهد داد، در نتيجه آبهاي مناطق گرم و سرد تغيير موقعيت مي دهند، آبهاي گرم جايگزين آبهاي سرد شده و نتيجه آن گرم شدن ناگهاني آبها و جو يك منطقه تقريباً  معتدل مي شود نتيجه اين گرم شدگي باعث مرگ و مير ماهي ها و كاهش صيد ماهي و كاهش غذاي پرندگان و حيوانات وابسته به ماهي ها و جانداران اوليه چرخه غذايي دريا مي شود.از طرف ديگر گرم شدن آبها و جو يك باره يك منطقه، تبخير آبها را به يك باره افزايش داده بارش هاي شديدي را در منطقه به دنبال خواهد داشت كه نتيجه اش طغيان رودخانه ها و بروز سيلابها است. اين گرم شدن هاي ناگهاني و در نتيجه خشكسالي ها روي ساير نقاط دنيا هم تأثير مي گذارد كه از جمله آن مناطق ايران مي باشد.دليل بروز اين مسئله تأثير لكه هاي خورشيدي است.در اتمسفر خورشيد و در سطح پايين ترين بخش آن اين لكه ها ديده مي شود. علت بروز لكه ها اثر ميدان بسيار قوي مغناطيسي است كه مانع رسيدن حرارت به سطح خورشيد مي شود. افزايش وسعت اين لكه ها و تعداد لكه ها و هر دو بر روي پديده ال نينو مؤثر است.افزايش اين لكه ها داراي نوسانات زماني است كه غالباً  براي آن ميانگين 11 سال ذكر شده است و نوسانات اين لكه ها نوسانات پديده هايي مانند ال نينو را به دنبال خود خواهد آورد.
</TEXT>
</DOC>
<DOC>
<DOCID>HAM2-851220-081</DOCID>
<DOCNO>HAM2-851220-081</DOCNO>
<ORIGINALFILE>/1385/851220/world/_ketabw.htm</ORIGINALFILE>
<ISSUE>يكشنبه 20 اسفند 1385</ISSUE>
<DATE calender="Western">2007-03-11</DATE>
<DATE calender="Persian">1385/12/20</DATE>
<CAT xml:lang="fa">علمی فرهنگی.علمی.کتاب</CAT>
<CAT xml:lang="en">Science and Culture.Science.Book</CAT>
<TITLE>
همراه با ميهمانان خارجي چهاردهمين دوره جايزه جهاني كتاب سال
فرهنگ ايرانياسلامي در حديث ديگران
از بالا پروفسور ژان دورينگ، دكتر اوا مارياجرمياس، دكتر آرس لانوا السوزهير توكلي
</TITLE>
<TEXT>




تقدير از پژوهندگان غير ايراني فرهنگ ايراني- اسلامي كشورمان سنت شايسته اي است كه وزارت فرهنگ و ارشاد اسلامي از سال 1372 با طرح سترگ جايزه جهاني كتاب سال جمهوري اسلامي ايران با هدف شناسايي، گزينش و معرفي آثار برگزيده جهاني و بزرگداشت پديدآورندگان آنها در جهت ارتقاي سطح دانش و اعتلاي فرهنگ مكتوب، بنيان نهاد.بر اساس اين طرح، همه ساله كتابهايي كه براي اولين بار طي سال قبل در كشورهاي مختلف به جز ايران در دو حوزه مطالعات اسلامي   و مطالعات ايراني به زبانهاي مختلف منتشر شده اند، بررسي مي شوند و مؤلفين آثار برگزيده، از رياست جمهوري اسلامي ايران لوح تقدير دريافت خواهند كرد و همچنين جوايزي به آنان اعطا خواهد شد.دبيرخانه جايزه جهاني كتاب سال، بر اساس آيين نامه مصوب تاريخ 10/9/1382، فعاليت هاي خود در جهت برگزاري چهاردهمين دوره برگزاري اين امر را، با اعلام فراخوان عمومي و ارتباط با مراكز پژوهشي، نمايندگي هاي فرهنگي و سياسي ايران در خارج از كشور، دانشگاه ها، پژوهشگران و اساتيد و صاحب نظران داخلي و خارجي از ارديبهشت ماه 1385 رسماً آغاز نمود.
دكتر محمدرضا وصفي دبير جايزه جهاني كتاب سال درباره روند انتخاب برگزيدگان مي گويد:در اين دوره بيش از 1700 عنوان كتاب چاپ اول 2005 در دو حوزه مطالعات اسلامي   و مطالعات ايراني بررسي شد و پس از گزينش اوليه از ميان بيش از 1700 عنوان كتاب شناسايي شده، 132 اثر در موضوعات مطالعات اسلامي و ايراني به مراحل نهايي داوري راه يافته و مورد ارزيابي قرار گرفتند. از اين تعداد، 84 عنوان در حوزه مطالعات اسلامي و 48 عنوان در حوزه مطالعات ايراني بوده اند.
آثار ارزيابي شده در اين دوره به زبانهاي انگليسي، عربي، فرانسوي، آلماني، ايتاليايي، تاجيكي، چيني، اردو، ژاپني، روسي، تركي استانبولي، تركي ازبكي، بلغاري، سواحيلي، آلماتي و تايي بوده است.همچنين برندگان اين دوره از كشورهاي كانادا، فرانسه، آمريكا، مجارستان، ازبكستان، روسيه، هند، سوريه، لبنان و عراق بودند. صفحه كتاب همشهري بعد از اعلام نتايج اين دوره از جايزه جهاني كتاب سال جمهوري اسلامي ايران توانست با سه تن از پژوهشگران برجسته اين دوره پيرامون آثار برگزيده شان گفت وگويي كوتاه انجام دهد. پروفسور ژان دورينگ، دكتر اوا ماريا جرمياس و دكترآرس لانوا آلسو سه استادي هستند كه دعوت همشهري را پذيرفتند و ماحصل گفت وگوي با ايشان از نظرتان مي گذرد.
پروفسور ژان دورينگ دكتراي ادبيات فارسي را در مركز پژوهش  هاي علمي فرانسه در پاريس گذرانده است و تخصص اش، فرهنگ موسيقايي آسياي ميانه است؛ البته وي روي موسيقي ايران بيشتر كار كرده ولي حوزه جست وجويش محدوده آذربايجان تا سين كيانگ را در بر دارد. به طور خلاصه مي شود گفت كه او روي موسيقي در دو فرهنگ ايراني و تركي تخصص دارد.
* درباره كتاب موسيقي ايران، پرسش از سنت كه به خاطر آن در جايزه جهاني كتاب سال جمهوري اسلامي برنده جايزه شده ايد، برايمان توضيح بدهيد.
- يك ناشر ايتاليايي به اسم ريكوردي كه بزرگترين ناشر كتاب موسيقي در دنياست، به من پيشنهاد كرد كتابي درباره موسيقي ايراني بنويسم. كتاب مزبور به زبان ايتاليايي چاپ شده است و اولين كتابي است كه در آن كشور درباره موسيقي ايراني منتشر مي شود.
* مفهوم سنت در اين كتاب، با مفهوم سنت در موسيقي اروپايي چه نسبتي دارد.
-به واقع، اگر بخواهيم عنوان موسيقي سنتي را تحليل كنيم، موسيقي اروپا نسبت به موسيقي ايران سنتي تر است. در اروپا يك موزيسين بايد سالها كار كند و پيشينه موسيقي را ياد بگيرد، اما در ايران نوآوري در سنت در اين 30 سال با سرعت بيشتري انجام شده است. يك نكته مهم اين است كه من در اين كتاب سعي كرده ام از ارزش گذاري فاصله بگيرم و بيشتر توصيف كننده باشم. در اين كتاب در پي پاسخ به اين سؤال بوده ام كه با توجه به تحولات موسيقي ايران در 30 سال اخير آيا هنوز كلمه سنت به مفهوم سابقش در موسيقي ايران معنا دارد يا نه؟ به نظر مي رسد كه خود سنت همواره در حال تحول است و اين تحول جزء مولفه هاي مفروض در تعريف سنت است.
*اين كتاب چقدر در شناساندن زواياي مختلف موسيقي ايراني موفق بوده است؟
- من در اين كتاب براي اروپايي ها كه به خاطر برخي مسائل جانبي كه ريشه در سياست و تبليغات رسانه اي دارد، فكر مي كنند موسيقي در ايران محدود و حتي ممنوع است، اشارات صريحي به كار برده ام تا حقيقت موسيقي ايراني را بشناسند. تنوع فرم هاي اين موسيقي را و اين كه اين موسيقي، يك موسيقي كلاسيك سنتي آن گونه كه در اروپا هست، نيست و حتي اين تنوع گاهي وقت ها گيج كننده مي شود، تنوعي كه در موسيقي آذربايجان يا ازبكستان نيست. همچنين علاوه بر موسيقي رديف مقامي، به موسيقي نواحي نيز پرداخته ام و بيان كرده ام كه دقيقاً مثل موسيقي كلاسيك اروپايي، چقدر يادگيري اين سنت موسيقايي در ايران مبتني بر ظرايف و ريزه كاري هاست و مثلاً يك بخشي نواز تركمن بايد 10 الي 15 سال زحمت بكشد. همچنين عكس ها و مينياتورهايي را ضميمه كرده ام كه به طور تصويري سازهاي مخصوص موسيقي ايراني را نشان بدهد و حتي عكس برخي از سازها را از روي ويترين برخي از سازفروشي هاي تهران برداشته ام تا غيرمستقيم آنچه كه بايد گفت، بگويم.
***
دكتر اوا ماريا جرمياس رئيس گروه ايران شناسي در دانشكده علوم انساني در دانشگاه دولتي بوداپست است. او از ابتداي تاسيس كرسي مستقلي براي رشته ايران شناسي در دانشگاه مزبور، در سال 1981 گروه ايران شناسي را اداره كرده است.
* تدريس زبان فارسي رشته ايران شناسي چه پيشينه اي در دانشگاه بوداپست دارد؟
- سابقه تدريس زبان فارسي در اين دانشگاه تقريبا به 150 سال پيش برمي گردد. من  اين سابقه را در مراجعه به آرشيو دانشگاه و جستجو در اسناد رسمي استخراج كرده ام، بدين ترتيب زبان فارسي از اولين زبان هاي خارجي بوده است كه در اين دانشگاه تدريس شده است. علت آن هم ريشه شرقي ملت ماست، چرا كه نياكان قوم مجار از آسياي مركزي به اين قسمت مهاجرت كرده اند. تدريس رشته ايران شناسي هم در دهه پنجاه ميلادي شروع شده است و من از سال 1970 در اين رشته تدريس كرده ام.
*از سمت شما يعني رياست گروه ايران شناسي برمي آيد كه در زبان هاي ايراني تخصص داشته باشيد.
- همين طور است، چرا كه در بين دو جنگ جهاني، تدريس زبان هاي ايراني در چارچوب پژوهش روي خانواده زبان هاي هندواروپايي در دانشگاه بوداپست انجام مي شد، من هم در دوران دانشجويي زبان هاي فارسي باستان، اوستايي، سغدي، پارتي و پهلوي را فراگرفتم، اما كار روي فارسي بعد از اسلام را در دوران دانش ياري شروع كردم.
* كتاب در دست انتشار شما، مجموعه مقالاتي زبان شناختي در باره فارسي پس از اسلام است و به خاطر همين كتاب، در كتاب سال جمهوري اسلامي برگزيده شده ايد. بهتر است در باره اين مقالات تخصصي هم صحبت كنيد.
- يك حيطه تحقيق من ارتباط بين زبان كلاسيك و زبان محاوره فارسي است كه حاصل آن مقاله اي بوده است با عنوان: دو زبان گويي در زبان فارسي. اين مقاله در ايران هم در مجله زبان شناسي، به سردبيري دكتر علي اشرف صادقي چاپ شده است. حيطه ديگر، كار روي قديمي ترين دستور زبان هاي فارسي است. مثلاً يك دستور زبان فارسي كه در قرن هفدهم نگاشته شده و البته به زبان لاتيني است، يا دستور زبان ديگري كه برخي از صاحب نظران مثل ايرج افشار معتقدند قديمي ترين دستور زبان فارسي است و توسط يك فرد ايرواني نگاشته شده و در پاريس به زبان انگليسي چاپ شده است. اما اخيراً دستور زبان ديگري توجهم را جلب كرده است. اين دستور زبان فارسي به زبان عربي نگاشته شده، آن هم توسط يك ترك. و تاريخ نگارش آن قرن پانزدهم است. حيطه سومي كه روي آن كار كرده ام و حاصل آن مقاله اي است در معتبرترين دايره المعارف اسلامي در اروپا در هلند، تحقيق در باره عروض و قافيه و تطبيق آن با دستور زبان خاص قرون دهم تا دوازدهم ميلادي است. اين مجموعه مقالات در اواخر امسال به چاپ خواهد رسيد.
***
دكتر آرس لانوا آلسو، دكتراي ادبيات فارسي را در دانشگاه دولتي سن پطرزبورگ گذرانده است و اكنون علاوه بر تدريس در دانشگاه هاي كالخازه، قازان و انستيتو تاريخ و علوم تاتارستان در بخش پژوهشي تاريخ قرون وسطي، در شعبه نسخ خطي دانشگاه دولتي قازان نيز به پژوهش اشتغال دارد.
* آقاي دكتر، شما يك نسخه شناس هستيد. پس توصيف شما از كلكسيون نسخ خطي دانشگاه قازان شنيدني خواهد بود.
- در اين كلكسيون 10000 نسخه خطي به فارسي، عربي و تركي هست، كار من روي نسخه هاي خطي فارسي بوده است. اين نسخه ها حجمي در حدود 5 تا 10درصد كل 10000 نسخه را در برمي گيرند. ثبت رسمي دانشگاه مي گويد كه تعداد نسخه هاي خطي فارسي، 732 نسخه است، اما من گمان مي كنم بيش از هزار نسخه باشد.
* تهيه فهرست نسخه هاي خطي فارسي دانشگاه قازان كتابي كه اكنون ما شما را از اين پس در ايران با آن مي شناسيم، چند سال از شما وقت گرفته است؟
- اين كتاب حاصل چهار سال كار من بوده است و تنها نيمي از اين كتاب ها را دربرمي گيرد و جلدهاي بعدي آن در آينده اي نزديك چاپ خواهد شد.
</TEXT>
</DOC>
<DOC>
<DOCID>HAM2-851220-082</DOCID>
<DOCNO>HAM2-851220-082</DOCNO>
<ORIGINALFILE>/1385/851220/world/_ketabw.htm</ORIGINALFILE>
<ISSUE>يكشنبه 20 اسفند 1385</ISSUE>
<DATE calender="Western">2007-03-11</DATE>
<DATE calender="Persian">1385/12/20</DATE>
<CAT xml:lang="fa">علمی فرهنگی.علمی.کتاب</CAT>
<CAT xml:lang="en">Science and Culture.Science.Book</CAT>
<TITLE>
پسند ديگران
ماهور نبوي نژادداستان هايي از جنس خانواده
</TITLE>
<TEXT>



 يو.اس. اي  تودي هر هفته فهرست بلند بالايي از پرفروش ترين كتاب ها را اعلام مي كند. در اين فهرست هر هفته حدود 150 كتاب در موضوعات مختلف از ادبيات شامل رمان و غير رمان تا علوم انساني، علم و... فارغ از هرگونه تفكيك و دسته بندي معرفي مي شوند. جالب اينكه در صدر اين فهرست كتاب هاي ادبيات به ويژه رمان ها جاي گرفته اند به طوري كه در ميان 10 عنوان كتاب پرفروش از ديدگاه يو.اس.اي تودي، 2 يا 3 عنوان كتاب غير ادبي حضور دارد. در هفته گذشته كتاب راز كه به تشريح و كليدهاي تغيير جريان ناخوشايند زندگي و رسيدن به موفقيت مي پردازد، اولين كتاب پرفروش بود و بعد از آن صف كشي رمان ها براي كسب رتبه پرفروشي آغاز مي شود.رمان ايستادن روي شكاف نوشته مايكل لودويج و جيمز پترسون، دومين كتاب پرفروش يو. اس. اي تودي بود كه 2 هفته پيش جايگاه اولين كتاب پرفروش را در آمارهاي نيويورك تايمز به دست آورد و ما هم در شنبه گذشته اجمالاً اين اثر جنايي را در همين ستون مرور كرديم؛ رماني كه در آن عشق و جنايت تم اصلي داستان را مي سازند.
در جايگاه سومين كتاب پرفروش هفته، رمان پلي به ترابيتا ايستاده است. داستان پلي به ترابيتا از زندگي جس پسر نوجوان آغاز مي شود كه مي خواهد بهترين دونده مدرسه شان شود و براي رسيدن به اين هدف، تمام تابستان را در زمين هاي اطراف مزرعه شان تمرين مي كند. در اين ميان، لسلي دختري با خصوصيات پسرانه و بدون ويژگي هاي مرسوم دختران، همسايه آنها مي شود و در رسيدن به مقام اول به جس كمك مي كند. آنها سرزميني تخيلي با نام ترابيتا مي سازند و پادشاه و ملكه آن سرزمين مي شوند و در اين مملكت خيالي، روياهايي بي حد و مرز مي سازد. داستان وقتي جذابتر مي شود كه جس به علاقه و دلبستگي خودش نسبت به لسلي پي مي برد و از آن مي گريزد. كاترين پترسون، نويسنده اين اثر با درونمايه خانوادگي يكي از مشهورترين نويسندگان حوزه كودك است كه دو بار جايزه ملي كتاب، مدال نيوبري را به خاطر همين اثر حاضر از آن خود كرده است.
رمان خواهرها اثر دانيال استيل، چهارمين رمان پرفروش با استناد به آمار يو.اس.اي تودي است. در اين رمان داستان زندگي 4 خواهر روايت مي شود كه هر كدام دور از هم زندگي دلخواه و خوشايند خودشان را دارند و در حال و هواي خاص خود زندگي مي كنند. آنها سالي يك بار براي يك جشن خانوادگي دور هم جمع مي شوند و اين بار حادثه اي روي مي دهد كه زندگي همه آنها را دگرگون مي كند.دانيل استيل، از مشهورترين نويسندگان عامه پسند در سراسر دنياست. خاطرات پرستار دخترم نوشته كيم ادوارد، پنجمين كتاب پرفروش اين فهرست است. مردي پزشك صاحب دو فرزند دو قلو مي شود. پدر در همان بدو تولد دخترش مي فهمد كه اين كودك، سندروم داون دارد و براي فرار از عواقب اين بيماري، دخترش را به پرستاري مي سپارد تا در شهر ديگري بزرگ كند و اين امر، رازي ميان پدر و پرستار مي شود.در جريان اين داستان كه در سال 1964 اتفاق مي افتد، مجموعه اي از احساسات تلخ و شيرين ميان اعضاي اين خانواده تجربه مي شود.اين اثر اولين رمان كيم ادوارد است او در همين عرصه تاكنون جايزه همينگوي و نلسون آلگرن را كسب كرده است.
</TEXT>
</DOC>
<DOC>
<DOCID>HAM2-851220-083</DOCID>
<DOCNO>HAM2-851220-083</DOCNO>
<ORIGINALFILE>/1385/851220/world/_sciew.htm</ORIGINALFILE>
<ISSUE>يكشنبه 20 اسفند 1385</ISSUE>
<DATE calender="Western">2007-03-11</DATE>
<DATE calender="Persian">1385/12/20</DATE>
<CAT xml:lang="fa">علمی فرهنگی.علمی</CAT>
<CAT xml:lang="en">Science and Culture.Science</CAT>
<TITLE>
دروغ هايي كه مي كشند
دكتر مهشيد چايچي بيماران گاهي براي اين كه بتوانند زودتر از پزشك وقت بگيرند، علايم بيماري خود را بزرگ تر از آنچه هست نشان مي دهند تحقيقات نشان مي دهد خيلي از بيماران در باره علايم خود و داروهايي كه مي خورند
</TITLE>
<TEXT>


راستش را به پزشك نمي گويند و اين مي تواند به ضررشان تمام شود
اگر پزشك از شما سؤال كند داروهايي را كه دفعه پيش برايتان تجويز كرده، مصرف كرده ايد يا نه و شما مصرف نكرده باشيد، چه جوابي به او مي دهيد؟
ممكن است شما به دلايل مختلف داروها را كنار گذاشته باشيد. مثلاً فراموشي يا عوارض غيرقابل تحمل، يا گراني دارو يا هر دليل ديگر. آيا موضوع را خيلي راحت با او در ميان مي گذاريد يا سعي مي كنيد خودتان را موجه جلوه دهيد و با قيافه اي حق به جانب بگوييد بله، همه را كامل خوردم ولي فرقي نكردم! تا به حال فكر كرده ايد كه راست گفتن به دكتر چقدر مهم است و اين دروغ هاي به ظاهر كوچك، چطور مي تواند به شما صدمه بزند؟
نمي خواهيم از سرطان هاي كشنده يا از بيماري هاي صعب العلاج بگوييم. اتفاقاً مي خواهيم درباره نوعي بيماري صحبت كنيم كه از خيلي بيماري ها ساده تر درمان مي شود، اما تنها شرط آن اين است كه خودمان بخواهيم. اين بيماري بيش از اينكه بيماري باشد يك عادت ناپسند است: دروغ گويي.
بيماران گاهي دروغ مي گويند. اين دروغ ها اگر چه از نظر بيمار اهميتي ندارد و تأثيري در بيماري كنوني او نخواهد گذاشت، اما تحقيقات تازه نشان داده دروغ هاي ساده مي توانند بسيار مهم و در روند درمان خيلي هم مؤثر باشند. معمولاً بيماران براي جلب توجه و گاهي براي اين كه بتوانند زودتر از پزشك وقت بگيرند، علايم بيماري خود را بزرگ تر از آنچه هست نشان مي دهند.
دروغ هاي بيماران به همين جا محدود نمي شود گاهي براي اين كه خود را بي تقصير جلوه دهند، نمي گويند كه به چه موادي اعتياد دارند. گاهي به مصرف دو سه نخ سيگار اعتراف مي كنند، اما واقعيت اين است كه روزي يك پاكت سيگار مي كشند.
دروغ هاي باستاني
بقراط حكيم كه پدر طب دوران قديم بوده در 400 سال پيش از ميلاد مسيح رازي را براي شاگردان خود گفته و آن اين است كه اغلب بيماران فقط وانمود مي كنند داروهاي خود را مصرف كرده اند. اين سند تاريخي نشان مي دهد كه اين دروغ ها پديده نوظهوري نيستند و بيماران قديم هم همين قدر دروغگو بوده اند! البته اين دروغ ها بيش از اين كه به ضرر پزشك باشد، به ضرر خود بيمار تمام مي شود. گاهي همين دروغ ناقابل باعث صرف هزينه هاي تشخيصي و درماني غيرضروري و گزاف مي شود. حالا بگذريم از مواقعي كه اين پنهان كاري به قيمت جان بيمار تمام شده. اگر باورتان نمي شود داستان يك بيمار واقعي را بشنويد:
تا نزديكي كما و مرگ پيش رفتم. من يك مرد 28 ساله هستم كه چندوقت پيش، مچ پايم آسيب ديده بود. بدون هيچ دليل خاصي و فقط از روي غرور به پزشكم نگفتم كه داروي ضد اضطراب(آلپرازولام)مصرف مي كنم. به نظرم نمي آمد كه اهميتي داشته باشد چون فقط مي خواستم مچ پايم درمان شود و مشكل ديگري نداشتم. پزشك هم پزشك هميشگي ام نبود و از سوابق بيماري و داروهاي من اطلاعي نداشت.
او براي تسكين درد من يك داروي مسكن(كدئين)تجويز كرد، بي خبر از اين كه من داروي ديگري هم مصرف مي كنم. چند روز گذشت و من تمام آن روزها را در هاله اي از گيجي گذراندم. به قدري خسته و خواب آلود بودم كه حتي صداي زنگ تلفن و ساعت نمي توانست مرا از جا بلند كند. درد مچم ساكت شده بود اما ديگر چيزي از زندگي نمي فهميدم. وقتي مسئله را به پزشكم گفتم، با قدري عصبانيت گفت كه اگر به او گفته بودم چه دارويي مي خورم، به جاي كدئين داروي ديگري برايم تجويز مي كرد. او به من فهماند كه نزديك بوده در اثر مصرف بيش از حد دارو بميرم! آن وقت بود كه تصميم گرفتم به پزشكم دروغ نگفته و حتي چيزي را هم از او پنهان نكنم.
پرونده سياه بيماران
محققان معتقدند اغلب بيماران براي حفظ آبرو دروغ مي گويند. آنها دوست دارند در نظر پزشك شان بيماران خوبي به نظر آيند، ولي اين كار يك عمل گمراه كننده و پر مخاطره است. مثلاً ممكن است براي زني كه سيگار مي كشد اما نمي خواهد كسي از اين قضيه بويي ببرد، قرص هاي ضدبارداري خوراكي تجويز شود. به اين ترتيب او در معرض خطر بيشتري نسبت به مشكلات انعقادي و تشكيل لخته خون قرار مي گيرد. همين پنهان كاري مي تواند موجب مرگ اين خانم بشود، آن هم فقط براي مصرف يك قرص ضدبارداري، چيزي كه او اصلاً فكرش را هم نمي كند.
بررسي هاي محققان دانشگاه جانز هاپكينز، كه نتايج آن در ماه گذشته ميلادي منتشر شد، نشان مي دهد كه بيش از نيمي از بيماران ادعا مي كنند داروهايشان را سر وقت و منظم مي خورند؛ در حالي كه داروهايشان را يك در ميان و نامرتب مصرف مي كنند. اين افراد يا از عوارض جانبي دارو ناراضي هستند، يا نمي توانند خوردن آن را تحمل كنند و يا اصلاً دستور پزشك را درباره دارو متوجه نشده اند.
محققان اين قضيه را در مورد نوعي اسپري كه در درمان مشكلات تنفسي به كار مي رود، آزمايش كردند. آنها با ثبت زمان مصرف و مقايسه آن با گفته بيمار، متوجه شدند از 73 درصدي كه ادعا كرده تنها 15 درصد دارو را درست مصرف كرده بودند.
مچ گيري از بيماران
عده اي از پزشكان كه اوضاع را چنين ديدند به فكر افتادند براي تشويق بيماران به راستگويي، راهي بيابند. آنها متوجه شدند كه اگر سؤالات متعدد درباره نحوه مصرف دارو بپرسند، احتمال بيشتري وجود دارد كه پاسخ صحيحي دريافت كنند. مثلاً اول بايد درباره نام داروهاي مصرفي بيمار سوال كرد. سپس بايد پرسيد كه چقدر از دارو را چه موقع استفاده مي كند. محققان به پزشكان توصيه مي كنند از بيماران شان بخواهند اگر مشكلي با داروهايشان دارند، بگويند. آنها از بيماران هم مي خواهند كه به جاي كنار گذاشتن دارو و بعد دروغ گفتن درباره مصرف آن، حقيقت ماجرا و مشكلات شان را در اين باره به او بگويند.
اين مسئله به خصوص در مورد معتاداني كه نياز به داروهاي درمان اعتياد دارند بسيار حياتي است. چون ميزان داروي آنها كاملاً به ميزان ماده مخدر مصرف شده بستگي دارد.
صداقت در اتاق معاينه
بهتر است براي حفظ جان خودمان هم كه شده سعي نكنيم با پوشاندن حقيقت، خودمان را گول بزنيم. پزشك امين بيمار است و قسم خورده كه اسرار بيمارش را فاش نكند. او قرار است بر اساس گزارشي كه ما به او مي دهيم، به ما كمك كند تا به سلامتي دست يابيم.در اتاق معاينه تنها صداقت جايز است. شايد متوجه زيان هاي دروغ گفتن شما به دوست و فاميل تان نشويد، اما نتيجه دروغ گفتن به پزشك خيلي روشن است. تنها كسي كه ضرر مي كند خود شما هستيد.
منبع:
همشهري خانواده - شماره 13
</TEXT>
</DOC>
<DOC>
<DOCID>HAM2-851220-084</DOCID>
<DOCNO>HAM2-851220-084</DOCNO>
<ORIGINALFILE>/1385/851220/world/_sciew.htm</ORIGINALFILE>
<ISSUE>يكشنبه 20 اسفند 1385</ISSUE>
<DATE calender="Western">2007-03-11</DATE>
<DATE calender="Persian">1385/12/20</DATE>
<CAT xml:lang="fa">علمی فرهنگی.علمی</CAT>
<CAT xml:lang="en">Science and Culture.Science</CAT>
<TITLE>
جهان سلامت
توت هاي بدقدمنسرين خسروشاهي
</TITLE>
<TEXT>


بهار با خود طراوت و شادابي به همراه دارد، اما از ديدگاه پزشكي، بهار علاوه بر سبزي و تازگي بيماري اي را هم با خودش مي آورد كه نه تنها مي تواند ما را از لذت بردن از بهار بازدارد، كه حتي مي تواند خطر مرگ را نيز براي آنها به همراه داشته باشد. مثلاً خيلي از مردم اسلام آباد، پايتخت پاكستان، با وجود آن كه بهارشان با آسماني صاف و هوايي خنك همراه است، اما آن را براي خود و نزديكانشان بديمن مي دانند. در اين فصل درختان، گرده هايي را در هوا پخش مي كنند كه وارد بيني يا حلق شده و بيماري اي ايجاد مي كنند كه به حساسيت به گرده معروف است.
درختاني كه باعث ايجاد اين بيماري شده اند، گونه هايي از توت هستند كه در زمان ساخته شدن شهر اسلام آباد در سال 1960 كاشته شده اند؛ ولي از آن جا كه شهر به سرعت در حال پيشرفت بود، فضاي باز موجود به تدريج كاهش پيدا كرد. هر سال، با آغاز بهار دانه هاي گرده  درختان توت در اين شهر پخش مي شوند كه به عقيده متخصصان از جمله بيشترين گرده افشاني ها در دنياست كه حاصلش ايجاد يكي از شديدترين انواع حساسيت به گرده است.
محمد عثمان يوسف، متخصص آسم و آلرژي در گفت وگو با رويترز مي گويد: مرگ و مير  زيادي اتفاق افتاده است، اما متأسفانه هيچ سيستم هشدار دهنده اي در مورد مرگ به دليل حساسيت وجود ندارد. در گزارش رويترز به سعيد انور، اقتصادداني كه در يك سفارتخانه كار مي كند هم اشاره شده. او 3 نفر را از نزديك مي شناسد كه ظرف 10 سال گذشته بر اثر اين آلرژي جانشان را از دست داده اند: اين خيلي ترسناك است. من فصل بهار ديگر نمي توانم از طريق بيني نفس بكشم و گذشته از داروهايي كه بايد مصرف كنم براي 40 روز تنها مي توانم از راه دهان نفس بكشم. علاوه بر اين، مجبورم نشسته بخوابم چون نمي توانم دراز بكشم و در تمام مدت از آنتي هيستامين استفاده مي كنم.
اسلام آباد شهري كوچك با بلوار هايي پهن و تعداد زيادي گلخانه در كنار دشت پنجاب واقع در دامنه كوه هيمالياست. از ابتدا طراحان شهر به دلايل مختلف از جمله رشد سريع، ايجاد سايه و محافظت از خاك، درختان توت را در مقياس زياد كاشتند، اما اين درختان حتي به گونه هاي بومي رحم نكردند و در اغلب مناطق سبز گسترش يافتند. اين از ويژگي هاي درخت توت است كه خيلي سريع تكثير پيدا مي كند. تقريباً تا سال 1990 بيشتر نگراني مردم شهر اين بود كه چه چيز عامل اپيدمي آلرژي شده و هر بهار بيمارستان ها از بيماران فصلي پر مي شود، تا اين كه مطالعات نشان داد علت اصلي درخت توت نر است. در اواسط زمستان دانه گرده از درختان نر شروع به پخش شدن در هوا مي كند و در پايان زمستان اين دانه ها منهدم شده و بيش از 40 هزار گرده در هر متر مكعب ايجاد مي كنند و اين در حالي است كه در غرب وجود هزار و 500 گرده در فضا بسيار خطرناك است. بر اساس مطالعات انجام گرفته اسلام آباد تنها شهري است كه اين مقدار گرده درخت توت در آن وجود دارد. البته به منظور رفع اين مشكل كارشناسان اقدام به قطع درختان كرده اند؛ اما طرفداران محيط زيست هم با آنها مخالفت مي كنند. تنها راه چاره، قطع درختان و جايگزيني آنها با درختان ديگر بود. به اين ترتيب تاكنون حدود 36 هزار اصله درخت قطع و درختان ديگر به جايشان كاشته شده است.
</TEXT>
</DOC>
</HAMSHAHRI2>