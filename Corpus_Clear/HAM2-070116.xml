<?xml version="1.0" encoding="utf-8"?>
<!DOCTYPE HAMSHAHRI2 SYSTEM "hamshahri.dtd">
<HAMSHAHRI2>
<COPYRIGHT>
Hamshahri2 Corpus, Beta Release!
Copyright 2004-2008, Database Research Group (DBRG), Faculty of Engineering, University of Tehran
All the news content in the corpus is copyrighted by Hamshahri Newspaper (www.hamshahri.net)

Homepage:
http://ece.ut.ac.ir/dbrg/hamshahri/ham2

Contact:
darrudi@insf.org 

Please view the enclosed `Help.txt` file in the package for more information (tag description, etc).

IT IS A BETA RELEASE, PLEASE DON NOT REDISTRIBUTE IT!
</COPYRIGHT>
<DOC>
<DOCID>HAM2-851026-001</DOCID>
<DOCNO>HAM2-851026-001</DOCNO>
<ORIGINALFILE>/1385/851026/news/_adabh.htm</ORIGINALFILE>
<ISSUE>سه شنبه 26 دي 1385 - سال چهاردهم - شماره4184 - Jan 16, 2007</ISSUE>
<DATE calender="Western">2007-01-16</DATE>
<DATE calender="Persian">1385/10/26</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
برگزيدگان نخستين جايزه جهاني پوستر اديان توحيدي معرفي شدند
</TITLE>
<TEXT>




گروه ادب و هنر- برگزيدگان نخستين جايزه جهاني پوستر اديان توحيدي طي مراسمي با حضور اساتيد و صاحب نظران و هنرمندان داخلي و خارجي در موزه هنرهاي ديني امام علي(ع)معرفي شدند.
الهام ماهوتچي از ايران به عنوان نفر اول، شروين فريدنژاد از ايران نفر دوم، مايكل ژاندرا از لهستان نفر سوم و الكساندر ميكولا از اوكراين شايسته جايزه ويژه(از سوي موزه هنرهاي ديني امام علي ع)و عليرضا مصطفي زاده شايسته تقدير شناخته شدند.
در مراسمي كه به همين منظور برگزار شد، علي عسگري رئيس سازمان فرهنگي هنري شهرداري تهران به ايراد سخن پرداخت و با تقدير از برگزيدگان بر توجه شهرداري به نيازهاي متعالي شهروندان در حوزه فرهنگ و هنر تأكيد كرد.
ابراهيم حقيقي نيز نياز امروز تهران را ايجاد بزرگراه هاي روشن فرهنگي دانست و گفت: نخستين تجربه جايزه جهاني اديان توحيدي را به عنوان يك شهروند و نيز از سوي انجمن طراحان گرافيك ايران به مديران جوان سازمان فرهنگي هنري شهرداري تهران شادباش مي گويم. در اين مراسم ميچسلاو واشيلفسكي گرافيست سرشناس لهستاني نيز حضور داشت.
نخستين جايزه جهاني اديان توحيدي- مسابقه بين المللي پوستر چهارم تا بيستم دي ماه در موزه امام علي(ع)برگزار شد.
</TEXT>
</DOC>
<DOC>
<DOCID>HAM2-851026-002</DOCID>
<DOCNO>HAM2-851026-002</DOCNO>
<ORIGINALFILE>/1385/851026/news/_adabh.htm</ORIGINALFILE>
<ISSUE>سه شنبه 26 دي 1385 - سال چهاردهم - شماره4184 - Jan 16, 2007</ISSUE>
<DATE calender="Western">2007-01-16</DATE>
<DATE calender="Persian">1385/10/26</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
استقبال از كنسرت شجريان در پاريس
</TITLE>
<TEXT>
همشهري آنلاين: كنسرت محمدرضا شجريان در سالن a يونسكو با استقبال علاقه مندان موسيقي روبه رو شد.
سعيد فرج پوري نوازنده كمانچه و يكي از اعضاي گروه شجريان ضمن اعلام اين خبر به همشهري آنلاين گفت: استقبال از اين برنامه بسيار زياد بود به نحوي كه ما به تقاضاي تماشاگران چند بار به صحنه بازگشته و قطعاتي را بازنوازي كرديم.
گروه همراه آقاي شجريان به دعوت يك مؤسسه فرهنگي فرانسوي به اين شهر آمده اند و در شب نخست قطعاتي را در دستگاه ماهور و نيز دستگاه سه گاه به تماشاي عموم نهادند.
فرج پوري گفت كه در اين برنامه قطعاتي از ساخته هاي من و نيز مجيد درخشاني هم توسط شجريان و فرزندش همايون خوانده شد. در گروه تازه شكل گرفته شجريان كه قرار است بهار آينده در ايران هم كنسرت داشته باشند، محمد فيروزي هم عود مي نوازد.
همزمان با اجراي شجريان در فرانسه، شهرام ناظري هم در تئاتر دولاويل شهر پاريس اجراي برنامه خواهد داشت.
</TEXT>
</DOC>
<DOC>
<DOCID>HAM2-851026-003</DOCID>
<DOCNO>HAM2-851026-003</DOCNO>
<ORIGINALFILE>/1385/851026/news/_adabh.htm</ORIGINALFILE>
<ISSUE>سه شنبه 26 دي 1385 - سال چهاردهم - شماره4184 - Jan 16, 2007</ISSUE>
<DATE calender="Western">2007-01-16</DATE>
<DATE calender="Persian">1385/10/26</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
هنر آفريقايي در موزه هنرهاي معاصر نقد مي شود
</TITLE>
<TEXT>
گروه ادب و هنر- جلسه نقد و بررسي هنر آفريقايي با حضور رامين حيدري فاروقي، كارگردان فيلم هاي مستند اينجا آفريقاست در سينماتك موزه هنرهاي معاصر تهران برگزار مي شود.
اين جلسه كه به هنرهاي تجسمي بر پرده نقره اي اختصاص دارد، پس از نمايش فيلم مستند اينجا آفريقاست، ماسايي ها محصول سال 1381(به مدت 35 دقيقه)در ساعت 30/16 روز 28 دي، جلسه نقد و بررسي فيلم هاي مستند اينجا آفريقاست با حضور رامين حيدري فاروقي، كارگردان اين مجموعه در سينماتك موزه هنرهاي معاصر تهران برگزار مي شود.از اين كارگردان چهار قسمت از مجموعه 52 قسمتي اين جا آفريقاست در سينماتك موزه هنرهاي معاصر تهران به تماشا درمي آيد.سينماتك موزه هنرهاي معاصر در ايام بيست و سومين جشنواره فيلم فجر تعطيل است و پس از آن تا اواخر اسفند ماه به فعاليت خود ادامه مي دهد.
</TEXT>
</DOC>
<DOC>
<DOCID>HAM2-851026-004</DOCID>
<DOCNO>HAM2-851026-004</DOCNO>
<ORIGINALFILE>/1385/851026/news/_adabh.htm</ORIGINALFILE>
<ISSUE>سه شنبه 26 دي 1385 - سال چهاردهم - شماره4184 - Jan 16, 2007</ISSUE>
<DATE calender="Western">2007-01-16</DATE>
<DATE calender="Persian">1385/10/26</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
مراسم بزرگداشت بهاء الدين خرمشاهي برگزار مي شود
</TITLE>
<TEXT>
ايسنا: مراسم بزرگداشت بهاء الدين خرمشاهي برگزار مي شود.
مراسم نكوداشت اين قرآن پژوه، حافظ  شناس و عضو پيوسته فرهنگستان زبان و ادب فارسي در روز چهارشنبه 27 دي ماه سال جاري برگزار خواهد شد.
در مراسم تقدير از بهاء الدين خرمشاهي، اصغر دادبه - عضو هيأت علمي دانشگاه علامه طباطبايي - مهدي محقق - رئيس انجمن آثار و مفاخر فرهنگي - غلامحسين ابراهيمي ديناني - عضو هيأت علمي گروه فلسفه دانشگاه تهران و كيهان محمدخاني - مدير مراكز فرهنگي هنري منطقه دو و رئيس فرهنگسراي ابن سينا - سخن خواهند گفت.
بهاء الدين خرمشاهي در سال 1324 در شهر قزوين و در خانواده اي مذهبي ديده به جهان گشود. وي در سال 1343 تحصيلات خود را در مقطع كارشناسي رشته ادبيات فارسي آغاز كرد و مقطع كارشناسي ارشد را در رشته كتابداري به اتمام رساند.
تدوين بيش از 40 مجموعه زندگي و تاريخ بزرگداشت، انتشار بيش از 70 كتاب و هزار مقاله از جمله فعاليت هايي است كه در كارنامه خرمشاهي به ثبت رسيده است. زندگي نامه ها و خدمات علمي و فرهنگي استادان و دانشمنداني چون مرحوم آيت الله حاج شيخ هادي نجم آبادي، احمد بيرشك، محمدحسن لطفي و سيدجعفر سجادي از جمله آثار وي در حوزه زندگي نامه ها هستند. ترجمه بيش از 50 كتاب از جمله ويرايش و ترجمه قرآن كريم، ويرايش مرآت المثنوي، گزينه شعر حافظ، همكاري در دايره المعارف تشيع، فرهنگ فروزان و كليات سعدي و ديوان حافظ نيز از ديگر خدمات علمي - فرهنگي خرمشاهي به شمار مي روند.
جدي ترين و معروف ترين آثار وي ترجمه قرآن و حافظ  نامه و فرهنگ دانش نامه انگليسي - فارسي است.
مراسم سپاس بهاء الدين خرمشاهي، از ساعت 17 تا 20 روز چهارشنبه 27 دي ماه در شهرك قدس، فاز يك، ايران زمين شمالي، آمفي تئاتر فرهنگسراي ابن سينا برگزار خواهد شد.
</TEXT>
</DOC>
<DOC>
<DOCID>HAM2-851026-005</DOCID>
<DOCNO>HAM2-851026-005</DOCNO>
<ORIGINALFILE>/1385/851026/news/_adabh.htm</ORIGINALFILE>
<ISSUE>سه شنبه 26 دي 1385 - سال چهاردهم - شماره4184 - Jan 16, 2007</ISSUE>
<DATE calender="Western">2007-01-16</DATE>
<DATE calender="Persian">1385/10/26</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
اعلام اسامي 19 فيلم كوتاه جشنواره  فيلم فجر
</TITLE>
<TEXT>


 گروه ادب و هنر- دبير بيست و پنجمين جشنواره بين المللي فيلم فجر اسامي فيلم هاي كوتاه ايراني بخش مسابقه سينماي ايران(سوداي سيمرغ)جشنواره را اعلام كرد.
عليرضا رضاداد اعلام كرد: 19 فيلم كوتاه در جشنواره فيلم فجر رقابت مي كنند. فيلم هاي آن بالا كنار جاده(مرجان اشرفي زاده)، الو... رضا(شهرام ميراب اقدم)، پابرهنه تا صبح(قاسم انصاري)، پرواز كنار صندلي قرمز(بهمن دادفر)، پشت سر من(كيارش اسدي زاده)، جاي دوست جاي دشمن(الهام حسين زاده)، رستوران متروك(مريم عباس پور و رامك امين كاظمي)، زن تنهاي چخوف(علي درخشان)، شكرستان(بابك نظري)، عروسك گمشده(معين صمدي)، پيرمرد و خط(پناه برخدا رضايي)، صفر درجه(اميد خوش نظر)، فاصله(شهريار پورسيديان)، محدوده دايره(شهرام مكري)، مترسك(شاپور شهبازي)، يك اتفاق ساده(اردلان عاشوري)، يك روز زيبا(آرش شكيباييان)، و زن بودن(حميد بهرامي)، ويزيت(ناصر ناصرپور)در اين بخش حضور دارند.
150 فيلم كوتاه توسط هيأت انتخاب بررسي شد در اين بخش يك سيمرغ بلورين به فيلم برگزيده اختصاص مي يابد. سال گذشته در بخش مسابقه فيلم هاي كوتاه ايراني 15 فيلم كوتاه به نمايش درآمد.
</TEXT>
</DOC>
<DOC>
<DOCID>HAM2-851026-006</DOCID>
<DOCNO>HAM2-851026-006</DOCNO>
<ORIGINALFILE>/1385/851026/news/_adabh.htm</ORIGINALFILE>
<ISSUE>سه شنبه 26 دي 1385 - سال چهاردهم - شماره4184 - Jan 16, 2007</ISSUE>
<DATE calender="Western">2007-01-16</DATE>
<DATE calender="Persian">1385/10/26</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
بر ديوار نگارخانه ها
</TITLE>
<TEXT>
نگارخانه سلامت: نمايشگاه كاريكاتور با موضوع كتاب‎/ تا 30دي‎/ ميدان رسالت، دلاوران، آزادگان شمالي‎/ تلفن: 77491491
نگارخانه كمال الملك: نمايشگاه نقاشي و كاريكاتور ندا جليلي و افشين بياناتي‎/ تا چهارم بهمن‎/ پاسداران، نبش گلستان سوم، ساختمان شماره يك‎/ تلفن: 22565434
گالري گلستان: نمايشگاه نقاشي مهوش جورابچي‎/ تا 5بهمن‎/ دروس، كماسايي، پلاك 42‎/ تلفن: 22541589
</TEXT>
</DOC>
<DOC>
<DOCID>HAM2-851026-007</DOCID>
<DOCNO>HAM2-851026-007</DOCNO>
<ORIGINALFILE>/1385/851026/news/_adabh.htm</ORIGINALFILE>
<ISSUE>سه شنبه 26 دي 1385 - سال چهاردهم - شماره4184 - Jan 16, 2007</ISSUE>
<DATE calender="Western">2007-01-16</DATE>
<DATE calender="Persian">1385/10/26</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
اخبار كوتاه
</TITLE>
<TEXT>
برادران كوئن در شبكه چهار: فيلم سينمايي تقاطع ميلر به كارگرداني جوئل كوئن روز جمعه 29 دي ماه از برنامه سينما چهار به نمايش درمي آيد. جوئل كوئن سال1990 فيلم سينمايي تقاطع ميلر را به مدت 115 دقيقه ساخت. او همراه برادرش اتان فيلمنامه اين اثر را بر مبناي دو رمان خرمن سرخ و كليد شيشه اي نوشته دشيل همت(بدون ذكر در عنوان بندي فيلم)نوشت. گابريل بايرن، مارشيا گي هاردن، جان تورتورو، آلبرت فيني، جان پوليتو و استيو بوچمي در اين فيلم بازي كردند.
شبانه روز جلوي دوربين: كيوان علي محمدي و اميد بنكدار شبانه روز را به عنوان دومين فيلم سينمايي شان مقابل دوربين مي برند. بنكدار گفت: اين فيلم كه بسيار پر شخصيت خواهد بود، در بهار آينده كليد خواهد خورد. وي تنها شباهت اين فيلم را به ساخته قبلي شان شبانه ساختار تجربي آن دانست و اظهار داشت: شبانه روز فيلمي خارج از ساختار رايج سينماي ايران به لحاظ روايت، فرم و نوع قصه گويي خواهد بود.
تولد چخوف در سيما: تله تئاتر طنزهاي چخوف روز چهارشنبه 28 دي ماه مصادف با سالروز تولد آنتوان چخوف، نويسنده و نمايشنامه نويس مطرح روس، از شبكه چهار سيما پخش مي شود. تله تئاتر طنزهاي چخوف برگرفته از دو داستان به نام هاي خواستگاري نظامي و دلاله در50 دقيقه توليد شده است. در اپيزود خواستگاري نظامي ماجراي خواستگاري يك افسر از دختري جوان به تصوير كشيده مي شود. اپيزود دوم با عنوان دلاله با بازي گوهر خيرانديش و داريوش كاردان داستان خواستگاري يك لكوموتيوران را از زني بيوه در قطار روايت مي كند.
ميهماني خصوصي در تلويزيون: ميهماني خصوصي به كارگرداني حسن هدايت به زودي از شبكه دو جام جم روي آنتن مي رود. اين فيلم با بازي پرويز پورحسيني، توران مهرزاد، محمد برسوزيان، خسرو دستگير، ميترا قمصري و زنده ياد هادي اسلامي سال 1365 ساخته شد. همچنين فيلم سينمايي فرار بزرگ به كارگرداني محمدحسين لطيفي و بازي انوشيروان ارجمند، سعيد اميرسليماني، شهره لرستاني و رضا سعيدي به زودي از شبكه دو جام جم روي آنتن مي رود.
</TEXT>
</DOC>
<DOC>
<DOCID>HAM2-851026-008</DOCID>
<DOCNO>HAM2-851026-008</DOCNO>
<ORIGINALFILE>/1385/851026/news/_adabh.htm</ORIGINALFILE>
<ISSUE>سه شنبه 26 دي 1385 - سال چهاردهم - شماره4184 - Jan 16, 2007</ISSUE>
<DATE calender="Western">2007-01-16</DATE>
<DATE calender="Persian">1385/10/26</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
يك هفته با موسيقيرنگين كمان
</TITLE>
<TEXT>
گروه ادب و هنر- بازتاب برگزاري بيست و دومين جشنواره موسيقي فجر، برگزاري نخستين جشنواره سراسري كمانچه نوازان ايران، بزرگداشت استاد فرهنگ شريف، اجراي سمفوني عرفاني اسلامي با گروه كر روسيه وپخش چند برنامه جديد موسيقي از صداي جمهوري اسلامي ايران مهم ترين رويدادهاي هفته در عرصه موسيقي است.
در حالي كه انتقاد و اظهارنظرهاي مختلف درباره چگونگي برگزاري بيست و دومين جشنواره موسيقي فجر از سوي صاحب نظران همچنان ادامه دارد، دست اندركاران جشنواره به همراه معاون هنري وزارت ارشاد دريك نشست رسانه اي به ارزيابي جشنواره پرداختند و جشنواره بيست و دوم را كليدي براي آغاز جشنواره سال آينده خواندند و ابراز اميدواري كردند موسيقي در مسير سختي كه پيش رو دارد سالم و آميخته با فرهنگ غني اسلامي همراه باشد.در اين نشست اعلام شد سال آينده يك جشنواره مجزا براي موسيقي پاپ برگزار خواهد شد تا رضايت مخاطبان و علاقه مندان اين نوع از موسيقي نيز فراهم شود.برگزاري جشنواره كمانچه نوازان ايران نيز از ديگر رويدادهاي مهم هفته بود كه دو روز پيش با انتخاب بهترين ها به كار خود پايان داد. استاد علي اكبر شكارچي موسيقيدان برجسته كشور كه در اين جشنواره حضور داشت معتقد است هر چند برگزاري اين گونه جشنواره ها با تأخير انجام شده اما به هر حال گام مؤثري در زمينه حفظ و احياي موسيقي اصيل ايراني است.
وي از استعدادهاي سرشار جوانان در عرصه موسيقي به عنوان سرمايه هاي ارزنده و گرانبهاي ميراث فرهنگي ياد كرد و افزود: هنرمنداني از اقوام مختلف سراسر كشور در اين جشنواره حضور داشتند كه آشنايي آنها با فعاليت هاي يكديگر به ارتقاي سطح كيفي آثارشان كمك خواهد كرد و احياي موسيقي اصيل كمانچه نوازي را در پي خواهد داشت.
در اين هفته اعلام شد احمد پژمان مصنف اولين اپراي ايراني، سمفوني عرفاني اسلامي را رهبري خواهد كرد. به گفته رئيس مركز موسيقي حوزه هنري در قالب اين برنامه هفت قطعه موسيقايي با نگاه به اشعار سعدي و خواجه عبدالله انصاري اسفند ماه امسال در مسكو و اكراين به اجرا درمي آيد. اجراي مسكو با اركستري 80 نفره و در اكراين60 نفره در اجراي اين قطعات پژمان را همراهي مي كنند.اين اجرا در قالب لوح فشرده و كاست نيز همزمان با نوروز در كشور توزيع مي شود و يكي از قطعات آن كه براساس شعر خواجه عبدالله انصاري تنظيم شده به صورت نماآهنگ(كليپ)از تلويزيون پخش خواهد شد.استاد احمد پژمان كه نخستين اپراي ايراني را با عنوان دلاور سهند تصنيف كرده آهنگسازي چند فيلم از جمله هنرپيشه، روسري آبي و بيد مجنون را در كارنامه دارد.
صداي جمهوري اسلامي ايران، گذشته از پخش مستقيم كنسرت هاي موسيقي با توليد و پخش برنامه هاي مختلف توجه خاصي را به موسيقي، به ويژه موسيقي اصيل ايراني نشان مي دهد. رويكرد جديد صداي جمهوري اسلامي ايران به موسيقي بخصوص پخش مستقيم كنسرت ها ارج نهادن به هنر و هنرمندان اين عرصه و تلاشي سازنده در جهت رشد و شكوفايي موسيقي است.
</TEXT>
</DOC>
<DOC>
<DOCID>HAM2-851026-009</DOCID>
<DOCNO>HAM2-851026-009</DOCNO>
<ORIGINALFILE>/1385/851026/news/_adabh.htm</ORIGINALFILE>
<ISSUE>سه شنبه 26 دي 1385 - سال چهاردهم - شماره4184 - Jan 16, 2007</ISSUE>
<DATE calender="Western">2007-01-16</DATE>
<DATE calender="Persian">1385/10/26</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
انتقاد شديد پيرنياكان از جشنواره موسيقي فجر
</TITLE>
<TEXT>
مهر: داريوش پيرنياكان، نوازنده تار با طرح مسائلي از نحوه برگزاري بيست و دومين جشنواره موسيقي فجر انتقاد كرد.داريوش پيرنياكان ديروز در برنامه زنده نيستان كه از شبكه فرهنگ راديو پخش مي شد با انتقاد شديد از كارمندان ارشاد خواست تا در زمينه تخصصي موسيقي وارد نشوند.سخنگوي خانه موسيقي در ادامه گفتگوي خود گفت: در روند برگزاري جشنواره موسيقي فجر از نهاد خانه موسيقي كه داراي كانون هاي تخصصي است مشورتي گرفته نشد.سرپرست گروه شهنازي در ادامه انتقاد خود از نحوه برگزاري جشنواره به مراسم پاياني اشاره كرد و گفت: چرا بايد در مراسم پاياني، نوازنده كمانچه در كنارگروه شيلي و نوازندگان گيتار به روي صحنه برود واين گروه موسيقي فالش(خارج)و فاقد ارزش به مردم ارائه كنند؟
</TEXT>
</DOC>
<DOC>
<DOCID>HAM2-851026-010</DOCID>
<DOCNO>HAM2-851026-010</DOCNO>
<ORIGINALFILE>/1385/851026/news/_akhar.htm</ORIGINALFILE>
<ISSUE>سه شنبه 26 دي 1385 - سال چهاردهم - شماره4184 - Jan 16, 2007</ISSUE>
<DATE calender="Western">2007-01-16</DATE>
<DATE calender="Persian">1385/10/26</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
عكس روز
</TITLE>
<TEXT>


عكس: خبرگزاري فرانسه‎/ محمد صوف
كربلا از هم اكنون خود را براي ميزباني عزاداران در دهه اول ماه محرم آماده مي  كند. روز گذشته اعلام شد از چند روز ديگر صدها هزار شيعه از سراسر عراق حركت خود را به سوي كربلا آغاز خواهند كرد تا مراسم عزاداري تاسوعا و عاشورا را در جوار حرم مطهر امام حسين ع برگزار كنند. اين عكس ديروز از يك كارگاه خياطي در كربلا گرفته شده است.
</TEXT>
</DOC>
<DOC>
<DOCID>HAM2-851026-011</DOCID>
<DOCNO>HAM2-851026-011</DOCNO>
<ORIGINALFILE>/1385/851026/news/_akhar.htm</ORIGINALFILE>
<ISSUE>سه شنبه 26 دي 1385 - سال چهاردهم - شماره4184 - Jan 16, 2007</ISSUE>
<DATE calender="Western">2007-01-16</DATE>
<DATE calender="Persian">1385/10/26</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
بازار
</TITLE>
<TEXT>


سريال تكراري بازار سيم كارت
ديروز دست اندركاران بازار علاءالدين هر قطعه سيم كارت كد 7را فقط 310 هزار تومان خريداري كردند و معادلات بازار يك بار ديگر گوياي پايين بودن تقاضا براي اين كد بود.
منتهي اين ركورد شكني تازه بازار بيشتر روي خريد متمركز شده بود؛ به طوري كه بسياري از مراجعيني كه براي خريد ارزان ترين سيم كارت آمده بودند تا 330 هزار تومان نيز براي خريد آن پرداختند و متوجه نبود تناسب ميان نرخ خريد و فروش شدند زيرا تا به حال فاصله نرخ خريد با نرخ فروش به 5 تا 10 هزار تومان خلاصه مي شد. با وجود تمامي تغييرات اخير، لغزندگي قيمت ها و زمين خوردن آن ها يك سريال تكراري به شمار مي آيد.در چنين شرايطي ميزان استقبال از ثبت نام جديد سيم كارت هاي دولتي كه ممكن است از 12بهمن آغاز شود در هاله اي از ابهام فرو رفت. اما برخي معتقدند با تعديل نرخ و قوت گرفتن اين احتمال كه متقاضيان بتوانند در دور جديد ثبت نام، نوع و شماره خود را به دلخواه تعيين كنند تقاضا به طور طبيعي بالا خواهد رفت.
</TEXT>
</DOC>
<DOC>
<DOCID>HAM2-851026-012</DOCID>
<DOCNO>HAM2-851026-012</DOCNO>
<ORIGINALFILE>/1385/851026/news/_akhar.htm</ORIGINALFILE>
<ISSUE>سه شنبه 26 دي 1385 - سال چهاردهم - شماره4184 - Jan 16, 2007</ISSUE>
<DATE calender="Western">2007-01-16</DATE>
<DATE calender="Persian">1385/10/26</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
مسابقه با جايزه‎/2
</TITLE>
<TEXT>
كدام روز كدام خاطره ؟
ديروز نخستين مسابقه با جايزه همشهري برگزار شد كه 3 هزارو 295 نفر به پرسش مطرح شده پاسخ صحيح دادند.
روزنامه همشهري هر روز در صفحه آخر، يك پرسش 4 گزينه اي مطرح مي كند كه خوانندگان بايد يكي از گزينه هاي c،b،a ياd را حداكثر تا ساعت 16 امروز به شماره 3000251، اس ام اس كنند. براي شركت در مسابقه فقط بايد حروف c،b،a ياd را به شماره تلفن اعلام شده از طريق sms ارسال كنند و براي گرفتن شماره مذكور نيازي به پيش شماره 021يا0912 نيست. در پي استقبال خوانندگان، از امروز 10 نفر از افرادي كه پاسخ صحيح داده باشند( 5 نفر از تهران و5 نفر از شهرستان)به قيد قرعه بين 10 تا 30 هزار تومان جايزه نقدي به حسابشان واريز خواهد شد. البته سرعت پاسخگويي در ميزان جايزه تأثير دارد.
و اما مسابقه امروز همشهري:
26 دي، يادآور چه خاطره  تاريخي است؟
a)شهادت ميرزا تقي خان امير كبير‎/ سال 1230
b)فرار شاه معدوم از ايران‎/ سال 1356
c)فرار شاه معدوم از ايران‎/ سال 1357
d)بسته شدن فرودگاه هاي كشور‎/ سال 1357
پاسخ صحيح اين پرسش و اسامي برندگان را فردا در همين ستون بخوانيد.
اسامي برندگان مسابقه شماره يك:
فرزاد اسكندري- تهران، پاشا بيسادي تهران، ياشار مهران فر- اروميه، شادي كليني تهران و زهره پورركني - دزفول. مبالغ جوايز طي چند روز آينده به حساب بانكي برندگان واريز مي شود.
ضمناً پاسخ صحيح مسابقه ديروز، گزينه a ه(15ميليون سفر شهري)است.
</TEXT>
</DOC>
<DOC>
<DOCID>HAM2-851026-013</DOCID>
<DOCNO>HAM2-851026-013</DOCNO>
<ORIGINALFILE>/1385/851026/news/_akhar.htm</ORIGINALFILE>
<ISSUE>سه شنبه 26 دي 1385 - سال چهاردهم - شماره4184 - Jan 16, 2007</ISSUE>
<DATE calender="Western">2007-01-16</DATE>
<DATE calender="Persian">1385/10/26</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
كوتاه
</TITLE>
<TEXT>
افزايش توان جسمي شهروندان
خانه فرهنگ و كتابخانه فرزانگان با هدف ايجاد انگيزه و افزايش روحيه و توان جسمي شهروندان اقدام به برگزاري كلاس هاي ورزشي فول كنتاك كرده است.به شركت كنندگان در پايان هر دوه گواهينامه معتبر از سوي فدراسيون هنرهاي رزمي اعطا خواهد شد. علاقه مندان براي كسب اطلاعات بيشتر با شماره هاي تلفن 77820544 تماس بگيرند.
ويژه  برنامه  روز هواي پاك
فرهنگسراي طبيعت در آستانه روز هواي پاك و با هدف آشنايي كودكان با آلودگي هاي زيست محيطي و مضرات آن اقدام به برگزاري ويژه برنامه هواي پاك در تاريخ 27 دي ماه از ساعت 8 تا 17 كرده است. اين ويژه برنامه شامل تجمع و تحصن كودكان براي مبارزه با آلودگي هاي محيط زيست و قرائت بيانيه هواي پاك با شعار چرا آسمان شهر ما آبي نيست؟، اجراي حركات نمادين، برگزاري كارگاه هاي آموزش زيست محيطي با حضور كارشناس كنترل كيفيت هوا، نمايشگاه حجم شامل نماد و ماكت هايي از وسايلي كه باعث افزايش آلودگي هوا مي شود، اجراي موسيقي، نمايش شاد و موزيكال با موضوع هواي پاك و... است. علاقه مندان براي شركت در اين برنامه مي توانند به نشاني: فلكه دوم تهرانپارس انتهاي خيابان جشنواره فرهنگسراي طبيعت مراجعه كنند و يا با شماره تلفن 77354735 تماس بگيرند.
ثبت نام پرسرعت
ثبت نام اينترنتي دانشگاه ها همه روزه از ساعت 30/8 تا 18 در محل كافي نت فرهنگسراي سلامت برگزار مي شود. كافي نت اين فرهنگسرا با عرضه خدمات اينترنت پرسرعت علاوه بر ثبت نام دانشگاه ها، كارهاي اسكن و رايت انجام مي دهد. كليه علاقه مندان به ثبت نام در دانشگاه ها و كارهاي اسكن و رايت مي توانند به اين مركز واقع در ميدان رسالت، ميدان الغدير بلوار دلاوران خيابان آزادگان شمالي جنب فروشگاه شهروند فرهنگسراي سلامت مراجعه كنند و يا با شماره تلفن هاي 2- 77491491 تماس بگيرند.
جشن بزرگ روز خانواده
فرهنگسراي بهمن به مناسبت روز خانواده و با هدف تكريم بنياد خانواده اقدام به برگزاري جشن بزرگ روز خانواده كرده است. اين جشن كه از طرف كانون بانوان فرهنگسراي بهمن و با مشاركت آموزش و پرورش منطقه 11 تهران ترتيب داده شده است، امروز از ساعت 30/14 تا 17 در تالار شهيد آويني فرهنگسراي بهمن برگزار خواهد شد. اين جشن بزرگ از بخش هايي مانند سخنراني، اجراي موسيقي سنتي، مسابقه حضوري، نمايش شاد، سرگرمي و... تشكيل شده است. حضور در اين مراسم براي عموم آزاد است و علاقه مندان مي توانند براي شركت به نشاني ميدان راه آهن، ميدان بهمن فرهنگسراي بهمن مراجعه كنند و يا براي كسب اطلاعات بيشتر با شماره تلفن هاي 1- 55312300 تماس بگيرند.
اشعار محرم و عاشورايي
شاعران جوان در قالب كانون ادبي طلوع در فرهنگسراي سالمند گردهم مي آيند. در اين كانون ادبي كه با حضور شاعران و اساتيد ادبي برگزار مي شود، اشعاري در رابطه با محرم و واقعه عاشورا خوانده مي شود. همچنين در اين نشست ها به بحث مرثيه خواني در شعر فارسي نيز پرداخته مي شود.
در اين گردهمايي همچنين اشعار شاعران كه به سبك شعر نو سروده شده است توسط اعضاء قرائت شده و مورد نقد و بررسي قرار مي گيرد. كانون ادبي طلوع در قالب كارگاه آموزشي با هدف بسترسازي مناسب براي فعاليت هاي ادبي شهروندان و پرورش استعدادهاي ادبي آنان شنبه ها از ساعت 18- 16 برگزار مي شود و حضورتمامي علاقه مندان آزاد است. علاقه مندان مي توانند به نشاني: ميدان امام حسين خيابان 17 شهريور خيابان خشكبارچي پارك خيام مراجعه كنند. همچنين خانه فرهنگ مهرآور با هدف پرورش خلاقيت هاي هنري كودكان، كلاس هاي شعر و قصه هاي مصور را برگزار مي كند. در اين دوره آموزشي كودكان با شنيدن اشعار و قصه هاي مختلف از زواياي گوناگون، آن را به تصوير مي كشند. علاقه مندان مي توانند با شماره تلفن 77431025 تماس بگيرند.
</TEXT>
</DOC>
<DOC>
<DOCID>HAM2-851026-014</DOCID>
<DOCNO>HAM2-851026-014</DOCNO>
<ORIGINALFILE>/1385/851026/news/_akhar.htm</ORIGINALFILE>
<ISSUE>سه شنبه 26 دي 1385 - سال چهاردهم - شماره4184 - Jan 16, 2007</ISSUE>
<DATE calender="Western">2007-01-16</DATE>
<DATE calender="Persian">1385/10/26</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
سينما
</TITLE>
<TEXT>


ستاره است
كارگردان: فريدون جيراني
بازيگران: نيكي كريمي، امين حيايي، انديشه فولادوند و مژگان ربان
سينماهاي نمايش  دهنده: فرهنگ 1، صحرا،  فلسطين 2، پارس 2، شقايق و سپيده 2
خلاصه داستان: ستاره سينما به دلايل حرفه اي با گريم يك معتاد وارد پارك مي شود و به دنبال آشنايي اش با يك معتاد واقعي، ماجراهاي داستان سر راهش قرار مي گيرد.
</TEXT>
</DOC>
<DOC>
<DOCID>HAM2-851026-015</DOCID>
<DOCNO>HAM2-851026-015</DOCNO>
<ORIGINALFILE>/1385/851026/news/_akhar.htm</ORIGINALFILE>
<ISSUE>سه شنبه 26 دي 1385 - سال چهاردهم - شماره4184 - Jan 16, 2007</ISSUE>
<DATE calender="Western">2007-01-16</DATE>
<DATE calender="Persian">1385/10/26</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
فرهنگسرا
</TITLE>
<TEXT>
كتاب رايگان مشكلات كودكان
مركز آموزش سازمان فرهنگي و هنري شهرداري تهران، كتاب مشكلات كودكان را در شمارگان 50 هزار جلد منتشر كرد. اين كتاب چهاردهمين كتاب از مجموعه سيري در آموزش هاي شهروندي است كه به گفته رئيس اين مركز، با هدف آموزش والدين در برخورد با كودكان نوشته شده است. كتاب مشكلات كودكان در 50 صفحه همراه با كاريكاتورها به مشكلاتي مانند دعوا با همسالان، بي توجهي به كودك، كنجكاوي كودك، دروغگويي، انگشت مكيدن، بدغذايي و لوس كردن كودك پرداخته و آن را بررسي كرده است. اين كتاب رايگان در ايستگاه هاي مترو، مدارس، فرهنگسراها، خانه هاي فرهنگ و اداره هاي دولتي توزيع مي شود. گروه تأليف اين كتاب، هم از منابع غيرفارسي و هم از منابع فارسي براي تأليف استفاده كرده اند. پيش از اين مركز آموزش كتاب هايي را با عنوان هاي بهداشت رواني، تواضع و حسن خلق، صداقت و يكرنگي، عيدانه 1 و 2 و فرهنگ ترافيك منتشر كرده بود.
</TEXT>
</DOC>
<DOC>
<DOCID>HAM2-851026-016</DOCID>
<DOCNO>HAM2-851026-016</DOCNO>
<ORIGINALFILE>/1385/851026/news/_akhar.htm</ORIGINALFILE>
<ISSUE>سه شنبه 26 دي 1385 - سال چهاردهم - شماره4184 - Jan 16, 2007</ISSUE>
<DATE calender="Western">2007-01-16</DATE>
<DATE calender="Persian">1385/10/26</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
در شهر چه خبر
</TITLE>
<TEXT>
ستون آلودگي
ظرف چند روز گذشته ستون هاي دستگاه هاي سنجش آلودگي هوا قد كشيده اند و با وجود وزش باد طي ديروز همچنان شرايط در برخي نقاط شهر نا مساعد است. نزديك شدن به روز هواي پاك نيز نتوانست انگيزه  رانندگان را براي استفاده از وسايط نقليه عمومي بيشتركند. آلودگي مناطقي از تهران مانند قلهك، آزادي، تجريش و اقدسيه به حدي است كه هر چند روز يك بار براي اطفال و افراد مسن، ورود ممنوع مي شود. شايد در آينده اي نزديك اخبار مربوط به آلودگي هوا بر اخبار ترافيك خيابان ها اولويت يابد.
توسعه مراكز مخابراتي
عمليات كابل برگردان با هدف توسعه شبكه كابل در چند مركزمخابراتي آغاز شد. با اجراي اين عمليات ارتباط تلفني مشتركين در مركز مخابرات الغدير با پيش شماره هاي 3300 تا 3303، 3368 تا 3373 در محدوده خيابان وليعصر، نصر 3 و4 و شهيد شاه آبادي، در مركز مخابرات شهيد نصراللهي با پيش شماره هاي 8824 تا 8828، در محدوده ضلع جنوبي بزرگراه رسالت، خيابان هاي سرسبز، ارشاد، پاس و فرهنگيان، در مركز مخابرات شهيد سعادتمند با پيش شماره هاي 4420 تا 4426 در محدوده شهيد اكرمي، گلاب، 29 شرقي و بهاران و در مركز مخابرات تندگويان با پيش شماره هاي 2250 تا 2253، 2230 تا 2233 حداكثر به مدت 48ساعت با اختلال همراه است. همچنين در مركز مخابرات  شهيد ديالمه پيش شماره هاي 3350 تا 3352، 3355، 3356، 3312، 3313، 3344 در محدوده خيابان شهيد كبريتچي، قادري، برادران احمدي و كوچه شهيد جوان تاش حداكثر به مدت 48ساعت با اختلال همراه خواهند بود.
چيني ها پشت بازار مداد
افزايش تعرفه واردات مداد، هجوم انواع چيني آن را به بازار كنترل كرد و در حال حاضر انواع داخلي آن، بيشتر مدارس را به اشغال خود درآورده است. با وجود برخي ديدگاه ها مبني بر رشد 20درصدي قيمت اين محصول، جهانبخش بهزادي دبير انجمن توليد كنندگان مداد اين موضوع را تكذيب مي كند. به اعتقاد وي موجودي انبار  كارخانه ها توانست پس از مدت ها راهي بازار مصرف شود و اين انتقال، قيمت ها را كنترل كرد. در حال حاضر مصرف داخلي به 5/2 تا 3 ميليون قراص در سال مداد مي رسد حال آن كه ظرفيت توليد كارخانه هاي داخلي به 5ميليون مي رسد.
سفر ممنوع
يك جبهه هواي سرد پشت مرزهاي كشور منتظر مانده بود كه اين سامانه ظرف ساعات آينده آسمان تهران را فراگرفته و پيش از آن نيز ارتفاعات و مسير هاي جاده اي را دچار كولاك و يخبندان شديدي خواهد كرد. گويا اين شرايط جديد جوي تعطيلات آخر اين هفته به شدت زمستاني خواهد كرد. پليس راه كه پيش از اين مسافران را به همراه داشتن وسايل ايمني و غذاي خشك توصيه مي كرد، اين بار آنها را از هرگونه سفر غير ضروري و تفريحي منع كرده است.
ساعت كار پستچي ها
با اينكه ديركرد مرسولات پستي از جمله مواردي است كه آنچنان هم عجيب و غريب به نظر نمي رسد، اما بخشي از اين تاخيرها به نا آگاهي افراد از زمان جمع آوري نامه ها از صندوق ها باز مي گردد.زيرا بسياري از نامه ها پس از جمع آوري مرسولات پستي به داخل صندوق انداخته مي شود. بنابر اين دانستن اين نكته كه آخرين ساعت كار پستچي ها براي تخليه صندوق ها در شش ماهه نخست سال ساعت 17 و در شش ماهه دوم ساعت 16 است، مي تواند به محاسبه صحيح زمان به مقصد رسيدن نامه ها كمك كند.
</TEXT>
</DOC>
<DOC>
<DOCID>HAM2-851026-017</DOCID>
<DOCNO>HAM2-851026-017</DOCNO>
<ORIGINALFILE>/1385/851026/news/_bourse.htm</ORIGINALFILE>
<ISSUE>سه شنبه 26 دي 1385 - سال چهاردهم - شماره4184 - Jan 16, 2007</ISSUE>
<DATE calender="Western">2007-01-16</DATE>
<DATE calender="Persian">1385/10/26</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
عملكرد بازار سهام تا 20 دي ماه منتشر شد
داد و ستدهاي4.5 ميليارد دلاري در بورس تهران
</TITLE>
<TEXT>



گروه بورس سرانجام ارزش كل مبادلات سهام در بورس تهران در طول سال جاري به مرز4.5 ميليارد دلار رسيد.
آخرين آمار دريافتي نشان مي دهد: از اول سال 85 تا 20 دي ماه جاري در مجموع يك ميليارد و 538 ميليون سهم به ارزش چهار هزار و 100 ميليارد ريال در تالارهاي بورس اوراق بهادار به فروش رسيده، در اين مدت 6/1 ميليارد دستور خريد وارد سيستم هاي مبادلات شده است.
طبق آمار مركز تحقيقات بازار سرمايه، ميانگين ارزش مبادلات روزانه بورس تهران در طول سال جاري به 210 ميليارد ريال نزديك شده، تا فصل تابستان ميانگين ارزش داد و ستدها حداكثر 170 ميليارد ريال بود. اين موضوع مي تواند نشان دهنده روان تر شدن روند داد و ستدها در بورس باشد. در اين ميان ميانگين حجم مبادلات روزانه در بورس تهران نيز به 54 ميليون برگه سهم رسيده است.
شاخص ها
براساس اين آمار تالار هاي بورس اوراق بهادار در طول سال جاري طي 196 روز به روي متقاضيان سرمايه گذاري باز بوده، كه در اين بين فقط در65 روز منحني شاخص عملكرد بورس، روندي نزولي را پشت سر گذاشته است.
تا 20 دي ماه جاري، شاخص كل بورس، نسبت به اول سال، 6/5 درصد رشد كرده، شاخص صنعت نيز 7/7 درصد بالا رفته، اما در عين حال شاخص عملكرد واسطه گري هاي مالي به رغم صعود روزهاي اخير، در مجموع روندي روبه نزول را به نمايش گذاشته و 5/12 درصد پايين آمده است.
بازده
اين گزارش حاكي است؛ ميانگين بازده سرمايه گذاري در بورس تهران تا 20 دي ماه امسال، 4/15 درصد بوده است. در پاييز سال جاري ميانگين بازده بورس تا مرز 5/16 درصد نيز پيش رفت اما در پي ركود اول زمستان رقم ميانگين بازده به زير 16درصد بازگشت.
از طرف ديگر تا 20 دي ماه ارزش جاري بازار سهام تهران، نسبت به اول سال، 5/6 درصد افزايش يافته و به مرز 35 هزار ميليارد ريال رسيده است. از ابتداي سال 85 اكنون معادل دو هزار و 100 ميليارد ريال به ارزش بورس تهران افزوده شده است.در حال حاضر نيمي از كل ارزش هاي موجود در بورس تهران به 17 شركت پذيرفته شده در بازار سهام تعلق دارد. 51 شركت نيز 75 درصد كل ارزش جاري بورس را در دل خود حبس كرده اند.
</TEXT>
</DOC>
<DOC>
<DOCID>HAM2-851026-018</DOCID>
<DOCNO>HAM2-851026-018</DOCNO>
<ORIGINALFILE>/1385/851026/news/_bourse.htm</ORIGINALFILE>
<ISSUE>سه شنبه 26 دي 1385 - سال چهاردهم - شماره4184 - Jan 16, 2007</ISSUE>
<DATE calender="Western">2007-01-16</DATE>
<DATE calender="Persian">1385/10/26</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
بازگشت 3شركت به تالار بورس
</TITLE>
<TEXT>


گروه بورس- در معاملات روز گذشته بورس تهران نماد 3 شركت مورد بازگشايي قرار گرفت.
ديروز نماد شركت هاي عمران و توسعه فارس و سامان گستر اصفهان بعد از برگزاري مجمع عمومي عادي سالانه و تقسيم سود نقدي و گروه بهمن بعد از برگزاري مجمع عمومي فوق العاده بازگشايي شد.
براساس اين گزارش، معاملات روز گذشته بازار سهام در حالي رقم خورد كه بار ديگر بانك پارسيان با يكهزار و 458 تقاضاي خريد عنوان پرطرفدارترين سهام بازار را از آن خود كرد. صف هاي خريد بانك پارسيان ديروز به 14 ميليون سهم رسيد. بانك اقتصاد نوين نيز از ديگر سهام پرطرفدار روز گذشته بود به طوري كه 947 دستور براي خريد 9 ميليون سهم اين شركت به ثبت رسيد. ديروز شركت هاي نوسازي و ساختمان تهران و ليزينگ ايران نيز به جدول تقاضاي بازار پيوستند و سهامداران براي خريد سهام اين شركت ها صف بستند.
اين گزارش حاكيست، ديروز بازارگرداني سهام روي شركت هاي سايپا، ايران خودرو، ايران خودرو ديزل و سرمايه گذاري سپه ادامه يافت.
ديروز همچنين صف هاي فروش سهام معدني همچنان پابرجا بود و صف فروش شركت توسعه معادن روي به 17ميليون سهم رسيد و حجم تقاضاي فروش براي اين شركت به سه هزار و 38دستور رسيد. شركت هاي گل گهر، كالسيمين، چادرملو، باما، سرمايه گذاري توسعه معادن و فلزات و پتروشيمي خارك از ديگر شركت هايي بودند كه سهامداران درصدد فروش سهام خود در اين شركت ها بودند.
</TEXT>
</DOC>
<DOC>
<DOCID>HAM2-851026-019</DOCID>
<DOCNO>HAM2-851026-019</DOCNO>
<ORIGINALFILE>/1385/851026/news/_bourse.htm</ORIGINALFILE>
<ISSUE>سه شنبه 26 دي 1385 - سال چهاردهم - شماره4184 - Jan 16, 2007</ISSUE>
<DATE calender="Western">2007-01-16</DATE>
<DATE calender="Persian">1385/10/26</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
شاخص كل بورس 7 واحدكاهش يافت
</TITLE>
<TEXT>
گروه بورس- شاخص كل بورس تهران در معاملات روز گذشته بار ديگر كاهش يافت.
شاخص كل بورس تهران ديروز با 7 واحد كاهش به 9 هزار و 985 رسيد.ديروز شاخص هاي بازده بازار و صنعت نيز هر كدام به ترتيب با 17 و 8 واحد كاهش روبه رو شدند اما در مقابل شاخص واسطه گري هاي مالي 5 واحد رشد كرد.براساس اين گزارش، درمعاملات روز گذشته بازار سهام بارديگر بانك پارسيان بيشترين نقش را در صعود شاخص داشت به طوري كه افزايش ارزش سهام بانك پارسيان در نهايت 5/1 واحد شاخص بورس را بالا كشيد. پس از بانك پارسيان سايپا با 2/1 واحد تأثير مثبت بر شاخص در جايگاه بعدي جاي  گرفت.اين گزارش حاكيست: ديروز شركت سامان گستر اصفهان پس از بازگشايي نماد بيشترين نقش را در كاهش شاخص داشت به طوري كه كاهش ارزش سهام اين شركت شاخص بورس تهران را 3 واحد پايين كشيد.پس از سامان گستر اصفهان شركت هاي سرمايه گذاري توسعه معادن و فلزات و پتروشيمي خارك در جايگاه بعدي قرار گرفتند و در مجموع 4 واحد شاخص را كاهش دادند.
</TEXT>
</DOC>
<DOC>
<DOCID>HAM2-851026-020</DOCID>
<DOCNO>HAM2-851026-020</DOCNO>
<ORIGINALFILE>/1385/851026/news/_bourse.htm</ORIGINALFILE>
<ISSUE>سه شنبه 26 دي 1385 - سال چهاردهم - شماره4184 - Jan 16, 2007</ISSUE>
<DATE calender="Western">2007-01-16</DATE>
<DATE calender="Persian">1385/10/26</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
قفل واگذاري سهام شركت مس شكست
</TITLE>
<TEXT>
ايرنا: شركت ملي صنايع مس ايران تمام اطلاعات لازم در خصوص واگذاري سهام اين شركت را در اجراي سياست هاي اصل 44 قانون اساسي، در اختيار سازمان خصوصي سازي قرار داده است.
به گزارش روابط عمومي شركت ملي صنايع مس ايران، 100درصد سهام شركت مس متعلق به سازمان توسعه و نوسازي معادن و صنايع معدني ايران(ايميدرو)است و سازمان مذكور نيز وكالتنامه و اوراق سهام براي عرضه در بورس را تحويل مسئولان سازمان خصوصي سازي قرار داده است. براساس اين گزارش، به منظور هماهنگي هاي بهتر در خصوص واگذاري سهام اين شركت در بورس، نشستي هفته آينده با حضور مديرعامل شركت ملي صنايع مس ايران و مديران شركت هاي كارگزاري بورس برگزار مي شود.
</TEXT>
</DOC>
<DOC>
<DOCID>HAM2-851026-021</DOCID>
<DOCNO>HAM2-851026-021</DOCNO>
<ORIGINALFILE>/1385/851026/news/_bourse.htm</ORIGINALFILE>
<ISSUE>سه شنبه 26 دي 1385 - سال چهاردهم - شماره4184 - Jan 16, 2007</ISSUE>
<DATE calender="Western">2007-01-16</DATE>
<DATE calender="Persian">1385/10/26</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
سهام ذوب آهن در راه بورس
</TITLE>
<TEXT>
مهر: در حالي كه واگذاري سهام شركت مس به دليل برخي مشكلات در 3 ماه گذشته بارها به تعويق افتاده مسئولان وزارت صنايع وعده مي دهند، سهام ذوب آهن را نيز در بورس عرضه مي كنند.
ايرج اكبريه با اشاره به اجراي اصل 44 قانون اساسي، گفت: پيش بيني مي شود، سهام ذوب آهن اصفهان از نيمه دوم سال 86 به بخش خصوصي واگذار شود.
معاون اقتصادي سازمان توسعه و نوسازي معادن(ايميدرو)در باره واگذاري سهام دو شركت ذوب آهن اصفهان و فولاد مباركه، گفت: چون سودآوري ذوب آهن اصفهان متناسب با سرمايه گذاري هاي صورت گرفته نيست، امسال واگذار نخواهد شد ولي با بهره برداري طرح توازن در اين شركت در سال آينده و افزايش ظرفيت توليد ذوب آهن اصفهان، سود آن شركت افزايش مي يابد.
به گفته وي، پيش بيني مي شود با اجرايي شدن طرح توازن از سال آينده و افزايش و مشخص شدن سود ذوب آهن اصفهان، واگذاري سهام اين شركت از نيمه دوم سال 86 آغاز شود.
او تصريح كرد: كارپذيرش سهام شركت فولاد مباركه نهايي شده و بيش از 25 درصد سهام آن درقالب سهام عدالت در سال جاري عرضه مي شود.
وي با پيش بيني ورود سهام فولاد مباركه به بورس در آينده اي نزديك، خاطرنشان كرد: پيش بيني مي شود، مقداري از سهم اين شركت امسال و بقيه در سال آينده واگذار شود.
</TEXT>
</DOC>
<DOC>
<DOCID>HAM2-851026-022</DOCID>
<DOCNO>HAM2-851026-022</DOCNO>
<ORIGINALFILE>/1385/851026/news/_bourse.htm</ORIGINALFILE>
<ISSUE>سه شنبه 26 دي 1385 - سال چهاردهم - شماره4184 - Jan 16, 2007</ISSUE>
<DATE calender="Western">2007-01-16</DATE>
<DATE calender="Persian">1385/10/26</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
مسئولان بورس بار ديگر اجازه ورود مهمانان ناخوانده را صادر كردند
بازگشت بازارگردانان زيرفشار ركود زمستاني
</TITLE>
<TEXT>
گروه بورس- مسئولان بورس تهران بار ديگر زير فشار ركود زمستاني بورس، مجوز بازارگرداني هاي گسترده را در تالارهاي مبادلات صادر كرده اند.
اين شكل از بازارگرداني كه بيشتر به سود سهامداران عمده بوده، از بهار امسال به اين سو، در بورس تهران كنار گذاشته شد. اما ركود زمستان 85، بازگشت اين گونه بازارگردانان را به همراه داشت. تجربه ناموفق بازارگرداني در دوره قبلي كه به قيمت تازه و حفظ ناموفق سطح قيمتي در سهام شركت هايي چون غدير و مجموعه بهمن منجر شد، موجب شده اين بار نيز انتقادهايي متوجه مديران و تصميم سازان بورس تهران شود. زيرا فعاليت بازارگرداني كه در بورس هاي معتبر، ظواهر و قواعد خاصي را دنبال مي كند، در بورس تهران فقط حفظ منافع سهامداران عمده را برعهده دارد.
شهرام شهميري مديرعامل شركت كارگزاري سهم آشنا در خصوص وضعيت بازارگرداني سهام در بورس تهران مي گويد: مهم ترين موضوع در مورد بازارگرداني در ايران، قدرت مالي بازارگردانان ماست، در حال حاضر در ايران بازارگردانان با قدرت مالي بالا وجود ندارد. همين موضوع وضعيت بازارگرداني سهام را براي اين شركت ها مشكل مي كند.وي افزود: بازارگردانان بايد از چنان قدرت مالي بالايي برخوردار باشند كه در صورت وجود هر تعداد خريداري پاسخگوي همه آنها براي فروش سهام باشد.وي تصريح كرد: اصولاً بازارگردانان به اين علت به وجود آمدند تا خاصيت نقد شوندگي سهم را عملي كنند يعني اين كه هر سهامداري بتواند در هر زماني كه خواست سهم مورد نظر خود را بخرد يا بفروشد.
شهميري تأكيد كرد: بازارگردان با توجه به موجودي و اطلاعاتي كه در مورد شركت مورد نظر در اختيار دارد هر چند دقيقه يك بار قيمت پيشنهادي خود را براي خريد يا فروش اعلام مي كند اما اگر در اين راه محدوديت هايي براي بازگردان ايجاد شود اين فرآيند با مشكل مواجه مي شود.
مدير عامل شركت كارگزاري سهم آشنا تأكيد كرد: زماني يك بازارگردان مي تواند موفق عمل كند كه از قدرت مالي بسيار بالايي برخوردار باشد، به طور مثال اگر بازگرداني، قصد بازارگرداني سهام شركت غدير را داشته باشد بايد حداقل 50 ميليارد تومان سرمايه داشته باشد.
وي با بيان اين كه هر چقدر ارزش بازار شركتي بيشتر باشد بايد حجم سرمايه بازارگردانان بيشتر باشد گفت: در ايران محدوديت هايي مانند دامنه نوسان براي بازارگرداني وجود دارد.وي در پاسخ به اين سؤال كه چرا تجربه بازارگرداني گذشته در ايران ناموفق بوده گفت: نمي توان گفت، تجربه بازارگرداني گذشته ناموفق بود. بازارگردانان قبلي بيشتر با اين ديد آمده بودند كه سهام سهامداران جزء كه قصد فروش سهام خود را دارند جمع آوري كنند.
وي خاطرنشان كرد: هدف اصلي از بازارگرداني كه در گذشته انجام شد كم كردن سهام در دست سهامداران جزء بود و اين كه دارايي سهامداران جزء حبس نشود.
شهميري در ادامه تأكيد كرد: به عقيده من ما در ايران با بازگرداني كه وظيفه روان كردن قيمت و تأمين تقاضاي خريدار و فروشنده را برعهده دارد فاصله طولاني داريم و راه طولاني در پيش داريم.
هادي بيدختي مشاور رئيس سازمان بورس و اوراق بهادار در خصوص شرايط بازارگرداني مي گويد: بازارگرداني يك فعاليت سودآور است به شرط آن كه اصول بازارگرداني رعايت شود. اگر كساني كه بازارگرداني مي كنند يك دامنه قيمتي را تعيين كنند و براساس اطلاعات واقعي قيمت خريد و فروش سهم را تعيين كنند قطعاً در بازار سود خواهند برد.
وي افزود: وظيفه بازارگرداني افزايش قدرت نقد شوندگي سهم است براين اساس سهامداران اين اطمينان را پيدا مي كنند كه همواره يك خريدار وجود دارد.
وي در خصوص روز گذشته بازارگرداني در بورس تهران گفت: بازارگردانان قبلي در مقاطعي وارد شدند كه بازار در شرايط سرازيري بود و اين بازارگرداني بيشتر يك بازارگرداني حمايتي بود.
بيدختي تأكيد كرد: اگر بازارگرداني به صورت اصولي و حرفه اي انجام شود سودآور خواهد بود اما بازارگرداني كه به صورت حمايتي انجام مي شود شرايط متفاوتي دارد.
</TEXT>
</DOC>
<DOC>
<DOCID>HAM2-851026-023</DOCID>
<DOCNO>HAM2-851026-023</DOCNO>
<ORIGINALFILE>/1385/851026/news/_bourse.htm</ORIGINALFILE>
<ISSUE>سه شنبه 26 دي 1385 - سال چهاردهم - شماره4184 - Jan 16, 2007</ISSUE>
<DATE calender="Western">2007-01-16</DATE>
<DATE calender="Persian">1385/10/26</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
روندها
بازي بيمه ها در بورس
</TITLE>
<TEXT>
گروه بورس- طي هفته گذشته، شركتهاي حقوقي نقش پررنگ تري در حمايت از روند كلي بازار و جمع آوري برخي سهام عرضه شده داشته اند. در گزارش زير به بررسي خريد و فروش هاي بيمه مركزي طي هفته گذشته در بورس اوراق بهادار تهران پرداخته شده است:
16 دي ماه: اما شركت سهامي بيمه ايران 10000 سهم پتروشيمي اراك را خريده است. بيمه مركزي ايران نيز 84180 سهم شركت پاكسان را خريداري كرده است. بيمه ايران همچنين 20000 سهم پتروشيمي اصفهان را از بازار خريداري كرده است. بيمه ايران در اين روز 26029 سهم لوله و تجهيزات سديد را فروخته است.
17 دي ماه:خريد 10000 سهم پتروشيمي اصفهان تنها خريد بيمه ايران در روز 17 دي ماه بوده است. ضمن اين كه شركت سهامي بيمه ايران در اين روز 400000 سهم داروپخش را فروخته است.
19 دي ماه:از ميان شركت هاي بيمه، تنها بيمه ايران در 19 دي ماه 6349 سهم لوله و تجهيزات سديد را به بازار فروخته است.
20 دي ماه:بيمه مركزي در اين روز 16708 سهم شركت افست را خريداري كرده است. بيمه پارسيان 72574 سهم فارسيت دورود را خريده است. همچنين 79487 سهم پتروشيمي خارك نيز از جمله ديگر خريدهاي بيمه مركزي در روز 20 دي ماه بوده است.
بيمه ايران نيز به عنوان بزرگترين شركت بيمه اي كشور، در اين روز 10000 سهم پتروشيمي اصفهان را از بازار جمع آوري كرده است. در عوض بيمه ايران در اين روز 50000 سهم لوله و تجهيزات سديد را به سرمايه گذاري صندوق بازنشستگي فروخته است. خريد 10000 سهم سرمايه گذاري معادن و فلزات آخرين خريد بيمه ايران در اين روز بوده است.
23 دي ماه:خريد 20000 سهم تراكتورسازي ايران از جمله خريدهاي بيمه ايران در روز 23 دي ماه بوده است. بيمه مركزي ايران در روز شنبه 326192 سهم شركت نوسازي و ساختمان تهران را خريداري كرده است. 41202 سهم پتروشيمي آبادان نيز از جمله ديگر خريدهاي بيمه مركزي در اين روز بوده است. ضمن اين كه 40000 سهم پتروشيمي خارك نيز از همين گروه توسط بيمه مركزي خريداري شده است.
اما بيمه ايران 10000 سهم پتروشيمي اصفهان را خريده است. همچنين خريد 10000 سهم سرمايه گذاري توسعه معادن و فلزات از ديگر خريدهاي شركت سهامي بيمه ايران در اين روز معاملاتي بوده است.در مجموع به نظر مي رسد روند حمايت شركتهاي بيمه از بازار سرمايه در حال افزايش است و اين روند رو به رشد طي معاملات روزهاي اخير به وضوح قابل مشاهده است. در روزهاي آينده روند خريد و فروش هاي فعالان بزرگ بازار سرمايه را در همين ستون مطالعه  كنيد.
iratahlil.com
</TEXT>
</DOC>
<DOC>
<DOCID>HAM2-851026-024</DOCID>
<DOCNO>HAM2-851026-024</DOCNO>
<ORIGINALFILE>/1385/851026/news/_cinema.htm</ORIGINALFILE>
<ISSUE>سه شنبه 26 دي 1385 - سال چهاردهم - شماره4184 - Jan 16, 2007</ISSUE>
<DATE calender="Western">2007-01-16</DATE>
<DATE calender="Persian">1385/10/26</DATE>
<CAT xml:lang="fa">ادب و هنر.هنر.سینما</CAT>
<CAT xml:lang="en">Literature and Art.Art.Cinema</CAT>
<TITLE>
گفت وگو با آلفونسو كوارون، كارگردان فيلم فرزندان انسان
آينه زمانه ما
ترجمه:امير رضا نوري زاده
</TITLE>
<TEXT>





آلفونسو كوارون از جمله كارگردانان نسل جديد سينماي مكزيك است كه با فيلم جاده اي و همچنين مادرت به شهرت رسيد و توجه استوديوهاي فيلمسازي بزرگ جهان را به خود جلب كرد. كوارون پس از آن فيلم هري پاتر و زنداني آزكابان را براي استوديو وارنر ساخت كه در سري فيلم هاي هري پاتر اثر متمايز و برجسته اي بود و مورد تحسين منتقدان قرار گرفت.اما آخرين فيلم كوارون اثري فوتوريستي براساس رمان مشهور پي در جيمز درباره زماني نامعلوم در آينده است كه طي آن هيچ كودكي براي مدت 18 سال متولد نشده و دنيا در بحران و آشفتگي است. قهرمان اين فيلم كلايو اوون است كه با همكاري يك گروه زيرزميني به نام پروژه انسان قصد دارد به اين وضعيت خاتمه دهد. كوارون در اين گفت وگو دلايل انتخاب اين فيلمنامه و شرايط ساخت فيلم را بازگو مي كند:
***
* ظاهراً شما از مدت ها قبل تصميم به ساخت اين فيلم گرفتيد ولي چرا پس از چندين سال به نتيجه رسيديد؟
- فيلمنامه بلافاصله پس از ساخت و همچنين مادرت با كمك تيم سكستون كامل شد اما پروژه ساخت هري پاتر در كار وقفه انداخت و پس از آن كار روي اين فيلم آغاز شد. من از اينكه در نهايت امكان ساخت فيلم فراهم شد، خوشحال هستم.
* از زمان نگارش فيلمنامه تحولات مهمي در جهان بوجود آمده است. دنيا بيش از پيش به واقعيت هاي مطرح شده در فيلم شما نزديك شده است.
- و البته بايد بگويم كه دنيا به شدت خطرناكتر شده است. در آن زمان همه ما منتظر بوديم تا جورج بوش پس از عراق به كشور ديگري هم حمله كند.
* نگاه فيلم به آينده عجيب است. آيا اين نوع نگاه كاملاً  از كتاب الگوبرداري شده بود؟
- ما سعي كرديم تا شرايط كلي جهان در آن زمان را از كتاب بگيريم ولي كل داستان را تغيير داديم و براي اين كار ما بايد از جيمز متشكر باشيم چرا كه اين اجازه را به ما داد كه از خلاقيت مان در نگارش فيلمنامه استفاده كنيم.
* آيا در كتاب در مورد دلايل وقوع چنين مسئله اي بحث مي شود؟
- رويكرد كتاب به اين قضيه كاملاً  متفاوت است و هرگز در آن سالها مهاجرت افراد مطرح نمي شود و اصلاً  شخصيت كسي در كتاب وجود خارجي ندارد.
* پس تمام اين بخش به علاوه موضوع مهاجرت ساخته و پرداخته ذهن شما بود؟
- بله چرا كه دو موضوع مهم جامعه ما در حال حاضر، محيط زيست و مهاجرت هستند.
* ما در اين فيلم شاهد وقوع حوادث در انگلستان هستيم و نام چند كشور ديگر را مي شنويم. آيا شرايط در ساير كشورها وخيم تر است؟
- بله در فيلمنامه اشاره شده كه بخش اعظم جهان نابود شده. مايكل هانكه فيلمي به نام سال گرگ   دارد كه شرايط باقي دنيا شبيه آن فيلم است.
* گرچه داستان اين فيلم در آينده رخ مي دهد، شما سعي كرديد تا عنوان علمي- تخيلي را از آن حذف كنيد و براي اكثر منتقدان اين فيلم شبيه فيلم هاي كوبريك است كه تغيير آن با كلمات مشكل است.
- من هم از علاقه مندان فيلم هاي كوبريك هستم و به نظرم نكته مهم در مورد فيلم هاي او، طرح موضوعي پيچيده با بهره گيري از فرضيات ساده در داستان است.
* از ديگر خصوصيات فيلم، استفاده حداقل از ديالوگ است كه ما را به ياد فيلم اول شما مي اندازد. آيا اين كار عمداً  صورت گرفت؟
- بايد اعتراف كنم كه در اين فيلمنامه از چند فيلمنامه نويس در مقاطعي استفاده شد. براي مثال در زماني كه من سرصحنه فيلم هري پاتر و زنداني آزكابان بودم، يك نويسنده صرفاً  اصلاحاتي را در فيلمنامه انجام مي داد ولي بعد از پايان آن پروژه، من و تيم سكستون، ويرايش كامل را روي فيلمنامه انجام داديم. البته كلايو اوون هم به نوعي ديگر فيلمنامه را نوشت!
*  چه خصوصيتي در كلايو اوون، باعث مي شود كه شما چنين عبارتي را در مورد او به كار ببريد؟
- نقش او يكي از دشوارترين نقش هايي است كه من تا به حال در يك فيلم استوديويي ديده ام چرا كه شخصيت او تحرك فراواني ندارد و اين برخلاف چهره متعارف از يك قهرمان سينمايي است. اندوه و نگراني محور اصلي حركات و افكار شخصيت او در اين فيلم است.
* بازي او به گونه اي است كه تماشاگر احساس مي كند او هم براي نخستين بار شاهد اين مسائل است. آيا او از شرايط كار در اين فيلم آگاه بود؟
- بله، اما نمي دانست كه شرايط كار تا اين حد پيچيده است. ما در اين فيلم از حداقل نماهاي كلوزآپ استفاده كرديم و از اين لحاظ فيلم تا حد زيادي شبيه
و همچنين مادرت است كه فضاي اجتماعي بر تمامي جزئيات و شخصيت ها در فيلم سنگيني مي كرد.
* آيا شانس تمرين  هر كدام از سكانس ها را قبل از فيلمبرداري داشتيد؟
- آخرين نماي فيلم در برنامه طوري طراحي شده بود كه ما 14 روز براي آن فرصت داشتيم و در تقسيم متعارف كار، فيلمبرداري طبق برنامه پيش مي رود و همه چيز به تدريج تكميل مي شود، اما در اين فيلم ما مشكلات و تنش  هاي زيادي داشتيم.
* در برنامه اوليه قرار بود فيلم در ماه هاي آگوست و سپتامبر اكران شود ولي بعد اين زمان تغيير كرد. اين تغييرات ناشي از چه بود؟
- حتي مسئولان استوديو هم تصور نمي كردند كه اين فيلم بتواند در نهايت به اين شكل باشد، بنابراين آنها پس از اكران آزمايشي فيلم در سان ديگو سياست اكران فيلم را تغيير دادند و تصميم به تبليغات بيشتر براي فيلم گرفتند.
* و البته جالب بود كه فيلم شما با اختلاف زماني اندك نسبت به دو فيلم ديگر از كارگردانان مكزيكي اكران شد!
- اين اتفاق بسيار خوبي بود چون ابتدا فيلم بابل از آلخاندرو گونزالز اكران شد و بعد فيلم من و در نهايت فيلم لابيرنت پس از گيلرمودل تورو و حتي شايد بتوان تشابهاتي را در نگاه اين سه فيلم به جهان پيدا كرد.
* آيا قصد داريد اكران فيلم هاي بعدي تان را هم با آنها هماهنگ كنيد؟
- البته كه نه، چون در دنياي فيلمسازي امروز شما نمي توانيد برنامه اي قطعي براي سه ماه آينده خود داشته باشيد چه برسد به برنامه اكران مشترك فيلم!
* آيا قصد نداريد كه بار ديگر فيلمي با ديگو لونا و گائل گارسيا برنال داشته باشيد؟
- اتفاقاً  برادرم كارلوس در حال تكميل فيلمنامه اي است كه گائل و ديگو هر دو در آن حضور خواهند داشت. او نويسنده فيلمنامه و همچنين مادرت بود و اين فيلم هم كار خوبي خواهد بود.
* برنامه كاري خود شما چگونه خواهد بود؟
- بايد منتظر بمانم تا مشخص شود كه شرايط به چه صورت خواهد بود. من دو پروژه مشترك با گيلرمودل تورو خواهم داشت كه يكي از آنها در مكزيك خواهد بود.
* زماني گفته مي شد كه شما قصد ساخت فيلمي درباره درگيري هاي مكزيك در سال 1968 را داريد. آيا هنوز تمايلي به ساخت اين فيلم داريد؟
- در صورتي كه دو امكان براي من فراهم شود ابتدا تحقيقات بيشتر در مورد عوامل درگيري ها و بعد از آن فرصت لازم براي استراحت!
نيويورك تايمز‎/11 ژانويه
</TEXT>
</DOC>
<DOC>
<DOCID>HAM2-851026-025</DOCID>
<DOCNO>HAM2-851026-025</DOCNO>
<ORIGINALFILE>/1385/851026/news/_cinema.htm</ORIGINALFILE>
<ISSUE>سه شنبه 26 دي 1385 - سال چهاردهم - شماره4184 - Jan 16, 2007</ISSUE>
<DATE calender="Western">2007-01-16</DATE>
<DATE calender="Persian">1385/10/26</DATE>
<CAT xml:lang="fa">ادب و هنر.هنر.سینما</CAT>
<CAT xml:lang="en">Literature and Art.Art.Cinema</CAT>
<TITLE>
سايه روشن
</TITLE>
<TEXT>
يك تريلر سياسي
مانولا دارجيس
گرچه اكثر منتقدان فيلم جديد كوارون را اثري علمي تخيلي دانسته اند اما به عقيده من اين فيلم قبل از هر چيز يك تريلر سياسي است كه تنها داستان آن در آينده مي گذرد، در سال 2027 و در شرايطي كه نسل انسان در حال منقرض شدن است، شهرهاي بزرگ جهان مي سوزند و بحران و آشوب هزارمين روز خود را پشت سر مي گذارد.
فيلمنامه بر اساس داستان پرطرفدار پي.دي؛ جيمز نوشته شده ولي كوارون و تيموتي سكستون همكار فيلمنامه نويسش دنيايي را براي ما به تصوير كشيده اند كه شباهت هاي زيادي با جهان فعلي دارد و شايد تنها كمي تيره تر و پرخشونت تر باشد! دنيايي كه در آن اميد و آرزو از ميان رفته و جنگ و نفرت حرف اول را مي زند و با تماشاي اين فيلم قبل از هر چيز اين سؤال در ذهن ما نقش مي بندد كه اگر قرار بود شرايط امروز عراق در تمامي دنيا حكمفرما شود و ترور و مرگ هر لحظه و در هر كجا در انتظار ما باشد، آن گاه واقعاً دنياي ما چه فرقي با جهان فيلم فرزندان انسان داشت. فيلم كوارون در كنار فيلم جديد كلينت اسيتوود به نام نامه هايي از ايوجيما، اين اميدواري را در دل سينمادوستان زنده نگه مي دارد كه استوديوها هر از چند گاهي حاضر مي شوند فيلم هاي هوشمندانه اي را براي تماشاگران جوياي حقيقت توليد كنند. فيلم كوارون نيز بدون توجه به گيشه و يا جوايز احتمالي اسكار در دو ماه آينده، به نيازهاي سينمادوستان پاسخ مي دهد.
بازگشت به سينماي انديشه
گروه ادب و هنر- آلفونسو كوارون بعد از فيلم تجاري هري پاتر و زنداني آزكابان، با فرزندان انسان به شمايل فيلمسازي صاحب تفكر و انديشمند بازمي گردد. او اگر در و همچنين مادرت، حرف هايش را در پس قصه روايت مي كرد و در قالب فيلمي جاده اي، در پس زمينه به بررسي شرايط اجتماعي، سياسي مكزيك مي پرداخت؛ اين بار مضموني جهان شمول تر را انتخاب كرده است. فرزندان انسان را مي توان نوعي پيشگويي تاريخي دانست؛ پيش بيني جهان در دو دهه آينده. كوارون به گفته خودش كوشيده تا نشان دهد، انسان استعداد غريبي براي نابود كردن دارد. هرچند او در فيلم، نگاه آرماني اش را نيز از كف نمي دهد. در واقع رمان بدبينانه هنري جيمز از فيلتر كوارون گذشته و قدري از تلخ انديشي آن كاسته شده است. فرزندان انسان نشان مي دهد كه و همچنين مادرت تنها يك اتفاق نبوده است.
كارگردان: آلفونسو كوارون، فيلمنامه: آلفونسو كوارون و تيموتي سكستون، بر اساس كتاب پي دي اثر هنري جيمز. مدير فيلمبرداري: امانوئل، تدوين: آلكس رودريگرز، موسيقي: جان تاورند، بازيگران: كلايو اوون، جوليان مور، مايكل كين، دني هيوستن، پيتر مولان.
</TEXT>
</DOC>
<DOC>
<DOCID>HAM2-851026-026</DOCID>
<DOCNO>HAM2-851026-026</DOCNO>
<ORIGINALFILE>/1385/851026/news/_diet.htm</ORIGINALFILE>
<ISSUE>سه شنبه 26 دي 1385 - سال چهاردهم - شماره4184 - Jan 16, 2007</ISSUE>
<DATE calender="Western">2007-01-16</DATE>
<DATE calender="Persian">1385/10/26</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
13 باور غلط در باره چشم
خطاي ذهن، مهم تر از خطاي ديد
عكس: مهدي بيات
</TITLE>
<TEXT>


گروه سلامت- باورهاي درست و غلط در تمام زمينه ها وجود دارند. حرف هايي ظاهرا علمي كه در اغلب موارد معلوم نيست براي اولين بار از زبان كدام دانشمند شنيده شده اند! در دانش پزشكي، اين باورها در بسياري از موارد، نه تنها كمكي به بيمار نمي كنند و نه تنها باعث دور شدن آنان از راهكارهاي مناسب درماني مي شوند، بلكه حتي مي توانند خطراتي جدي هم براي سلامت او ايجاد كنند.
مقاله زير كه بخشي از كتاب منتشر نشده راهنماي بيماران، تدوين شده در مركز تحقيقات چشم  دانشگاه علوم پزشكي شهيد بهشتي است، به مرور باورهاي نادرست رايج درباره سلامت و بهداشت چشم و توضيحات علمي درباره آن مي پردازد.
***
1. مطالعه در نور كم به چشمها آسيب مي رساند
استفاده از چشم ها در نور كم باعث آسيب به آنها نمي شود. فراموش نكنيد از زماني كه همه فعاليت هاي مرتبط به بينايي مانند مطالعه و خياطي در زير نور شمع يا چراغ هاي نفتي يا گازي صورت مي گرفت، مدت زيادي نمي گذرد. اگر قرار بود اين اتفاق بيفتد سال هاي قبل همه بايد نابينا مي شدند! البته شكي نيست كه همه افراد براي سهولت در مطالعه و جلوگيري از خستگي چشم بايد از نور مناسب استفاده كنند.
2. عينك زدن(يا نزدن)باعث آسيب به چشم مي شود
عينك ها به طور معمول جهت بهبود ديد به كار مي روند. عدم استفاده از عينك يا استفاده از عينك نامناسب باعث آسيب فيزيكي چشم نمي شود. درواقع عينك سبب تقويت و يا تضعيف بينايي نمي گردد. باور غلط ديگري كه وجود دارد اين است كه استفاده از عينك از سنين خردسالي موجب بدتر شدن قدرت بينايي مي شود كه اين طور هم نيست.
در كودكان دچار انحراف يا تنبلي چشم، عينك ممكن است باعث اصلاح انحراف و حفظ بينايي شود. كودكان زير 8 سال كه عينك براي آنها تجويز مي گردد بايد به طور صحيح و مداوم از عينكشان استفاده كنند تا از عوارض احتمالي ذكر شده جلوگيري به عمل آيد. گرچه جهت ايجاد بهترين ديد بايد از عينك ها و يا لنزهاي اصلاح شده استفاده كرد، ولي هرگز نبايد از كاهش بينايي بدليل استفاده از عينك نامناسب ترسيد.
3. استفاده از لنزهاي تماسي جلوي پيشرفت نزديك بيني را مي گيرد
بعضي از افراد بر اين باورند كه استفاده از لنزهاي تماسي به مرور زمان باعث اصلاح بينايي و در نتيجه عدم نياز به استفاده از عينك و يا لنز خواهد شد. هيچ يافته علمي مبني بر اينكه استفاده از لنزهاي تماسي باعث بهبود ضعف بينايي و يا كند شدن روند كاهش بينايي شود، وجود ندارد.
4. نشستن نزديك تلويزيون در كودكان نشان دهنده ضعيف بودن چشم آنهاست
كودكان از توانايي انطباق بالاتري نسبت به بزرگسالان برخوردار هستند؛ در نتيجه معمولاً مطالب خواندني را به چشمشان نزديك مي كنند و يا نزديك به تلويزيون مي نشينند. هيچ دليلي مبني بر اينكه اين عادت باعث آسيب به چشم شود وجود ندارد و معمولاً با رشد كودك به فراموشي سپرده مي شود. البته كودكان دچار نزديك بيني براي اينكه قادر به ديد بهتر باشند در فاصله بسيار نزديك به تلويزيون مي نشينند كه اين مشكل با تجويز عينك توسط چشم پزشك بر طرف مي شود.
5. استفاده از تلويزيون و كامپيوتر باعث ضعيف شدن چشم مي شود
استفاده از كامپيوتر يا ساير دستگاه هاي تصويري باعث آسيب به چشم نمي شود. هرچند در اثر كار بسيار نزديك با كامپيوتر يا مطالعات طولاني مدت، به دليل كاهش پلك زدن و در نتيجه خشك شدن سطح قرنيه، خستگي و يا ناراحتي چشم رخ مي دهد و استراحت گهگاه چشم و نگاه كردن به بالا يا به كنج هاي اطاق و يا به اشياء دور، مي تواند از خستگي چشم بكاهد.
اگر زياد از كامپيوتر استفاده مي كنيد، سعي كنيد در فاصله 70-50 سانتيمتري صفحه نمايش قرار گيريد و زاويه صفحه كمي متمايل به پايين باشد. بعلاوه استفاده از قطره هاي اشك مصنوعي مي تواند كمك كننده باشد. البته اگر دچار تاري ديد و يا خستگي زودرس و پي در پي چشمي مي شويد، بايد به چشم پزشك مراجعه نماييد.
6. انحراف چشم اطفال به مرور زمان بهبود مي يابد
انحراف واقعي چشم در اطفال به مرور زمان بهبود نمي يابد. گرچه در برخي از كودكان به دليل پهن بودن پل بيني ممكن است كه چشمها لوچ به نظر برسند، كه اين حالت با رشد كودك كاهش مي يابد، اما كودك دچار انحراف واقعي چشم، براي جلوگيري از ايجاد دو بيني، تنها از يك چشم استفاده مي كند و بنابراين چشم دچار انحراف، از بينايي خوبي برخوردار نخواهد شد. تنها راه درمان هم اين است كه كودك مجبور به استفاده از چشم ضعيف شود و به همين دليل هم براي درمان تنبلي چشم، چشم سالم كودك بايد به طور متناوب بسته شود. انحراف چشم مي تواند توسط عينك، قطره هاي چشمي و يا جراحي اصلاح شود و هرچه اين اقدامات زودتر صورت گيرد نتايج بهتري بدست خواهد آمد. تمام كودكان دچار انحراف چشم بايد توسط چشم پزشك معاينه شوند.
7. مشكلات چشمي باعث افت يادگيري در كودك هستند
مشكلات خواندن، درك مسائل رياضي و يا ساير مشكلات يادگيري در كودكان معلوليت هاي يادگيري ناميده مي شود و هيچ دليل علمي دال بر اين كه مشكلات بينايي باعث اين اختلالات مي شوند يا تمرينات چشمي مي توانند اين حالت را بهبود بخشند، وجود ندارد. مشكلات يادگيري يك اختلال آموزشي است و نه يك اختلال بينايي، در نتيجه كودكان دچار آن نياز به كمك آموزگار يا افراد متخصص در امور تربيتي دارند. البته قبل از انجام هرگونه مشاوره و يا اقدام درماني، كودك بايد توسط چشم پزشك جهت اصلاح مشكلات احتمالي بينايي دقيقاً معاينه شود.
8. خوردن هويج باعث بهبود بينايي چشم مي شود
هويج حاوي مقادير زيادي از ويتامين آ است كه براي سلامت بينايي ضروري است، اما مقدار مورد نياز بدن به ويتامين آ خيلي اندك است و بسياري از مواد غذايي ديگر نيز حاوي ويتامين آ هستند. رژيم غذايي خوب تمام نيازهاي ويتاميني فرد براي ديد مناسب را فراهم مي سازد. بعلاوه مصرف مقادير اضافي ويتامين ها، بخصوص ويتامين هاي محلول در چربي(آ، دي، اي)مي تواند ضرر داشته باشد.
9. مطالعه متن هاي ريز به چشم افراد دچار كاهش بينايي آسيب مي رساند
باورهاي غلط بسياري در اين خصوص كه افراد دچار كاهش بينايي يا سالمندان دچار كاهش بينايي نبايد زياد از چشمشان استفاده كنند، وجود دارد. همچنين اين باور نادرست وجود دارد كه خواندن متن هاي ريز باعث تشديد و تسريع كاهش بينايي مي شود. در اين مورد شايد مقايسه دوربين با چشم انسان بتواند به درك موضوع كمك كند. عكس گرفتن از اشياء بسيار كوچك سبب خراب شدن دوربين نمي شود، پس ما هم نبايد نگران باشيم كه از چشمانمان حداكثر استفاده را مي بريم!
10. آب مرواريد وقتي بوجود مي آيد كه ديد نزديك چشم ضعيف شود
اين طور نيست. گاهي اوقات افراد مسن كه قادر به مطالعه روزنامه يا مطالب در فاصله هاي نزديك نبوده اند، به مرور زمان مجدداً قادر به مطالعه مطالب بدون استفاده از عينك مي شوند. اين حالت به دليل شروع روند آب مرواريد و در نتيجه افزايش قدرت انكساري عدسي و ديد نزديك اين افراد است. بنابر اين در صورت اصلاح خود بخود نزديك بيني در يك فرد مسن بايد احتمال ايجاد آب مرواريد را مطرح كرد.
11. جراحي عمل آب مرواريد تنها وقتي بايد انجام شود كه به طور كامل رسيده باشد.
آب مرواريد يك پرده ايجاد شده در جلوي چشم نيست، بلكه حالت ابري و غبار آلود شدن عدسي چشم است. با توجه به روشهاي جراحي كه قبلاً وجود داشت، عمل آب مرواريد بايد تا رسيدن(كامل شدن)آب مرواريد به تعويق مي افتاد، اما در حال حاضر مختل شدن واضح بينايي را دليل انجام عمل جراحي مي دانند و همين كه اختلال بينايي باعث ناتواني فرد در انجام كارهاي روزمره يا مورد علاقه وي شود، مي تواند تحت عمل جراحي آب مرواريد قرار گيرد.
12. پيوند چشم انسان عملي است كه در كشورهاي پيشرفته انجام مي شود
در حال حاضر عمل پيوند كامل چشم بدليل ناتوانايي هاي علمي و عملي موجود غير ممكن است. چشم ها توسط ريسمان هاي باريكي به نام عصب بينايي به مغز متصل مي شوند. هر عصب بينايي حاوي بيش از يك ميليون رشته عصبي بوده و در نتيجه غير قابل پيوند است. به همين دليل چشم ها هرگز از جايگاهشان به هنگام جراحي جدا نمي شوند. البته سال ها است كه عمل پيوند قرنيه(قسمت شفاف و قدامي چشم)انجام مي پذيرد و گاهي اين عمل با عمل پيوند چشم اشتباه مي شود. اين عمل در ايران هم سالهاست كه انجام مي شود.
13. استفاده از عينك باعث وابسته شدن فرد به آن مي شود
عينك هاي طبي جهت اصلاح عدم وضوح بينايي تجويز مي شوند، بنابر اين بدليل واضح شدن ديد، افراد تمايل به استفاده بيشتر از آنها را دارند. گرچه اين حالت شبيه وابستگي به عينك است ولي در حقيقت به خاطر تمايل فرد به واضح تر ديدن است.
</TEXT>
</DOC>
<DOC>
<DOCID>HAM2-851026-027</DOCID>
<DOCNO>HAM2-851026-027</DOCNO>
<ORIGINALFILE>/1385/851026/news/_diet.htm</ORIGINALFILE>
<ISSUE>سه شنبه 26 دي 1385 - سال چهاردهم - شماره4184 - Jan 16, 2007</ISSUE>
<DATE calender="Western">2007-01-16</DATE>
<DATE calender="Persian">1385/10/26</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
محققان مي گويند
جراحي قلب به درمان ميگرن كمك مي كند
</TITLE>
<TEXT>
گروه سلامت- سردرد ميگرني داريد؟ از قرص و دوا و حمله هاي مكرر خسته شده ايد؟ دنبال يك راه دائمي براي رفع اين دردسر مي گرديد؟ ممكن است جراحي قلب بتواند به شما كمك كند.
محققان به تازگي گفته اند برخي از مبتلايان به ميگرن مي توانند منشاء بيماري خود را در سوراخي در قلب خود پيدا كنند كه پيش از تولد تشكيل مي شود. البته روي اين ايده هنوز خيلي بايد كار شود تا براي بيماران قابل استفاده باشد، اما فعلاً كه روي بيماراني كه در اين تحقيق شركت داشته اند، جواب داده است.
اين تحقيق را محققان دانشگاه واشنگتن انجام داده اند و خبرگزاري يونايتدپرس آن را گزارش كرده است. سوراخ مورد نظر اين مطالعه، بين دو حفره بالايي قلب، يعني دهليزها قرار دارد و(patet forame ovale(pfo ناميده مي شود. همان طور كه مي دانيم، ريه هاي جنيني فعاليت ندارند، بنابراين، اين سوراخ يك راه ميان بر براي خون محسوب مي شود كه براي رفتن به اين ريه هاي غير فعال وقت خود را تلف نكند و يكسره از قلب در سراسر بدن گردش پيدا كند. اين سوراخ معمولاً موقع تولد خود به خود بسته مي شود. اما در يك چهارم افراد اين اتفاق نمي افتد. در نتيجه خون مي تواند به طور مستقيم از دهليز راست به دهليز چپ برود و بعد در بدن جريان پيدا كند، بدون آن كه قبل از آن براي تصفيه و دريافت اكسيژن به ريه ها رفته باشد. مواد زايدي كه از خون تصفيه نشده و در آن باقي مي ماند، احتمالاً باعث بروز ميگرن مي شود.در تحقيقات انجام شده در انگليس،?? درصد افرادي كه اين سوراخ را در قلب خود داشتند و به ميگرن هم مبتلا بودند، پس از آن كه اين سوراخ با عمل جراحي بسته شد، از اين سردردها نجات يافتند. محققان اين شيوه را راه درمان تمام ميگرن ها نمي دانند. اما حتي اگر در?? درصد مبتلايان به ميگرن كه سوراخ pfo در قلب خود دارند موثر باشد، باز هم اميدوار كننده به نظر مي رسد.
صبحانه را از دست ندهيد
همشهري آنلاين- خوردن صبحانه داراي منافع بهداشتي است و به كنترل وزن شما كمك مي كند.
پژوهش ها اين منافع را درباره صبحانه روشن كرده اند:
- افرادي كه صبحانه مي خورند در مقايسه با افرادي كه آن را كنار مي گذارند، وزن كمتري دارند.
-صبحانه خطر چاقي و مقاومت به انسولين را كاهش مي دهد.
- صبحانه يكي از چند راهبرد ثابت شده براي كاهش وزن دراز مدت است.
- صبحانه  خوردن نمره ها و رفتارها را در ميان كودكان مدرسه بهبود مي بخشد.
</TEXT>
</DOC>
<DOC>
<DOCID>HAM2-851026-028</DOCID>
<DOCNO>HAM2-851026-028</DOCNO>
<ORIGINALFILE>/1385/851026/news/_diet.htm</ORIGINALFILE>
<ISSUE>سه شنبه 26 دي 1385 - سال چهاردهم - شماره4184 - Jan 16, 2007</ISSUE>
<DATE calender="Western">2007-01-16</DATE>
<DATE calender="Persian">1385/10/26</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
جهان سلامت
</TITLE>
<TEXT>
سيفليس چيني ها را تهديد مي كند
گروه سلامت- صدف كوه كن: ظاهر شدن دوباره و شيوع سريع همه گيري سيفليس در چين مسئولان اين كشور را نگران كرده است. مخصوصاً كه اين كشور سابقه درخشاني در مبارزه با اين بيماري دارد و بين سال هاي1960تا1980 اين بيماري تقريباً از چين حذف شده بود.مجله معتبر پزشكي لانست در شماره اخير خود گزارشي را منتشر كرده است كه نشان مي دهد شيوع سيفليس در چين از ميزان 2/0 مورد در هر صد هزار نفر در سال 1993 به 5/6 مورد در هر صد هزار نفر در سال 1999 افزايش يافته است. همچنين افزايش قابل توجهي در ميزان مبتلايان به نوع ارثي سيفليس از 01/0 مورد در هر 100 هزار تولد زنده در سال 1991 به 68/19 مورد در سال2005 به چشم مي خورد.جالب اينجاست كه كارشناسان رشد سريع سيفليس را ناشي از اصلاحات اقتصادي و جهاني شدن ذكر كرده اند. آنها در مقاله خود از فاكتورهاي ديگري نظير بالا بودن هزينه هاي درمان و رابطه جنسي زود هنگام و قبل از ازدواج در جوانان نيز ياد كرده اند.آنها معتقدند كه همزمان با به قدرت رسيدن كمونيسم در سال 1949، چين در ميانه يكي از بزرگترين همه گيري هاي سيفليس تاريخ بود، اما دولت چين به مبارزه شديد با سيفليس پرداخت و با برنامه هاي پيشگيري به جايي رسيدند كه تا سال 1964 ديگر اين بيماري به شكل نادر در چين وجود داشت. اين روند اما در سال 1980 كه مرزهاي اين كشور بازشد، دستخوش تغييراتي شد.
بيماري باستاني
سيفليس در طول تاريخ اپيدمي هاي كشنده اي را ايجاد كرده است. به عنوان مثال در بررسي هاي باستانشناسي كه در شهر سوخته(شهري با پنج هزار سال قدمت در 56 كيلومتري زابل)به عمل آمده مشخص شده كه يكي از عمده ترين دلايل مرگ مردمان باستان ابتلا به بيماري سيفليس بوده است.همچنين افرادي نظير نيچه و شكسپير در طول زندگي خود به اين بيماري مبتلا شده اند و حتي اعتقاد بر اين است كه موتزارت در اثر اين بيماري جان خود را از دست داده است.جالب است بدانيد در آمريكا هم شيوع اين بيماري در سال هاي اخير افزايش يافته. نگراني روز افزون در مورد اين بيماري سبب آن است كه تحقيقات نشان داده ابتلا به سيفليس احتمال انتقال ايدز را 3 تا 5 برابر افزايش مي دهد.
شناسنامه سيفليس
سيفليس توسط نوعي باكتري موسوم به تريپونما و اغلب از طريق تماس جنسي با فرد آلوده منتقل مي شود. باكتري از طريق زخم هاي اوليه از فرد آلوده به پوست، غشاء مخاطي نواحي تناسلي، دهان شريك جنسي غيرآلوده منتقل مي شود. زنان باردار مبتلا به سيفليس مي توانند باكتري را به جنين خود منتقل كرده كه به آن سيفليس ارثي مي گويند. بيشتر موارد سيفليس ارثي به سقط منتهي مي شود. علايم و عوارض سيفليس بسيار گسترده است. سيفليس مقلد بزرگ ناميده مي شود زيرا علائم اوليه بيماري مشابه بسياري از بيماري هاي ديگر و حتي نظير سرماخوردگي است. متخصصان عفوني مي گويند افراد با ظهور هرگونه ضايعات پوستي و زخم ناحيه تناسلي بايد بلافاصله به پزشك مراجعه كنند.
</TEXT>
</DOC>
<DOC>
<DOCID>HAM2-851026-029</DOCID>
<DOCNO>HAM2-851026-029</DOCNO>
<ORIGINALFILE>/1385/851026/news/_ejtem.htm</ORIGINALFILE>
<ISSUE>سه شنبه 26 دي 1385 - سال چهاردهم - شماره4184 - Jan 16, 2007</ISSUE>
<DATE calender="Western">2007-01-16</DATE>
<DATE calender="Persian">1385/10/26</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
اجلاس بررسي روند كنترل پيش سازه هاي مواد مخدر هشدار داد
خطر توليد هرويين كريستال در افغانستان
</TITLE>
<TEXT>


گروه اجتماعي دبيركل ستاد مبارزه با مواد مخدر گفت: در دو سال اخير افغانستان به مركز توليد هرويين فشرده با درصد خلوص بالا تبديل شده است و اين بحراني است كه هم اكنون زنگ خطر جدي را براي كشورهاي منطقه و در آينده اي نه چندان دور براي كشورهاي جهان به صدا در آورده است.
فدا حسين مالكي در اجلاس بررسي روند كنترل پيش سازه هاي مواد مخدر ضمن اشاره به موضوع پيش سازه ها و سوءاستفاده از آنها گفت: نمي توان از موضوع اصلي افزايش غيرقابل تحمل كشت خشخاش(توليد مواد مخدر)در افغانستان به راحتي گذشت.مالكي گفت: به عبارت روشن تر رشد غيرعادي و غيرقابل تحمل توليد مواد مخدر در افغانستان نمي تواند تأثير خود را در افزايش جذب پيش سازه ها به همين منطقه بر جاي نگذارد.وي افزود: به دليل وفور ترياك افغانستان، كانونهاي جديدي جهت جذب پيش سازه ها در توليد هرويين ايجاد مي شود. يعني ترياك توليد شده در افغانستان به حدي ارتقاء يافته كه لابراتوارهاي زيرزميني ساير كشورها را نيز مي تواند تحت پوشش قرار دهد و اين افزايش توليد به دنبال خود پيش سازه هاي مربوطه را از هر نقطه دنيا به كانون توليد هرويين مي كشاند.مالكي افزود: در قاچاق و سوءاستفاده از پيش سازه ها سه چرخه اصلي محل توليد، مسير عبور و محل مصرف وجود دارد و براي نتيجه گيري مطلوب از اين گونه نشست ها مي بايست نگاه فراگير و جامعي به همه ابعاد چرخه مذكور داشت.
دبيركل ستاد مبارزه با مواد مخدر گفت: براي نيل به اهداف كنترلي و تبادل اطلاعات مناسب و به موقع در زمينه قاچاق پيش سازه ها مي بايد سيستم توانمند مشاركت اطلاعاتي فراگير براي مبارزه با اين انحراف را ميان كشورهاي توليدكننده و مسير عبور و مصرف كنندگان ايجاد كرد. مالكي گفت: بحراني كه در حال حاضر كشورهاي منطقه و در آينده اي نه چندان دور كشورهاي جهان را به چالشي جدي مي كشاند، موضوع توليد هرويين از نوع كريستال است و متأسفانه اين مسئله در سال هاي اخير زنگ خطر جدي را به صدا در آورده است. افزايش توليد ترياك در افغانستان لاجرم ظرفيت و قابليت تبديل ترياك به هرويين و مرفين را افزايش داده و به تبع آن موجبات گسترش دامنه قاچاق پيش سازه ها به مقصد افغانستان از مسيرهاي گوناگون در منطقه را پديدار خواهد كرد.وي افزود: اگر نيروهاي غربي به واقع عزم و اراده جدي سياسي جهت برخورد با توليد و توزيع مواد مخدر در نقطه كانوني آن در افغانستان را داشته باشند مي توانند در شرايط جديد يعني در مرحله كنوني توليد مواد مخدر با سهولت به مراتب بيشتر به اين كار همت گمارند.گفتني است اجلاس بررسي روند كنترل پيش سازه هاي مواد مخدر با حضور نمايندگان كشورهاي چين، هند، پاكستان، امارات متحده عربي، ايران و هيأت بين المللي كنترل مواد مخدر(icb)به مدت دو روز در تهران برگزار مي شود.
</TEXT>
</DOC>
<DOC>
<DOCID>HAM2-851026-030</DOCID>
<DOCNO>HAM2-851026-030</DOCNO>
<ORIGINALFILE>/1385/851026/news/_ejtem.htm</ORIGINALFILE>
<ISSUE>سه شنبه 26 دي 1385 - سال چهاردهم - شماره4184 - Jan 16, 2007</ISSUE>
<DATE calender="Western">2007-01-16</DATE>
<DATE calender="Persian">1385/10/26</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
برخورد با فروش دارو خارج از داروخانه از بهمن
</TITLE>
<TEXT>
گروه اجتماعي - فروش هرگونه دارو خارج از داروخانه جرم بوده و وزارت بهداشت از اول بهمن ضمن بازرسي از اين مراكز نسبت به جمع آوري اقلام غير مجاز اقدام خواهند كرد.وزارت بهداشت و درمان در اطلاعيه اي آورده است، تمامي هموطنان به خصوص مسئولان فروشگاه هاي گياهان دارويي و عطاري ها، سوپرماركت ها و فروشگاه هاي لوازم آرايشي و بهداشتي اين آگاهي را داشته باشند كه بر اساس قوانين و مقررات جاري كشور فروش هرگونه دارو حتي اقلام داراي مجوز ورود و يا توليد از وزارت بهداشت در خارج از داروخانه جرم محسوب شده و قابل پيگرد قانوني است.
همچنين فروش هرگونه مواد غذايي، آرايشي و بهداشتي فاقد مجوزهاي ورود و يا توليد از وزارت بهداشت جرم محسوب شده و قابل پيگرد قانوني است.در اين اطلاعيه ضمن اخطار به تمامي فروشگاه هايي كه نسبت به عرضه و فروش اين موارد اقدام مي كنند آمده است بازرسان ويژه وزارت بهداشت و دانشگاه هاي علوم پزشكي از تاريخ اول بهمن امسال ضمن بازرسي از اين مراكز نسبت به جمع آوري اقلام غير مجاز و تحت پيگرد قرار دادن متخلفان اقدام خواهند كرد.
</TEXT>
</DOC>
<DOC>
<DOCID>HAM2-851026-031</DOCID>
<DOCNO>HAM2-851026-031</DOCNO>
<ORIGINALFILE>/1385/851026/news/_ejtem.htm</ORIGINALFILE>
<ISSUE>سه شنبه 26 دي 1385 - سال چهاردهم - شماره4184 - Jan 16, 2007</ISSUE>
<DATE calender="Western">2007-01-16</DATE>
<DATE calender="Persian">1385/10/26</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
پوشش چتر ايمني رفاه سراسري مي شود
</TITLE>
<TEXT>
گروه اجتماعي- چتر ايمني رفاه سال آينده تمام كشور را تحت پوشش قرار مي دهد.
پرويز زارعي مديركل امور زنان و خانواده سازمان بهزيستي، با اعلام اين خبر گفت: در سال جاري بودجه فقر زدايي كه در اختيار سازمان بهزيستي قرار گرفت 6 ميليارد و 800 ميليون تومان براي هزينه كردن در 14 استان كشور بود.زارعي با اشاره به اينكه اين بودجه از محل تبصره 15 اعتبارات چتر ايمني رفاه و از سوي وزارت رفاه و تأمين اجتماعي در اختيار اين سازمان قرار گرفته است افزود: اين بودجه در سال جاري براي توانمند سازي خانواده هاي زن سرپرست كشور صرف شده است.مديركل امور زنان و خانواده سازمان بهزيستي كشور افزود: 40 در صد از بودجه ياد شده به مسكن اختصاص يافته و مابقي آن صرف تقويت گروه هميار و بهبود تغذيه گروه هدف شده است.بر اساس گفته هاي زارعي بودجه چتر ايمني رفاه در سال آينده دو برابر شده و تمامي استانهاي كشور تحت پوشش اين چتر قرار مي گيرند.وي با اشاره به بودجه وديعه و ساخت مسكن براي مددجويان زن سرپرست خانوار در سال جاري توضيح داد: در سال جاري براي پرداخت وديعه مسكن 1 ميليارد و 200 ميليون تومان و براي ساخت مسكن 5/1 ميليارد تومان بودجه در اختيار دفتر امور زنان و خانواده سازمان بهزيستي قرار گرفته است كه پيشنهاد ما براي سال جاري 10 ميليارد تومان براي وديعه مسكن است.
</TEXT>
</DOC>
<DOC>
<DOCID>HAM2-851026-032</DOCID>
<DOCNO>HAM2-851026-032</DOCNO>
<ORIGINALFILE>/1385/851026/news/_ejtem.htm</ORIGINALFILE>
<ISSUE>سه شنبه 26 دي 1385 - سال چهاردهم - شماره4184 - Jan 16, 2007</ISSUE>
<DATE calender="Western">2007-01-16</DATE>
<DATE calender="Persian">1385/10/26</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
برخورداري بيماران سخت درمان از تسهيلات ويژه
</TITLE>
<TEXT>
ايسنا: معاون وزير رفاه و مديرعامل سازمان بيمه خدمات درماني گفت: مقرر شده تمامي بيماران سخت درمان و پرهزينه در قالب صندوق بيماران صعب العلاج از تسهيلات ويژه برخوردار شوند.
حميدرضا شمس اردكاني در خصوص صندوق بيماران صعب العلاج گفت: آيين نامه صندوق بيماران صعب العلاج مدت هاست كه براي تصويب در دستور كار شوراي عالي بيمه قرار دارد. وي خاطرنشان كرد: بر اساس پيش نويس آيين نامه صندوق بيماران صعب العلاج پيش بيني شده است كه تمام مسايل و منابع مربوط به بيماران صعب العلاج يكجا متمركز شود.شمس اردكاني در خصوص آخرين وضعيت طرح توزيع داروي بيماران خاص از طريق كارت هوشمند اظهار كرد: 60 درصد از داروخانه ها مجهز شده و مسئول توزيع داروي بيماران خاص از طريق كارت هوشمند، فعال شده اند و در مابقي داروخانه ها نيز تجهيزات سخت و نرم افزاري در حال كنترل نهايي است.
</TEXT>
</DOC>
<DOC>
<DOCID>HAM2-851026-033</DOCID>
<DOCNO>HAM2-851026-033</DOCNO>
<ORIGINALFILE>/1385/851026/news/_ejtem.htm</ORIGINALFILE>
<ISSUE>سه شنبه 26 دي 1385 - سال چهاردهم - شماره4184 - Jan 16, 2007</ISSUE>
<DATE calender="Western">2007-01-16</DATE>
<DATE calender="Persian">1385/10/26</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
6700 ميليارد تومان بدهي دولت به تأمين اجتماعي
</TITLE>
<TEXT>
گروه اجتماعي- معاون اقتصادي و برنامه ريزي سازمان تأمين اجتماعي گفت: تا پايان سال 1384مطالبات قطعي سازمان تأمين اجتماعي از دولت 55 هزار ميليارد ريال بوده و پيش بيني مي شود تا پايان سال جاري اين رقم به 6 هزار و 700 ميليارد تومان افزايش يابد.
 به گزارش پايگاه اطلاع رساني سازمان تأمين اجتماعي حسين قديم در خصوص مطالبات سازمان تأمين اجتماعي از دولت گفت: در سال جاري و در تبصره 8 قانون بودجه، دولت متعهد شد از محل بدهي هاي سنواتي يك هزار و 500 ميليارد تومان از مطالبات سازمان را در قالب واگذاري سهام شركت هاي دولتي به اين سازمان بپردازد و در حال حاضر كه سال رو به اتمام است به رغم تمام پيگيري ها و مكاتباتي كه انجام داده ايم، هيچ واگذاري توسط دولت صورت نگرفته است. شايد يكي از دلايل عدم توفيق سازمان در وصول مطالباتش، اولويت واگذاري سهام عدالت براي دولت باشد.
</TEXT>
</DOC>
<DOC>
<DOCID>HAM2-851026-034</DOCID>
<DOCNO>HAM2-851026-034</DOCNO>
<ORIGINALFILE>/1385/851026/news/_ejtem.htm</ORIGINALFILE>
<ISSUE>سه شنبه 26 دي 1385 - سال چهاردهم - شماره4184 - Jan 16, 2007</ISSUE>
<DATE calender="Western">2007-01-16</DATE>
<DATE calender="Persian">1385/10/26</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
800 هزار ايثارگر كارت خدمات مي گيرند
</TITLE>
<TEXT>
مشهد خبرنگار همشهري: با هدف ارائه خدمات متمركز، منسجم و مبتني بر ضوابط و معيارهاي حاكم بر سازمان بنياد شهيد و امور ايثارگران 800 هزار ايثار گر كارت ايثارگري دريافت مي كنند.
مسعود توانا رئيس مراكز هاتف كشور در جمع شماري از خانواده هاي شهداي خراسان رضوي با بيان اينكه صدور كارت ايثارگري براي ايثارگران مقدمه شكل گيري سازمان الكترونيك در ساختار سازماني بنياد شهيد و امور ايثارگران است، گفت: تاكنون بيش از 250 هزار كارت ايثارگري صادر و آماده تحويل به ايثارگران است، در صورتي كه اطلاعات ايثارگران به موقع از سوي استان ها به مركز برسد، پروژه صدور كارت و تحويل تا پايان سال به نتيجه مي رسد.
رئيس مراكز هاتف كشور، صدور كارت ايثارگري براي ايثارگران كشور را موجب خدمات رساني منسجم، هدفمند و سازمان يافته به آنان دانست و گفت: تا پيش از اين اگر ايثارگري تقاضا و نياز خود از بنياد شهيد را مطرح مي كرد، ممكن بود عوامل غيرحقوقي و خارج از قاعده ميدان دار دريافت كمك و مساعدت بنياد شهيد شود، اما با ورود كارت ايثارگري به گردونه دريافت خدمات، حب و بغض ها و سليقه هاي شخص كمك كننده و كمك گيرنده به حداقل رسيده و خدمات مبتني بر ضوابط و قوانين حاكم عرضه خواهد شد
</TEXT>
</DOC>
<DOC>
<DOCID>HAM2-851026-035</DOCID>
<DOCNO>HAM2-851026-035</DOCNO>
<ORIGINALFILE>/1385/851026/news/_ejtem.htm</ORIGINALFILE>
<ISSUE>سه شنبه 26 دي 1385 - سال چهاردهم - شماره4184 - Jan 16, 2007</ISSUE>
<DATE calender="Western">2007-01-16</DATE>
<DATE calender="Persian">1385/10/26</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
طراحي كرسي توسعه و سلامت اجتماعي در مراكز آموزش عالي
</TITLE>
<TEXT>


گروه اجتماعي- معاون اجتماعي وزارت كشور از طراحي كرسي توسعه و سلامت اجتماعي در مراكز آموزش عالي كشور خبر داد.
حجت الله ايوبي معاون اجتماعي وزارت كشور با بيان اين كه در يك همكاري فشرده با دانشگاه تهران موفق شديم كرسي توسعه و سلامت اجتماعي را طراحي كنيم گفت: هدف از تأسيس اين كرسي در مراكز آموزش عالي مطالعه و بررسي دقيق راه حل هاي موجود در جهان براي بومي سازي الگوهاي توسعه و ارتقاي سطح سلامت اجتماعي در كشور است.
اين مقام مسئول در وزارت كشور هم چنين از طراحي و گشايش سايت جامع معاونت اجتماعي تا هفته آينده خبر داد و گفت: با آغاز به كار اين پايگاه اطلاع رساني تمامي آمارها و اطلاعات مربوط به حوزه اجتماعي به صورت آن لاين در اختيار خبرنگاران اين حوزه قرار مي گيرد.
وي در پاسخ به پرسش خبرنگاري كه پرسيد چرا در كشور ما اغلب آمار و اطلاعات محرمانه و غيرقابل دسترس تلقي مي شود گفت: متأسفانه هر مسأله اجتماعي در كشور ما به صورت بالقوه مسأله اي سياسي و امنيتي تلقي مي شود كه اين موضوع بايد با تغيير نگرش مسئولان و اصحاب رسانه به شكلي منطقي حل شود. وي افزود: هنر اين است كه مسائل فرهنگي و اجتماعي كشور را در همان بدو پيدايش حل كنيم؛ هرچند كه برخي اطلاعات و آمار كماكان محرمانه اند.
ايوبي در پاسخ به خبرنگار همشهري درباره برنامه هاي معاونت اجتماعي وزارت كشور در مورد تقويت سازمان هاي مردم نهاد گفت: آيين نامه مدون و پيشرفته اي در اين خصوص وجود نداشته و ما با اصلاحاتي كه در آيين نامه انجام داده ايم سعي خواهيم كرد كه با كاهش بوروكراسي اداري به حداقل، نهايت همكاري و حمايت را از سازمان هاي مردم نهاد داشته باشيم.
معاون اجتماعي وزارت كشور با اشاره به برنامه هاي اين معاونت براي تقويت شوراها نيز گفت: ما معتقديم كه منتخبان شوراها بايد براي كارآمدي هرچه بهتر آموزش ببينند، چون اداره شهر و هرگونه سياست گذاري در اين مورد مستلزم شناخت و اشراف بر مسائل اجتماعي، فرهنگي و سياسي كشور است.
</TEXT>
</DOC>
<DOC>
<DOCID>HAM2-851026-036</DOCID>
<DOCNO>HAM2-851026-036</DOCNO>
<ORIGINALFILE>/1385/851026/news/_ejtem.htm</ORIGINALFILE>
<ISSUE>سه شنبه 26 دي 1385 - سال چهاردهم - شماره4184 - Jan 16, 2007</ISSUE>
<DATE calender="Western">2007-01-16</DATE>
<DATE calender="Persian">1385/10/26</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
800 هزار ايثارگر كارت خدمات مي گيرند
</TITLE>
<TEXT>
مشهد خبرنگار همشهري: با هدف ارائه خدمات متمركز، منسجم و مبتني بر ضوابط و معيارهاي حاكم بر سازمان بنياد شهيد و امور ايثارگران 800 هزار ايثار گر كارت ايثارگري دريافت مي كنند.
مسعود توانا رئيس مراكز هاتف كشور در جمع شماري از خانواده هاي شهداي خراسان رضوي با بيان اينكه صدور كارت ايثارگري براي ايثارگران مقدمه شكل گيري سازمان الكترونيك در ساختار سازماني بنياد شهيد و امور ايثارگران است، گفت: تاكنون بيش از 250 هزار كارت ايثارگري صادر و آماده تحويل به ايثارگران است، در صورتي كه اطلاعات ايثارگران به موقع از سوي استان ها به مركز برسد، پروژه صدور كارت و تحويل تا پايان سال به نتيجه مي رسد.
رئيس مراكز هاتف كشور، صدور كارت ايثارگري براي ايثارگران كشور را موجب خدمات رساني منسجم، هدفمند و سازمان يافته به آنان دانست و گفت: تا پيش از اين اگر ايثارگري تقاضا و نياز خود از بنياد شهيد را مطرح مي كرد، ممكن بود عوامل غيرحقوقي و خارج از قاعده ميدان دار دريافت كمك و مساعدت بنياد شهيد شود، اما با ورود كارت ايثارگري به گردونه دريافت خدمات، حب و بغض ها و سليقه هاي شخص كمك كننده و كمك گيرنده به حداقل رسيده و خدمات مبتني بر ضوابط و قوانين حاكم عرضه خواهد شد.
</TEXT>
</DOC>
<DOC>
<DOCID>HAM2-851026-037</DOCID>
<DOCNO>HAM2-851026-037</DOCNO>
<ORIGINALFILE>/1385/851026/news/_ejtem.htm</ORIGINALFILE>
<ISSUE>سه شنبه 26 دي 1385 - سال چهاردهم - شماره4184 - Jan 16, 2007</ISSUE>
<DATE calender="Western">2007-01-16</DATE>
<DATE calender="Persian">1385/10/26</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
پاسخ مسئولان
</TITLE>
<TEXT>
امكان احداث پارك جديد وجود ندارد
احتراماً با عنايت به مطلب مندرج در شماره 4146 صفحه 6 آن روزنامه مورخ 9/9/85 تحت عنوان وضعيت بهداشت يك محله به اطلاع مي رساند: نظر به گزارش واصله از حوزه خدمات شهري و فضاي سبز مبني بر بودن 2 پارك محلي امكان احداث پارك جديد در آن مكان موجود نيست.ضمناً رفت وروب و پاكسازي محل فوق از زباله به طور مستمر توسط عوامل ناحيه مربوطه انجام مي شود.
روابط عمومي شهرداري منطقه 3 تهران
</TEXT>
</DOC>
<DOC>
<DOCID>HAM2-851026-038</DOCID>
<DOCNO>HAM2-851026-038</DOCNO>
<ORIGINALFILE>/1385/851026/news/_ejtem.htm</ORIGINALFILE>
<ISSUE>سه شنبه 26 دي 1385 - سال چهاردهم - شماره4184 - Jan 16, 2007</ISSUE>
<DATE calender="Western">2007-01-16</DATE>
<DATE calender="Persian">1385/10/26</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
با مردم
</TITLE>
<TEXT>
پله برقي
با توجه به آمد و شد عده زيادي از شهروندان از پل عابر پياده واقع در بزرگراه جلال آل احمد، روبه روي مدرسه نظام مافي و مجتمع آموزش و پرورش، پيشنهاد مي كنم اين پل به پله برقي مجهز گردد تا برخي عابران كه قادر به استفاده از پله نمي باشند، خطر عبور از عرض بزرگراه را به جان نخرند.
ع.ي- يك شهروند از تهران
نبود مهارت
به دليل بروز برخي مشكلات فني در خودرو پرايدي كه به تازگي از سايپا يدك خريداري كرده بودم، براي رفع معضل پيش آمده به يكي از نمايندگي هاي شركت واقع در خيابان دماوند مراجعه كردم، اما بعد از سرويس نه تنها معايب برطرف نشد، بلكه مشكلات جديدي به خودرو افزوده گرديد، قابليت و مهارت، اين واحدها چگونه تعيين و كنترل مي شود؟
جميله حسني- تهران
زمستان پر زحمت
كوچه فاضل زاده واقع در محله اميرالمؤمنين اردبيل از لحاظ آسفالت وضع نابساماني دارد به ويژه در روزهاي برفي مشكلات گوناگوني براي شهروندان به وجود مي آورد. از شهرداري اردبيل خواستار رسيدگي هستيم.
مختاري- اردبيل
فراموش نشود
با توجه به شروع بهره برداري از پل وفادار در تهرانپارس بهتر است مسير عبور و مرور كناري پل كه خاكي و پر از گل و لاي است، نيز آسفالت شود.
رونقي- تهران
پل پرطاقت
در پل فرديس واقع در بزرگراه تهران- كرج هر روز صبح و عصر با ترافيك سنگيني روبه رو هستيم كه باعث اتلاف وقت مردم و مصرف سوخت بيشتر براي خودروها مي شود. به هر حال بايد براي حل اين معضل چاره اي انديشيده شود.
امير محمدي- كرج
سرويس طلا
در جريان قرعه كشي يكي از صندوق هاي قرض الحسنه اينجانب و حدود 50 نفر ديگر برنده سرويس طلا شديم. اما وقتي براي دريافت جايزه مراجعه كرديم، به ما گفتند كه به جاي سرويس طلا به شما 200 هزار تومان وجه نقد پرداخت مي شود. اين نحوه عمل با آن تبليغات هيچ گونه همخواني ندارد و اعتماد مردم را براي سپرده گذاري در اين صندوق ها از ميان مي برد.
زهرا لواساني- تهران
نياز محله قديمي
@ با احداث بازار روز عرضه ميوه و تره بار در خيابان صفي عليشاه تهران كه فضاي مورد نياز آن نيز موجود مي باشد، ساكنان اين محله نيز مي توانند به ميوه و تره بار با قيمت ارزان تر دسترسي پيدا كنند.
ن. رستمي- تهران
يك هفته يك ماه؟
پيرو اطلاعيه شركت ايرانسل مبني بر تحويل يك هفته اي خط تلفن همراه، در 27 آذر ماه با پرداخت مبلغ مربوطه جهت خريد يك خط ثبت نام كردم، اما پس از گذشت نزديك به يك ماه هنوز موفق به دريافت خط تلفن مربوطه نشده ام.
سيمين جشميدي؟
تمركز زيانبار اقتصادي
تمركز بيش از 50 درصد فعاليت هاي اقتصادي كشور در تهران نشان دهنده فقدان آينده نگري در برنامه هايي است كه تاكنون به اجرا گذاشته  شده است، چنين جاذبه اي به تنهايي براي مهاجرت هر چه بيشتر مردم از سراسر كشور به تهران كفايت مي كند و بر مشكلات كنوني پايتخت مي افزايد.
سالمي- شاهرود
چرا تعطيل شد؟
در شهر ري- خيابان فدائيان اسلام يك كارخانه نساجي با سه هزار و ششصد نفر پرسنل به هر دليل تعطيل شده است. تقاضاي كاركنان اين واحد توليدي، توجه سريع به علت تعطيل شدن كارخانه و راه اندازي مجدد آن است.
شهرري
ادغام نكنيد
ادغام ادارات منابع طبيعي در وزارت جهاد كشاورزي اقدامي سنجيده و مفيد نمي باشد و موجوديت جنگل ها، مراتع و اراضي منابع طبيعي را با مخاطرات جدي روبه رو خواهد كرد.
سيليمان فر- گرگان
انتظار 15 ساله
از 15 سال پيش قرار بود بر اساس طرحي، كوچه حيدري مقدم به بزرگراه همت مرتبط شود. اما تاكنون اين طرح به اجرا درنيامده است و به خانه هاي محدوده طرح نيز اجازه ترميم يا نوسازي داده نمي شود.
عباس صالحي- تهران
پرداختيم اما نصب نشد
چهار سال پيش كل هزينه انشعاب فاضلاب براي ساماندهي شبكه فاضلاب كوچه شهيد بازلي واقع در خيابان شهيد عليخاني- شهرك وليعصر را پرداخته ايم، اما هنوز در اين مورد اقدام نشده است.
عزيز علي حبيبي- تهران
تبريز هم مثل تهران و مشهد
پس از شنيدن اخبار مربوط به آلودگي هوا در مشهد، بايد يادآوري كنم كه شهر تبريز هم با خطر آلودگي هوا روبه رو مي باشد. گسترش بي رويه شهر و تردد تعداد خودرو و بيش از ظرفيت خيابان ها از علل مهمي اين آلودگي هاست.
خ- باسمنجي پور- تبريز
دريافت نكردند
به كارمندان آموزش و پرورش در تهران پنجاه هزار تومان به مناسبت ماه مبارك رمضان پرداخت شده است. اما در شهر ري چنين مبلغي به كاركنان آموزش و پرورش پرداخت نشده است.
م- ع- شهر ري
انباشته از خودرو
با افزايش روزافزون خودروهاي داخلي و خارجي بعضي از گذرگاه هاي تهران از هم اكنون به يك پاركينگ بزرگ تبديل شده است. بيم از آن است كه در آينده حتي طرح هاي زوج و فرد و طرح ترافيك و غيره... راه گشا نباشد. توقع شهروندان آن است كه براي رهايي شهر تهران از وضعيت موجود اقدام شود.
ر- پوريوسف- تهران
سفره هاي آب
خطر كاهش سفره هاي آب زيرزميني در كرمان جدي است. بايد پيش از آن كه به خطر بحران نزديك شويم براي اين مسئله، اقدام بايسته اي شود.
ابوالفضل شرافتي- كرمان
دريافت نكرده ايم
با عنايت به مصوبه دولت نسبت به پرداخت حق مسكن به كاركنان دولت، بيمارستان قلب شهيد رجايي هنوز در اين خصوص اقدام نكرده است.
رضا جباري- تهران
</TEXT>
</DOC>
<DOC>
<DOCID>HAM2-851026-039</DOCID>
<DOCNO>HAM2-851026-039</DOCNO>
<ORIGINALFILE>/1385/851026/news/_ejtem.htm</ORIGINALFILE>
<ISSUE>سه شنبه 26 دي 1385 - سال چهاردهم - شماره4184 - Jan 16, 2007</ISSUE>
<DATE calender="Western">2007-01-16</DATE>
<DATE calender="Persian">1385/10/26</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
اميد به زندگي ايرانيانبه72 سال رسيد
</TITLE>
<TEXT>
گروه اجتماعي- اميد به زندگي و شاخص هاي سلامت و بهداشت در ايران طي نزديك به 3 دهه گذشته بهبود قابل توجهي پيدا كرده است.
بنابراين گزارش اميد به زندگي ايرانيان در سال 57 و پيش از انقلاب اسلامي 56 سال بوده است
كه طي اين مدت با 16 سال افزايش به 72 سال رسيده است.
همچنين ميزان مرگ ومير كودكان در ايران پيش از انقلاب 120 در بين هر 1000 تولد بوده كه اكنون به 20 مرگ در هر 1000 تولد رسيده است.
ساير شاخص هاي سلامت و بهداشت نيز طي اين مدت ارتقا يافته با اين وجود رتبه جهاني نظام بهداشت سلامت ايران هنوز قابل قبول نيست و ما تا رسيدن به استانداردهاي جهاني سلامتي فاصله زيادي داريم.
به گزارش مهر، وزارت بهداشت درصدد كاهش تعداد ميزان مرگ و مير نوزادان از 20 به 15 مرگ در هر 1000 تولد است كه البته سازمان جهاني بهداشت براي رسيدن به اين ميزان، سال 2015 را تعيين كرده اما كشور تا پيش از اين زمان تعيين شده به اين هدف خواهد رسيد.
محمداسماعيل مطلق رئيس اداره سلامت خانواده و حمايت وزارت بهداشت گفت: باتوجه به برنامه ها و روند بهبود وضعيت بهداشت و سلامت نوزادان شاخص 15 مرگ از هر 1000 تولد احتمالا تا سال 2010 محقق خواهد شد.
مطلق گفت: در زمينه بهداشت در دوره نوزادي، شاخص مرگ و مير نوزادان در كشور 20 مرگ در هر 1000 تولد در سال است كه در مقايسه با كشورهاي در حال توسعه در سطح پايين تري قرار دارد اما در نسبت به ديگر كشورهاي در حال توسعه وضعيت بهتر است.
رئيس اداره سلامت خانواده و جمعيت وزارت بهداشت افزود: در زمينه مرگ و مير مادر و كودك نيز در كشورهاي توسعه يافته به حداقل ميزان مرگ و مير رسيده است كه در ايران اين ميزان 26 در هر 100 هزار نفر است كه بايد تا سال 2015 به دوسوم ميزان مرگ و مير كنوني كاهش يابد.
وي گفت: به طوركلي وضعيت بهداشت خانواده در تمامي مراحل زندگي در مقايسه با سال هاي گذشته بهبود يافته است و افزايش اميد به زندگي به سن 70 و براساس برخي ديگر آمارها به 72 نشان دهنده روند بهبود اين وضعيت است.
</TEXT>
</DOC>
<DOC>
<DOCID>HAM2-851026-040</DOCID>
<DOCNO>HAM2-851026-040</DOCNO>
<ORIGINALFILE>/1385/851026/news/_eqtes.htm</ORIGINALFILE>
<ISSUE>سه شنبه 26 دي 1385 - سال چهاردهم - شماره4184 - Jan 16, 2007</ISSUE>
<DATE calender="Western">2007-01-16</DATE>
<DATE calender="Persian">1385/10/26</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
سخنگوي دولت:
دولت براي كاهش گراني ها هيچ غفلتي نكرده است
</TITLE>
<TEXT>


گروه اقتصادي- سخنگوي دولت با بيان اينكه دولت براي كاهش گراني ها هيچ غفلتي نداشته است، خواستار آن شد كه موانع پايين آوردن نرخ تورم با همكاري همه نهادها ريشه يابي شود.
غلامحسين الهام ديروز در نشست هفتگي با خبرنگاران، با پذيرش ضمني گراني هاي اخير در برخي كالاها و اقلام اساسي، به تشريح علل گراني ها و فعاليت هاي دولت براي رفع آن پرداخت و گفت: دولت هر جا وارد اقتصاد مي شود از سوي منتقدين مورد اعتراض قرار مي گيرد و هر جا قيمت را در اختيار بازار آزاد قرار مي دهد، جريانات سياسي سودجو، بازار را تحت تاثير قرار مي دهند و باز هم از دولت انتقاد مي كنند.
سخنگوي دولت با اشاره به اينكه طي سه دهه گذشته نرخ تورم همواره دو رقمي بوده است، از تلاش پيگير دولت براي تك رقمي كردن نرخ تورم خبر داد و مواردي چون نرخ بهره وري، اثرپذيري قيمت ها از خارج از كشور، و افزايش مخارج دولت را از عوامل اقتصادي، اجتماعي و ساختاري گراني برشمرد.
الهام از موفقيت دولت براي كاهش هزينه هاي دولتي خبر داد و به دستورالعمل جلوگيري از پرداخت پاداش هاي بي رويه و غيرمنطقي شركت هاي دولتي اشاره كرد و آن را اقدامي در راستاي جلوگيري از رشد قيمت ها دانست. الهام افزايش قيمت كالاهايي چون حبوبات را معلول عواملي همچون كاهش سطح زير كشت، افزايش قيمت در بازارهاي جهاني و افزايش صادرات بر شمرد و به اقدامات دولت براي كاهش قيمت اين محصولات با واردات 55 هزار تن حبوبات و ايجاد تسهيلات براي تعاوني هاي بخش خصوصي اشاره كرد.
اقدامات دولت در بخش مسكن
سخنگوي دولت در بخش ديگري از سخنانش به اقدامات دولت براي كاهش قيمت ها در بخش مسكن اشاره كرد و با اذعان به مشكلات اين بخش گفت: مشكل مسكن را بايد با سرمايه گذاري در اين بخش حل كرد.
الهام با بيان اينكه به طور متوسط در هر سال 700 هزار ازدواج در كشور ثبت مي شود و اين رقم تا سال 1390 به 930 هزار ازدواج افزايش خواهد يافت، گفت: بر اين اساس تا 10 سال آينده سالانه به 5/1 ميليون واحد مسكن نياز داريم. الهام بر توجه دولت به رانت خواري در بخش مسكن تاكيد كرد و اعلام نمود به تازگي يك باند رانت خواري در اين بخش شناسايي و متهمان دستگير شده اند.
لايحه خدمات كشوري
غلامحسين الهام همچنين از بار مالي شديد لايحه مديريت خدمات كشوري خبر داد و گفت: اين لايحه باعث ايجاد فاصله هاي جديد در پرداخت حقوق كارمندان مي شود و به همين دليل نياز به بررسي عميق تر و گسترده تر دارد. سخنگوي دولت تصريح كرد: بار مالي لايحه خدمات كشوري در بودجه دولت پيش بيني شده است.
مصوبه تغيير ساعت بانك ها هنوز ابلاغ نشده است
الهام درباره اقدام دولت در زمينه تغيير ساعت كار بانك ها نيز گفت: هنوز مصوبه اخير مجلس به دولت ابلاغ نشده و پس از ابلاغ مورد بررسي قرار خواهد گرفت. وي افزود: اين مصوبه، قانون است و قانون هم لازم الاجراست ولي دولت پس از ابلاغ 5 روز فرصت دارد تا آن را اجرا كند و به همين دليل حدود يك ماه طول خواهد كشيد تا اين مصوبه اجرايي شود.
تاسيس راديو تجارت
سخنگوي دولت همچنين خبر داد:براي ارتقاي كيفيت كالاهاي صادراتي، سازمان توسعه تجارت موظف شد با همكاري وزارت صنايع و موسسه استاندارد طرح جامع كيفيت صادرات را ظرف دو ماه تهيه كند. به گفته وي، همچنين صدا و سيماي جمهوري اسلامي ايران موظف شد، راديو تجارت ايران را راه اندازي كند. الهام هدف اين راديو را كه با همكاري وزارت بازرگاني راه اندازي خواهد شد، فرهنگ سازي براي توليد و توسعه صادرات غير نفتي در بازارهاي خارجي عنوان كرد.
</TEXT>
</DOC>
<DOC>
<DOCID>HAM2-851026-041</DOCID>
<DOCNO>HAM2-851026-041</DOCNO>
<ORIGINALFILE>/1385/851026/news/_eqtes.htm</ORIGINALFILE>
<ISSUE>سه شنبه 26 دي 1385 - سال چهاردهم - شماره4184 - Jan 16, 2007</ISSUE>
<DATE calender="Western">2007-01-16</DATE>
<DATE calender="Persian">1385/10/26</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
گفت وگوي امروز
صنعت برق با كمبود منابع روبروست
</TITLE>
<TEXT>
گروه اقتصادي- در حال حاضر با وجود منابع فراوان انرژي در كشور همه ساله به دليل رشد بالاي مصرف با كمبود برق در شرايط خاص و روزهاي گرم و يا سرد سال مواجه مي شويم. علاوه براين كمبود منابع مالي يك مشكل اصلي در صنعت برق كشور است و اين شرايط سرمايه گذاري هاي بخش خصوصي در ايران را نيز با موانع و مشكلاتي مواجه مي كند.با نسرين محدث مدير دفتر مطالعات اقتصادي و تعرفه ها در شركت توانير گفتگو كرده ايم.
در حال حاضر آخرين قيمت توليد برق در كشور چيست و تعرفه هاي مشتركان چگونه محاسبه مي شود؟
در حال حاضر برآوردهاي قيمتي موجود مربوط به سال 84 است و اين آخرين محاسبات موجود است كه براي هر كيلو وات ساعت هزينه توليد يك كيلووات ساعت برق معادل 330 ريال است. اين هزينه با توجه به قيمت سوخت تحويلي به نيروگاه هاي كشور از سوي وزارت نفت است. اين هزينه درصورت محاسبه هزينه اي بين المللي بطور تقريبي و متوسط معادل 455 ريال است. يك مترمكعب گاز معادل سه كيلووات ساعت برق توليد مي كند. قيمت گاز نيز از 4 تا 12 سنت در نوسان است. البته تعرفه هايي كه براي مصرف كنندگان داخلي اعمال مي شود متفاوت است. امروز كمترين تعرفه در بخش كشاورزي است كه به ازاي هركيلووات ساعت معادل 170ريال است. گرانترين تعرفه داخلي نيز در بخش ساير مصارف است كه بخش تجاري را شامل مي شود و معادل 450 ريال است. متوسط تعرفه هايي كه از مصرف كنندگان دريافت ميشود معادل 5/148 ريال است و با محاسبه هزينه قيمت واقعي توليد برق صنعت برق كشور در هر كيلووات ساعت 5/181 ريال كسري منابع دارد.
اين كسري منابع از چه محلي تامين مي شود؟
كسري منابع از منابع مشخصي مثل وام بانكي، اوراق مشاركت و كمك هاي دولت تامين مي شود.
با اين شرايط ميان هزينه ها و سرمايه گذاري در صنعت برق تناسب وجود ندارد اين عدم تناسب را چگونه هماهنگ بايد كرد؟
يك راه حل اصلاح قيمت هاست كه فوايد مشخص و مفيدي دارد در غير اين صورت با كسري منابع مواجه مي شويم. اگر تعرفه ها اصلاح شود علاوه براينكه به تامين منابع توسعه صنعت كمك مي شود، اثر اقتصادي ملموسي در كاهش مصرف برق دارد. با اين كار هزينه مصرف در بخش توليد واقعي مي شود. به اين ترتيب كالا در شبكه توليد صنعتي كشور و ديگر بخش هاي توليدي با هزينه هاي واقعي برق محاسبه مي شود و به مصرف بهينه برق در كشور و توجه مصرف كنندگان به بهسازي ميزان مصرف منجر مي شود. اين اقدام در بخش هاي ديگر مصرف برق نيز مؤثر خواهد بود. كاهش مصرف به خودي خود به كاهش نياز به سرمايه گذاري در صنعت برق نيز منجر مي شود كه با كمبود منابع مواجه است. اصلاح تعرفه ها در عين حال امكان جذب سرمايه هاي خصوصي را نيز افزايش مي دهد. در سال جاري صنعت برق با يك هزار و 700 ميليارد تومان كسري مواجه است و اين عدم تعادل نياز به يك راه حل دارد. اين درحالي است كه هر سال رشد مصرف ده درصد است كه رشد استانداردي در جهان نيست.
در سال جاري براساس لايحه بودجه دولت مي توانست هزينه مصرف بالا را با جريمه افزايش دهد. اجراي اين طرح در چه مرحله اي است؟
در قانون بودجه اين مسئله در تبصره يازده پيش بيني شده بود كه با مشخص شدن يك الگوي مصرف متناسب با مناطق آب و هوايي كشور مصرف بالاتر از اين الگو با جريمه مواجه شود. علاوه براين براساس اين مصوبه قرار بود كه دو دهك اول مصرف كنندگان كه معادل 20 درصد مشتركان برق در كشور هستند تعرفه ها براي آنان رايگان شود. سه دهك بعدي كه شامل 30درصد از مصرف كنندگان مي شود با تعرفه هاي سال گذشته هزينه بپردازند. در اين تبصره براي دهك هاي بعدي و 50 درصد مصرف كنندگان جريمه هايي در نظر گفته شده كه درصورت عدم رعايت الگوي مصرف در مورد آنان اعمال مي شود. ولي اين تبصره هنوز براي اجرا ابلاغ نشده است. صنعت برق براي بهسازي و مديريت توزيع برنامه ريزي كرده است. اجراي اين برنامه از مدت ها قبل شروع شده ولي به دليل كمبود منابع با آرامي پيش مي رود. ولي براساس برنامه ريزي  ها هرسال د ر اين زمينه برنامه هايي طراحي شده و اجرا مي شود.
</TEXT>
</DOC>
<DOC>
<DOCID>HAM2-851026-042</DOCID>
<DOCNO>HAM2-851026-042</DOCNO>
<ORIGINALFILE>/1385/851026/news/_eqtes.htm</ORIGINALFILE>
<ISSUE>سه شنبه 26 دي 1385 - سال چهاردهم - شماره4184 - Jan 16, 2007</ISSUE>
<DATE calender="Western">2007-01-16</DATE>
<DATE calender="Persian">1385/10/26</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
ثبت نام روزانه 2 هزار نفر براي وام ازدواج صندوق مهررضا
</TITLE>
<TEXT>
گروه اقتصادي- مديرعامل صندوق مهر امام رضا ع گفت: روزانه بيش از دو هزار نفر براي دريافت وام ازدواج از صندوق
ثبت نام مي كنند.
مديرعامل صندوق مهر امام رضا ع ديروز در حاشيه مراسم امضاي قرارداد همكاري ميان بانك ملي و صندوق مهر امام رضا ع با اعلام خبر فوق گفت: شماره حساب 8888 بانك ملي در سراسر كشور براي دريافت كمك  هاي مردمي به صندوق مهر رضا ع به منظور تامين منابع مالي اين صندوق براي ارائه تسهيلات به جوانان در زمينه هاي ازدواج، اشتغال و مسكن جوانان اختصاص يافت.
مديرعامل صندوق مهررضا ع درباره نرخ سود وام ازدواج گفت: نرخ قرض الحسنه سيستم بانكي سود ندارد بلكه چهار درصد كارمزد دارد و اگر صندوق منابع مالي كمكي داشته باشد مقداري از اين نرخ را كاهش خواهد داد.
مدير عامل صندوق مهر رضا ع اضافه كرد: به زودي شماره تلفني اعلام مي شود تا بدين طريق افراد درخواست كننده وام، از وضعيت وام خود و اين كه در چه مرحله اي قرار دارد، مطلع شوند.
شبيري با تاكيد بر يك پارچه شدن وام  هاي ازدواج گفت: با پرداخت وام ازدواج صندوق و معرفي افراد توسط صندوق به بانك ها پرداخت وام  هاي موازي ازدواج متوقف شده است. وي با تاكيد بر اين كه روستاييان نيز به طور مساوي با ساكنين شهرها از امتيازات دريافت وام صندوق برخوردار هستند، تصريح كرد: 25 درصد متقاضيان ثبت نامي روستاييان هستند.
همچنين در اين مراسم علي صدقي مديرعامل بانك ملي با تاكيد بر اين كه هيچ محدوديتي براي پرداخت وام ازدواج به افرادي كه توسط صندوق به بانك معرفي شده اند نداريم، افزود: ارائه معرفي نامه صندوق، كپي سند ازدواج و شناسنامه زوجين، ضمانت نامه قرارداد براي دريافت اين وام از سوي بانك اخذ مي شود.
</TEXT>
</DOC>
<DOC>
<DOCID>HAM2-851026-043</DOCID>
<DOCNO>HAM2-851026-043</DOCNO>
<ORIGINALFILE>/1385/851026/news/_eqtes.htm</ORIGINALFILE>
<ISSUE>سه شنبه 26 دي 1385 - سال چهاردهم - شماره4184 - Jan 16, 2007</ISSUE>
<DATE calender="Western">2007-01-16</DATE>
<DATE calender="Persian">1385/10/26</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
يادداشت
نكاتي پيرامون بودجه 86*دكتر مرتضي الله داد
</TITLE>
<TEXT>
نكته اساسي در بودجه 86 اين است كه دولت بايد بودجه را به گونه اي تدوين كند كه هماهنگ با برنامه چهارم توسعه باشد. در برنامه توسعه چهارم، بر اين نكته تاكيد شده است كه دولت بايد هر ساله كوچك تر شده، تصدي هاي آن به بخش خصوصي واگذار شده، سهم درآمدهاي نفتي در بودجه، سال به سال كاهش يافته و نهايتا وابستگي بودجه دولت به درآمدهاي نفتي در پايان برنامه 5  ساله چهارم به صفر برسد.
متاسفانه اين مساله در بودجه سال 85 لحاظ نشد. با توجه به كاهش درآمد نفتي و سير نزولي قيمت نفت در بازارهاي جهاني، در بودجه سال 86 قطعا بايد سهم درآمدهاي نفتي كاسته شده و درآمدهاي نفتي بر مبناي قيمت هر بشكه حداكثر 30 دلار محاسبه شود.
در سال هاي 1377-1376 و به هنگام كاهش قيمت نفت به كمتر از 10 دلار، دولت وقت مجبور شد كه براي جلوگيري از اثرات سقوط بهاي نفت در بازارهاي جهاني و كاهش درآمدهاي نفتي بر پروژه هاي عمراني كشور، حساب ذخيره ارزي را بنا نهد كه هدف از آن،  يكي كاهش اثرات قيمت نفت بر اقتصاد كشور بود و ديگري اختصاص 50 درصد از مانده حساب ذخيره ارزي در جهت توسعه اشتغال و توليد با اولويت بخش خصوصي در هر دوره مالي بود.
قطعا اگر دولت هاي هشتم و نهم حساب ذخيره ارزي را در راستاي اهداف تاسيس آن اداره مي كردند، امروز نگران كاهش قيمت و تاثير آن بر بودجه سال آينده نبوديم. بنابراين، دولت بايد هر چه سريع تر اقدامات موثري براي اجرايي شدن بند ج سياست هاي اصل 44 در كوچك كردن دولت تغيير نقش آن از بنگاهداري به راهبري اقتصادي صورت دهد. البته اجراي اين سياست ها و كوچك كردن دولت در طول يك يا دو سال امكان پذير نيست و نيازمند مطالعات و تحقيقات وسيع در بودجه سال  هاي آتي است.
نكته ديگر در مورد بودجه و نحوه تدوين آن، اين است كه بايد هر چه سريع تر بودجه هاي ساليانه را به صورت عملياتي و تعيين قيمت تمام شده خدمات و كالاهاي دولتي تدوين كرد و از بودجه ريزي سنتي حذر كرد، تا بودجه اي واقعي و به دور از نارسايي  داشته باشيم.
*عضو هيات علمي موسسه علوم بانكداري
</TEXT>
</DOC>
<DOC>
<DOCID>HAM2-851026-044</DOCID>
<DOCNO>HAM2-851026-044</DOCNO>
<ORIGINALFILE>/1385/851026/news/_eqtes.htm</ORIGINALFILE>
<ISSUE>سه شنبه 26 دي 1385 - سال چهاردهم - شماره4184 - Jan 16, 2007</ISSUE>
<DATE calender="Western">2007-01-16</DATE>
<DATE calender="Persian">1385/10/26</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
وزير نفت: هنوز در مورد قيمت نفت در بودجه تصميمي نگرفته ايم
</TITLE>
<TEXT>


گروه اقتصادي - وزير نفت در بازديد از مراحل پيش راه اندازي طرح توليد گاز طبيعي در پالايشگاه پارسيان 2 و عمليات اجرايي توليد گاز در ميدان هاي شانول، هما و وراوي اعلام كرد: دولت هنوز در مورد قميت نفت در بودجه سال آينده تصميمي نگرفته است.
وزيري هامانه ديروز همچنين رايزني هاي اعضاي اوپك در مورد اوضاع بازار نفت را تاييد كرد و گفت: در صورت ادامه كاهش قيمت نفت اعضاي اوپك با برگزاري اجلاس اضطراري در مورد ميزان توليد خود تصميم گيري خواهند نمود و ايران نيز با برگزاري اجلاس اضطراري موافق است. وزير نفت در مورد بهبود شرايط تامين گاز در كشور با راه ندازي پالايشگاه پارسيان 2 گفت: با راه اندازي اين پالايشگاه، نياز مصرفي كشور در زمستان امسال تامين شده و مشكل صادرات نيز با تكميل ظرفيت اين پالايشگاه حل خواهد شد.
آغاز به كار پارسيان دو
طرح احداث پالايشگاه گاز پارسيان دو به همراه ميدانهاي نفتي وراوي، شانول و هما از طرح هاي مهم توليد و تامين گاز موردنياز مصرفي داخل و صادرات به خارج است كه اجراي  آن از سال 83 به شركت مناطق نفت خيز مركزي ايران واگذارشد و با تلاش متخصصان داخلي در مدت دو سال و زودتر از زمان پيش بيني شده آماده بهره برداري شده است.به گزارش همشهري، اين پالايشگاه در دو فاز طراحي شده است و با هزينه اي معادل 260 ميليارد تومان به اجرا درآمده است.به گفته علي رضا ضيغمي مديرعامل شركت نفت مناطق مركزي، پالايشگاه گاز پارسيان 2 درحال حاضر بيش از ده ميليون مترمكعب گاز در روز توليد مي كند و در طول سه هفته آينده ميزان توليد اين پالايشگاه به 37 ميليون مترمكعب در روز خواهد رسيد.
</TEXT>
</DOC>
<DOC>
<DOCID>HAM2-851026-045</DOCID>
<DOCNO>HAM2-851026-045</DOCNO>
<ORIGINALFILE>/1385/851026/news/_eqtes.htm</ORIGINALFILE>
<ISSUE>سه شنبه 26 دي 1385 - سال چهاردهم - شماره4184 - Jan 16, 2007</ISSUE>
<DATE calender="Western">2007-01-16</DATE>
<DATE calender="Persian">1385/10/26</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
توصيه هاي ايمني مؤسسه استاندارد به شهروندان براي استفاده از وسائل گازسوز
</TITLE>
<TEXT>
گروه اقتصادي به دنبال افزايش تلفات جاني وسايل گازسوز در فصل زمستان، روابط عمومي مؤسسه استاندارد با انتشار اطلاعيه اي از شهروندان خواسته توصيه هاي ايمني در استفاده از وسايل گاز سوز را به طور جدي رعايت كنند.
در اين اطلاعيه آمده است: استفاده كنندگان از وسايل گازسوز هرگز وسايل گازسوز دودكش دار را حتي براي چند لحظه بدون اتصال به دودكش روشن نكنند، زيرا محصولات احتراق كه داراي منواكسيدكربن و گازهاي كشنده مي باشند وارد محيط اتاق مي شود. مردم هرگز بخاري بدون دودكش را در اتاق خواب، حمام، انباري، فضاهاي كوچك و همچنين فضاهايي كه تهويه مناسب ندارند، استفاده نكنند. زيرا بخاري بدون دودكش، اكسيژن اتاق را مصرف مي كند و محصولات احتراق را وارد اتاق مي نمايد.
مؤسسه استاندارد افزود: مردم از قرار دادن دودكش وسايل گازسوز درون سطل آب خودداري كنند، زيرا جلوي خروج محصولات احتراق را كه بايد توسط دودكش خارج شود، گرفته و باعث پس زدگي گازهاي كشنده به داخل اتاق مي شود.
در اين اطلاعيه خطاب به استفاده كنندگان از وسايل گازسوز آمده است: از وسايل گازسوز فاقد علامت استاندارد استفاده نكنيد.
</TEXT>
</DOC>
<DOC>
<DOCID>HAM2-851026-046</DOCID>
<DOCNO>HAM2-851026-046</DOCNO>
<ORIGINALFILE>/1385/851026/news/_eqtes.htm</ORIGINALFILE>
<ISSUE>سه شنبه 26 دي 1385 - سال چهاردهم - شماره4184 - Jan 16, 2007</ISSUE>
<DATE calender="Western">2007-01-16</DATE>
<DATE calender="Persian">1385/10/26</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
پيشنهاد مركز پژوهشهاي مجلس براي ايجاد رونق پايدار در بازار مسكن
اصلاح سياست هاي دولت در بخش مسكن،ضروري است
</TITLE>
<TEXT>
گروه اقتصادي- مركز پژوهشهاي مجلس شوراي اسلامي خواستار اصلاح سياستهاي دولت در جهت ايجاد رونق پايدار و غيرتورمي در بازار مسكن كشور شد.
به گزارش دفتر اطلاع رساني مركز پژوهشها، دفتر مطالعات زيربنايي اين مركز راهكارهاي خود را براي حل بحران مسكن ارائه داد و خاطر نشان ساخت كه با توجه به كمبود عرضه مسكن مناسب و سهم بالاي هزينه مسكن در سبد هزينه خانوار، اصلاح سياستهاي دولت در اين بخش ضرورت دارد.
در حال حاضر نياز مسكن كشور بيش از 5/1 واحد مسكوني در سال است در حالي كه فقط حدود نيمي از اين مقدار در كشور ساخته مي شود و به همين دليل با ادامه روند كنوني تا پنج سال آينده حداقل پنج ميليون واحد مسكوني مورد نياز خواهد بود و اين در حالي است كه بيش از 6 ميليون واحد مسكوني فرسوده نيز در شهرها و روستاها در انتظار نوسازي به سر مي برند.
در ادامه گزارش مركز پژوهش ها آمده است: اعلام مداوم خبر واگذاري تسهيلات بانكي عامل ديگري است كه موجب ايجاد جو رواني در بازار مسكن و رشد قيمت مسكن و اجاره بها به ويژه در شهرهاي بزرگ شده است. مركز پژوهش ها واگذاري زمين به مردم در شهرهاي كمتر از 500 هزار نفر و در كلان شهرها و شهرهاي متوسط به تعاونيهاي كارمندي و كارگري رسمي را در كاهش بهاي مسكن موثر دانسته و باز توليد زمين در بافتهاي فرسوده شهري و توليد زمين توسط سرمايه گذاران بخش خصوصي و واگذاري آن به دولت و ساماندهي بنگاههاي املاك و ميزان حق العمل دريافتي آنها براي جلوگيري از افزايش قيمت مسكن و اجاره بها از ديگر راهكارهاي اين مركز اعلام شده است.
مركز پژوهشها در ادامه نقش سيمان و فولاد(آهن)را در توليد مسكن بسيار مهم دانست و تصريح كرد كه دولت مي تواند با اعطاي 100 ميليارد تومان تسهيلات بانكي به طرح هاي توسعه 19 كارخانه سيمان( 10 طرح بهينه سازي، يك طرح توسعه و 8 طرح جديد)، ميزان توليد سيمان را 13 ميليون تن افزايش دهد و بدين صورت مشكل كمبود سيمان را به صورت اساسي حل كند و در زمينه فولاد نيز سريعترين راه حل باتوجه به كمبود 6/8 ميليون تني فولاد در كشور اين است كه براي سالهاي 86 تا 88 واردات فولاد به كشور با حذف همه عوارض و موانع گمركي آزاد شود و دولت فقط به استانداردهاي لازم فولاد وارداتي توجه داشته باشد.
</TEXT>
</DOC>
<DOC>
<DOCID>HAM2-851026-047</DOCID>
<DOCNO>HAM2-851026-047</DOCNO>
<ORIGINALFILE>/1385/851026/news/_havad.htm</ORIGINALFILE>
<ISSUE>سه شنبه 26 دي 1385 - سال چهاردهم - شماره4184 - Jan 16, 2007</ISSUE>
<DATE calender="Western">2007-01-16</DATE>
<DATE calender="Persian">1385/10/26</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
بازپرس شعبه 2 جنايي پايتخت خبر داد
بررسي هاي جديد در فرضيه قتل پناهجوي ايراني در زندان لونگونس فرانسه
</TITLE>
<TEXT>



گروه حوادث- با اعلام نظريه پزشكي قانوني ايران درخصوص مرگ مشكوك پناهجوي ايراني كه درزندان لونگونس فرانسه جان سپرده بود فرضيه ارتكاب قتل دراين پرونده قوت گرفت.
23 فروردين 85، مسئولان سفارت ايران در فرانسه با خانواده مراد آمون جوان مهاجر ايراني تماس گرفته و به آنها گفتند مقامات ديپلماتيك فرانسوي از خودكشي فرزندشان، در زندان لونگونس خبر دادند.
در حالي كه باور خودكشي اين جوان كه با اميد بسيار و به صورت غيرقانوني به فرانسه سفركرده بود، بعيد به نظر مي رسيد، يكي از مقامات سفارت ايران در گفتگوي تلفني با خانواده مرد جوان به آنها گفت: فرزندشان در زندان به قتل رسيده است.
احتمال قتل مرد جوان پس از آنكه مقامات فرانسوي در پاسخ خانواده مراد براي بازگرداندن جسدش به ايران،اعلام كردند مسئولان زندان 48 ساعت پس از مرگ مرد ايراني بدون هماهنگي با سفارت ايران در فرانسه، جسد وي را به خاك سپرده اند، قوت گرفت. درحالي كه مسئولين فرانسوي بر خودكشي مراد در زندان تأكيد داشتند، خانواده وي با تنظيم شكايتي درشعبه دوم دادسراي جنايي تهران از قاضي حسين اصغرزاده خواستند پرونده مرگ مشكوك پسرشان مورد بررسي قرار گيرد. به اين ترتيب با هماهنگي مسئولان قضائي و سفارت ايران، بيست و ششم تيرماه گذشته جسد مهاجر ايراني بعد از نبش قبر از فرانسه به ايران بازگردانده شد تا با بررسي جسد علت اصلي مرگ فاش شود.
بازپرس حسين اصغرزاده كه پرونده مرگ مشكوك مهاجر ايراني توسط وي در حال بررسي است روزگذشته درخصوص آخرين اقدامات قضائي درباره اين پرونده گفت: در حال حاضر گزارش نهايي متخصصان پزشكي قانوني كشورمان درباره علت مرگ منتشر شده است كه در اين گزارش نتايج به دست آمده در تعارض و تناقض با نتايج اعلام شده از سوي متخصصان فرانسوي است و به اين ترتيب در حال حاضر علت مرگ با سئوالات و ابهامات جدي روبرو است. به گفته وي بنابر اين گزارش، بر خلاف اعلام مقامات فرانسوي مبني بر وجود جراحات ناشي از خودزني در ناحيه گردن و بازوي مهاجر ايراني، هيچگونه آثاري از اين نوع جراحات در جسد مشاهده نشده است و به اين ترتيب فرضيه قتل مراد در زندان فرانسه در حال بررسي است.
اصغرزاده افزود: برپايه اظهارات خانواده مرد جوان كه با ذكر نام يكي از مقامات ايراني سفارت مدعي هستند وي چند روز بعد از مرگ در تماسي با آنها گفته است پسرشان به قتل رسيده است، از اين مقام ايراني خواسته شده در اين باره كه آيا عبارت قتل كه از سوي وي بيان شده است، يك اشتباه لفظي بوده ويا براي ادعاي خود مستنداتي دراختياردارد، توضيح دهد.
بازپرس دوم جنايي پايتخت در  ادامه گفت: يكي ازهم سلولي هاي مراد درزندان لونگونس فرانسه كه اقامتگاه مهاجران غيرقانوني است نيزدرمسيرتحقيقات مدعي شده است چند ساعت قبل ازمرگ او را درحالي كه آثارجراحت وكبودي هاي شديد روي پشتش وجود داشته، ديده است و براين اساس با دستورقضائي و صدورنيابت بين المللي ازدادگاه فرانسه خواسته شد ازاين زنداني شهادت گرفته شده ونتيجه اين تحقيق به مسئولان ايراني اعلام شود.اصغرزاده درخاتمه به همشهري گفت:به دليل دفن جسد در فرانسه وفساد آن، شناخت علت اصلي مرگ به طوردقيق غيرممكن بود وبه همين دليل ازپزشكي قانوني كشورفرانسه خواسته شده است نتيجه آزمايشات خود برروي اين جسد قبل ازخاكسپاري درفرانسه را در اختيار سفارت ايران قرار دهد. اين گزارش حاكي است خانواده مراد آمون با تأكيد قتل عمدي پسرشان درزندان لونگونس فرانسه خواستار غرامت هستند.
</TEXT>
</DOC>
<DOC>
<DOCID>HAM2-851026-048</DOCID>
<DOCNO>HAM2-851026-048</DOCNO>
<ORIGINALFILE>/1385/851026/news/_havad.htm</ORIGINALFILE>
<ISSUE>سه شنبه 26 دي 1385 - سال چهاردهم - شماره4184 - Jan 16, 2007</ISSUE>
<DATE calender="Western">2007-01-16</DATE>
<DATE calender="Persian">1385/10/26</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
فرمانده پليس كشور خبر داد
40 درصد از قتل ها با چاقو صورت گرفته است
</TITLE>
<TEXT>
گروه حوادث- در 9 ماه گذشته 1760 فقره قتل عمد در كشور رخ داد كه نزديك به 40 درصد از آنها به وسيله چاقو صورت گرفته است.
رئيس پليس آگاهي نيروي انتظامي روز گذشته در نشست خبري كه در اداره تشخيص هويت نيروي انتظامي برگزار شد با بيان اين مطلب گفت: رواج حمل سلاح هاي سرد غير متعارف نسبت به گذشته يكي از چالش هاي پيش روي پليس است و اين در حالي است كه حمل اين سلاح ها بيشتر براي ايجاد ارعاب مورد استفاده قرار مي گيرد. سردار جعفري با اعلام اين كه فرمانده ناجا به تمام واحدهاي انتظامي ابلاغ كرده تا افراد حمل كننده سلاح سرد به عنوان مظنون مورد مراقبت قرار گيرند، اظهار كرد: اجراي اين دستور به خصوص در صحنه هاي وقوع جرم كه احتمال دست داشتن حمل كنندگان سلاح سرد در درگيري و يا ارتكاب جرم بسيار زياد است، بيشتر مورد تأكيد قرار گرفته است. وي تأكيد كرد: حمل سلاح سرد در ميان جوانان و نوجوانان كه كنترل استرس آنها ضعيف است، با انگيزه دفاع صورت نمي گيرد، چرا كه اين سلاح ها بيش از آن كه جنبه دفاعي داشته باشند، كاربرد تهاجمي دارند.
</TEXT>
</DOC>
<DOC>
<DOCID>HAM2-851026-049</DOCID>
<DOCNO>HAM2-851026-049</DOCNO>
<ORIGINALFILE>/1385/851026/news/_havad.htm</ORIGINALFILE>
<ISSUE>سه شنبه 26 دي 1385 - سال چهاردهم - شماره4184 - Jan 16, 2007</ISSUE>
<DATE calender="Western">2007-01-16</DATE>
<DATE calender="Persian">1385/10/26</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
حمله خونين سارقان مسلح به صرافي
</TITLE>
<TEXT>


گروه حوادث- 3 سارق مسلح پس از دستبرد به يك صرافي در برج سايه تهران تحت تعقيب پليس قرار گرفتند، سارقان كه هنگام فرار با كاركنان برج درگير شده بودند با شليك چندين گلوله يكي از آنان را مجروح كرده و پا به فرار گذاشتند.
ظهر ديروز هنگامي كه مالك يك صرافي در برج سايه سرگرم كار بود، سه مرد جوان كه مسلح به سلاح كمري بودند پا به داخل صرافي گذاشته و به تهديد مالك مغازه پرداختند. سارقان در حالي كه اسلحه خود را به سوي وي نشانه رفته بودند در يك چشم بر هم زدن خود را به پشت پيشخوان رسانده و پس از جمع آوري پول و ارز خارجي موجود، آنها را داخل يك كيف دستي ريخته و پا به فرار گذاشتند.
هنگامي كه مالك صرافي پس از فرار سارقان به بيرون از مغازه دويد و كمك خواست، تعدادي از كارگران با ديدن سه جوان كه به سوي يك دستگاه پرايد سفيد رنگ مي دويدند متوجه ماجرا شده و به تعقيب آنها پرداختند. اما در حالي كه چند نفر از كارگران برج خود را به خودروي پرايد رسانده بودند،سارقان مسلح شروع به تيراندازي به سوي آنها كردند كه در اين تيراندازي يك نفر مجروح شد و به بيمارستان انتقال يافت. با گزارش ماجرا به پليس،110 تيمي از كارآگاهان اداره اول آگاهي تهران عازم محل شدند و در حالي كه شاهدان ماجرا توانسته بودند شماره پلاك خودروي سارقان را در اختيار پليس قرار دهند، مأموران با بررسي پلاك متوجه شدند كه خودروي پرايد چندي پيش از سوي سارقان به سرقت رفته بود. به اين ترتيب با اجراي طرح مهار، جستجو براي شناسايي خودرو و دستگيري سارقان آغاز شد. در پي اين ماجرا تنها مجروح حادثه كه بلافاصله به بخش اورژانس بيمارستان خاتم النبياء منتقل شده بود در تشريح حادثه گفت: ساعت 12 ظهر وقتي كه در چند قدمي صرافي ايستاده بودم 3 مرد جوان را ديدم  در حالي كه يك كيف دستي همراه خود داشتند از صرافي خارج شده و با سرعت به طرف در خروجي به راه افتادند.
چند لحظه بعد، وقتي فرياد كمك مالك صرافي را شنيدم، متوجه شدم كه مردان جوان سارق هستند، بنابراين به طرف آنها دويده و مانع از سوار شدن يكي از آنها به خودرو شدم ولي در همين هنگام يكي ديگر از سارقان گلوله اي به كتف من شليك كرد و پس از آن هر سه نفر سوار خودرو شده و با تيراندازي به سوي كاركنان برج   پا به فرار گذاشتند.
</TEXT>
</DOC>
<DOC>
<DOCID>HAM2-851026-050</DOCID>
<DOCNO>HAM2-851026-050</DOCNO>
<ORIGINALFILE>/1385/851026/news/_havad.htm</ORIGINALFILE>
<ISSUE>سه شنبه 26 دي 1385 - سال چهاردهم - شماره4184 - Jan 16, 2007</ISSUE>
<DATE calender="Western">2007-01-16</DATE>
<DATE calender="Persian">1385/10/26</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
كينه مرد جوان، وي را پاي چوبه دار كشاند
</TITLE>
<TEXT>


گروه حوادث- مرد جوان كه به انگيزه انتقامجويي وارد مدرسه اي در اصفهان شده و يكي از شاگردان مدرسه را در درگيري به قتل رسانده بود صبح امروز به پاي چوبه دار مي رود.
اين مرد 21 ساله به نام آرش متهم است كه ساعت يك بعد از ظهر سي ام آذر 83 وارد مدرسه اي در مباركه اصفهان شده و پس از درگيري با دانش آموزي وي را با ضربات چاقو به قتل رسانده است. اين مرد كه ساعتي پس از جنايت خود را تسليم پليس كرده بود، با اعتراف به قتل مدعي شد قتل را با انگيزه انتقامجويي انجام داده است. وي در توضيح ماجرا گفت: روز قبل از جنايت، به محله مرد جوان رفتم، اما در آنجا با وي و دوستانش درگير شدم. من كه كينه وي را به دل گرفته بودم، روز حادثه به مدرسه آنها رفتم تا با او صحبت كنم اما در آنجا با يكديگر درگير شديم و من او را با ضربات چاقو به قتل رساندم. با اعترافات مرد جوان، پرونده اين جنايت در شعبه اول كيفري استان اصفهان رسيدگي و وي به قصاص محكوم شد. حكم نيز پس از تأييد در شعبه 27 ديوان عالي كشور قرار است صبح امروز به اجرا درآيد.
</TEXT>
</DOC>
<DOC>
<DOCID>HAM2-851026-051</DOCID>
<DOCNO>HAM2-851026-051</DOCNO>
<ORIGINALFILE>/1385/851026/news/_havad.htm</ORIGINALFILE>
<ISSUE>سه شنبه 26 دي 1385 - سال چهاردهم - شماره4184 - Jan 16, 2007</ISSUE>
<DATE calender="Western">2007-01-16</DATE>
<DATE calender="Persian">1385/10/26</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
85 سرقت 2 مرد جوان
</TITLE>
<TEXT>



گروه حوادث- با دستگيري 2كيف قاپ جوان از سوي مأموران كلانتري 110شهدا، 85 پرونده كيف قاپي در شمال تهران به نتيجه رسيد.
سرهنگ داوود سلطاني معاون آگاهي تهران، روز گذشته با اعلام خبر دستگيري دو كيف قاپ حرفه اي شمال پايتخت گفت:سارقان تاكنون به 85 فقره كيف قاپي،گردنبند قاپي و سرقت تلفن همراه اعتراف كرده اند كه تعدادي از شكات پرونده شناسايي شده اند.
معاونت آگاهي پايتخت در ادامه از شهرونداني كه درخيابان جردن و ميدان تجريش مورد كيف قاپي قرارگرفته اند خواست با مراجعه به پايگاه 6آگاهي متهمان را شناسايي كرده و يا با شماره 33700005 تماس گرفته و شكايت خود را اعلام كنند.
</TEXT>
</DOC>
<DOC>
<DOCID>HAM2-851026-052</DOCID>
<DOCNO>HAM2-851026-052</DOCNO>
<ORIGINALFILE>/1385/851026/news/_havad.htm</ORIGINALFILE>
<ISSUE>سه شنبه 26 دي 1385 - سال چهاردهم - شماره4184 - Jan 16, 2007</ISSUE>
<DATE calender="Western">2007-01-16</DATE>
<DATE calender="Persian">1385/10/26</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
مسير ميانبر پيرمرد در ايستگاه مترو!
</TITLE>
<TEXT>
گروه حوادث- پيرمرد مسافر مترو در حالي كه فكر مي كرد براي رفتن به سمت مقابل،بايد از وسط ريل ها عبور كند، با اقدام سريع راهبر قطار از مرگ نجات يافت.
ساعت 11 صبح ديروز در حالي كه تعداد زيادي از مسافران در ايستگاه حسن آباد در انتظار ورود قطار به سكوي متروي حسن آباد بودند، ناگهان متوجه حركت عجيب پيرمردي شدند كه با پايين رفتن از سكوي مترو، وارد منطقه ممنوعه ريل شد.
مسافران حاضر در ايستگاه در حالي كه تصور مي كردند پيرمرد كه با خونسردي در حال عبور از روي ريلها است قصد خودكشي دارد موضوع را به مسئولان ايستگاه خبر دادند ولي در حالي كه اقدامات براي بيرون آوردن پيرمرد در حال انجام بود قطاري با سرعت به ايستگاه نزديك شد. راهبر قطار با ديدن پيرمرد در وسط ريل راه آهن با سرعت ترمز اضطراري را كشيد و به اين ترتيب قطار در چند متري پيرمرد توقف كرد.
با انتقال پيرمرد به بخش حراست ايستگاه وي كه از مرگ نجات يافته بود در توضيح علت رفتن به روي ريلها گفت: زماني كه از يكي از مسافران سئوال كردم از كجا بايد به ايستگاه صادقيه بروم وي سكوي روبرو را نشان داد و من قصد داشتم با عبور از ريل هاي قطار به سكوي مقابل رفته و سوار متروي صادقيه بشوم. به گفته مهندس جعفر ربيعي- معاون بهره  برداري مترو- تاكنون چندين اتفاق مشابه در اين زمينه در مترو رخ داده است كه خوشبختانه تلفات جاني در پي نداشته است.
</TEXT>
</DOC>
<DOC>
<DOCID>HAM2-851026-053</DOCID>
<DOCNO>HAM2-851026-053</DOCNO>
<ORIGINALFILE>/1385/851026/news/_havad.htm</ORIGINALFILE>
<ISSUE>سه شنبه 26 دي 1385 - سال چهاردهم - شماره4184 - Jan 16, 2007</ISSUE>
<DATE calender="Western">2007-01-16</DATE>
<DATE calender="Persian">1385/10/26</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
نقشه سياه براي فريب دختر جوان
</TITLE>
<TEXT>
گروه حوادث- پسر جواني كه به بهانه ازدواج، همكار خود را فريب داده و با كشاندن وي به خانه اش او را مورد آزار و اذيت قرار داده بود تحت تعقيب پليس قرار گرفت.
تحقيقات پليس براي دستگيري اين مرد زماني آغاز شد كه دختر جواني با مراجعه به دادسراي صادقيه از وي به اتهام آزار و اذيت و اغفالش شكايت كرد.
وي به قاضي يونسي بازپرس شعبه ششم گفت: دو ماه پيش يكي از همكارانم به نام حميد كه قرار بود با من ازدواج كند به بهانه آشنا كردن من با خانواده اش مرا به خانه اش دعوت كرد، ولي در روز قرار وقتي به خانه آنها در غرب تهران رفتم، متوجه شدم پدر و مادرش در خانه نيستند. در حالي كه به وي مشكوك شده بودم، حميد به اين بهانه كه آنها به زودي بر مي گردند مرا به داخل خانه كشاند و براي رفع خستگي، يك ليوان نوشابه به من داد، اما پس از نوشيدن نوشابه ديگر چيزي نفهميدم و وقتي به هوش آمدم متوجه شدم ماجراي خواستگاري حقه اي براي به دام انداختن من بوده و او مرا مورد آزار و اذيت قرار داده است.
وي گفت: پس از اين ماجرا حميد كه مدام تهديد مي كرد آبروي مرا مي برد، بيش از دو ماه از من سوء استفاده كرد و در اين مدت مجبور بودم در هر ميهماني و جشني كه او مي خواست همراهيش كنم. اين در حالي بود كه خانواده ام فكر مي كردند حميد قرار است به زودي به خواستگاريم بيايد. سرانجام من كه از اين ماجرا خسته شده بودم تصميم گرفتم ماجرا را با خانواده ام در ميان گذاشته و براي شكايت از حميد به دادسرا آمدم.
پس از اظهارات دختر جوان، بازپرس يونسي دستور احضار متهم را صادر كرد و جستجوي پليس براي دستگيري او آغاز شد.
</TEXT>
</DOC>
<DOC>
<DOCID>HAM2-851026-054</DOCID>
<DOCNO>HAM2-851026-054</DOCNO>
<ORIGINALFILE>/1385/851026/news/_informatic.htm</ORIGINALFILE>
<ISSUE>سه شنبه 26 دي 1385 - سال چهاردهم - شماره4184 - Jan 16, 2007</ISSUE>
<DATE calender="Western">2007-01-16</DATE>
<DATE calender="Persian">1385/10/26</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
مراقب ويروس جديد باشيد
ويروس جديدي در يك دعوتنامه
</TITLE>
<TEXT>


گروه علمي فرهنگي- ويروس جديدي كه  از طريق پست الكترونيكي و در قالب يك دعوتنامه  ارسال مي شود، كاربران اينترنت را تهديد مي كند. اين ويروس جديد همراه با يك فايل ضميمه تحت عنوان دعوتنامه(ivitatio)در حال انتشار در اينترنت است.
به گزارش سي ان ان، اين ويروس يكي از بدترين ويروس هاي شناخته شده است كه در صورت باز كردن آن، هارد ديسك رايانه مي سوزد و اطلاعات حياتي و مهم آن از بين مي رود. ويروس ياد شده  توسط مك آفي شناسايي شده  و مايكروسافت آن را به عنوان يكي از مخرب ترين ويروس ها رده بندي كرده است. هنوز هيچ راه حل و اصلاحيه اي براي جلوگيري از فعاليت اين ويروس ارايه نشده است.
اگر كاربران اينترنت چنين پيامي از طرف دوستان خود دريافت كردند، بلافاصله آن را بسته و سيستم رايانه خود را خاموش كنند.
</TEXT>
</DOC>
<DOC>
<DOCID>HAM2-851026-055</DOCID>
<DOCNO>HAM2-851026-055</DOCNO>
<ORIGINALFILE>/1385/851026/news/_informatic.htm</ORIGINALFILE>
<ISSUE>سه شنبه 26 دي 1385 - سال چهاردهم - شماره4184 - Jan 16, 2007</ISSUE>
<DATE calender="Western">2007-01-16</DATE>
<DATE calender="Persian">1385/10/26</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
شكايت سيسكو از اپل
</TITLE>
<TEXT>


گروه علمي فرهنگي- طبق يك دادخواهي انجام گرفته در دادگاه كاليفرنياي شمالي، سيسكو از اپل به دليل تخلف و كپي برداري عمدي و استفاده از علامت تجاري ثبت شده iphoe كه به وسيله سيسكو طراحي شده است، شكايت كرد.
لينك سيس، قسمتي از سيسكو است كه قبل از كريسمس محصولي با نام iphoe ارائه كرد و liksys iphoe نام محصولي است كه روي تلفن هاي voip نهاده شده است.
به گزارش فاوانيوز، نايب رئيس ارشد سيسكو در بيانيه اي اعلام كرد: سيسكو بعد از اين كه اپل مكررا خواستار اجازه استفاده از نام iphoe شد، با حسن نيت با اپل وارد مذاكره شده است. بي شك گوشي تلفن جديد اپل بسيار جالب و شگفت انگيز است ولي آنها نبايد بدون اجازه از علامت تجاري ما استفاده كنند. ظواهر امر اين طور نشان مي دهد كه سيسكو اين علامت تجاري را از سال 2000 طراحي كرده است.
</TEXT>
</DOC>
<DOC>
<DOCID>HAM2-851026-056</DOCID>
<DOCNO>HAM2-851026-056</DOCNO>
<ORIGINALFILE>/1385/851026/news/_informatic.htm</ORIGINALFILE>
<ISSUE>سه شنبه 26 دي 1385 - سال چهاردهم - شماره4184 - Jan 16, 2007</ISSUE>
<DATE calender="Western">2007-01-16</DATE>
<DATE calender="Persian">1385/10/26</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
علمي فرهنگي
</TITLE>
<TEXT>
تغيير زمان برگزاري آزمون كارداني ويژه فرهنگيان
ايرنا: زمان برگزاري آزمون كارداني نيمه حضوري ويژه فرهنگيان، به روز جمعه??بهمن ماه امسال موكول شد.
به منظور فراهم آوردن تسهيلات بيشتر براي شركت مؤثرتر داوطلبان شركت كننده در آزمون، بنا به پيشنهاد وزارت آموزش و پرورش، مقرر شد آزمون در زمان ياد شده به صورت سراسري در مراكز استان ها و برخي از شهرستان ها برگزار شود. كارت هاي ورود به جلسه آزمون داوطلبان، صبح و بعدازظهر روز پنج شنبه??بهمن ماه امسال و همچنين روز جمعه??بهمن ماه از ساعت?تا??صبح در حوزه هاي توزيع كارت مربوط توزيع مي شود.
نخستين همايش كاربرد فناوري اطلاعات
و ارتباطات در صنعت گردشگري برگزار مي شود
گروه علمي فرهنگي- نخستين همايش كاربرد فناوري اطلاعات و ارتباطات در صنعت گردشگري?? و?? دي  در تهران برگزار مي شود.
به گزارش روابط عمومي سازمان ميراث فرهنگي، صنايع دستي و گردشگري، عبدالكريم شادمهر، مدير اجرايي طرح جامع ict و سرپرست دفتر آمار و فناوري اطلاعات سازمان ميراث فرهنگي و گردشگري با اعلام اين مطلب افزود: در اين همايش آخرين دستاوردهاي كاربرد ict در صنعت گردشگري با حضور كارشناسان و پژوهشگران حوزه فناوري اطلاعات و ارتباطات و نيز مديران و نمايندگان شركت هاي انفورماتيك فعال در صنعت گردشگري ارائه مي شود. وي خاطرنشان كرد: در اين همايش?? سخنراني و مقاله در زمينه هاي مختلف مرتبط با سرفصل هاي موضوعي همايش ارائه مي شود.
ايجاد 5 كمپينگ گردشگري در كرمانشاه
ايرنا:رئيس سازمان ميراث فرهنگي، گردشگري و صنايع دستي استان كرمانشاه گفت: پنج كمپينگ گردشگري براي نخستين بار در استان ايجاد مي شود.
اسدالله بيرانوند افزود: در جلسه هيات دولت در جريان سفر رئيس جمهوري به استان كرمانشاه ايجاد پنج كمپينگ گردشگري در استان در طول برنامه چهارم توسعه مصوب شد و عمليات اجرايي آنها آغاز شده است.
تأسيس پژوهشكده مطالعات قومي و فرقه اي
مهر: استان كرمانشاه داراي اقوام و فرق مختلفي است كه در پي رايزني هاي انجام شده با نهادهاي استان ضروري بود تا مطالعاتي بر روي اين فرقه ها انجام شود. در اين راستا پژوهشكده مطالعات قومي و فرقه اي در دست راه اندازي است و اعضاي هيأت علمي دانشكده ادبيات دانشگاه رازي در آن فعاليت مي كنند.
شهاب قاضي معاون پژوهشي دانشگاه رازي كرمانشاه با اعلام اين مطلب، افزود: علاوه بر راه اندازي پژوهشكده مطالعات قومي و فرقه اي مجوز 4 پژوهشكده محيط زيست، بيوتكنولوژي و تنش هاي محيطي، نانو فناوري و مطالعات اجتماعي زنان دانشگاه رازي كرمانشاه در سال جاري اخذ شده است و پژوهشكده هاي مطالعات توسعه و ژئوفيزيك، تحقيقات پيشرفته فني مهندسي در مراحل نهايي اخذ مجوز هستند.
مترو از چهار باغ عباسي اصفهان عبور نمي كند
ايرنا:رئيس سازمان  ميراث فرهنگي، صنايع دستي و گردشگري استان  اصفهان گفت: تصميم ميراث فرهنگي در خصوص عدم عبور مترو از چهار باغ عباسي به شكل كتبي به شوراي شهر و شهرداري اصفهان  ابلاغ شد.
سعيد بكتاش افزود: مخالفت با عبور مترو اصفهان از خيابان چهارباغ عباسي، به دنبال مطالعات تخصصي صورت گرفته است. وي اضافه كرد: مطالعات در??حوزه تخصصي باستان شناسي، ديناميك سازه، مهندسي مكانيك، معماري، مهندسي آب، مهندسي زراعت،   مطالعات اجتماعي، مطالعات شوراي حمل ونقل ترافيك  ، زمين شناسي و ژئوتكنيك انجام شد.
</TEXT>
</DOC>
<DOC>
<DOCID>HAM2-851026-057</DOCID>
<DOCNO>HAM2-851026-057</DOCNO>
<ORIGINALFILE>/1385/851026/news/_informatic.htm</ORIGINALFILE>
<ISSUE>سه شنبه 26 دي 1385 - سال چهاردهم - شماره4184 - Jan 16, 2007</ISSUE>
<DATE calender="Western">2007-01-16</DATE>
<DATE calender="Persian">1385/10/26</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
آموزش عالي
</TITLE>
<TEXT>
4هزار اختراع، امسال در كشور ثبت شده است
گروه علمي فرهنگي حدود 4هزار اختراع امسال در كشور به ثبت رسيده است.
وزير علوم، تحقيقات و فناوري در آيين گشايش هفته پژوهش و فناوري و تقدير از برگزيدگان هفتمين جشنواره پژوهش و فناوري كشور كه صبح ديروز در محل سالن اجلاس سران برگزار شد، با اعلام اين مطلب گفت: ثبت اختراع بايد به ارقام پنج رقمي برسد تا نشان دهنده حركت و جنبش نوآوري و توليد فناوري در كشور باشد و مراكز رشد، پارك هاي علم و فناوري و نيز دانشگاه ها مراكزي هستند كه در اين زمينه بايد فعال شوند.
محمدمهدي زاهدي به عوامل موثر بر پژوهش كشور اشاره كرد و گفت: تعداد پژوهشگران يك كشور از شاخص هاي ارزيابي جهاني براي تعيين ميزان پيشرفت آنهاست. آمارگيري جامعي در كشور در اين مورد وجود ندارد، اما تخمين ها حدود 1200پژوهشگر را براي كشور نشان مي دهد كه از متوسط جهاني كه 1400نفر است پايين تر است و افزايش پژوهشگر، نيازمند افزايش مراكز تحقيقاتي است كه بايد ايجاد شوند.
منصور كبگانيان - معاون پژوهش و فناوري وزارت علوم- نيز در اين آيين گفت: پتانسيل پژوهشي كشور بيش از آنچه در ذهن ها مي گذرد است و در صورتي كه زيرساخت هاي پژوهش در كشور به درستي پشتيباني شوند، بازده بالايي از پژوهش به دست مي آيد. وي اظهار داشت: در حال حاضر بالغ بر 360?نشريه علمي در كشور منتشر مي شود كه اين رقم در چند سال اخير رشد سه برابري داشته است. همچنين وجود 416 موسسه پژوهشي ملي و بخشي در سطح كشور، موتورهايي قوي براي توليد علم و فناوري محسوب مي شود.
برگزاري هم انديشي هاي مالكيت فكري و نخبگان
گروه علمي فرهنگي- هم انديشي هاي مالكيت فكري و نخبگان همزمان با هفته پژوهش و فناوري در محل نمايشگاه بين المللي تهران برگزار مي شود.
سيد اميد فاطمي، دبير ستاد هفته پژوهش و فناوري صبح ديروز در آيين افتتاحيه هفته پژوهش و فناوري در سالن اجلاس سران با اعلام اين مطلب گفت: تفاوت عمده در برنامه هاي هفته پژوهش امسال با سنوات گذشته در برگزاري هم انديشي ها و كارگاه هاي متنوع است.
امروز؛ پايان ثبت نام مسابقه  هاي قرآن كريم
گروه علمي فرهنگي- بيست ونهمين دوره مسابقه هاي حفظ، قرائـت و ترتيل قرآن كريم ويژه نوجوانان و جوانان از سوي اداره كل اوقاف و امور خيريه استان تهران برگزار مي شود. كليه علاقه مندان به علوم قرآني مي توانند براي اطلاع از شرايط و نحوه ثبت نام، تا پايان وقت اداري امروز به ادارات اوقاف استان تهران مراجعه كنند. همچنين از طريق سايت اينترنتي www.oghaf-tehra.ir مي توان درباره  اين مسابقه ها كسب اطلاع كرد.
آزمون كارشناسي ارشد از 9 اسفند برگزار مي شود
ايسنا:اسدالله آسرايي مدير كل دفتر آزمونسازي و روانسجي سازمان سنجش آموزش كشور با اشاره به برگزاري آزمون كارشناسي ارشد دانشگاهها در روزهاي 9 الي 12 اسفند ماه گفت: بيش از 95 درصد سوالات آزمون كارشناسي ارشد از مطالب مشترك تدريسي دانشگاه ها و 100 درصد منطبق بر سرفصل هاي اعلامي سازمان سنجش است.
اعلام اسامي پذيرفته شدگان تكميل ظرفيت دانشگاه آزاد
ايسنا: اسامي پذيرفته شدگان تكميل ظرفيت 16 رشته دوره دكتراي تخصصي دانشگاه آزاد اسلامي امروز در هفته نامه فرهيختگان منتشر مي شود.
ناصر اقبالي،  رئيس مركز آزمون دانشگاه آزاد اسلامي با اعلام اين خبر افزود: پذيرفته شدگان اين رشته ها مي توانند در روزهاي سوم و چهارم بهمن ماه مراجعه و اقدام به ثبت نام كنند.
</TEXT>
</DOC>
<DOC>
<DOCID>HAM2-851026-058</DOCID>
<DOCNO>HAM2-851026-058</DOCNO>
<ORIGINALFILE>/1385/851026/news/_informatic.htm</ORIGINALFILE>
<ISSUE>سه شنبه 26 دي 1385 - سال چهاردهم - شماره4184 - Jan 16, 2007</ISSUE>
<DATE calender="Western">2007-01-16</DATE>
<DATE calender="Persian">1385/10/26</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
آفريقا، منشأ انسان امروزي
</TITLE>
<TEXT>


گروه علمي  فرهنگي- تحقيقات جديد، اين نظريه را كه انسان هاي امروزي تقريباً به تازگي يعني حدود???هزار سال پيش در خارج از آفريقا به ديگر نقاط جهان رفته اند، تاييد مي كند. با وجود اينكه نظريه آفريقا، مبدا انسان ها بسيار مشهور است اما تنها چند سنگواره انساني و يا اشياء دست ساز براي تاييد زمان آغاز اين سفر بزرگ و چگونگي پراكنده  شدن انسان ها مطرح شده است. با اين وجود دانشمندان مي گويند كه يك يافته جديد در روسيه و نگاه تازه اي به يك جمجمه كه بيش از?? سال قبل در جنوب آفريقا كشف شد، سرنخ هاي جديدي را در اين زمينه ارائه داده  است.
يك گروه بين المللي تحقيقاتي با كاوش در يك مكان قديمي در خاكسترهاي آتشفشاني در كرانه رودخانه دن در??? كيلومتري جنوب مسكو، اشياي ساخته  شده از دندان، سنگ و عاج فيل كشف كردند كه نشان مي دهد هومو ساپين ها حدود?? تا?? هزار سال پيش به اين مكان آمدند. يافته هاي به دست آمده شامل زيورآلاتي از صدف سوراخ شده كه منشا آن به درياي سياه(??? كيلومتر فاصله)برمي گردد و يك قطعه عاج ماموت تراشيده شده كه به نظر مي رسد پيكر يك انسان كوچك را نشان مي دهد.
همچنين به گزارش مجله ساينس، جان هوفكر از دانشگاه كلرادو در آمريكا در اين باره گفت: موضوع به شدت حيرت آور در اينجا، حضور بسيار قديمي انسان هاي امروزي در يكي از سردترين و خشك ترين مكان هاي اروپا است. به هيچ وجه گمان نمي كرديم نخستين  بار مردمي از آفريقا اين منطقه را اشغال كرده باشند..
به گزارش ايرنا، گروه بزرگي از كارشناسان، دره ريفت در شرق آفريقا را كه بقاياي هوموساپين هاي??? هزار ساله در آنجا پيدا شده است، نقطه آغاز داستان زندگي انسان مي دانند. بنابراين اگر قدمت هوفمير درست تعيين شده باشد، به اين معناست كه اجداد ما از دره ريفت عازم جنوب و شمال شدند و به جنوب آفريقا و همچنين خاورميانه و اوراسيا مهاجرت كردند.
</TEXT>
</DOC>
<DOC>
<DOCID>HAM2-851026-059</DOCID>
<DOCNO>HAM2-851026-059</DOCNO>
<ORIGINALFILE>/1385/851026/news/_informatic.htm</ORIGINALFILE>
<ISSUE>سه شنبه 26 دي 1385 - سال چهاردهم - شماره4184 - Jan 16, 2007</ISSUE>
<DATE calender="Western">2007-01-16</DATE>
<DATE calender="Persian">1385/10/26</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
2زبانگي زوال عقل را تاخير مي اندازد
</TITLE>
<TEXT>
رويتر - كساني كه كاملا 2زبانه هستند و در قسمت اعظم عمر خود هر روز به 2زبان تكلم مي كنند،  مي توانند آغاز زوال عقلي را در مقايسه با ساير افراد كه فقط با يك زبان صحبت مي كنند، تا 2سال عقب بيندازند. دانشمندان كانادايي با اعلام اين خبر افزودند تلاش مضاعفي كه براي يادگيري زبان دوم لازم است، باعث مي شود خون بيشتري به مغز برسد و در نتيجه اتصالات عصبي مغز سالم باقي بماند. اين دو عامل، مانع از بروز زودهنگام زوال عقل مي شود.
دكتر الن بيالي ستاك از دانشگاه تورنتو و سرپرست گروه تحقيقاتي در اين زمينه گفت در فرايند استفاده از 2زبان، بخش هايي از مغز فعال مي شود كه دائما به فعاليت نيازمند است و به اين گونه،  اين بخش ها سالم باقي مي ماند.
علت اصلي زوال عقل در سالمندان، آلزايمر است كه تدريجا حافظه شخص را از بين مي برد و هنوز علاج مشخصي براي آن يافت نشده است. گروه زير نظر بيالي ستاك، 184 سالمند را مورد بررسي قرار دادند. از اين تعداد، 93نفر 2زبانه و 91نفر يك زبانه بودند. آنان به اين نتيجه رسيدند كه ميانگين آغاز زوال عقل در گروه تك زبانه 4/71 و در گروه 2زبانه 5/75سال است.
بيالي ستاك تاكيد كرد 2زبانگي فقط آغاز زوال عقل را به تاخير مي اندازد و نمي تواند از بروز آن جلوگيري كند.
</TEXT>
</DOC>
<DOC>
<DOCID>HAM2-851026-060</DOCID>
<DOCNO>HAM2-851026-060</DOCNO>
<ORIGINALFILE>/1385/851026/news/_iran.htm</ORIGINALFILE>
<ISSUE>سه شنبه 26 دي 1385 - سال چهاردهم - شماره4184 - Jan 16, 2007</ISSUE>
<DATE calender="Western">2007-01-16</DATE>
<DATE calender="Persian">1385/10/26</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
رئيس مجلس شوراي اسلامي در همايش بزرگداشت ابن ميثم بحراني:
ميراث ماندگار دانشمندان اسلامي، التزام به عقلانيت است
عكس:مسعود خامسي پور
</TITLE>
<TEXT>


گروه علمي فرهنگي- همايش بين المللي بزرگداشت ابن ميثم بحراني شارح بزرگ نهج البلاغه ديروز با حضور حداد عادل رئيس مجلس شوراي اسلامي، آيت الله محمدرضا مهدوي كني، انديشمندان اسلامي تشيع و تسنن، استادان حوزه و دانشگاه و شخصيت هاي علمي و فرهنگي 2 كشور ايران و بحرين در سالن همايش كتابخانه ملي برگزار شد.
دكتر غلامعلي حداد عادل رئيس مجلس شوراي اسلامي، در اين مراسم، كمال الدين ميثم بن علي بن ميثم بحران  را از مفاخر جهان اسلام و تشيع توصيف كرد و اظهار داشت: شرح ابن ميثم بحراني بر نهج البلاغه، شرحي است كه به خواننده كمك مي  كند و او صاحب سبك و روش در شرح اين كتاب بوده است.
وي با اشاره به اين كه روش ابن ميثم بحراني در شرح نهج البلاغه متكي بر عقلانيت بوده است، گفت:  التزام ابن ميثم بحراني بر تفكر عقلاني در اين شرح مشهود است. در واقع، چارچوب شرح او چارچوبي منطقي و عقلاني است.
رئيس مجلس شوراي اسلامي در بخش ديگري از سخنانش برگزاري همايش ابن  ميثم بحراني با حضور دانشمندان مسلمان دو كشور ايران و بحرين را اقدامي مهم توصيف كرد و اظهار داشت: اين همايش از حيث تحكيم وحدت اسلامي شايسته تقدير است. ما براي اين كه وحدت خود را مستحكم كنيم، بايد به ريشه هاي خود بازگرديم و دانشمنداني چون ابن ميثم كه از نياكان فكري و علمي ما به شمار مي روند، در اين خصوص تاثيرگذار هستند.
وي شخصيت هاي برجسته اسلامي چون ابن ميثم بحراني را جزو شخصيت هاي ريشه داري توصيف كرد كه مي توانند دست شيعه و سني و عرب و عجم را در دست يكديگر قرار دهند و مانند چتري وحدت بخش بر سر مسلمانان قرار گيرند.
حداد عادل زمان ابن ميثم بحراني را از نظر حمله مغول و درهم شكسته شدن ايران و سپس خلافت بغداد، زمان حساسي توصيف كرد و گفت: در اين زمان، جماعتي غيرمسلمان و غيرموحد به عالم اسلام حمله كردند و شيرازه امور را از هم گسستند. در اين زمان با دانشمنداني مواجه هستيم كه با تدبير و سياست درصدد حفظ هويت اعتقادي و علمي اين سرزمين صدمه ديده بودند و از همه مهمتر خواجه نصيرالدين طوسي بود.
وي در ادامه سخنانش با ذكر اين نكته كه نهج البلاغه يكي از كتاب هايي است كه مي تواند وسيله حركت علمي و فرهنگي در سراسر جهان اسلام باشد، گفت: نهج البلاغه مي تواند وحدت بخش باشد.
وي افزود: مسلمانان براي مصون  ماندن از انحراف نيازمند رجوع بيشتر به قرآن و نهج البلاغه هستند و يكي از خصوصيات ابن ميثم بحراني روح عقلانيت است كه در قلم او آشكار و در آثار او جاري و ساري است. ابن ميثم اين عقلانيت را از علي(ع)آموخته است. بنابراين، معتقدم ميراث ماندگار و پيام هميشگي دانشمندان اسلامي چون ابن ميثم براي عصر ما التزام به عقلانيت است.
رئيس مجلس شوراي اسلامي در بخش ديگري از سخنانش، به توطئه دشمنان اسلام براي رودررو قراردادن شيعه و سني اشاره كرد و گفت: شيعه و سني با هم زندگي كرده اند، صحبت كرده اند و با هم آموخته اند. وجود شيعه و سني عمري برابر جهان اسلام دارد و جهان اسلام اين مسووليت شيعه و سني را در وحدت توحيدي اصيل اسلامي پذيرفته و هضم كرده است.
وي با اشاره به تلاش هاي آمريكا براي ايجاد اختلاف بين شيعه و سني گفت: امروز دشمنان اسلام به ويژه آمريكا درصدد ايجاد اختلاف بين شيعه و سني هستند. آمريكا به طمع نفت عراق به اين كشور لشكر كشيد و در باتلاق عراق گرفتار شد و راه خروج از اين باتلاق را پيدا نمي كند. به همين خاطر مي خواهد با اختلاف افكندن بين شيعه و سني و كشورهايي چون ايران و افغانستان و ساير كشورها به ايجاد اختلاف دامن بزند.
اولين همايش بزرگداشت ميثم بحراني سال گذشته در بحرين برگزار شد. همايش بزرگداشت ميثم بحراني امروز با ارائه مقاله هايي از مدعوين در كتابخانه ملي به كار خود ادامه مي دهد. مراسم اختتاميه اين همايش فردا در مركز جهاني علوم اسلامي در قم برگزار مي شود.
</TEXT>
</DOC>
<DOC>
<DOCID>HAM2-851026-061</DOCID>
<DOCNO>HAM2-851026-061</DOCNO>
<ORIGINALFILE>/1385/851026/news/_iran.htm</ORIGINALFILE>
<ISSUE>سه شنبه 26 دي 1385 - سال چهاردهم - شماره4184 - Jan 16, 2007</ISSUE>
<DATE calender="Western">2007-01-16</DATE>
<DATE calender="Persian">1385/10/26</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
تمديد مهلت ثبت نام آزمون دانشگاه جامع علمي كاربردي
</TITLE>
<TEXT>
گروه علمي فرهنگي- مهلت ثبت نام در آزمون هاي دانشگاه جامع علمي كاربردي و دوره هاي معادل كارداني و كارشناسي تا روز چهارشنبه(فردا)تمديد شد.
بر اساس اعلام سازمان سنجش آموزش كشور داوطلبان متقاضي شركت در اين آزمون ها در شهرستانها -به جز شهرستان تهران- مي توانند در روزهاي سه شنبه 26 و چهارشنبه 27 دي منحصرا در باجه هاي مركزي شهرستانها از ساعت 8 صبح لغايت 19 جهت اخذ مدارك ثبت نام اينترنتي خود اقدام كنند.
داوطلبان شهرستان تهران نيز مي توانند از ساعت 8 صبح لغايت 19 روزهاي سه شنبه 26 و چهارشنبه 27 دي منحصرا در مناطق پستي 11، 13، 14، 15، 16، 17، 18 و 19 نسبت به تهيه مدارك ثبت نام خود اقدام كنند. داوطلبان دوره هاي كارداني دانشگاه جامع علمي كاربردي و معادل كارداني و معادل كارشناسي سال 85 كه كارت اعتباري ثبت نام اينترنتي را تا روز چهارشنبه 27 دي تهيه كنند، حداكثر تا ساعت 24 روز پنج شنبه 28 دي مي توانند با مراجعه به پايگاه الكترونيكي سازمان سنجش آموزش كشور به نشاني
www.sajesh.org مراجعه و نسبت به ثبت نام اينترنتي خود اقدام كنند.
</TEXT>
</DOC>
<DOC>
<DOCID>HAM2-851026-062</DOCID>
<DOCNO>HAM2-851026-062</DOCNO>
<ORIGINALFILE>/1385/851026/news/_iran.htm</ORIGINALFILE>
<ISSUE>سه شنبه 26 دي 1385 - سال چهاردهم - شماره4184 - Jan 16, 2007</ISSUE>
<DATE calender="Western">2007-01-16</DATE>
<DATE calender="Persian">1385/10/26</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
ورزش در دقيقه 90
ملاقات پروين و دنيزلي
</TITLE>
<TEXT>
همشهري ورزشي- علي پروين و مصطفي دنيزلي ظهر روز گذشته با يكديگر ديدار و گفت و گو كردند. به گزارش همشهري ورزشي روز قبل، سرمربي سابق و فعلي پرسپوليس در دفتر يكي از دوستان مشترك شان، به ديدار يكديگر رفتند. اين چندمين ملاقات اين دو بوده است.آخرين ملاقات پروين و دنيزلي در جمعي عمومي بود. زماني كه سرمربي تركيه اي پرسپوليس در مراسم ختم برادر پروين حاضر شد و پروين با نام بردن از او، در روزنامه ها تشكر كرد. ملاقات پروين با دنيزلي از آن رو داراي اهميت است كه پيش از اين علي پروين نسبت به مربيان خارجي رويكرد مثبتي نداشت و اين موضع درمقابل سوبل و آري هان به روشني ديده شده بود. گرچه گاهي اوقات اين مربيان خارجي مثل هان بودند كه نقش پرسابقه ترين مربي پرسپوليس را ناديده گرفتند. سرمربي هلندي پرسپوليس در انتهاي فصل گذشته با گفتن اين جمله كه: پروين را نمي شناسم شعله اختلاف با پروين را برافروخت. جلسه روز گذشته دو مربي بزرگ ترك و ايراني از آن رو داراي اهميت است كه دنيزلي به تازگي، برخي تحولات را در پرسپوليس آغاز كرده كه مهمترين آن، جدايي حميد استيلي از اين تيم بوده است. در اين ديدار، ابتدا مصطفي دنيزلي ضمن برشمردن ويژگي هاي علي پروين در فوتبال ايران از او به نيكي ياد كرد و گفت: پروين در فوتبال ايران يك استثناء و نقش تاريخي اش در پرسپوليس غيرقابل انكار است. شما در فوتبال ايران يك اسطوره هستيد و من برايتان احترام زيادي قائلم. دنيزلي سپس به مشكلات فراوان پرسپوليس اشاره كرد و گفت: ما راه سختي را پشت سر گذاشتيم و راه سختي را هم پيش رو داريم. هدف ما موفقيت و بزرگي پرسپوليس است و مسلماً همگامي و حمايت پيشكسوتان به ويژه شما مي تواند در اين راه سخت و دشوار كمك بزرگي به پرسپوليس باشد. در ادامه اين جلسه علي پروين ضمن ابراز خوشحالي از انجام اين ملاقات،حضور دنيزلي را براي پرسپوليس مفيد دانست و گفت: تا اين جا هم شما كار بزرگي انجام داديد. كار در پرسپوليس سخت است. حاشيه ها زياد است و در عين حال مشكلات مالي هم وجود دارد. ضيافت نهار دنيزلي و پروين دور از چشم رسانه هاي گروهي برگزار شد، جلسه اي كه پرسپوليس در چند سال گذشته نمونه آن را نديده است.
لوگوئن، مربي جديد پاري سن ژرمن
خبرگزاري فرانسه: پل لوگوئن، سرمربي بركنار شده گلاسكورنجرز،جانشين گي لاكومب مربي ناكام پاري سن ژرمن شد. به همين خاطر پل لوگوئن ديروز با آلن روش، مشاور ورزشي و آلن كايزاك، رئيس پاري سن ژرمن ملاقات كرد و پس از آن طي يك كنفرانس مطبوعاتي رسما به عنوان سرمربي اين تيم بحران زده معرفي شد. روزنامه لوپاريزين نخستين رسانه اي بود كه خبر بركناري لاكومب را منتشر كرد.
معرفي اعضاي جديد هيأت مديره  باشگاه استقلال
همشهري ورزشي- از سوي معاون رئيس جمهور و رئيس سازمان تربيت بدني مسعود زريبافان و حسين قريب براي تقويت هيات مديره باشگاه فرهنگي ورزشي استقلال، به عنوان اعضاي جديد هيات مديره اين باشگاه منصوب شدند. شايان ذكر است كه با احكام جديد، در حال حاضر اعضاي هيات مديره باشگاه استقلال متشكل از دكتر اميدوار رضايي، سيد احمد رسولي نژاد، عشرت شايق، محمد ايرواني، حميدرضا آصفي و مسعود زريبافان و حسين قريب است.
هشدار رئيس يووه به بازيكنان
مهر:  جيوواني كوبولي گيگلي، رئيس باشگاه يوونتوس، پس از اولين شكست اين تيم بعد از 14 ماه اولويت هاي تيم را به بازيكنانش يادآوري كرد. بيانكونري روز شنبه با نتيجه يك بر صفر مقابل مانتوا مغلوب شد. اين در حالي است كه اين تيم آخرين بار در 29 اكتبر سال 2005 مقابل ميلان در چارچوب ديدارهاي داخلي شكست خورده بود. رئيس باشگاه در اين زمينه گفت: اين شكست لطمه بزرگي به ما مي زند ولي اين يك پروژه طولاني مدت است و ما به نبرد ادامه مي دهيم.
</TEXT>
</DOC>
<DOC>
<DOCID>HAM2-851026-063</DOCID>
<DOCNO>HAM2-851026-063</DOCNO>
<ORIGINALFILE>/1385/851026/news/_iran.htm</ORIGINALFILE>
<ISSUE>سه شنبه 26 دي 1385 - سال چهاردهم - شماره4184 - Jan 16, 2007</ISSUE>
<DATE calender="Western">2007-01-16</DATE>
<DATE calender="Persian">1385/10/26</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
به دليل ممانعت وزارت كشور:
تجمع بازنشستگان تأمين اجتماعي مقابل مجلس لغو شد
</TITLE>
<TEXT>
ايلنا: رئيس كانون بازنشستگان تامين اجتماعي از لغو تجمع امروز بازنشستگان اين سازمان خبر داد و گفت: وزارت كشور اعلام كرده كه زمان برپايي اين تجمع مناسب نيست.قرار بود اين تجمع در اعتراض به عدم افزايش حقوق بازنشستگان تامين ژاجتماعي مقابل مجلس برگزار شود.علي اكبر خبازها دليل لغو اين تجمع را ممانعت وزارت كشور اعلام كرد.بنابراين گزارش علي رغم اعلام خبر لغو تجمع بزرگ بازنشستگان مقابل مجلس شوراي اسلامي،  بسياري از بازنشستگان قصد دارند كه در اين مراسم حضور داشته باشند.
</TEXT>
</DOC>
<DOC>
<DOCID>HAM2-851026-064</DOCID>
<DOCNO>HAM2-851026-064</DOCNO>
<ORIGINALFILE>/1385/851026/news/_iran.htm</ORIGINALFILE>
<ISSUE>سه شنبه 26 دي 1385 - سال چهاردهم - شماره4184 - Jan 16, 2007</ISSUE>
<DATE calender="Western">2007-01-16</DATE>
<DATE calender="Persian">1385/10/26</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
اجراي طرح توانمند سازي زنان سرپرست خانوار
</TITLE>
<TEXT>
ايسنا: مديركل دفتر زنان و خانواده بهزيستي اعلام كرد: طرح توانمندسازي زنان سرپرست خانوار سال آينده در كل كشور اجرا مي شود. پرويز زارعي در اولين همايش بزرگداشت روز ملي خانواده در جمع خبرنگاران با اشاره به اعتبار وديعه و ساخت مسكن براي زنان سرپرست خانوار، گفت: اعتبار در نظر گرفته شده براي وديعه مسكن يك ميليارد و 200 ميليون تومان و براي ساخت مسكن يك ميليارد و 500 ميليون تومان است كه سقف وديعه مسكن يك ميليون تومان و سقف ساخت مسكن 5 ميليون تومان براي هر خانوار است.وي با اشاره به اعتبار6 ميليارد و 800 ميليون توماني طرح توانمندسازي زنان سرپرست خانوار اظهار كرد: 40 درصد اين اعتبار در بحث مسكن زنان سرپرست خانوار اختصاص يافته است كه در نظر داريم در سال آينده كل كشور و حتي مناطق محروم استان تهران را تحت پوشش اين طرح درآوريم كه انتظار بيش از 13 ميليارد تومان اعتبار براي اجراي آن داريم.
</TEXT>
</DOC>
<DOC>
<DOCID>HAM2-851026-065</DOCID>
<DOCNO>HAM2-851026-065</DOCNO>
<ORIGINALFILE>/1385/851026/news/_kharj.htm</ORIGINALFILE>
<ISSUE>سه شنبه 26 دي 1385 - سال چهاردهم - شماره4184 - Jan 16, 2007</ISSUE>
<DATE calender="Western">2007-01-16</DATE>
<DATE calender="Persian">1385/10/26</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
نصرالله: آمريكا مانع برقراري آرامش در لبنان است
</TITLE>
<TEXT>


گروه بين الملل- سيد حسن نصر الله دبيركل جنبش حزب الله اعلام كرد، آمريكا از تلاش هايي كه براي تشكيل دولت وحدت ملي در لبنان صورت مي گيرد، جلوگيري مي كند. نصر الله كه در مصاحبه با روزنامه كويتي الانبا سخن مي گفت، هدف آمريكا را تقويت دولت سنيوره نخست وزير لبنان خواند و گفت دولت كنوني لبنان همه خواسته هاي آمريكا را بدون چون و چرا مي پذيرد. از طرف ديگر روزنامه هاي لبنان به نقل از نبيه بري رئيس مجلس لبنان نوشتند، لبنان با خطر بسيار بزرگي روبرو است كه سرنوشت حال و آينده آن را تهديد مي كند. رئيس مجلس لبنان، با ذكر اينكه شمارش معكوس انفجار بمب ساعتي در لبنان آغاز شده است، سعي كرد وخامت اوضاع را خاطرنشان كند. دولت سنيوره تاكنون با حمايت آمريكا و فرانسه، طرحهاي سازمان كنفرانس اسلامي و اتحاديه عرب را براي حل بحران لبنان رد كرده است.
واحد مركزي خبر از بيروت گزارش كرده است كه اگر طي دو هفته آينده طرفهاي بحران در لبنان به راه حل نرسند لبنان با تحرك تازه مخالفان كابينه سنيوره فراتر از تحصن و تظاهرات روبرو خواهد شد.
مصاحبه دبيركل حز ب الله با روزنامه كويتي الانبا در روزي كه فواد سنيوره نخست وزير لبنان با امير كويت ديدار كرد، منتشر شده است.
سنيوره در ديدار با مقامات كويتي تلاش هاي صورت گرفته براي برگزاري همايش بين المللي پاريس 3 براي كمك اقتصادي به لبنان را مطرح كرد.
همايش پاريس 3 كه مورد مخالفت نيروهاي لبناني است، قرار است به عنوان گردهمايي اقتصادي حمايت از لبنان پنجم بهمن ماه امسال در پاريس و با مشاركت كشورهاي مختلف برگزار شود. نيروهاي مخالف دولت سنيوره، طرحهاي اقتصادي تدوين شده در پاريس را باعث غرق شدن لبنان در درياي بدهي هاي داخلي و خارجي توصيف كرده اند.
در سفر نخست وزير لبنان به كويت، دو كشور دو موافقت نامه امضا كردند كه براساس آن كويت وام هايي به ارزش 205 ميليون دلار در اختيار لبنان قرار مي دهد.
</TEXT>
</DOC>
<DOC>
<DOCID>HAM2-851026-066</DOCID>
<DOCNO>HAM2-851026-066</DOCNO>
<ORIGINALFILE>/1385/851026/news/_kharj.htm</ORIGINALFILE>
<ISSUE>سه شنبه 26 دي 1385 - سال چهاردهم - شماره4184 - Jan 16, 2007</ISSUE>
<DATE calender="Western">2007-01-16</DATE>
<DATE calender="Persian">1385/10/26</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
كوتاه از جهان سياست
</TITLE>
<TEXT>
وزير دفاع آمريكا راهي خاورميانه مي شود
ايرنا: رابرت گيتس وزير دفاع آمريكا به منظور فراهم كردن زمينه اجراي راهبرد جديد اين كشور براي عراق، عازم انگليس شده و سپس به خاورميانه و از جمله عراق و افغانستان سفر خواهد كرد.
به گزارش روز دوشنبه پايگاه اينترنتي روزنامه واشنگتن تايمز، وزير دفاع آمريكا در نخستين سفر دوره اي خارجي خود پس از تحويل گرفتن پست جديد روز يكشنبه در لندن با توني بلر نخست وزير انگليس و تني چند از امراي ارتش اين كشور راجع به راهبرد جديد آمريكا براي عراق مذاكره كرد.
گيتس و مقامات انگليسي در ديدار خود همچنين موضوع حمله احتمالي طالبان در فصل بهار به نيروهاي ائتلاف در افغانستان را بررسي كردند. بر اساس اين گزارش گيتس روز دوشنبه از لندن عازم بروكسل پايتخت بلژيك شد و با رهبران پيمان آتلانتيك شمالي ناتو در اين شهر گفت وگو كرد. انگليس پيش از اين اعلام كرده بود كه تصميم دارد تا پايان سال???? تعداد? هزار تن از نيروهايش را در عراق بكاهد.
عمليات نيروهاي ويژه انگليس در سومالي
گروه بين الملل - روزنامه الشرق الاوسط چاپ لندن ديروز نوشت، نيروهاي ويژه انگليس مشغول تعقيب نيروهاي القاعده در سومالي هستند. به اين ترتيب، سومالي اين روزها به عرصه عمليات ويژه نيروهاي آمريكايي و انگليسي تبديل شده است. الشرق الاوسط به نقل از مطبوعات انگليس با اعلام اين خبر نوشت، بعد از شكست شبه نظاميان اسلامگراي سومالي، نيروهاي انگليسي در عمليات ويژه تعقيب نيروهاي القاعده به نيروهاي ويژه آمريكا پيوستند. نيروهاي انگليسي در مرزهاي سومالي مستقر شده اند تا مانع از فرار نيروهاي القاعده از سومالي شوند.
نشست وزيران خارجه شوراي همكاري خليج فارس
واحد مركزي خبر: خالد الجارالله معاون وزير امور خارجه كويت اعلام كرد نشست مشورتي وزراي امور خارجه كشورهاي عضو شوراي همكاري خليج فارس به علاوه سه كشور مصر، اردن و آمريكا امروز در كويت تشكيل مي شود و شركت كنندگان به بررسي اوضاع كنوني عراق و خشونت هاي اين كشور خواهند پرداخت.
به گزارش خبرگزاري شينهوا از كويت، جارالله گفت: اين مقامات در نشست خود راه هاي حمايت از امنيت و ثبات و تماميت ارضي عراق را بررسي و انواع خشونت را كه به كشته شدن مردم و تخريب تأسيسات زيربنايي منجر مي شود، محكوم خواهند كرد.
وي گفت: اين نشست فرصتي نيز براي طرف آمريكايي خواهد بود تا وزيران شركت كننده در اين نشست را در جريان طرح جديد خود درباره عراق و تلاش ها براي حل مشكلات امنيتي اين كشور قرار دهد.
اظهارات رئيس حزب جمهوري خواه خلق
در باره عمليات برون مرزي ارتش تركيه
واحد مركزي خبر: دنيز بايكال رئيس حزب جمهوري خواه خلق، بزرگترين حزب مخالف دولت در مجلس تركيه ديروز دولت رجب طيب اردوغان نخست وزير تركيه را به درخواست مجوز عمليات برون مرزي از مجلس اين كشور فراخواند.
به گزارش شبكه خبري ان تي وي تركيه،  بايكال ديروز در سخناني با ابراز نگراني از اوضاع كركوك و تحولات اخير عراق گفت، دولت تركيه بايد هرچه سريع تر از مجلس اين كشور درخواست مجوز براي عمليات برون مرزي كند.
بايكال تاكيد كرد، حزب جمهوري خواه خلق آماده هر گونه حمايت از اقدامات دولت اردوغان در اين زمينه است. بايكال كه حزب وي 154 كرسي را در مجلس 550 نفري تركيه در اختيار دارد گفت: اين موضوع كه مداخله نظامي آمريكا در عراق اقدامي اشتباه بوده است بر همه ثابت شده اما متاسفانه اوضاع كنوني عراق بهانه اي براي يك مداخله نظامي بزرگتر شده است. در همين حال منابع خبري از درگيري ميان نيروهاي دولتي تركيه و عوامل حزب كارگران كردستان پ. ك .ك در استان دياربكر در شرق تركيه خبر دادند.
</TEXT>
</DOC>
<DOC>
<DOCID>HAM2-851026-067</DOCID>
<DOCNO>HAM2-851026-067</DOCNO>
<ORIGINALFILE>/1385/851026/news/_kharj.htm</ORIGINALFILE>
<ISSUE>سه شنبه 26 دي 1385 - سال چهاردهم - شماره4184 - Jan 16, 2007</ISSUE>
<DATE calender="Western">2007-01-16</DATE>
<DATE calender="Persian">1385/10/26</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
نگاه
چند برداشت از طرح جديد بوشحسين رويوران
</TITLE>
<TEXT>
1 - بسياري از تحليلگران سياسي اعلام كردند كه سياست هاي جديد بوش درباره عراق با توصيه هاي گزارش بيكر هاميلتون و گروه پنتاگون به رياست پيتر پيس و گروه شوراي امنيت ملي به رياست  استفان هدلي همگوني ندارد و اين درحالي است كه واقعيت چيز ديگري است. در همه اين گزارش ها توصيه هاي مختلفي شده است كه در يك راستا نيست. برخي از اين توصيه ها براساس بازتوليد شرايط سياسي كنوني به نحوي كه با تحولات كنوني همگوني بيشتري داشته باشد و برخي ديگر در چارچوب دگرگوني بنيادي رفتارها و نوع رابطه با برخي كشورهاي منطقه است. بوش به دلايل شخصيتي و احتمالاً تحت تأثير گروه نئومحافظه كاراني كه همچنان طرف مشورت او هستند، يك سياست كاملاً محافظه كارانه اي را درجهت حفظ وضع موجود انتخاب كرده و به همين علت بوش در طرح جديد خود بر ادامه دشمني با ايران و سوريه اصرار داشته و كشورهاي عربستان سعودي، اردن و شيخ نشين هاي خليج فارس را به همكاري با آمريكا دعوت كرد.
2 در طرح جديد آمريكا، بوش از دولت هاي عربي دعوت كرد تا با دولت عراق همكاري بيشتري داشته باشند. تأكيد بوش بر اين مقوله كه شكست آمريكا در عراق به گسترش تروريزم در منطقه و جهان خواهد انجاميد و دامان بسياري از كشورهاي عربي را خواهد گرفت، نكته مهمي را در دل دارد. اولويت آمريكا در خاورميانه در حال حاضر تحت كنترل درآوردن شرايط امنيتي عراق است و بوش بر اين باور است كه موفقيت در اين زمينه مي تواند به حزب جمهوريخواه كمك كند تا شكست انتخابات كنگره را در انتخابات 2 سال بعد رياست جمهوري جبران كند و دعوت از كشورهاي عربي براي همكاري در موضوع عراق در اين چارچوب صورت مي گيرد.باتوجه به اولويت امنيتي آمريكا در عراق دعوت از كشورهاي عربي متضمن نوعي اتهام به مشاركت در فرايند ناامني در عراق و تهديد نيز هست كه توجه بسياري از تحليلگران را به خود جلب كرده است.
3 در سياست جديد بوش، به دشمني با ايران و سوريه اشاره شده است و شايد حمله نيروهاي آمريكايي به دستور مستقيم بوش به ساختمان كنسولي ايران در اربيل و بازداشت ديپلمات هاي ايراني، در اين چارچوب انجام پذيرفته است. آمريكا از نفوذ گسترده ايران در منطقه خاورميانه در هراس است و مي كوشد با ايجاد محدوديت براي ايران در عراق، دولت مالكي را به دور شدن از ايران وادار كند و از اين رهگذر تأثير و نفوذ ايران در عراق را محدود سازد. به موازات اين اقدام رابطه ميان دولت هاي عربي و دولت مالكي بايد بهبود يابد و آنها را وادار كند تا جاي ايران را پر كنند. جالب است از زمان سقوط رژيم صدام حسين در عراق تاكنون دولت هاي عربي به دولت منتخب مردم عراق روي خوش نشان ندادند و با فعال كردن جبهه گيري و تعصب مذهبي كور، نقش منفي در مقابل دولت عراق اتخاذ كردند و اين درحالي است كه ايران به رغم موضع منفي خود نسبت به اصل مداخله گرايي آمريكا در امور داخلي منطقه و اشغال نظامي عراق، اراده مردم عراق را محترم شمرده و جزو اولين كشورهايي بود كه با دولت جديد عراق رابطه سياسي برقرار ساخت و همكاري با آن  را آغاز كرد. تمكين دولت هاي عربي در برابر سياست هاي جديد آمريكا آنها را وادار خواهد كرد تا راهبردهاي فعلي خود را تغيير دهند به ويژه اين كه اين سياستها در چارچوب فتنه مذهبي، چراكه اين دولت ها و رسانه هاي وابسته به آنها سياست هاي خود را در محيط تشديد اختلافات مذهبي دنبال مي كردند و در شرايطي جديد ناگزيرند گفتمان تعصب آميز مذهبي را كنار بگذارند و با دولت مالكي همكاري كنند.
4 به گفته مالكي نخست وزير عراق، اين كشور در حال حاضر براي برون رفت از بحران سياسي كنوني نيازمند نوعي آشتي ملي ميان بازيگران سياسي فعال در داخل و همكاري همه كشورهاي هم مرز با عراق است و قطعاً سياست جديد بوش كه مبتني بر دشمني با برخي كشورها و دعوت ديگر كشورها به همكاري است، نمي تواند هم جهت با راهبرد دولت منتخب مردم عراق باشد.
5 اعتراف بوش به شكست راهبرد قبلي و تأكيد همه مسئولان آمريكا در اين كه هيچ كس در آمريكا راه حل سحرآميزي براي خروج از بحران عراق ندارد، نكته بسيار مهمي است، چراكه بوش از راهبرد شكست خورده قبلي به شدت حمايت مي كرد و طرح جديد خود بازتوليد همان سياست ائتلاف و دشمني و مداخله گرايي است و اگر اين سياست تا ماه نوامبر نتيجه قطعي نداشته باشد،  هيچ كس طرحي براي خروج از بحران عراق در اختيار ندارد.
</TEXT>
</DOC>
<DOC>
<DOCID>HAM2-851026-068</DOCID>
<DOCNO>HAM2-851026-068</DOCNO>
<ORIGINALFILE>/1385/851026/news/_kharj.htm</ORIGINALFILE>
<ISSUE>سه شنبه 26 دي 1385 - سال چهاردهم - شماره4184 - Jan 16, 2007</ISSUE>
<DATE calender="Western">2007-01-16</DATE>
<DATE calender="Persian">1385/10/26</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
اعدام 2 نفر از همدستان صدام
</TITLE>
<TEXT>
واحد مركزي خبر: سخنگوي  دولت  عراق  ديروز  اعدام  دو تن  از همدستان  صدام  ديكتاتور سابق  عراق  را تأييد كرد. به  گزارش  خبرگزاري  شينهوا از بغداد، علي  الدباغ  در كنفرانسي  خبري  اعلام  كرد: برزان  تكريتي  برادر ناتني  صدام  و عواد البندر رئيس  دادگاه  انقلاب  عراق  در رژيم  سابق  بعث  براساس  قانون  به  دار مجازات آويخته  شدند.
سخنگوي  دولت  عراق  تاييد كرد اعدام  تكريتي  و عواد البندر توسط يك  مقام  اجرايي  و با حضور دادستان  صورت  گرفته  است .
وي  در مصاحبه  با خبرنگاران  افزود: هنگام  اجراي  حكم  اعدام،  سر برزان  تكريتي  در اقدامي  نادر از بدنش  جدا شده  است . تلويزيون  دولتي  عراق  نيز اعلام  كرد: برزان  تكريتي  و عواد البندر ساعت  سه بامداد به  وقت  محلي  اعدام  شدند.
اعدام  دو تن  از همدستان  صدام
به دنبال  فشارهاي  بين المللي  بر دولت  عراق  پس  از اعدام  صدام ، بارها به  تعويق  افتاده  بود.
اين  افراد به  جرم  جنايت  بر ضد بشريت  و كشتن  صد و چهل  و هشت  تن  از شيعيان  دجيل  در دهه  1980 به  اعدام  محكوم  شده  بودند.
دولت عراق هنگام به دار آويختن اين دو تن، مقررات سخت تري را در محل اعدام كه در زمان صدام در آنجا مخالفان وي تحت شكنجه و بازجويي بودند، به اجرا گذاشت تا همانند زمان اعدام صدام، فيلمي از اعدام اين دو تن تهيه نشود. هر چند كه چندين كشور خواستار جلوگيري از حكم اعدام شده بودند ولي دولت عراق به اين اعتراض ها وقعي ننهاد. در همين حال نيروهاي امنيتي و نظامي عراق ديروز در عملياتي گسترده در استان دياله 95 تروريست عضو القاعده را كشتند و 40 تن را نيز بازداشت كردند.
به گزارش خبرگزاري صوت العراق، سرلشكر شاكر كعب فرمانده تيپ پنج ارتش عراق با اعلام اين خبر افزود: در اين عمليات كه براساس اطلاعات و شناسايي هاي قبلي در منطقه بلدرزو واقع در شمال شرق بغداد اجرا شد، همچنين 20 تن از گروگان هايي كه در اسارت تروريست ها بودند آزاد شدند.
كعبي گفت: در اين عمليات 20 انبار مهمات و هزار و 969 موشك كاتيوشا كشف شد.
</TEXT>
</DOC>
<DOC>
<DOCID>HAM2-851026-069</DOCID>
<DOCNO>HAM2-851026-069</DOCNO>
<ORIGINALFILE>/1385/851026/news/_kharj.htm</ORIGINALFILE>
<ISSUE>سه شنبه 26 دي 1385 - سال چهاردهم - شماره4184 - Jan 16, 2007</ISSUE>
<DATE calender="Western">2007-01-16</DATE>
<DATE calender="Persian">1385/10/26</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
توافق رايس و اولمرتبراي برگزاري نشست سه جانبه با ابومازن
</TITLE>
<TEXT>
مهر: رسانه هاي گروهي رژيم صهيونيستي از توافق وزير امور خارجه آمريكا و نخست وزير اسرائيل براي برگزاري نشست طرفين با ابومازن خبر دادند.
كاندوليزا رايس و ايهود اولمرت در پايان نشست خود توافق كردند تا نشستي سه جانبه را با حضور ابومازن رئيس تشكيلات خودگردان فلسطين به زودي برگزار كنند.
به گفته منابع اسرائيلي، زمان و مكان برگزاري نشست سه جانبه رايس با اولمرت و ابومازن مشخص نشده است.
رايس ديروز در بيت المقدس اشغالي، با ايهود اولمرت نخست وزير رژيم صهيونيستي ديدار و گفتگو كرد كه اين ديدار سه ساعت طول كشيد.طرفين در پايان اين ديدار، هيچ گونه اظهار نظري نكردند.
يك مسئول در وزارت امور خارجه آمريكا كه كاندوليزا رايس را در سفر به خاورميانه همراهي مي كند؛ نيز توافق رايس و اولمرت براي انجام نشست سه جانبه با ابومازن را تاييد كرد.اين مسئول كه خواست نامش فاش نشود، گفت: نشست سه جانبه اي ميان رايس و نخست وزير اسرائيل و رئيس تشكيلات خودگردان فلسطين طي سه يا چهار هفته آينده برگزار خواهد شد.رايس در ادامه سفر به خاورميانه ديروز وارد قاهره شد و با حسني مبارك رئيس جمهور مصر ديدار كرد. به گزارش منابع خبري، مبارك در اين ديدار جزئيات طرح مصر براي حل مشكل فلسطين كه به نقشه راه عربي معروف شده است را با رايس مطرح كرد.
</TEXT>
</DOC>
<DOC>
<DOCID>HAM2-851026-070</DOCID>
<DOCNO>HAM2-851026-070</DOCNO>
<ORIGINALFILE>/1385/851026/news/_kharj.htm</ORIGINALFILE>
<ISSUE>سه شنبه 26 دي 1385 - سال چهاردهم - شماره4184 - Jan 16, 2007</ISSUE>
<DATE calender="Western">2007-01-16</DATE>
<DATE calender="Persian">1385/10/26</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
عمليات گروه هاي تكفيري عليه شيعيان
</TITLE>
<TEXT>
واحد مركزي خبر: گروه هاي تكفيري ضدشيعي درصدد اجراي عمليات در لبنان هستند. به گزارش روزنامه السياسه چاپ كويت محافل عربي و آسيايي در لندن فاش كردند شماري از جوانان مزدور عربستان، آمريكا، آلمان، فرانسه، ايتاليا و چند كشور اروپايي ديگر به لبنان اعزام شده اند تا در صورت بروز جنگ مذهبي و طايفه اي در اين كشور عليه حزب الله وارد عمل شوند.
به گفته اين محافل اين جوانان پيش از اين معمولا براي اجراي عمليات عليه نيروهاي آمريكايي و شبه نظاميان شيعه به عراق اعزام مي شدند.
</TEXT>
</DOC>
<DOC>
<DOCID>HAM2-851026-071</DOCID>
<DOCNO>HAM2-851026-071</DOCNO>
<ORIGINALFILE>/1385/851026/news/_learning.htm</ORIGINALFILE>
<ISSUE>سه شنبه 26 دي 1385 - سال چهاردهم - شماره4184 - Jan 16, 2007</ISSUE>
<DATE calender="Western">2007-01-16</DATE>
<DATE calender="Persian">1385/10/26</DATE>
<CAT xml:lang="fa">علمی فرهنگی</CAT>
<CAT xml:lang="en">Science and Culture</CAT>
<TITLE>
گزارشي از نخستين همايش ملي مهندسي فرهنگي در تهران
مهندسي فرهنگي، رويكردي آينده نگر است
علي اصغر محمدي
</TITLE>
<TEXT>


نخستين همايش ملي مهندسي فرهنگي با حضور جمعي از مسئولان قواي سه گانه، استادان حوزه و دانشگاه، انديشمندان و صاحب نظران، روزهاي 20 و 21دي در مركز همايش هاي بين المللي صداوسيما در تهران برگزار شد. فراهم كردن زمينه به منظور تبادل افكار و آرا پيرامون مهندسي فرهنگي، تبيين و تعيين الزامات مهندسي فرهنگي با حضور نخبگان، انديشمندان و صاحب نظران، تبيين روش هاي انسجام بخشي زيرساخت هاي فرهنگي  در راستاي تحقق اهداف سند چشم انداز و دست يابي به نقشه مهندسي فرهنگي، از اهداف برگزاري اين همايش بود.
اعضاي هيأت علمي  دانشگاه ها و مراكز پژوهشي، مديران  فرهنگي، كارشناسان، پژوهشگران، صاحب نظران و ساير علاقه مندان به  حوزه مسائل فرهنگي در اين همايش 2روزه مقالات و پژوهش هاي خود را در محورهاي همايش ارائه دادند. در پايان اين همايش نيز به مقاله هاي برگزيده به رسم يادبود، هدايايي تقديم شد. نظر به اهميت موضوع مهندسي فرهنگي، گزيده اي از برخي سخنراني هاي اين همايش 2روزه تهيه شده كه در پي مي خوانيد.
محمود احمدي نژاد رئيس جمهوري- در اين همايش گفت: تنها راه تعالي ما صيانت و پالايش فرهنگ است.
رئيس شوراي عالي انقلاب فرهنگي افزود: فرهنگ، محيط انساني و معنوي است كه در آن غوطه ور هستيم و اين محيط مايه قوام، دوام و بالندگي ماست و ما امروز، هم نيازمند مهندسي فرهنگ و هم نيازمند مهندسي فرهنگي جامعه هستيم. وي اضافه كرد: در مهندسي فرهنگ، هم بايد اضافات و آلودگي ها را پالايش كنيم و هم از مرزهاي فرهنگ صيانت كرده و نوآوري داشته باشيم.
احمدي نژاد، خودباوري، عشق و آرمان هاي بلند را 3 عامل دوام و موفقيت يك جامعه رو به رشد عنوان كرد و اظهار داشت: خودباوري يعني شناخت داشته ها و توانمندي ها كه بخش مهمي  از آن به گذشته و هويت ما بازمي گردد كه به لطف الهي، ملت ما داراي يك سابقه بسيار درخشان و ذخاير عظيم فرهنگي و معنوي است. وي با اشاره به اين كه طراحي هاي فرهنگي نظام، سلطه خودباوري، عشق و آرمان بلند مهدوي را هدف قرار داده است، گفت: امروز ما در حال يك نبرد سنگين انديشه و فرهنگ هستيم.
رئيس شوراي عالي انقلاب فرهنگي افزود: نقش ملت ايران در فرهنگ و تمدن جهاني و ويژگي هاي اين ملت توانسته هزاران ستاره پر فروغ را در علم، فرهنگ و ادب تحويل بشريت دهد كه اگر بخواهيم به ملت ها به لحاظ توانمندي ها و سابقه امتياز دهيم، بدون ترديد ملت ايران جزو برترين ها قرار خواهد گرفت.
فرهنگ، زيربناي همه فعاليت هاي اجتماعي است
محمدرضا مخبر دزفولي -دبير شوراي عالي انقلاب فرهنگي- نيز در همايش ملي مهندسي فرهنگي گفت: فرهنگ، زيربناي همه فعاليت هاي اجتماعي است.
وي افزود: رصد عوامل فرهنگي، هويت فرد و جامعه، رشد و تعالي و يا سقوط انسان از گام هاي اساسي مهندسي فرهنگي است و فرهنگ به عنوان پايدارترين حوزه اجتماع، شكل حوزه هاي ديگر جامعه را مشخص مي كند.
مخبر دزفولي اظهار داشت: با نگاهي گذرا به حوزه هاي مختلف فرهنگي درمي يابيم كه فرهنگ به عنوان زيربناي فعاليت هاي جامعه، پايه هاي ارزش هاي فرد و جامعه را تعيين مي كند و آنها را در غالب رفتارهاي فردي و جمعي متبلور مي سازد. وي مهندسي فرهنگي را بستري براي دستيابي به اهداف اجتماع براي شكل دهي به شخصيت انسان و توسعه انسان مدار جامعه دانست.
راه فرهنگي با ابزار فرهنگي گشوده مي شود
دكتر رضا داوري اردكاني - رئيس فرهنگستان علوم- نيز در همايش ملي مهندسي فرهنگي گفت: ما با فرهنگ، خيلي از مسائل را مي فهميم، مي بينيم و بيان مي  كنيم. ما بدون فرهنگ نمي دانيم چه هستيم. وي خاطر نشان كرد: انسان منقطع از فرهنگ نيست و فهم ما تابعي از فرهنگ ماست. ما در دوره جديد جهان را به گونه اي ديگر مي بينيم و درك مي كنيم؛ به همين دليل نمي توانيم فرهنگ را در برابر خود بگذاريم و حدود آن را مشخص كنيم.
اين استاد دانشگاه درباره مفهوم شناسي و ابعاد مهندسي فرهنگي گفت: همه ما درك شهودي از فرهنگ داريم و در تعريف فرهنگ هم مي توانيم چيزي بگوييم. 500 تا 600 تعريف از فرهنگ ارائه شده كه اين مسئله دليل بر اختلاف گويندگان نيست؛ هر كس فرهنگ را به چند زبان تعريف مي كند.رئيس فرهنگستان علوم در ادامه افزود: فرهنگ امري حسي است. ما آداب و رسوم، زبان، شعر، ادبيات و افكار را با عنوان فرهنگ مي آوريم. مهندسي فرهنگي كاري ظريف و دشوار است؛ بنابراين بايد با احتياط به سمت آن رفت. البته اين دعوت به احتياط، به معني ترساندن نيست. فرهنگ بر همه تاثيرگذار است. فرهنگ شرق و غرب بر هم تاثير گذاشته است. ما از علم يونان تاثير پذيرفتيم و بر آن تاثير گذاشتيم. اين استاد دانشگاه تصريح كرد: نخستين گام مهندسي فرهنگي تذكر است و اولين قدم كه از پندار عقب افتادن خارج شويم اين است كه به خودمان نگاه كنيم. فرهنگ، جامعه را هماهنگ مي كند. وقتي اختلال باشد، جامعه نيز ناهماهنگ مي شود.
شناخت مهندسي فرهنگي در گرو شناخت فرهنگ
حجت الاسلام علي اكبر رشاد - عضو شوراي عالي انقلاب فرهنگي- نيز در اين همايش گفت: فرهنگ، يك پديده است و مطالعه فرانگر و عقلاني آن ناظر بر احكام فلسفه و فرهنگ است. وي افزود: علم فرهنگ غير از فلسفه فرهنگ است؛ علم جزئي نگر است. فرهنگ پژوهي به دو دسته فلسفه فرهنگ و علم فرهنگ تقسيم مي شود. فلسفه فرهنگ به روش شناسي فرهنگ  پژوهي مي پردازد اما علم فرهنگ، اين طور نيست.
رشاد با اشاره به اين كه فرهنگ متوقف نمي شود، اظهار داشت: ما بايد از فرهنگ پژوهي استفاده كنيم و فرهنگ پژوهي بايد در خدمت مهندسي فرهنگي قرار بگيرد تا مهندسي فرهنگي رخ  دهد. مهندسي فرهنگي بايد در سطح همه دانشگاه ها و حوزه ها باشد. امروز جهان در حال مهندسي فرهنگي شدن توسط قدرت هاست.
استفاده از تصوير، اولويت اول در فرهنگ سازي
مهندس عزت  اله ضرغامي - رئيس سازمان صداوسيما- در ادامه همايش مهندسي فرهنگي گفت: نحوه كار ما با مخاطب در حوزه فرهنگ و تحليل و تعريفي كه از فرهنگ داريم، مسئله مهمي  است. تعاريف متعددي براي اين موضوع داريم، اما يك تعريف فرهنگي، عبارت است از مجموعه اي از باورها، اعتقادات، سنن و رسوم، ارزش ها و نگرش ها و رفتارهايي كه شيوه زندگي فردي و اجتماعي در جوامع مختلف را شكل مي دهد و به شكل هاي مختلف در يك جامعه، متجلي مي شود. وي با اشاره به اين كه فرهنگ، تابع نظم و قواعد خاصي است، افزود: مهندسي فرهنگي با رويكردي آينده نگر در جست وجوي آينده فرهنگي مطلوب است. فرهنگ مطلوب را بايد شناسايي و بسياري از تعارضات فرهنگي را مشخص كرد.
ضرغامي تصريح كرد: چه بخواهيم و چه نخواهيم، تصوير حرف اول را مي زند؛ اما چقدر بزرگان ما در اين مقوله كار كرده اند. اگر ما هزاران نويسنده داريم، چقدر از اين نويسندگان هستند كه بتوانند فيلمنامه بنويسند.
تفاهم و مهندسي فرهنگي
حسن رحيم پور ازغدي - عضو شوراي عالي انقلاب فرهنگي- در سخناني اظهار داشت: اميدوارم بحث ها به  نحوي خط مشي عمل گرايانه را براي شوراي عالي انقلاب فرهنگي به  وجود آورد و فقط از اتاق فرهنگ و فكر، مشكل اتاقش حل نشود و فكرش بماند. وي افزود: خيلي هم نبايد در بند واژه ها و الفاظ باشيم، چون تا ما بخواهيم كار كنيم، فرهنگ ما را مهندسي كرده اند و رفته اند. مخاطبان ما نه مردم اند كه موعظه شان كنيم و نه غربي ها كه افشاي شان كنيم؛ من و شماييم. وي با بيان اين كه مهندسي فرهنگي، خرده فرهنگ ها را هم در بر مي گيرد، بر رفع مشكل متدولوژي در فرهنگ شناسي تاكيد كرد و ياد آور شد: وظيفه  اول شوراي عالي انقلاب فرهنگي است كه بايد نهادها را مهندسي فرهنگي كند و بايد بحران اختيارات شوراي عالي انقلاب فرهنگي را به نحو كامل تري حل كنيم. رحيم پور ازغدي با اشاره به برخي پيشنهاد ها در اين زمينه و بيان اين كه در مهندسي فرهنگي، اساس بر تفاهم است، افزود: از سويي بايد مذاكرات شورا باز شود و در معرض افكار عمومي  و نخبگان قرار گيرد. اين مذاكرات نبايد محرمانه باشد و مصوبات بايد ضمانت اجرا داشته باشد. از سوي ديگر، شوراي عالي انقلاب فرهنگي بايد حق دادن كارت زرد و قرمز داشته باشد و بتواند توضيح بخواهد.
فرهنگ، زيربناي جامعه  انساني
پروفسور حميد مولانا- استاد علوم ارتباطات - نيز در سخناني گفت: فرهنگ، زيربناي جامعه  انساني است و جريان رابطه  فرهنگ با اقتصاد، سياست و محيط زيست، ناگسستني است. وي افزود: تجربه  ناموفق كشورهاي سوسياليستي و فاشيستي براي ما بايد نمونه باشد كه به دنبال شان نرويم اما با دقت، آثارشان را مطالعه كنيم.
مولانا با اشاره به الگوي مهندسي فرهنگي ياد آور شد: ما نمي توانيم بدون صحبت درباره  دين، از مهندسي فرهنگي حرف بزنيم. از سوي ديگر به اقتصاد و فناوري اطلاعاتي، سيستم آموزشي و خانواده نيز بايد توجه كنيم. آيا مهندسي فرهنگي در محيط آلوده  فيزيكي و فرهنگي شهر تهران امكان دارد؟ من هيچ پايتختي را در دنيا به آلودگي تبليغاتي تهران و چند شهرستان ديگر نديده ام. تناقضات ايجادشده به قدري بالاست كه نمي شود فكرش را كرد.
لزوم آسيب شناسي در حوزه  فرهنگ
حجت الاسلام سيدصدرالدين شريعتي - رئيس دانشگاه علامه طباطبايي نيز در ادامه اين همايش با اشاره به مهندسي فرهنگي در مكتب اسلام گفت: اين مسئله، جايگاه ويژه اي دارد؛ به اين معنا كه كل حركت انبيا(ع)و نقش قرآن كريم براي مهندسي انسان از آفرينش است. بايد آسيب شناسي در حوزه  فرهنگ انجام دهيم و راه مقابله  با آنها را بشناسيم. وي تاكيد كرد: در طراحي ها از قرآن نگريزيم و دچار مسائلي كه ديگران مثل كلاف دور خود پيچيده اند و گم شده اند، نشويم. وحدت فرماندهي در امور فرهنگ بسيار مهم است كه متاسفانه وجود ندارد و هر قبيله اي به سمتي مي رود.
مهندسي فرهنگي، ايجاد توازن در سيستم فرهنگي
فيروز رازنهان - پژوهشگر فرهنگي- در همايش ملي مهندسي  فرهنگي اظهار داشت: مهندسي فرهنگي ايجاد توازن در سيستم فرهنگي كشور است. وي نظام هنجاري كشور را موجب حفظ ثبات جامعه برشمرد و تصريح كرد: نظام كلان كشور زماني تنظيم مي شود كه هر يك از چهار نظام اجتماعي، سياسي، اقتصادي و فرهنگي، جايگاه خود را داشته و در يكديگر تداخل نداشته باشند. اين استاد دانشگاه لازمه  تعادل نظام فرهنگي را هدايت عنوان كرد و گفت: براي نيل به اهداف فرهنگي جديد، نيازمند به مهندسي فرهنگي مجدد هستيم.
جامعيت ، خصوصيات مهندسي
دكتر غلامعلي حداد عادل نيز در مراسم اختتاميه اين همايش گفت: اصطلاح مهندسي فرهنگي را در شوراي عالي انقلاب فرهنگي و در سال هاي اخير از مقام معظم رهبري شنيده ايم، به طوري كه در سال هاي اخير ايشان در ديدارهاي خود به اعضاي شورا گفتند بايد به سمت مهندسي فرهنگي پيش برويم. رئيس مجلس شوراي اسلامي افزود: اصطلاح مهندسي فرهنگي به ياد ماندني و معمولاً در ذهن ما نسبتي ميان فرهنگ و مهندسي وجود ندارد. اما هم اكنون با توصيه مقام معظم رهبري صحبت از توسعه فرهنگي مي كنيم و اين نعمت شايد جانشين اصطلاح مديريت فرهنگي است. وي خاطر نشان كرد: مشخص است مديريت فرهنگي وافي به مقصود نبوده و انتظار بيشتري از لفظ مهندسي فرهنگي است.
حداد عادل گفت: كسي كه مهندس است و مهندسي مي كند اهل عمل و اقدام است. نوعي فرماندهي و هدايت عملي در مقام اجرا از مهندسي فهميده مي شود. مهندس، فردي نيست كه در فضا سرگردان باشد، فردي است كه براي راه رفتن و قدم برداشتن و اقدام كردن پاي بر زمين دارد. وي جامعيت را از خصوصيات مهندسي عنوان كرد و افزود: هيچ نكته اي نبايد در نيل به هدف فراموش شود. ارتباط ميان اجزاء و تأثير و تأثر آنها بايد مشخص باشد.
</TEXT>
</DOC>
<DOC>
<DOCID>HAM2-851026-072</DOCID>
<DOCNO>HAM2-851026-072</DOCNO>
<ORIGINALFILE>/1385/851026/news/_learning.htm</ORIGINALFILE>
<ISSUE>سه شنبه 26 دي 1385 - سال چهاردهم - شماره4184 - Jan 16, 2007</ISSUE>
<DATE calender="Western">2007-01-16</DATE>
<DATE calender="Persian">1385/10/26</DATE>
<CAT xml:lang="fa">علمی فرهنگی</CAT>
<CAT xml:lang="en">Science and Culture</CAT>
<TITLE>
خبر
دومين همايش ملي مهندسي ايمني و مديريت(hse)برگزار مي شود
</TITLE>
<TEXT>
گروه علمي فرهنگي- دومين همايش ملي مهندسي ايمني و مديريت(hse)زمستان سال آينده در دانشگاه صنعتي شريف برگزار مي شود.
به گزارش همشهري، اين همايش به منظور فراهم كردن بستري براي تبادل افكار و نظريات كارشناسان و محققان علمي و صنعتي، معرفي و گسترش مباحث ايمني و مديريت hse و عرضه دستاوردهاي نوين محققان و پژوهشگران به مجامع علمي و صنعتي برگزار مي شود. فراهم كردن زمينه همكاري بيشتر صنعت و دانشگاه و تشويق صنايع و مجامع علمي به پژوهش در زمينه ايمني و مديريت hse از ديگر اهداف برگزاري اين همايش است.
اين همايش توسط مركز طراحي فرآيند، ايمني و كاهش ضايعات دانشكده مهندسي شيمي و نفت دانشگاه صنعتي شريف و انجمن مهندسي شيمي ايران برگزار مي شود.
همايش در سه محور ايمني و مديريت ريسك، ايمني و محيط زيست و ايمني و سلامت شغلي برگزار مي شود.
محورهاي همايش در حوزه ايمني و مديريت ريسك، شامل موضوعاتي چون بهره گيري از مرور حوادث صنعتي در راه آموزش، روش هاي نوين در ارزيابي و طبقه بندي مخاطرات، معيارهاي ريسك، ايمني پيمانكاران، فرهنگ ايمني و كاربرد نرم افزارهاي حرفه اي در مهندسي ايمني است. همچنين در حوزه ايمني و محيط زيست، مهمترين محورها روش هاي نوين در طراحي واحدها به منظور كاهش ضايعات زيست محيطي، روش هاي سازگاركردن ايمني و محيط زيست، تحليل اثرات محيطي و اجتماعي واحدهاي صنعتي و نقش ارگان ها، سازمان ها و مجامع قانون گذار در ايمني و محيط زيست است.
در حوزه ايمني و سلامت شغلي نيز نقش بهداشت حرفه اي در صنايع، بررسي عوامل مخاطره آميز براي سلامت پرسنل در صنعت و رابطه متقابل بهداشت كار و بازده كاركنان است. نقش كليدي ايمني در صنعت به عنوان عاملي براي مصون نگاه داشتن انسان ها، سرمايه و محيط پيرامون از آسيب و نيز تامين منابع اقتصادي صنعت با جلوگيري از قطع توليد در اثر حوادث، بر هيچ صاحب نظري پوشيده نيست. در ايران نيز با توجه به رشد روزافزون فعاليت هاي صنعتي و با توجه به گستردگي طيف صنايع فعال در كشور چون صنايع سنگين، صنايع دفاعي، خودروسازي و صنايع غذايي از منظرهاي گوناگون مي توان به مقوله ايمني در صنعت پرداخت.
</TEXT>
</DOC>
<DOC>
<DOCID>HAM2-851026-073</DOCID>
<DOCNO>HAM2-851026-073</DOCNO>
<ORIGINALFILE>/1385/851026/news/_shari.htm</ORIGINALFILE>
<ISSUE>سه شنبه 26 دي 1385 - سال چهاردهم - شماره4184 - Jan 16, 2007</ISSUE>
<DATE calender="Western">2007-01-16</DATE>
<DATE calender="Persian">1385/10/26</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
به منظور ترغيب شهروندان به استفاده از پل هاي عابر پياده
نخستين پل موزه كشور در تهران افتتاح مي شود
</TITLE>
<TEXT>


گروه شهري نخستين پل هنري كشور تحت عنوان پل موزه پونه، به منظور ترغيب و تشويق شهروندان به استفاده از پل هاي عابر پياده طي مراسم ويژه اي امروز سه شنبه 26 دي ماه در تهران رسماً افتتاح مي شود و مورد بهره برداري قرار مي گيرد.
در اين پل مكانيزه كه به پله برقي مجهز بوده و با نگاه هنرمندانه به مبلمان شهري طراحي و اجرا گرديده، نسبت به تركيب و تلفيق هنر و فن آوري در پل عابر پياده به عنوان يكي از مكان هاي عمومي در فضاي شهري اقدام شده است.
بنابراين گزارش پل مذكور از سوي سازمان حمل و نقل و ترافيك شهرداري تهران و با سرمايه گذاري بخش خصوصي و در جهت كاهش تصدي گري مديريت شهري و ايجاد فرصت به منظور امكان حضور بخش خصوصي در توسعه و عمران شهري به مورد اجرا گذاشته شده است.
گفتني است، پل موزه پونه در خيابان كريم خان زند، تقاطع خيابان حافظ(جنب پاركينگ طبقاتي حافظ)در محدوده منطقه شش واقع شده كه يكي از پررفت و آمدترين تقاطع هاي مركزي تهران از نظر عبور و مرور وسايل نقليه و عابرين پياده به شمار مي آيد.
اتمام مرحله اول پروژه بزرگراه آسيا تا پايان امسال
از سوي ديگر، مرحله اول پروژه بزرگراه آسيا رو به اتمام است و اين بزرگراه در نيمه اول سال 87 به بهره برداري مي رسد.
به گزارش ايسنا، مسعود نصرآزاداني، مديرعامل سازمان مهندسي و عمران شهر تهران با بيان اين مطلب گفت: انحراف ترافيك در بزرگراه همت، نيايش و خيابان فردوس براي احداث تقاطع هاي غير همسطح صورت گرفته و در حال حاضر نصب پايه هاي پل ها در دستور كار قرار دارد.
وي افزود: طول بزرگراه آسيا حدود 6/6 كيلومتر و داراي 7 تقاطع غير همسطح نيايش، همت، لاله، كاشاني، رسالت، فردوس و تهران - كرج است.
مديرعامل سازمان مهندسي و عمران شهرداري تهران با اشاره به اين كه فاز يك بزرگراه آسيا تا پايان سال جاري به پايان خواهد رسيد، اظهار كرد: هزينه احداث اين پروژه حدود 70 ميليارد تومان برآورد شده است و عمليات اجرايي احداث ديواره هاي كانال پروژه با سرعت بسيار زيادي در حال پيگيري است.
مسعود نصرآزاداني تصريح كرد: بزرگراه آسيا و تقاطع هاي مربوطه حدفاصل آزاد راه تهران - كرج تا خيابان بوليوار قرار دارد و نقش بسيار مهمي در رفع گره ترافيكي گلوگاه ورودي و خروجي شهر تهران  ايفا خواهد كرد.
</TEXT>
</DOC>
<DOC>
<DOCID>HAM2-851026-074</DOCID>
<DOCNO>HAM2-851026-074</DOCNO>
<ORIGINALFILE>/1385/851026/news/_shari.htm</ORIGINALFILE>
<ISSUE>سه شنبه 26 دي 1385 - سال چهاردهم - شماره4184 - Jan 16, 2007</ISSUE>
<DATE calender="Western">2007-01-16</DATE>
<DATE calender="Persian">1385/10/26</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
مشكل شماره گذاري تاكسي هاي بانوان به زودي حل مي شود
ورود 2 هزار دستگاه تاكسي سبز فسفري ويژه بانوان تا پايان سال
</TITLE>
<TEXT>


سما: مدير عامل شركت تاكسي سرويس بانوان از حل مشكل شماره گذاري 15 دستگاه تاكسي تلفني بانوان كه موجب به تعويق افتادن فعاليت رسمي اين شركت در سطح شهر شده خبر داد و گفت: در صورت تحقق وعده  هاي كارخانجات سازنده، تا پايان امسال ظرفيت ورود 2 هزار دستگاه تاكسي سبز فسفري بانوان را به شبكه خدمات دهي خواهيم داشت.
حميد رضا بني جمالي مديرعامل شركت تاكسي سرويس بانوان در زمينه دليل سرويس ندادن تاكسي سرويس بانوان عليرغم افتتاح آن در 22 آذر گفت: از اين تاريخ شركت با 15 تاكسي فعاليت خود را براي برقراري ارتباط با مخاطبانش آغاز كرد. اما چون نصب تجهيزات در تاكسي ها به طول انجاميد و شركت خودروساز طرف قرارداد موفق نشد سرموعد خودروها را شماره گذاري شده تحويل دهد بنابراين سرويس دهي اين شركت به تعويق افتاد. وي با بيان اينكه با مساعدت هاي راهنمايي و رانندگي هم اكنون مشكل شماره گذاري تاكسي هاي سبز رنگ ويژه بانوان در حال رفع شدن است، تصريح كرد: اميدواريم با
به پايان رسيدن كار شماره گذاري 15 دستگاه تاكسي بي سيم بتوانيم سرويس دهي خود را آغاز كنيم.
بني جمالي تصريح كرد: به زودي با آغاز فعاليت رسمي تاكسي سرويس بانوان در سطح شهر، بانوان تهراني مي توانند با شماره هاي 20102020 و 55863380 براي استفاده از تاكسي تلفني بانوان تماس بگيرند كه البته براي فعال كردن شماره 1821 كه از قبل ويژه تاكسي سرويس بانوان وعده داده شده بود نيز هم اكنون مذاكراتي با مسئولان ذيربط در شركت مخابرات در حال انجام است.
</TEXT>
</DOC>
<DOC>
<DOCID>HAM2-851026-075</DOCID>
<DOCNO>HAM2-851026-075</DOCNO>
<ORIGINALFILE>/1385/851026/news/_shari.htm</ORIGINALFILE>
<ISSUE>سه شنبه 26 دي 1385 - سال چهاردهم - شماره4184 - Jan 16, 2007</ISSUE>
<DATE calender="Western">2007-01-16</DATE>
<DATE calender="Persian">1385/10/26</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
بودجه كاهش آلودگي هواي تهران در جاي ديگري هزينه شده است
</TITLE>
<TEXT>
ايرنا: مدير كل حفاظت محيط زيست استان تهران گفت: بودجه كاهش آلودگي هواي تهران در سال هاي گذشته به طور كامل صرف اموري غير از طرح هاي كاهش آلودگي هوا شده است.
سيدقوام الدين بزرگيان روز گذشته اظهار داشت: در سال هاي قبل بودجه هاي مختلفي براي فعاليت هاي كميته اجرايي كاهش آلودگي هواي تهران اختصاص يافته كه بخشي از اين اعتبارات براي طرح هاي كاهش آلودگي هوا هزينه نشده و منجر به ضعف عملكرد و كارآيي حوزه محيط زيست در برنامه هاي اجرايي اين كميته شده است.
آمار منتشر شده در رسانه ها حاكي از اختصاص???ميليارد ريال اعتبار براي اجراي طرح ايجاد مركز تحقيقات و كنترل گازهاي خروجي وسايط نقليه طي سال هاي??تا?? به سازمان حفاظت محيط زيست استان تهران است. وي تاكيد كرد: با توجه به آمار منتشر شده، اگر اين اعتبارات صرف اجراي طرح هاي كارآمد و احداث مراكز تحقيقاتي مي شد، امروز مشكلات آلودگي هواي تهران بسيار كمتر بود.
بزرگيان حضور مسئولان عالي رتبه نظام را در اين كميته ضروري خواند و تصريح كرد: بايد شوراي نظارت بر فعاليت هاي انجام شده در زمينه كاهش آلودگي هواي تهران شامل سران سه قوه و رئيسان دستگاه هاي مسئول در كاهش آلودگي هوا در قالب كميته ملي اجرايي كاهش آلودگي هوا تشكيل شود تا طرح ها و تصميم گيري هاي اجرايي در اين كميته ثمربخش باشد.
</TEXT>
</DOC>
<DOC>
<DOCID>HAM2-851026-076</DOCID>
<DOCNO>HAM2-851026-076</DOCNO>
<ORIGINALFILE>/1385/851026/news/_shari.htm</ORIGINALFILE>
<ISSUE>سه شنبه 26 دي 1385 - سال چهاردهم - شماره4184 - Jan 16, 2007</ISSUE>
<DATE calender="Western">2007-01-16</DATE>
<DATE calender="Persian">1385/10/26</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
دومين پرديس سينمايي تهران هفته آينده به بهره برداري مي رسد
</TITLE>
<TEXT>
گروه شهري- دومين پرديس سينمايي تهران با همكاري شهرداري منطقه 11 هفته آينده به بهره برداري مي رسد.
اكبر تشكري نيا مديرعامل شركت توسعه فضاهاي فرهنگي شهرداري تهران، با اعلام اين خبر گفت: دومين پرديس سينمايي تهران با عنوان مجموعه رازي با مساحت 2150 متر مربع و 3600 متر زير بنا در منطقه 11 شهرداري تهران تا پايان اين ماه افتتاح مي شود.
وي با اشاره به ويژگي هاي اين مجموعه گفت: مجموعه رازي داراي چهار سالن است كه يك سالن آن با گنجايش 50 نفر به صورت ويژه و مربوط به جشنواره ها و حاشيه فيلم هاست و سه سالن ديگر آن 300، 180 و 70 نفره است.
تشكرنيا در ادامه گفت: سالن انتظار، ساختمان اداري، پشتيباني، رستوران و غيره نيز در اين مجموعه وجود دارد و به لحاظ تاسيسات، سيستم گرمايش، سرمايش، تهويه بسيار پيشرفته و داراي تجهيزات سينمايي مجهز و به روز دنياست.وي هزينه احداث اين پرديس را 2 ميليارد تومان اعلام كرد.
مديرعامل شركت توسعه فضاهاي فرهنگي در ادامه گفت كه سومين پرديس سينمايي تهران با عنوان مجموعه زندگي نيز در دست احداث است.
</TEXT>
</DOC>
<DOC>
<DOCID>HAM2-851026-077</DOCID>
<DOCNO>HAM2-851026-077</DOCNO>
<ORIGINALFILE>/1385/851026/news/_shari.htm</ORIGINALFILE>
<ISSUE>سه شنبه 26 دي 1385 - سال چهاردهم - شماره4184 - Jan 16, 2007</ISSUE>
<DATE calender="Western">2007-01-16</DATE>
<DATE calender="Persian">1385/10/26</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
پرونده هاي تخريب باغ هاي تهران، در انتظار رأي دستگاه قضايي
</TITLE>
<TEXT>
ايرنا: مدير عامل سازمان پارك ها و فضاي سبز شهرداري تهران با ابراز نگراني از روند تخريب باغات و فضاي سبز تهران گفت: هم اكنون???پرونده تخريب باغات در دستگاه قضايي در انتظار راي نهايي است. علي محمد مختاري اظهارداشت: مدت ها از بررسي اين پرونده ها در دستگاه قضايي گذشته اما هنوز هيچ رايي در اين خصوص صادر نشده است. وي با بيان اينكه صدور هرچه سريعتر راي اين پرونده ها تاثير بسزايي در كاهش تخريب باغات و فضاي سبز تهران دارد، گفت: برخورد جدي دستگاه قضايي با متخلفان در تخريب باغات تهران موجب حفظ باغات كنوني تهران و جلوگيري از تخريب آنها خواهد شد.
مدير عامل سازمان پارك هاوفضاي سبزشهرداري تهران بخش مهمي ازپرونده هاي تخريب باغات و فضاي سبز را مربوط به تخلفات دستگاه هاي دولتي دانست.
مختاري خاطرنشان كرد: در زمينه جلوگيري از تخريب باغات، نقصان قانوني بسياري وجود دارد كه بايد برطرف شود. وي با اشاره به برنامه شهرداري تهران براي توسعه فضاي سبز درون شهري تهران گفت: پنج هزار هكتار از طرح كمربند سبز پيرامون شهر تهران در حال اجراست كه در اسفندماه امسال به بهره برداري خواهد رسيد. مختاري ادامه داد: هم اكنون حدود??هزار هكتار از طرح??هزار هكتاري كمربند سبز پيرامون شهر تهران احداث شده كه نقش مهمي در كاهش آلودگي هاي زيست محيطي پايتخت خواهد داشت. وي همچنين از احداث??بوستان منطقه اي و فرامنطقه اي تا پايان امسال در تهران خبر داد و گفت: شهرداري علاوه بر توسعه فضاي سبز برون شهري، توسعه درون شهري آن را در برنامه خود قرار داده تا سرانه فضاي سبز شهروندان تهراني به استانداردهاي لازم برسد.
</TEXT>
</DOC>
<DOC>
<DOCID>HAM2-851026-078</DOCID>
<DOCNO>HAM2-851026-078</DOCNO>
<ORIGINALFILE>/1385/851026/news/_shari.htm</ORIGINALFILE>
<ISSUE>سه شنبه 26 دي 1385 - سال چهاردهم - شماره4184 - Jan 16, 2007</ISSUE>
<DATE calender="Western">2007-01-16</DATE>
<DATE calender="Persian">1385/10/26</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
نقص فني، قطار مترو را 50 دقيقه متوقف كرد
</TITLE>
<TEXT>
گروه شهري  نقص فني يك قطار خط 5 شركت مترو در ساعت 10:43 صبح ديروز كه از ايستگاه گلشهر به سمت صادقيه در حال حركت بود، در نزديكي ايستگاه وردآورد موجب توقف طولاني  آن شد.
در پي هشدارهاي شركت مترو مبني بر بروز مشكلات و نقص فني در خطوط سه گانه اين شركت، صبح ديروز قطار خط گلشهر  صادقيه به دليل نقص فني از حركت باز ايستاد و بيش از 45 دقيقه در نزديكي ايستگاه وردآورد متوقف ماند.
شركت راه آهن شهري تهران و حومه(مترو)نيز در اطلاعيه اي اعلام كرد: با تلاش گروه هاي تعميراتي مترو در ساعت 11:38 مشكل رفع و حركت قطارها طبق جدول زمان بندي به روال عادي بازگشت. اين شركت در اين اطلاعيه ضمن  عذرخواهي از مسافران، هرگونه شايعه مبني بر خارج  شدن قطار از ريل، تصادم و واژگون  شدن آن را نيز تكذيب كرد. براساس اين گزارش، با وقوع اين حادثه، كاركنان ايستگاه وردآورد بلافاصله سازمان آتش نشاني را مطلع كردند و با حضور ماموران اين سازمان، مسافران قطار تخليه شدند. از آنجا كه قطار يادشده بر بالاي پل وردآورد متوقف شده بود، نگراني مسئولان شركت مترو، باعث حضور ماموران آتش نشاني شد كه اين امر موجب شد تا تمامي مسافران به بيرون قطارها هدايت شوند. گفتني است كه از ساعت 11:38 ديروز، حركت قطارها بر اساس جدول زمان بندي در حال انجام است.
</TEXT>
</DOC>
<DOC>
<DOCID>HAM2-851026-079</DOCID>
<DOCNO>HAM2-851026-079</DOCNO>
<ORIGINALFILE>/1385/851026/news/_shari.htm</ORIGINALFILE>
<ISSUE>سه شنبه 26 دي 1385 - سال چهاردهم - شماره4184 - Jan 16, 2007</ISSUE>
<DATE calender="Western">2007-01-16</DATE>
<DATE calender="Persian">1385/10/26</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
2 هزار دستگاه خودرو روباز حمل زباله حذف شد
</TITLE>
<TEXT>
سما: مديرعامل سازمان خدمات موتوري شهرداري تهران از خروج 2 هزار دستگاه ماشين آلات روباز حمل زباله هاي تهران از چرخه ناوگان جمع آوري زباله هاي شهر تهران و جايگزيني 536 دستگاه خودروي مكانيزه مسقف به جاي آنها تاكنون خبر داد.
مصطفي سليمي با اشاره به وجود 2 هزار و 650 دستگاه خودرويي كه حمل زباله هاي شهر تهران را برعهده دارند، افزود: از اين تعداد تاكنون 2 هزار دستگاه ماشين آلات روباز از چرخه خدمات شهري خارج شده و به جز 150 دستگاه ماشين آلاتي كه قابليت تبديل  شدن دارند، مابقي نيز
به تدريج حذف خواهد شد.
وي با اشاره به جايگزيني 536 دستگاه خودروي مكانيزه مسقف جمع آوري زباله به جاي ماشين آلات حذف شده، اظهارداشت: هريك از ماشين آلات قبلي ظرفيت حمل و جابه جايي 500 تا يك تن زباله در روز را داشتند، درحالي كه هريك از خودروهاي مكانيزه فعلي ظرفيت حمل 4 تا 12 تن زباله در روز را دارند. بنابراين، جايگزيني بيش از 500 دستگاه ماشين آلات مسقف مكانيزه با ظرفيت بالا كاملاً جبران حذف 2 هزار دستگاه خودروي روباز حمل زباله را كرده و حذف اين تعداد ماشين آلات مشكلي را در حمل زباله هاي شهر ايجاد نمي كند.
سليمي تصريح كرد: همزمان با آغاز اجراي طرح مكانيزاسيون خدمات شهري در تهران، به تمام پيمانكاران طرف قرارداد ابلاغ شد كه بايد به تدريج همه خودروهاي روباز حمل زباله را كه قابليت مسقف  شدن داشته باشند، به خودروهاي روبسته تبديل كنند.
</TEXT>
</DOC>
<DOC>
<DOCID>HAM2-851026-080</DOCID>
<DOCNO>HAM2-851026-080</DOCNO>
<ORIGINALFILE>/1385/851026/news/_shari.htm</ORIGINALFILE>
<ISSUE>سه شنبه 26 دي 1385 - سال چهاردهم - شماره4184 - Jan 16, 2007</ISSUE>
<DATE calender="Western">2007-01-16</DATE>
<DATE calender="Persian">1385/10/26</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
ديدار عضو شوراي شهر با شهروندان
</TITLE>
<TEXT>
گروه شهري - عضو شوراي اسلامي شهر تهران در پي ديدارهاي دوره اي از مناطق مختلف شهرداري، روز چهارشنبه بيست و هفتم دي ماه از منطقه پنج ديدار خواهد داشت. براين اساس، حبيب كاشاني با حضور در منطقه پنج به بررسي و حل مشكلات شهروندان اين منطقه خواهد پرداخت. شهروندان مي توانند براي ثبت نام ديدار با اين عضو شوراي شهر به روابط عمومي شهرداري منطقه مراجعه كنند.
</TEXT>
</DOC>
<DOC>
<DOCID>HAM2-851026-081</DOCID>
<DOCNO>HAM2-851026-081</DOCNO>
<ORIGINALFILE>/1385/851026/news/_shari.htm</ORIGINALFILE>
<ISSUE>سه شنبه 26 دي 1385 - سال چهاردهم - شماره4184 - Jan 16, 2007</ISSUE>
<DATE calender="Western">2007-01-16</DATE>
<DATE calender="Persian">1385/10/26</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
تشكيل انجمن هاي فرهنگي هنري شهرداري تهران
</TITLE>
<TEXT>
گروه شهري شهرداري تهران، ارتقاي خدمات فرهنگي از طريق فعاليت انجمن هاي فرهنگي هنري كاركنان شهرداري تهران و خانواده آنها را، راهي براي گسترش خدمتگزاري بهتر و بيشتر به شهروندان تهراني مي داند.
ناصر اماني قائم مقام معاونت مالي و اداري شهرداري تهران در مراسم ديدار با هنرمندان شهرداري تهران كه در سالن شهيد آويني فرهنگسراي بهمن برگزار شد، در تشريح ديدگاه هاي شهردار تهران براي گسترش خدمات فرهنگي به خانواده بزرگ شهرداري تهران، ضمن تأييد فعاليت هاي انجام شده توسط اداره كل رفاه، تعاون و خدمات اجتماعي، بر توسعه بيشتر اين خدمات تأكيد كرد و اظهار اميدواري كرد در آينده نزديك، تسهيلات ويژه اي براي هنرمندان شهرداري تهران در نظر گرفته شود.
</TEXT>
</DOC>
<DOC>
<DOCID>HAM2-851026-082</DOCID>
<DOCNO>HAM2-851026-082</DOCNO>
<ORIGINALFILE>/1385/851026/news/_siasi.htm</ORIGINALFILE>
<ISSUE>سه شنبه 26 دي 1385 - سال چهاردهم - شماره4184 - Jan 16, 2007</ISSUE>
<DATE calender="Western">2007-01-16</DATE>
<DATE calender="Persian">1385/10/26</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
رهبر معظم انقلاب:
علما براي وحدت جهان اسلام به وظيفه خود عمل كنند
آيت الله خامنه اي: تفرقه افكنان نه شيعه اند، نه سني
</TITLE>
<TEXT>


گروه سياسي - حضرت آيت الله خامنه اي رهبر معظم انقلاب اسلامي در ديدار شركت كنندگان در هم انديشي علماي اهل تسنن و تشيع و دومين همايش بزرگداشت ابن ميثم بحراني با اشاره به دشمني ها با انقلاب اسلامي، تصريح كردند: با وجود همه اين دشمني ها، انقلاب اسلامي ايران روح غرور و افتخار به اسلام را در مسلمان ها زنده كرد و امروز بيداري و عزت امت اسلامي در مقابل شكست دشمن آشكارتر شده است.
به گزارش پايگاه اطلاع رساني دفتر مقام معظم رهبري، حضرت آيت الله خامنه اي هوشياري علما و ارشاد مردم، گرفتار نشدن در دام وسوسه دشمن و كمك دولتهاي اسلامي را زمينه ساز وحدت دنياي اسلام ارزيابي و خاطرنشان كردند: اگر اين وحدت تحقق يابد پشتيبان دولتهاي اسلامي خواهد بود
و اين دولتها ديگر مجبور نخواهند شد به دليل ترس و ضعف خود به دامن انگليس و آمريكا پناه ببرند.
ايشان در بخش ديگري از سخنان خود تأكيد كردند: وحدت دنياي اسلام، هدفي اعلي و دست يافتني است و علما بايد در اين زمينه به وظيفه سنگين خود عمل كنند.
رهبر انقلاب اسلامي وجود اختلاف را در عقايد و فرقه ها امري طبيعي دانستند و افزودند: در دوران معاصر، استعمار از جهالت ها، تعصب ها و كج فهمي ها براي ايجاد اختلافات حداكثر استفاده را كرد و پس از پيروزي انقلاب اسلامي در ايران، اين حركت استعماري شدت گرفت.
حضرت آيت الله خامنه اي انگليس را به دليل سابقه حضور در منطقه در ايجاد اختلاف ميان صفوف مسلمانان متبحر توصيف كردند و افزودند: برجستگان مبارزه با استعمار از جمله امام خميني، سيدجمال الدين اسدآبادي شيخ محمد عبده و شرف الدين عاملي بر وحدت امت اسلامي تأكيد بسيار و تلاش كردند اختلافات، به حربه اي عليه دنياي اسلام تبديل نشود.
حضرت آيت الله خامنه اي به تلاش اختلاف افكنان و جبهه استكبار در عراق، افغانستان، پاكستان و لبنان اشاره و تأكيد كردند: كساني كه درصدد ايجاد اختلاف هستند نه شيعه هستند و نه سني.
رهبر انقلاب اسلامي در همين زمينه خاطرنشان كردند دستگاههاي اطلاعاتي آمريكا و اسرائيل با ايجاد اختلاف و تحريك عناصر تندرو نقش اساسي در ناامني عراق برعهده دارند و ناامن ترين مناطق عراق، محلهايي است كه نظاميان آمريكايي در آنجا حضور دارند.
ايشان به ترفند دشمنان عليه انقلاب اسلامي ايران اشاره و تصريح كردند: با پيروزي انقلاب در ايران، آمريكا برنامه جديدي طراحي كرد تا انقلاب اسلامي ايران را انقلاب شيعي وانمود كند در حالي كه انقلاب ما، انقلاب اسلامي و انقلاب قرآن است كه افتخارش برافراشتن پرچم ارزشهاي اسلامي توحيد و معرفي احكام الهي و ارزش معنوي اسلام است و موفق نيز بوده است.
حضرت آيت الله خامنه اي ريشه دشمني با انقلاب اسلامي ايران را همين موفقيت ارزيابي كردند و افزودند: اگر انقلاب ايران از دنياي اسلام، فلسطين، افغانستان و لبنان و هر مسلماني كه براي اسلام حركت مي كند حمايت و دفاع نمي كرد، دشمنان هم با ايران كاري نداشتند.
حضرت آيت الله خامنه اي در بخش ديگري از سخنانشان با اشاره به شخصيت علمي علامه ابن ميثم بحراني، ايشان را فقيه و متكلمي بزرگ برشمردند كه شرح او بر نهج البلاغه از بهترين شرح هاست.
در آغاز اين ديدار محمدي عراقي رئيس سازمان فرهنگ و ارتباطات اسلامي و چند تن از علماي اهل سنت و شيعه كشورهاي اسلامي درباره همبستگي اسلامي و ضرورت هوشياري علما و روشنفكران جهان اسلام سخناني ايراد كردند.
</TEXT>
</DOC>
<DOC>
<DOCID>HAM2-851026-083</DOCID>
<DOCNO>HAM2-851026-083</DOCNO>
<ORIGINALFILE>/1385/851026/news/_siasi.htm</ORIGINALFILE>
<ISSUE>سه شنبه 26 دي 1385 - سال چهاردهم - شماره4184 - Jan 16, 2007</ISSUE>
<DATE calender="Western">2007-01-16</DATE>
<DATE calender="Persian">1385/10/26</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
سخنگوي دولت:
اشغال كنسولگري ايران را تروريستي مي دانيم
</TITLE>
<TEXT>
گروه سياسي سخنگوي دولت با اشاره به اشغال سركنسولگري ايران در شهر اربيل عراق گفت: اشغال كنسولگري ايران و گروگانگيري ديپلمات هاي ايراني بر خلاف كنوانسيون هاي بين المللي است و اين اقدامات جز مفهوم ترويستي هيچ مفهومي ندارد.
غلامحسن الهام روز گذشته در نشست هفتگي خود با خبرنگاران درباره آخرين اخبار از ديپلمات هاي گروگان گرفته شده توسط آمريكايي ها در عراق گفت: تلاش هاي زيادي در جهت آزادي ديپلمات ها با دولت عراق صورت گرفته و اين كار توسط مسئولان عراقي دنبال مي شود ولي آمريكايي ها هم به ايران و به دولت عراق بايد پاسخگو باشند و اميدوارم آنها از اين اقدامات غير حقوقي كه بر خلاف موازين بين المللي است دست بردارند.
سخنگوي دولت در پاسخ به پرسشي در خصوص اعلام آمادگي رئيس جمهوري براي مذاكره با آمريكا در شرايط مناسب و عادلانه گفت: ما براي مذاكره مشكلي نداريم.
به گزارش ايرنا، وي افزود: ما براي حل مشكلات عمومي جهان و همچنين ايجاد صلح در منطقه و رهايي مردم عراق از ستم آمريكا آماده ايم هر كمكي را ارائه دهيم تا اين مردم از سختي رها شوند و فشار و ستم بر مردم منطقه كاهش يابد.
الهام با بيان اين نكته كه آمريكايي ها به مذاكره با ايران نياز دارند، تصريح كرد: ما بر اساس مواضع ثابت خود كه خواستار صلح و انسان دوستي هستيم و از موضع اقتدار، براي انجام هر نوع تلاشي در راه تحقق صلح و عدالت آمادگي داريم.
حركت به سمت 3000 سانتريفيوژ
سخنگوي دولت در پاسخ به سؤالي مبني بر اينكه آيا نصب سه هزار دستگاه سانتريفيوژ در نطنز آغاز شده است؟ اظهار داشت: ما به سمت توليد سوخت هسته اي كه نياز به سه هزار سانتريفيوژ و افزايش بيش از اين تعداد را دارد حركت مي كنيم چرا كه بايد??هزار مگابايت برق هسته اي توليد كنيم. وي با اشاره به نياز ايران به ايجاد??نيروگاه سوخت هسته اي گفت: هدف ما تأمين نيازهاي صنعتي كشور است و اين برنامه رو به انجام و تكميل است.
الهام ضمن تأكيد بر عدم خروج ايران از ان.پي.تي خاطرنشان كرد كه كليه اقدامات ايران تحت نظر بازرسان آژانس بين المللي انرژي اتمي انجام مي شود.
آمريكا شبيه صدام
سخنگوي دولت در مورد تهديدات اخير مقامهاي آمريكايي عليه ايران گفت: تحركات و اقدامهاي آمريكا ما را به ياد حركات صدام مي اندازد.
وي خاطرنشان كرد كه با وجود فضاسازي آمريكا در اين زمينه، افكار عمومي جهان به سود دفاع از حقوق مظلوم، صلح و عدالت بسيج مي شود.
الهام ضمن تأكيد بر اين نكته كه آمريكايي ها قدرت واكنش حاد عليه ايران را ندارند، اظهار داشت: اين روحيه استكباري است كه به دنبال مرعوب كردن هستند ولي ملت ما تهديدپذير نيست. سخنگوي دولت گفت: تهديدات مطرح شده از طرف مقامات آمريكايي عليه ايران، ناشي از ضعف و شكست آنان است.
جنگ نرم
سخنگوي دولت در پاسخ به اين سؤال كه چرا در موضوع هسته اي سكوتي كشور را فرا گرفته و از موضع گيري مسئولان در اين زمينه خبري نيست گفت: تمامي مسئولان بر اين مسئله كه انرژي هسته اي حق مسلم ماست اجماع دارند و اتفاق مهمي هم نيفتاده است كه بخواهند اظهار نظر كنند.
وي با اشاره به قطعنامه 1737 شوراي امنيت سازمان ملل گفت: صادر كنندگان قطعنامه به دنبال جنگ نرم و ايجاد اختلاف و فاصله بين دولت و مردم هستند. ما كار خود را پيش مي بريم و نيازي هم به سروصدا نداريم. اقدامات ما در چارچوب معاهدات واهداف تعريف شده صلح آميز پيش مي رود و مانعي هم در اين كار وجود ندارد.
</TEXT>
</DOC>
<DOC>
<DOCID>HAM2-851026-084</DOCID>
<DOCNO>HAM2-851026-084</DOCNO>
<ORIGINALFILE>/1385/851026/news/_siasi.htm</ORIGINALFILE>
<ISSUE>سه شنبه 26 دي 1385 - سال چهاردهم - شماره4184 - Jan 16, 2007</ISSUE>
<DATE calender="Western">2007-01-16</DATE>
<DATE calender="Persian">1385/10/26</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
ابلاغ قانون انگشت نگاري از اتباع آمريكايي
</TITLE>
<TEXT>
مهر: محمود احمدي نژاد، قانون انگشت نگاري از اتباع آمريكايي در مبادي ورودي به كشور را ابلاغ كرد.
طرح لزوم بازرسي و انگشت نگاري از اتباع آمريكايي در مبادي ورودي كشور، در جلسه علني 28 آبان ماه مجلس شوراي اسلامي با يك فوريت توسط نمايندگان ملت تصويب شد و در اول آذرماه، به تأييد شوراي نگهبان قانون اساسي رسيد.
براساس اين قانون دولت جمهوري اسلامي ايران از تمامي اتباع آمريكايي در مبادي ورودي كشور و مراكز صدور رواديد، متناسب با رفتار مقامات آمريكا، بازرسي و انگشت نگاري مي كند.
</TEXT>
</DOC>
<DOC>
<DOCID>HAM2-851026-085</DOCID>
<DOCNO>HAM2-851026-085</DOCNO>
<ORIGINALFILE>/1385/851026/news/_siasi.htm</ORIGINALFILE>
<ISSUE>سه شنبه 26 دي 1385 - سال چهاردهم - شماره4184 - Jan 16, 2007</ISSUE>
<DATE calender="Western">2007-01-16</DATE>
<DATE calender="Persian">1385/10/26</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
يادداشت
اتحاد وارونه با آمريكادكتر اسدالله بادامچيان
</TITLE>
<TEXT>
ولي امرمسلمين روز گذشته در ديدار شركت كنندگان در دومين همايش بزرگداشت ابن ميثم بحراني، وحدت دنياي اسلام را هدفي اعلي و دست يافتني دانستند و وظيفه سنگين علما را در اين زمينه يادآور شدند. ايشان تاكيد كردند كه اگر اين وحدت تحقق يابد پشتيبان دولتهاي اسلامي خواهد بود و اين دولتها ديگر مجبور نخواهند شد به دليل ترس و ضعف خود به دامن انگليس وآمريكا پناه ببرند. رهبر معظم انقلاب همچنين در عيد سعيد غدير، هشدار دادند كه همدستي برخي دولت هاي عربي با آمريكا، عليه ايران اسلامي، در واقع عليه همان دولت هاست.
طبق اخبار، وزير خارجه آمريكا در سفري كه به منطقه خاورميانه داشته است با برخي از دولت هاي وابسته به آمريكا، مذاكره كرده كه با آمريكا در برابر دو خطر كه از طرف ايران متوجه آنهاست متحد شوند. 1- خطر ايرانيت كه قوميت عربي را تهديد مي كند و 2- خطر اسلام شيعي كه تسنن را تهديد مي نمايد.واقعيت اين است كه آمريكا، به عنوان سلطه گر فرعوني عصر امروز، اسلام خميني(ره)را ضد سلطه گري مي يابد و آن را محوري براي آزادي و استقلال ملت ها مي داند. بوش پس از حادثه 11 سپتامبر، به صراحت سخن از جنگ صليبي به ميان آورد. از آن پس، آمريكا در افغانستان، به بهانه طرد طالبان كه خود آنها را كمك كرده بود عليه اسلام وارد جنگ شد، و با اشغال افغانستان، در اين سال ها ملت مسلمان افغانستان را بمباران كرده و خانه و روستا و شهر آنها را ويران ساخته است.
اتحاد وارونه با آمريكا
آمريكا با ترفند طرد صدام و ايجاد دموكراسي، به عراق حمله نظامي كرد و هر روز با ترور و عمليات نظامي مردم مسلمان عراق اعم از شيعه و سني را در نجف و فلوجه و بغداد و كربلا كشت و مي كشد. در لبنان با نشان دادن چراغ سبز به رژيم صهيونيستي و پرداخت هزينه جنگ 33 روزه كوشيد حزب الله را از سر راه بردارد و چون نتوانست از دولت فعلي لبنان حمايت مي كنند حمايتي كه نتيجه اي جز ناكامي ندارد، در فلسطين، با دولت منتخب به جنگ برخاست و آن را محاصره اقتصادي و سياسي كرد، هر روز از ترورهاي فردي و جمعي رژيم صهيونيستي حمايت و از طرف ديگر به محمود عباس كمك نيم ميليارد دلاري مي كند تا او در برابر حماس تقويت شود.
دشمني هاي آمريكا با اسلام ناب محمدي و علوي، تازگي ندارد. آنها 45 سال قبل محمدرضا شاه را اعزام كردند كه با پوشش اصلاحات، و رفراندم قلابي، و 6 ماده فريبكارانه، عليه  اسلام در ايران اقدام نمايد.
و در سال 56 چون ديدند نهضت اسلامي فراگير شده، نگذاشتند امام در نجف بماند و در سال 57 ژنرال  هايزر را با مجوز سركوب نهضت و كشتار عمومي مردم ايران اعزام كردند كه تمام اين توطئه ها به شكست انجاميد و آمريكا به بن بست رسيد و رژيم مزدورش در ايران سقوط كرد.
پس از پيروزي انقلاب اسلامي، دشمني هاي آمريكا با جمهوري اسلامي ايران نيازي به تكرار ندارد. در سي سال انواع طرحها و توطئه ها و تحريم ها و حمايت از ضد انقلاب خارجي و داخلي، و بودجه هاي ميليارد دلاري حمايت از صدام، روي آوردن طالبان، طرح محاصره ايران حتي با اشغال كشورهاي همسايه آن، نشانگر اقتدار ايران اسلامي است كه به خاطر اسلام و اصل ولايت فقيه عادل حاصل شده است وآمريكا را عاجز كرده است.
طبيعي است هر چه نظام جمهوري اسلامي، و انقلاب اسلامي، و خيزش اسلامگرايي قويتر و گسترده تر شود، خشم و كينه و دشمني آمريكا حداقل به همان اندازه افزايش يابد.
آمريكا اكنون به گروه هاي تروريستي متوسل مي شود. سازش با طالبان و القاعده(به گفته كرزاي)مسلح كردن گروهك پ.ك. ك(به گفته اردوغان)، تحويل گرفتن گروهك تروريستي منافقين و مذاكره با آنها، ميداندهي به گروه هاي تروريستي در عراق، باز گذاشتن دست رژيم صهيونيستي در هر جنايت و خيانت، بمباران مسلمانان سومالي، تقويت مجدد گروهك هاي ضدانقلاب ايراني و معاندان داخلي در ايران نمونه هاي آن هستند.
بالاخره در نهايت عجز از اينكه خود بتواند كاري بكند به دولت هاي وابسته به غرب پيشنهادهايي در رابطه با دفع خطر(فارس ها)و(تشيع و تسنن شهادت طلب)داده است.شايد هم احساس خطر مي كند كه اين دولت ها، در برابر محبوبيت ايران و اسلام، دارند تغيير سياست مي دهند و بخواهد آنها را در موضع ضد ايران نگه بدارد. آيا اين برنامه به جايي مي رسد؟
مسلماً هر توطئه اي، ايجاد زحمت مي كند، اما برگشت اين طرح آمريكا، عليه امريكا و سران وابسته به آمريكاست.
ملت هاي مسلمان و آزاديخواه، بخوبي ايران اسلامي را مي شناسند، اسلام جايگاه خود را در جهان باز كرده و رو به پيشرفت است. نهضت هاي اسلامي منطقه، تلاش دشمنان اسلام براي تفرقه را درك كرده و مي كنند. در برابر چند روحاني، كه حرف آمريكا را درباره شيعيان امضا كردند، علماي بزرگ شيعه و سني در جهان اسلام، بر وحدت همه مسلمانان تاكيد نمودند. دولت ها هم اگر در برابر اسلام و مسلمين بايستند، به سقوط نزديك مي شوند.
</TEXT>
</DOC>
<DOC>
<DOCID>HAM2-851026-086</DOCID>
<DOCNO>HAM2-851026-086</DOCNO>
<ORIGINALFILE>/1385/851026/news/_siasi.htm</ORIGINALFILE>
<ISSUE>سه شنبه 26 دي 1385 - سال چهاردهم - شماره4184 - Jan 16, 2007</ISSUE>
<DATE calender="Western">2007-01-16</DATE>
<DATE calender="Persian">1385/10/26</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
رئيس جمهوري: ليبراليسم به پايان راه رسيده است
</TITLE>
<TEXT>


گروه سياسي - رئيس جمهوري گفت: سيستم ليبراليسم در دنيا به پايان راه رسيده است و ما بايد خود را براي تغيير و تحولات پيش رو در جهان آماده كنيم.
محمود احمدي نژاد يكشنبه شب به وقت محلي(دوشنبه صبح به وقت تهران)پس از ورود به كيتو پايتخت اكوادور در ديدار با رافائل كوررآ رئيس جمهوري اكوادور با بيان اين مطلب افزود: ملت هاي جهان امروز بيدار شده اند و پايه هاي نظام سلطه نيز در حال فروپاشي است و واقعيت اين امر در منطقه خاورميانه واضح تر از ساير نقاط جهان به چشم مي آيد. احمدي نژاد با تبريك انتخاب كوررآ به سمت رئيس جمهوري اكوادور، اين انتخاب را نشانه مراتب اعتماد مردم اكوادور به وي خواند و ادامه داد: اين انتخاب به نوبه خود يكي از نشانه هاي تحولات پي در پي است كه در آمريكاي لاتين، آسيا و خاورميانه به وقوع مي پيوندند. رافايل كوررآ نيز در اين ديدار با ابراز خرسندي از ميزباني احمدي نژاد و هيأت همراه تصريح كرد كه دولت وي با منطق نئوليبرال كه صرفاً مبتني بر تجارت است، موافق نيست و به دنبال همكاري ميان كشورهاي دوست براي مقابله با اين منطق است و براي توسعه مناسبات كشورش با ايران در زمينه هاي فرهنگي، اقتصادي، تجاري و همكاري دو و چندجانبه آماده است. محمود احمدي نژاد همچنين شب گذشته در مراسم تحليف رافائل كوررآ رئيس جمهوري اكوادور در محل كنگره ملي اين كشور در كيتو حضور يافت.
احمدي نژاد در نيكاراگوئه
رئيس جمهوري در ادامه سفر به 3 كشور آمريكاي لاتين، صبح يكشنبه پيش از سفر به اكوادور، وارد ماناگوا پايتخت نيكاراگوئه شد. به گزارش پايگاه اطلاع رساني رياست جمهوري، محمود احمدي نژاد در بدو ورود مورد استقبال دانيل اورتگا رئيس جمهور اين كشور و تني چند از اعضاي كابينه وي قرار گرفت. اولين دور مذاكرات رؤساي جمهوري ايران و نيكاراگوئه بلافاصله پس از برگزاري مراسم استقبال برگزار شد.
اهداي عالي ترين نشان
دانيل اورتگا رئيس جمهوري نيكاراگوئه همچنين در اين مراسم، نشان ربن داريو عالي ترين نشان فرهنگي اين كشور و مدال اتحاد آمريكاي لاتين نيكارگوئه آزاد را به
رئيس جمهوري اهدا كرد.
ديدار در كاخ رياست جمهوري
رئيس جمهور همچنين در ديدار با اورتگا در محل كاخ رياست جمهوري نيكاراگوئه اظهار داشت: پيروزي دانيل اورتگا در انتخابات رياست حمهوري نشانه بيداري مردم نيكاراگوئه است. دانيل اروتگا رئيس جمهوري نيكاراگوئه نيز در اين ديدار با بيان اينكه امروز دو ملت ايران و نيكاراگوئه براي عدالت و صلح مبارزه مي كنند، گفت: ما دو رئيس جمهور گرد هم آمده ايم تا تلاش هاي خود را در جهت رفاه و توسعه مردم دو كشور بكار گيريم.
مصاحبه مطبوعاتي مشترك
رئيس جمهوري عصر يكشنبه به وقت محلي، در پايان امضاي تفاهمنامه جمهوري اسلامي ايران و نيكاراگوئه و پيش از ترك ماناگوا پايتخت اين كشور به مقصد كيتو پايتخت اكوادور، در مصاحبه مطبوعاتي مشترك با دانيل اورتگا رئيس جمهوري نيكاراگوئه گفت: مردم قاره هاي آمريكا، آفريقا و آسيا امروز بيدار و با ظلم و تجاوز مخالف هستند، دوران زورگويي به سر رسيده است. دانيل اورتگا رئيس جمهور نيكاراگوئه نيز در اين مراسم بابيان اينكه امروز اراده اي در جهان از سوي كشورهاي در حال توسعه براي حل مشكلات شكل گرفته و ما اميدواريم با كمك كشورهاي در حال توسعه معضلات ما رفع شود، گفت: امروز در سايه انعقاد سند همكاري با تهران بر آن هستيم تا بتوانيم با مشكلات و مسايل مقابله كنيم و ريشه آنها را بركنيم.
مخالف گفتگو با آمريكا نيستيم
محمود احمدي نژاد گفت: تهران در صورت فراهم شدن شرايط عادلانه و مناسب با انجام گفت وگو با آمريكا مخالفتي ندارد. رئيس جمهوري درگفت وگويي كه شبكه تلويزيوني العربيه يكشنبه شب آن را پخش كرد، گفت: ايران هيچ مخالفتي با مذاكره با هر طرفي كه باشد البته به استثناي رژيم صهيونيستي كه آن را به رسميت نمي شناسيم، ندارد.
</TEXT>
</DOC>
<DOC>
<DOCID>HAM2-851026-087</DOCID>
<DOCNO>HAM2-851026-087</DOCNO>
<ORIGINALFILE>/1385/851026/news/_siasi.htm</ORIGINALFILE>
<ISSUE>سه شنبه 26 دي 1385 - سال چهاردهم - شماره4184 - Jan 16, 2007</ISSUE>
<DATE calender="Western">2007-01-16</DATE>
<DATE calender="Persian">1385/10/26</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
ابلاغ قانون تجديدنظردر همكاري باآژانس
</TITLE>
<TEXT>
گروه سياسي - رئيس جمهوري قانون تجديد نظر ايران در همكاري با آژانس بين المللي انرژي اتمي را ابلاغ كرد.
به گزارش مهر اين قانون در پي صدور قطعنامه تحريم برنامه هسته اي ايران در شوراي امنيت به تصويب نمايندگان مجلس شوراي اسلامي رسيد و پس از تصويب نيز كميته ويژه اي از سوي علي لاريجاني، دبير شوراي عالي امنيت ملي مسئول بررسي راهكارهاي تجديد نظر در روابط با آژانس شده بود.
همچنين به گفته يك ديپلمات سعودي، دبير شوراي عالي امنيت ملي كشورمان كه در سفر به عربستان با پادشاه اين كشور ديداركرد، در اين ديدار با بيان اينكه برنامه هسته اي ايران داراي اهداف صلح آميز است، گفت: چنانچه اعمال فشارها برضد برنامه هسته اي ايران ادامه يابد، از ان پي تي خارج نخواهيم شد اما سطح همكاري هايمان را تغيير مي دهيم. آسوشيتدپرس و رويترز هم گزارش دادند علي لاريجاني در جريان سفر به عربستان سعودي حامل پيام مقام معظم رهبري و رئيس جمهوري براي ملك عبدالله بوده است اما منابع خبري داخلي به نقل از مقامات آگاه ارسال پيام از سوي مقام معظم رهبري براي پادشاه عربستان را تكذيب كردند .
</TEXT>
</DOC>
<DOC>
<DOCID>HAM2-851026-088</DOCID>
<DOCNO>HAM2-851026-088</DOCNO>
<ORIGINALFILE>/1385/851026/news/_siasi.htm</ORIGINALFILE>
<ISSUE>سه شنبه 26 دي 1385 - سال چهاردهم - شماره4184 - Jan 16, 2007</ISSUE>
<DATE calender="Western">2007-01-16</DATE>
<DATE calender="Persian">1385/10/26</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
اخبار كوتاه
</TITLE>
<TEXT>
دولت: با بخشنامه جديد دولت كه از سوي معاون اول رئيس جمهور ابلاغ شد همه دستگاه هاي اجرايي با محوريت شوراي اطلاع رساني دولت مكلف به همكاري مناسب جهت برگزاري باشكوه دهه فجر شدند.
قوه قضائيه:آيت الله سيد محمود هاشمي شاهرودي گفت: در حال حاضر اصلاح قانون مجازات اسلامي ما را در شرايطي حساس و تاريخي قرار داده است و بايد با بهره  گيري از اين فرصت، قانون مجازات جامعي را براي آينده سيستم قضائي كشور تدوين كنيم. رئيس قوه قضائيه در جلسه ديروز مسئولان عالي قضائي همچنين به حوادث و اتفاقات عراق اشاره كرد و با محكوم كردن حمله به كنسولگري ايران در اربيل و ربودن ديپلمات هاي ايراني گفت: اين گونه حوادث نشان از شكست آمريكا در منطقه و عراق است و اين شكست ها ناشي از مقابله با خواست و اراده مردم عراق و اشتباهات مكرر آمريكا در اين كشور و نحوه برخورد با ملت  هاي منطقه و از جمله در عراق و لبنان و بي  توجهي به حقوق عامه ملتهاست كه سبب بيزاري مردم منطقه و جهان از آمريكا و قرار گرفتن اين كشور در سراشيبي سقوط شده است.
مجلس شوراي اسلامي: كميسيون امنيت ملي و سياسي خارجي مجلس اقدام اخير نيروهاي نظامي آمريكايي در حمله به كنسولگري ايران در شهر اربيل عراق و اقدام به ربودن چهار ديپلمات ايراني و انفجار، تخريب  و ضبط اموال و اسناد كنسولگري را محكوم كرد.
مجمع تشخيص مصلحت نظام: آيت الله اكبر هاشمي رفسنجاني، شناساندن انقلاب اسلامي به نسل جوان را فريضه اي الهي و موجب استحكام آن عنوان كرد. رئيس مجمع تشخيص مصلحت نظام در ديدار اعضاي ستاد برگزاري مراسم دهه فجر با اشاره به برگزاري انتخابات اخير در كشور تصريح كرد: تحليل آرا و حضور گسترده مردم در اين انتخابات نشان مي دهد كه مردم ايران اسلامي اعتماد ويژه اي به نيروهاي با تجربه انقلاب دارند و اين خود دليل مناسبي براي رد گسست نسلهاست. وي ايجاد تفرقه را از اهداف دشمنان انقلاب اسلامي عنوان كرد و گفت: در شرايطي كنوني و حدت ملي يك نياز اساسي است و نبايد گذاشت عده اي با دامن زدن به اختلافات نژادي، مذهبي و سياسي به اين اصل مهم آسيب برسانند.
</TEXT>
</DOC>
<DOC>
<DOCID>HAM2-851026-089</DOCID>
<DOCNO>HAM2-851026-089</DOCNO>
<ORIGINALFILE>/1385/851026/news/_siasi.htm</ORIGINALFILE>
<ISSUE>سه شنبه 26 دي 1385 - سال چهاردهم - شماره4184 - Jan 16, 2007</ISSUE>
<DATE calender="Western">2007-01-16</DATE>
<DATE calender="Persian">1385/10/26</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
رئيس مجلس شوراي اسلامي:
از قدرت براي حذف رقيب در انتخابات استفاده نكرديم
</TITLE>
<TEXT>
گروه سياسي - رئيس مجلس شوراي اسلامي گفت: هر چند مجلس جناح اكثريت را دراختيار دارد اما در امر نظارت بر انتخابات شوراها از قدرت خود براي حذف رقيب استفاده نكرد و اين افتخاري براي مجلس و دولت است.
غلامعلي حداد عادل كه صبح ديروز در جمع اعضاي هيات مركزي نظارت و هيات هاي عالي نظارت بر انتخابات شوراها در تالار مدرس سخن مي گفت و مهر خبر آن را منتشر كرد، اظهار داشت: شاهد به پايان رسيدن يك كار سنگين و افتخارآميز براي مجلس هستيم و امروز روز خوبي براي مجلس است.
رئيس مجلس گفت: امروز تابلوي غربي ها، دموكراسي است، مواضعي كه در درونش دروغ آشكار است، آنها براي دخالت خود بايد عنواني بتراشند.
حداد عادل افزود: در رويكرد جديد غرب آنچه اين راهبرد را باطل كرد انقلاب اسلامي ايران است. انقلاب ايران در همان خاورميانه كه آمريكايي ها مدعي هستند در آنجا مردم سالاري وجود ندارد، به وجود آمده و مردم فردي را انتخاب و رهبر كرده اند و امروز 28 سال است كه راه خود را ادامه مي دهند و هر سال در انتخابات شركت كرده اند و نمونه حقيقي از مردم سالاري را در منطقه اي به وجود آوردند كه آمريكايي ها با همين بهانه مي خواهند در آنجا حضور پيدا كنند.
وي تأكيد كرد: مسئله انتخابات در كشور ما صرفا يك امر داخلي نيست بلكه يك امرجهاني است و به گونه اي است كه كار ملت ايران خنثي كننده راهبردهاي استكبار است.
حسين فدايي رئيس هيات نظارت بر انتخابات شوراها نيز در اين نشست روند برگزاري انتخابات شوراها در كشور را مثبت و قابل قبول عنوان كرد و گفت: انتخابات در يك محيط آرام و قانونمند انجام گرفت كه اين موجب افتخار نظام است و در اين مسير هيات هاي نظارت نقش بسيار مثبتي داشتند. فدايي در گزارش آخرين وضعيت تاييد نتيجه انتخابات شوراها در شهرها و روستاها گفت: از تعداد شهرها حدود 900 شهر صحت انتخاباتش تاييد شده و انتخابات حدود 32 هزار روستا نيز تا امروز تاييد شده است. وي تاكيد كرد: البته هنوز تاييد انتخابات تعدادي از شهرها و روستاها پايان نيافته است. در مجموع آنچه به نظر مي رسد در رابطه با شهرها فكر نمي كنم مشكل صحت انتخابات به 15 شهر برسد. در روستاها هم چنين است.
</TEXT>
</DOC>
<DOC>
<DOCID>HAM2-851026-090</DOCID>
<DOCNO>HAM2-851026-090</DOCNO>
<ORIGINALFILE>/1385/851026/news/_siasi.htm</ORIGINALFILE>
<ISSUE>سه شنبه 26 دي 1385 - سال چهاردهم - شماره4184 - Jan 16, 2007</ISSUE>
<DATE calender="Western">2007-01-16</DATE>
<DATE calender="Persian">1385/10/26</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
ادعاي تكراري وزير خارجه آمريكا:
خطر ايران جدي است
</TITLE>
<TEXT>


گروه سياسي- وزير امورخارجه آمريكا به منظور توجيه مواضع خصمانه و غيراصولي ايالات متحده برضد برنامه هسته اي ايران گفت: مطرح شدن موضوع حمله نظامي رژيم صهيونيستي به تأسيسات هسته اي ايران، نشان دهنده خطر ناشي از شكست در واداشتن ايران به كنار گذاشتن برنامه هسته اي خود است.
به گزارش رويترز، كاندوليزا رايس كه در جريان سفر دوره اي خود به خاورميانه با شبكه 10 تلويزيون اسرائيل گفتگو مي كرد، مدعي شد: حتي صحبت از حمله نظامي اسرائيل برضد ايران، نشان مي دهد كه خطر ادامه يافتن برنامه هسته اي ايران تا چه حد جدي است. وي افزود: معتقدم هنوز هم فرصت هاي زيادي براي پيگيري مسير ديپلماسي در مورد پرونده هسته اي ايران وجود دارد. وزير امور خارجه آمريكا همچنين با طرح اين ادعا كه جامعه بين المللي با اقدامات يكجانبه كشورش بر ضد فعاليتهاي هسته اي صلح آميز ايران موافق است، گفت: تحريمهاي شوراي امنيت عليه برنامه هسته اي ايران كافي نيست.
روزنامه انگليسي ساندي تايمز هفته گذشته ادعا كرده بود كه اسرائيل قصد انجام حمله نظامي برضد تأسيسات هسته اي ايران را دارد، اما اين مسئله از جانب رژيم صهيونيستي تكذيب شد.
ادعاهاي هماهنگ مقامات آمريكايي
در همين حال جورج بوش، رئيس جمهور آمريكا نيز در گفتگو با شبكه تلويزيوني سي بي اس، ايران را تهديدي براي صلح جهاني خواند و گفت: خروج آمريكا از عراق ايران را قدرتمند مي سازد. همچنين به گزارش آسوشيتدپرس رابرت گيتس، وزير دفاع آمريكا نيز گفت: افزايش فعاليت هاي نظامي آمريكا در خليج فارس براي مقابله با ايران انجام گرفته است. وي در عين حال با تأكيد بر اينكه اكنون زمان مناسبي براي گفت وگو با ايران نيست، احتمال انجام اين كار را در آينده رد نكرد.
ديك چني، معاون رئيس جمهور آمريكا هم با متهم كردن ايران به ايجاد بي ثباتي  در عراق گفت: ايران با كمك رساني به شبه نظاميان مخالف آمريكا در عراق تلاش مي كند به اهداف خود دست يابد. وي كه با شبكه خبري فاكس نيوز گفتگو مي كرد همچنين مدعي شد كه ايران با حمايت از آنچه جنبش هاي اسلام گرايان راديكال در لبنان، فلسطين و سرتاسر خاورميانه خواند از عراق فراتر رفته و خطري براي متحدان ميانه روي آمريكا در منطقه محسوب مي شود.
هشدار رئيس مجلس كويت
در همين حال جاسم الخرافي، رئيس پارلمان كويت نسبت به انجام هرگونه اقدام نظامي بر ضد ايران هشدارداد.
به نوشته روزنامه الشرق الاوسط وي در جمع خبرنگاران اظهار داشت: بايد زمينه را براي راه حل سياسي جهت حل پرونده  هسته اي ايران فراهم كرد. الخرافي همچنين هرگونه دخالت نظامي در امور ايران را به ضرر ثبات جهاني دانست و بر ضرورت انجام مذاكره و توجه به راه حل ديپلماتيك براي حل موضوع هسته اي ايران تأكيد كرد.
</TEXT>
</DOC>
<DOC>
<DOCID>HAM2-851026-091</DOCID>
<DOCNO>HAM2-851026-091</DOCNO>
<ORIGINALFILE>/1385/851026/news/_siasi.htm</ORIGINALFILE>
<ISSUE>سه شنبه 26 دي 1385 - سال چهاردهم - شماره4184 - Jan 16, 2007</ISSUE>
<DATE calender="Western">2007-01-16</DATE>
<DATE calender="Persian">1385/10/26</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
ديدگاه
آينده تاريك تر آمريكاحسن كاظمي قمي*
</TITLE>
<TEXT>
اولين سؤال پس از وقوع حوادثي نظير حمله به كنسولگري ايران در شهر اربيل عراق توسط نيروهاي آمريكايي كه به ذهن خطور مي كند اينكه اساساً چرا آمريكا دست به چنين اقداماتي مي زند؟ در پاسخ مي توان چند موضوع را مورد توجه قرار داد. چندي پيش نيروهاي آمريكايي
2 ديپلمات ايراني را كه در چهارچوب توافقات و همكاري هاي امنيتي در عراق به سر مي بردند به طرز نامناسبي دستگير كرد. اين دستگيري و بازداشت هرچند مدت زيادي طول نكشيد و با پيگيري سرسختانه مسئولان بلندپايه عراقي خاتمه يافت اما يك پيام روشن براي همه به ويژه دولت عراق داشت، آن هم اين بود كه آمريكا به هيچ وجه مايل نيست پرونده امنيتي عراق به طور مستقل و بدون در نظر گرفتن آمريكا دنبال شود. آمريكايي ها مصرند كه پرونده امنيتي عراق را انحصاراً در اختيار خودشان بگيرند. چرا كه اگر ثابت شود كه خود عراقي ها مي توانند به تنهايي امنيت كشورشان را تأمين كنند ديگر نيازي به حضور آمريكا نيست. لذا براي ايالات متحده اصلاً خوشايند نيست كه چنين روندي دنبال و اتفاقي رخ دهد. اين ناخوشايندي براي كاخ سفيدنشينان زماني افزايش مي يابد كه اين روند با حضور مؤثر و رابطه حسنه و رو به توسعه دولت عراق و ايران همراه شود.
آمريكا تلاش مي كند با اقداماتي مشابه آنچه در اربيل رخ داد، ايران و عراق را براي توسعه روابط دوجانبه تحت فشار قرارداده و اين روابط رو به گسترش را هرچه بيشتر در تنگنا قرار دهد. نيروهاي آمريكايي بي ميل نيستند از طريق اين گونه اقدامات تشنج بيشتري در عراق ايجاد كنند.
از سوي ديگر اعتراف بوش به شكست هاي سياست اين كشور در خاورميانه به ويژه عراق ناشي از نتايجي است كه متأسفانه كمتر شجاعت پذيرش رسمي آن و تجديدنظر در اتخاذ راهبرد جديد پيش رو در دولتمردان اين كشور وجود دارد. امروز بوش پيشنهاد اجراي راهبرد جديدي در عراق مي دهد كه بايد گفت اين پيشنهاد هم موجب شكست هاي بيشتر ايالات متحده خواهد شد. رئيس جمهوري آمريكا افزايش نيروي نظامي در عراق را دنبال مي كند و يا در دستوراتي كه وزير خارجه اش به آنها اعتراف دارد دستور حمله به اماكن حفاظت شده ديپلماتيك را مي دهد اما اين اقدامات چون با واقعيات داخلي عراق تطابق ندارد قطعاً منجر به شكست خواهد شد. امروز تأمين امنيت عراق خود تبديل به چالشي نوين در آستانه سده جديد ميلادي براي دولت آمريكا شده است. پس اگر آمريكايي ها در روش نادرست گذشته خود تجديدنظر نكرده و پرونده امنيتي عراق را به دولت اين كشور نسپارد و بخواهد راهبردهاي تشنج زا و جنگ طلبانه را ادامه دهد بايد منتظر آينده تاريك تري براي ايالات متحده در عراق بود.
*سفير ايران در بغداد
</TEXT>
</DOC>
<DOC>
<DOCID>HAM2-851026-092</DOCID>
<DOCNO>HAM2-851026-092</DOCNO>
<ORIGINALFILE>/1385/851026/world/_asib.htm</ORIGINALFILE>
<ISSUE>سه شنبه 26 دي 1385</ISSUE>
<DATE calender="Western">2007-01-16</DATE>
<DATE calender="Persian">1385/10/26</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
توانمندسازي را از خود آغاز كنيم
</TITLE>
<TEXT>


*سهيل معيني
هر سال به مناسبت هاي گوناگون مانند روزهاي جهاني معلولان، نابينايان،  ناشنوايان و... مراسم مختلف برگزار شده و ده ها مقاله در رسانه هاي گروهي كشورهاي مختلف منتشر مي شود. محور اين مراسم و مقالات مورد اشاره گراميداشت جايگاه معلولان، تاكيد بر حقوق مشخص اجتماعي آنان و آگاه سازي جامعه در مورد توانمندي هاي اين افراد است. تاكيد بر حقوق مشخص اجتماعي آنان و آگاه سازي جامعه در مورد توانمندي هاي اين افراد است. تاكيد بر اين كه افراد معلول انسان هاي داراي محدوديت هاي جسمي، جسم ذهني و روحي هستند، اما اين تفاوت ها را بايد هم عرض تفاوت هاي انسان هاي ديگر تلقي كرد و از اعمال هر گونه پيشداوري منفي نسبت به توانمندي هاي افراد معلول خودداري كرد. بر همين اساس بخش عمده اي از فعاليت انجمن هاي معلولان و فعالان معلول را فرهنگسازي و ترويج آگاهي در ميان مردم نسبت به توانمندي هاي افراد معلول تشكيل مي دهد، اما با احترام به ارزش اين فعاليت هاي فرهنگي و آگاهي بخشي بايد توجه كرد كه مردم با حسن نيت و با ذهني در آغاز خالي از پيشداوري نسبت به افراد معلول برخورد مي كنند.
در واقع جامعه در ضمير ناخودآگاه جمعي خود با همدلي و همدردي با انسان هاي داراي محدوديت هاي جسمي و حسي برخورد مي كند و درصدد آن است كه از هر راه ممكن در كاهش آثار ناشي از محدوديت هاي افراد معلول به كمك آنها بشتابد،  آنچه مشكل ساز مي شود قبل از سطح برخورداري هاي فرهنگي و علمي هر جامعه موقعيت واقعاً موجود افراد معلول در هر جامعه مفروض است.
اين وضعيت اجتماعي معلولان است كه ديد جامعه را نسبت به آنان تعيين مي كند. طبيعي است هر جامعه اي ولو با حسن نيت و برخوردار از نيك نهادي جامعه بشري نمي تواند در برخورد با افراد معلول بيكار، منزوي و محروم از نظر اقتصادي و اجتماعي به توانمندي افراد معلول فكر كند. بر همين منوال باز طبيعي است كه مردم در مواجهه با افراد معلول تحصيلكرده، مرفه و اثرگذار قضاوتي مثبت نسبت به اين افراد پيدا كند و با توجه به محدوديت هاي مقابل آن افراد معلول توانمند آنها را در مقايسه با افراد سالم تكريم نكند پس براي ايجاد باور صحيح جامعه نسبت به توانمندي هاي افراد معلول بايد ابتدا اين افراد توانمند شوند تا با تحقق اين امر جامعه برداشتي مثبت از آنها به دست آورد. همين امر نقطه آغازين استراتژي سازمان هاي خوديار معلولان و انجمن هاي همدل با معلولان قرار مي گيرد بايد توانمندسازي را از خود آغاز كنيم.
استراتژي فعاليت هاي اجتماعي معلولان
در بخش نخست اين نوشتار به ضرورت آغاز توانمندسازي از خود معلولان رسيديم، اما شايد به دليل انگيزه هاي قوي فردي يا به موازات آن ضعف تجربي كار جسمي در كشورمان عمده ترين گرايش توانمندسازي معلولان معطوف به فرد معلول شود. به بيان ساده هر شخص معلول مي كوشد متناسب با توان خود به موفقيت هاي اجتماعي دست يابد. خوشبختانه در اين رهگذر شاهد ظهور تعداد زياد و روزافزوني از افراد معلول موفق در جامعه هستيم، اما اين موفقيت ها تاثير كمي بر اصول كاميابي جمعي معلولان در جامعه داشته است. بايد در نظر داشت مشكلات معلولان عمدتاً جمعي است براي مشكلات اجتماعي بايد راه حل هاي اجتماعي يافت نه فردي، اينجاست كه نقش بارز انجمن هاي معلولان به عيان مي آيد اگر ديد جامعه نسبت به هر فرد معلول با توانمند كردن او اصلاح مي شود بر همين پايه با توانمندسازي انجمن هاي معلولان است كه مي توان ديد جامعه را نسبت به گروه هايي كه براي بيشترين بهره مندي از منابع جامعه تلاش مي كنند عوض كرد و در اين ميان سهم گروه هايي بيشتر است كه توانمندي سازماندهي قوي تر و اثرگذاري بيشتر را بر مديريت توزيع كننده منابع داشته باشند. معلولان نيز از اين قاعده مستثني نيستند. براي كسب فرصت هاي برابر اجتماعي با ساير آحاد جامعه معلولان چاره اي به جز افزايش اثرگذاري بر تصميم گيري هاي كلان جامعه ندارند. براي تحقق اين استراتژي بايد انجمن هاي معلولان آموزش ببينند و توان سازماندهي خود را بالا ببرند. آموزش در مورد ريشه مشكلات اجتماعي معلولان، چگونگي ارائه راهكارهاي علمي و عملي متناسب با شرايط جامعه براي حل آن مشكلات، چگونگي تعامل با سازمان هاي اجتماعي ديگر در جهت دستيابي به اهداف معلولان، چگونگي استفاده از گروه هاي قدرت براي دخالت موثر بر روند تصميم گيري هاي مديريت جامعه در امور معلولان يا معطوف به آنها. يكي ديگر از محورهاي اصلي توانمندسازي انجمن هاي معلولان توليد منابع مالي و فيزيكي براي رفع نيازهاي معلولان و به عبارت ديگر ورود انجمن هاي معلولان و توليد منابع مالي و فيزيكي براي رفع نيازهاي معلولان به عرصه اجرايي در قالب اجراي پروژه مشخص است. همه اين امور البته ممكن اما مستلزم آموزش پيگير و علمي سازمان هاي جمعي معلولان است. با ذكر يك مثال ملموس در مورد كشورمان اهميت اين ضرورت را تشريح و بحث را پايان مي دهيم. مهمترين سند در دست معلولان كشورمان در جهت تامين حقوق آنان قانون جامع حقوق معلولان است، اما با وجود گذشت دو سال و نيم از تصويب اين قانون بسياري از مواد آن اجرا نشده يا حداقل كامل اجرا نشده اند. شايد در اين ميان اكثريت معلولان انگشت تقصير را به سمت سازمان هاي دولتي گرفته و به شكلي اعتراض آميز در مورد علل عدم اجراي كامل قانون پرسش مي كنند. مطالعه دقيق قانون، 2 نكته را روشن مي كند. نخست حيطه گستره شمول آن از امور رفاهي و آموزش و اشتغال گرفته تا مناسب سازي محيطي و ترويج فرهنگي كه البته توجيه كننده صفت جامعيت قانون است، دوم ضرورت هماهنگي فرابخشي ميان سازمان هاي اجرايي براي تحقق كامل قانون اگر بر اين ويژگي ها محدوديت توان سازمان هاي دولتي متولي امور معلولان در واداشتن دستگاه هاي اجرايي گوناگون را براي اجراي قانون مذكور و ضعف هماهنگي ضروري در اين خصوص را بيافزاييم آنچه به دست مي آيد وضعيت موجود و البته نامطلوب اجراي قانون براي معلولان است. آنچه اين فاصله را پر مي كند نقش سازمان هاي خوديار معلولان براي رفع نقايص پيش گفته در اجراي كامل قانون جامع حقوق معلولان است. اگر سازمان هاي مذكور گردهم آيند و براي جبران ناهماهنگي ميان دستگاه هاي اجرايي در خصوص پيگيري اجراي حقوق معلولان كانوني را به وجود آورند و با تشكيل كميته هاي تخصصي از متخصصان برجسته معلول يا همدل با معلولان اجراي قانون را از همه دستگاه هاي اجرايي كشور پيگيري كنند شاهد تحولي اساسي در اين زمينه خواهيم بود. زمان آن فرا رسيده است كه معلولان با تكيه بر سرمايه هاي فردي موجود در ميان اين گروه خود موتور محركه تحقق اهداف اجتماعي خويش گردند به شكل سازمان يافته حقوقشان را بيان و دنبال كنند، با استفاده از اهرم هاي قدرت مانند مجلس شوراي اسلامي، شوراها و دولت در جهت بهبود زندگي خويش اقدام كنند و با ارايه راهكارها بر تصميم گيري در مورد خود اثر قاطع گذارند، براي تحقق اين امور چاره اي به جز توانمندسازي جمعي معلولان بر محور آموزش گروهي نيست. با اميد آغاز حركت مصمم جمعي در اين خصوص.
*سردبير روزنامه ايران سپيد
</TEXT>
</DOC>
<DOC>
<DOCID>HAM2-851026-093</DOCID>
<DOCNO>HAM2-851026-093</DOCNO>
<ORIGINALFILE>/1385/851026/world/_asib.htm</ORIGINALFILE>
<ISSUE>سه شنبه 26 دي 1385</ISSUE>
<DATE calender="Western">2007-01-16</DATE>
<DATE calender="Persian">1385/10/26</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
همه ما توان يابيم
</TITLE>
<TEXT>
مصطفي زكرياپور- انسان، با شناخت توانايي هاي محدود خود و مقايسه شرايطش با موجودات ديگر به خصوص هنگام مواجه شدن با مسائل عديده اي كه به مرور زمان برايش اتفاق افتاد، فهميد كه به تنهايي قادر به تقابل با محيط پيرامون خود نيست و مي بايست از توان ديگران به علاوه استفاده مفيد از وسايل اين ضعف خود را جبران نمايد.
از اين رو سعي كرد با تشكيل گروه و سپس جامعه و استفاده از انديشه و توان ديگران خود را قدرتمندتر از قبل سازد.پس به طور كلي انسان به معناي اعم توان ياب و محتاج همكاري و استفاده از توان ديگري است تا وي را قادر به رسيدن به اهداف خود سازد. امروزه باتوجه به پيشرفت هايي كه حاصل شده است نياز بشر به همكاري و استفاده از توان ديگران بيش از پيش ديده مي شود و با تخصصي شدن امور و نيز پيچيده تر شدن نيازهاي انسان لزوم برقراري هرچه بيشتر رابطه با افراد مختلف جامعه بشري بيشتر احساس مي شود. پس مي توان نتيجه گرفت جميع بشر توان يابند يعني به دنبال تواني فراتر از توان خود هستند تا به كمك آن قادر به زندگي بهتر باشند.
تعريف
به طور كلي هرچيز كه به علتي دچار شود، معلول ناميده مي شود. بنابراين تعريف ساده مي توان گفت افرادي كه دچار علت شده اند و اين علت آنان را از داشتن عضوي و يا عملكرد آن عضو محروم ساخته(معلول)توان ياب هستند، ولي نبايد تصور كرد فقط اين گونه افراد توان يابند و بنا به نظر افلاطون چون اقليت را تشكيل مي دهند و بقيه جامعه اكثريت محسوب مي شوند، پس بنابراين بايد به دست طبيعت سپرده شوند، بلكه بنا به فرمايش سعدي:
بني آدم اعضاي يكديگرند
كه در آفرينش ز يك گوهرند.
با توجه به تعاريف ذكر شده اكنون براي روشن شدن بحث بايد به چند مثال اشاره كرد:
مثال يك:
ممكن است شما از افرادي باشيد كه چشمتان از ديد ضعيفي برخوردار است و براي بهتر ديدن ناچار به استفاده از عينك هستيد، بنابراين شما براي بهتر ديدن نيازمند تواني براي اين كار هستيد كه عينك اين توان را به شما مي دهد كه بهتر ببنيد. پس شما نيز توان يابي هستيد كه از وسايل كمكي براي بهتر ديدن استفاده مي كنيد تا مشكل شما حل شود اما هيچ كس شما را به چشم يك توان ياب(معلول)نمي بيند.
مثال دو:
حتماً همه دوست دارند كه از خط خوش برخوردار باشند ولي هميشه اين گونه نيست و ممكن است بعضي ها داراي خط بدي باشند كه آنان مي توانند با استفاده از وسايل و همچنين آموزش مداوم به اين هدف(خط خوش)برسند، پس اين افراد نيز توان يابند ولي كسي آنان را به اين نام نمي خواند بلكه با نام هنرجو در جامعه شناخته مي شوند.
مثال سه:
فكر كنيد شما براي سلامتي و بالا بردن توان جسماني خود در يك باشگاه ورزشي ثبت نام كرده ايد و زير نظر مربي به تمرينات خود ادامه مي دهيد. مربي در تمرينات و جلسات اوليه به ارزيابي كليه قسمت هاي بدن شما به ويژه عضلاتي كه آن ورزش تأثير مستقيم بر آن دارد مي پردازد. احياناً مربي متوجه ضعفي در يك قسمت بدن شما مي شود و سعي مي كند تا آن قسمت نيز مانند ساير قسمت ها ورزيده شده و شما موفق شويد. حال مي توان گفت كه شما نيز در عين حالي كه ورزشكار هستيد يك توان ياب نيز هستيد و مي توان اين سؤال را مطرح نمود كه چرا مربي شما را از ادامه تمرينات منصرف نكرد؟
پاسخ هاي بسياري براي اين سؤال هست ولي در اينجا دو حالت اصلي برخورد را در نظرمي گيريم اول آنكه مربي مي توانسته با ديد منفي نسبت به شما نگاه كرده و به شما بگويد كه شما مثلاً به درد اين ورزش نمي خوريد چون فلان اندام شما ضعيف است.
دوم آنكه مربي با ديد مثبت نسبت به رفع معضل شما كمك مي كند.
نتيجه
باتوجه به مثالهايي كه ذكر شد آيا مي توان بين كساني كه داراي شرايط خاص بدني به لحاظ فيزيكي هستند و افراد مثالهاي ياد شده مرزي قائل شد؟ چه تفاوتي ميان توان يابان(معلولين)ياد شده و اين گونه افراد كه در بالا اشاره شد وجود دارد؟ آيا جز اين نيست كه هر دو به دنبال به دست آوردن توان از دست رفته شان هستند؟
پاسخ اين سؤالات با كمي تأمل و تفكر در مورد توانايي هر كس مشخص مي شود. يعني عدم توجه افراد توان ياب به بقيه توان جسمي و ذهني خود و همچنين عدم سعي آنان در جهت قوي نمودن جنبه هاي ديگر جسمي خود. يعني اكثر آنان پس از شناسايي عدم توانايي خويش و برخورد با تفكر غالب جامعه پا پس زده اند و ديگر به فكر بقيه اعضا توانايي ها و تقويت آنها در جهت پر كردن جاي خالي اعضاي ضعيف خود نيستند.
موضوع ديگر اينكه مسئولان و افراد جامعه سعي در شناخت مناسب اين گونه توان يابان نشان نداده اند. شناخت نيازها، استعدادها و كارايي اين گونه افراد و نيز برخورد مناسب با آنان به طوري كه علاوه بر كمك رساني شايسته و بايسته، شخصيت آنان نيز محترم شمرده شود مي تواند نقش مهمي در روابط اجتماعي بين تمامي افراد از هر وضعيتي به وجود آورد. پس پذيرش و اعطاي نقش اجتماعي به توان يابان به صورتي كه آنان را از پايگاه اجتماعي مناسب برخوردار سازد مؤثرترين راهكار از سوي افراد جامعه است.
</TEXT>
</DOC>
<DOC>
<DOCID>HAM2-851026-094</DOCID>
<DOCNO>HAM2-851026-094</DOCNO>
<ORIGINALFILE>/1385/851026/world/_asib.htm</ORIGINALFILE>
<ISSUE>سه شنبه 26 دي 1385</ISSUE>
<DATE calender="Western">2007-01-16</DATE>
<DATE calender="Persian">1385/10/26</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
پنجـره
فراخوان ملي فرهنگ و معلول
</TITLE>
<TEXT>
گروه اجتماعي- انجمن علمي - فرهنگي و هنري معلولان ايران پيرو پيشنهاداتي مبني بر جايگزيني واژه هاي درخور و مناسب به جاي واژه معلول بر آن شده است تا اين موضوع را به صورت فراخوان ملي و سراسري طرح نمايد.
اين انجمن از هموطنان فرهنگ دوست، بالاخص اساتيد، فرهيختگان و صاحب نظران درخواست كردبا طرح حداكثر پنج واژه مناسب و درخور معلولان در اين فراخوان فرهنگي و ملي شركت نمايند.
بنابراين گزارش واژه موردنظر بايد داراي اين مشخصه ها باشد:
1)داراي ريشه فارسي باشد.
2)برگرفته شده از زبان معيار باشد(لهجه اي و قومي نباشد).
3)داراي قابليت پذيرش پسوند و پيشوندهاي فارسي باشد.
4)زيبا بوده و آسان تلفظ شود.
5)فاقد تنافر حروف باشد.
6)القاكننده بار مثبت فرهنگي اجتماعي باشد.
7)بيان كننده توانايي هاي بالقوه معلولان باشد.
شركت كنندگان در اين فراخوان بايد واژه هاي پيشنهادي خود را به صورت تايپ شده با قلم لوتوس 16، به همراه ريشه هاي اصلي و اعراب گذاري كامل تا تاريخ 15 بهمن سال جاري، به دفتر انج من به نشاني تهران، خيابان سپهبد قرني، خيابان اراك، پلاك 34 تلفن: 88913663 فاكس: 88906670 يا با پست الكترونيكي email: info@disabled.ir ارسال نمايند.
پاسخ هاي ارسالي بايد داراي مشخصات كامل، نشاني پستي و تلفن تماس نويسنده باشد.
براساس اين گزارش، پس از بررسي واژه هاي پيشنهادي توسط شورايي متشكل از اساتيد ادبيات فارسي، زبان شناسي، روان شناسي اجتماعي و توانبخشي و آموزش معلولان، به سه نفر نخست جوايز ارزنده اي اهدا خواهد شد.
</TEXT>
</DOC>
<DOC>
<DOCID>HAM2-851026-095</DOCID>
<DOCNO>HAM2-851026-095</DOCNO>
<ORIGINALFILE>/1385/851026/world/_asib.htm</ORIGINALFILE>
<ISSUE>سه شنبه 26 دي 1385</ISSUE>
<DATE calender="Western">2007-01-16</DATE>
<DATE calender="Persian">1385/10/26</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
جدول اعداد(سودوكو)265
</TITLE>
<TEXT>


اعداد 1 تا 9 را در هر يك از سطرها و ستون ها و مربع هاي كوچك 3 در 3 طوري قرار دهيد كه فقط يك بار نوشته شود. پاسخ جدول را فردا در روزنامه ملاحظه خواهيد كرد.
</TEXT>
</DOC>
<DOC>
<DOCID>HAM2-851026-096</DOCID>
<DOCNO>HAM2-851026-096</DOCNO>
<ORIGINALFILE>/1385/851026/world/_econw.htm</ORIGINALFILE>
<ISSUE>سه شنبه 26 دي 1385</ISSUE>
<DATE calender="Western">2007-01-16</DATE>
<DATE calender="Persian">1385/10/26</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
تحولات تكنولوژي هسته اي در سال 2006
</TITLE>
<TEXT>
رامتين راوندي



نمودار نوسانات مصرف برق در ده سال از سال 1995 تا 2005



با توجه به كاربرد گسترده انرژي الكتريكي براي گروه هاي مختلف مصرف كننده، رشد شتاباني بر مصرف برق حاكم است،  لذا تأمين تقاضاي برق در آينده يكي از اولويت هاي كشورهاي جهان و بالتبع ايران مي باشد. در ضمن به كارگيري تكنولوژي هاي مناسب براي توليد برق نيز موضوع مهم ديگري است كه مورد توجه جهانيان است. يكي از اين روش ها استفاده از انواع نيروگاه هاي هسته اي مي باشد كه با وجودآنكه پيچيدگي در ساخت و همچنين رعايت نكات ايمني(safety)از بارزترين مشخصات آن است، ولي باز هم رقيبي سرسخت براي اكثر نيروگاه هاي فسيلي است. در حال حاضر آمريكا با 104 نيروگاه در حال بهره برداري، يك پنجم برق و فرانسه و ليتواني در حدود سه چهارم و كشورهايي نظير بلژيك، مجارستان، اسلواكي، بلغارستان، سوئد، سوئيس، اوكراين، اسلوني و سوئد، يك سوم يا بيشتر و كشورهاي آلمان، ژاپن و فنلاند بيش از يك چهارم برق خود را از انرژي هسته اي تأمين مي كنند كه رقم قابل توجهي است، ولي در منطقه نفت خيز خاورميانه اين صنعت هنوز رونق خود را پيدا نكرده، شايد به خاطر انباشت ذخاير نفت و گاز در اين منطقه بوده و يا سياست جهاني بر اين امر تاكيد دارد.
***
اگر نگاهي به ارقام منتشر شده از طرف آژانس بين المللي انرژي اتمي(iaea)انداخته شود، مي توان ديد كه فرانسه از پيشقراولان ساخت نيروگاه هاي جديد اتمي است. كشورهايي مانند كره جنوبي، چين و ژاپن بيشترين نيروگاه هاي در دست احداث را داشته و همچنين كشورهاي آمريكا، چين، هند و روسيه به ترتيب احداث بيشترين نيروگاه ها را در آينده مدنظر دارند. تركيه هم به عنوان همسايه مهم ايران درصدد است كه داراي نيروگاه هسته اي قدرت شود. البته در كل اگر با توجه به افزايش قيمت نفت در چند سال اخير بسياري از جهت گيري ها به سمت ساخت و يا افزايش نيروگاه هاي اتمي در كل جهان مي باشد، در اين زمينه كشورهاي در حال توسعه پيشرو مي باشند. ايران هم سعي دارد به كمك روسيه اولين نيروگاه هسته اي خود را در انتهاي سال جديد ميلادي راه اندازي كند تا به باشگاه هسته اي دنيا بپيوندد.
سال 2006 را بايد سال روسيه به عنوان يك قدرت جهاني در زمينه انرژي شناخت، زيرا در اين سال شركت گاز پروم روسيه، قرارداد مهمي در زمينه انرژي با شركت گاز دولتي فرانسه، gazde france منعقد كرد و اكنون بسياري از كشورهاي اروپايي درصدد عقد قراردادهاي مشابهي با روسيه هستند. از سوي ديگر تمايل فزاينده براي جايگزيني انرژي هسته اي به جاي نفت و گاز و ساخت نيروگاه هاي اتمي براي توليد انرژي نيز موقعيت روسيه را براي عرض اندام در بازار فناوري هاي هسته اي بي رقيب كرده است. سال 2006 را بايد سال تحول در ديدگاه هاي اقتصادي انرژي از منظر آژانس بين المللي انرژي اتمي ديد، زيرا براي نخستين بار در تاريخ 32 ساله خود از كشورهاي جهان خواسته كه سرعت احداث نيروگاه هاي هسته اي جديد را افزايش دهند. در حال حاضر تعدادي از كشورها از جمله هند،  فرانسه و آمريكا برنامه ساخت نيروگاه هاي بيشتري را در دست اجرا دارند و برخي كشورها از جمله انگليس در مراحل اوليه ساخت راكتورهاي جديد هستند، ولي بعضي از كشورها از جمله آلمان و اسپانيا مخالف افزايش تعداد نيروگاه هاي اتمي در سطح جهانند. البته بايد گفته شود كه مقامات مسئول دنيا در اين زمينه از جمله فاتح بيرول، رئيس آژانس بين المللي انرژي، عقيده دارند كه پيش از آنكه به نقطه غيرقابل بازگشتي از لحاظ جوي كره زمين و امنيت منابع انرژي برسيم بايد مخالفان را متقاعد كرد كه نيروگاه هاي اتمي ضروري و در عين حال ايمن مي باشند. از مخالفان عمده انرژي هسته اي گروه هاي طرفدار محيط زيست هستند كه معتقدند خطرات تكثير سلاح هاي هسته اي، بيشتر از منافع اين انرژي است كه اعتراضات آنها در سال 2006 هم به اوج خود رسيد، ولي از طرفي موافقان از ديد اقتصادي موضوع را مدنظر قرار مي دهند و گفته مي شود براي تأمين انرژي مورد نياز كشورهاي در حال رشدي نظير چين و هند، 20 برابر كردن شمار نيروگاه هاي هسته اي جهان حداقل كاري است كه مي توان انجام داد. طبق جديدترين آمار iaea، در سال 2006، 422 راكتور هسته اي قدرت در حال بهره برداري بوده كه 728/369 گيگاوات توان الكتريكي توليد مي كنند. همچنين 29 راكتور هسته اي قدرت در حال ساخت بود و 6 راكتور هم در آينده نزديك به علت پايان يافتن عمر مفيد آنها تعطيل خواهند شد. سال 2006 به علت گران شدن بي حد سوخت هاي فسيلي باعث شده بسياري از معادن بالقوه اورانيوم در دنيا كه استخراج آنها مقرون به صرفه اقتصادي نبوده، مورد استفاده و بهره برداري قرار گيرند تا خوراك راكتورهاي هسته اي ثابت و متحرك دنيا را تامين كنند. به نظر مي رسد كره زمين داراي آنقدر ذخاير اورانيوم باشد كه نگراني از نظر كمبود آن تا 80 سال آينده پيش نيايد.
در حال حاضر كشورهاي پيشرو در تكنولوژي هسته اي تلاش بسياري دارند تا سطح تكنيكي راكتورهاي موجود در دنيا را بالا ببرند. ديگر نسل هاي جديد راكتورهاي آب سبك نظير(abwr(1)، apwr(2)، fbr(3 و... در حال جايگزين شدن راكتورهاي نسل قبل هستند. از خصوصيات برجسته آنها ايمني بالاتر، مصرف بهينه تر و اقتصادي تر از سوخت، توليد پسمان و آلودگي كمتر و بالا بردن عمر مفيد آنها مي باشد. به نظر مي رسد هنوز دنيا در استفاده بهينه از انرژي هسته اي از بسياري از پتانسيل موجود در جهان استفاده نمي كند، شايد بهترين مثال در اين زمينه استراليا باشد. هم اكنون استراليا 40 درصد از ذخاير شناسايي شده عنصر اورانيوم در جهان را داراست، اما تنها يك راكتور هسته اي جهت تحقيقات پزشكي در اختيار دارد، در حالي كه با گستردگي وسعت خاك و در كنار دريا بودن بهترين پتانسيل را جهت گسترش نيروگاه هاي هسته اي در اختيار دارد. با توجه به اين امر در سال 2006، جان هاوارد، نخست وزير استراليا با طرفداري از انرژي هسته اي حمايت خود را از ساخت يك نيروگاه هسته اي در اين كشور اعلام كرد.با توجه به اين كه تأمين انرژي، رابطه مستقيمي با اقتصاد و توسعه هر كشور دارد، به طوري كه هر گونه بي توجهي به آن پيامدهاي جبران ناپذيري را دربرخواهد داشت، بعضي از كشورهاي دارنده ذخاير عظيم نفت و گاز هم تمايل و درخواست خود را جهت تأسيس نيروگاه هاي هسته اي به كشورهاي سازنده در سال 2006 اعلام كردند؛ نمونه هاي بارز آن عربستان، امارات و ونزوئلا هستند.
سال 2006 را از يك نظر در دنياي هسته اي بايد سالي ويژه دانست، زيرا در اين سال با توجه به تمام فشارهاي جهاني به كره شمالي، اين كشور نخستين آزمايش هسته اي خود را انجام داد و دنيا را در بهت فرو برد. جالب اينكه در اين سال اسرائيل هم تصميم گرفت كه ساخت نخستين نيروگاه هسته اي خود را جهت توليد برق شروع كند. شايد گران شدن سوخت هاي فسيلي، سرنوشتي ديگر را در دنياي هسته اي رقم بزند، به طوري كه هم كشورهاي فاقد تكنولوژي هسته اي بخواهند به هر قيمتي كه شده وارد باشگاه صلح آميز هسته اي شوند و آينده انرژي خود را تأمين كنند و ديگر اينكه سطح تكنولوژي در اين زمينه هم بالاتر رود و مراوده اقتصادي در اين زمينه بيشتر شود. ايران هم با توجه به پتانسيل و ذخاير بالقوه و بالفعل اورانيوم مي تواند نقشي فراتر در پهنه جهاني بازي كند، زيرا منفعت اقتصادي زيادي در اين صنعت وجود دارد كه مي توان از آن جهت توسعه اقتصادي و صنعتي بهره برد. نمودار ميزان نوسانات مصرف برق در سالهاي 1995 تا 2005 را به خوبي نشان مي دهد.
پي نوشت ها
1 - abwr: advanced boiler water reactor
2 - apwr: advanced pressure water reactor
3 - fbr: fast breeder reactor
</TEXT>
</DOC>
<DOC>
<DOCID>HAM2-851026-097</DOCID>
<DOCNO>HAM2-851026-097</DOCNO>
<ORIGINALFILE>/1385/851026/world/_econw.htm</ORIGINALFILE>
<ISSUE>سه شنبه 26 دي 1385</ISSUE>
<DATE calender="Western">2007-01-16</DATE>
<DATE calender="Persian">1385/10/26</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
اقتصادانرژي
</TITLE>
<TEXT>
10 ميليارد دلار براي صادرات در بودجه 86
گروه اقتصادي- 10 ميليارد دلار اعتبار براي صادرات در بودجه سال 86 كل كشور تخصيص خواهد يافت.
وزير بازرگاني در مراسم تقدير از صادركنندگان نمونه ملي از برنامه هاي پيش بيني شده اين وزارتخانه در بودجه سال 86 براي حمايت از صادرات خبر داد و گفت: تلاش وزارت بازرگاني مثبت كردن تراز تجاري كشور در فاصله سال هاي 88 تا 90 است لذا براي دستيابي به اين هدف در سال جاري هشت ميليارد دلار براي توسعه صادرات و توليدات صادراتي در نظر گرفته شده بود كه در سال آينده اين ميزان به 10 ميليارد دلار افزايش مي يابد.
سيد مسعود ميركاظمي بر ضرورت توجه به بدهي ها و افزايش سرمايه بانك ها براي كمك به صادرات اشاره كرد و گفت: در اين راستا سرمايه صندوق ضمانت صادرات به دليل اين كه صادرات كشورمان عمدتاً به كشورهاي پرريسك انجام مي شود به 160 ميليون دلار افزايش مي  يابد. همچنين در بحث هيات هاي تجاري براي شناسايي بازار نيز بر اساس پيش بيني وزارت بازرگاني حمايت هاي بيشتري انجام خواهد شد.
وي افزود: همچنين براي حمايت از حمل ونقل حوزه كشتيراني نيز وزير بازرگاني افزايش بودجه حمايت از صادرات حمل و نقل ريلي پيش بيني كرده  ايم و علاوه بر اين توسعه پايانه هاي صادراتي و افزايش بودجه ايجاد زير ساخت هاي صادراتي در استان ها و نيز اعطاي كمك هاي بلاعوض و برپايي نمايشگاه هاي بيشتر و نيز رايزني هاي بازرگاني در كشورهاي هدف و انجام مطالعات بازاريابي در ساير كشورها از جمله برنامه هاي وزارت بازرگاني در سال آينده در اين زمينه است.
203 هزار دستگاه خودرو گازسوز
گروه اقتصادي- تعداد خودروهاي گازسوز در سراسر كشور به 203 هزار و 985 دستگاه رسيد.
به گزارش روابط عمومي سازمان بهينه سازي مصرف سوخت كشور، از ابتداي اجراي طرح گازسوز   كردن خودروها در كشور، 160 هزار و 186 دستگاه خودروي بنزيني در كارگاه هاي سازمان بهينه سازي مصرف سوخت، گازسوز شده كه تبديل 72 هزار و 690 دستگاه آن از ابتداي امسال تاكنون بر اساس تعهد تعيين شده در تبصره 13 قانون بودجه سال 1385 براي وزارت نفت انجام شده است.همچنين هم اكنون 139 كارگاه تبديل خودروهاي بنزيني به گازسوز سازمان بهينه سازي مصرف سوخت كشور در 44 شهر كشور در حال فعاليت هستند.اين گزارش مي افزايد: تاكنون 43 هزار و 799 دستگاه خودروي گازسوز در كارخانه هاي خودروسازي كشور توليد شده كه 23هزار و 119 دستگاه آن از ابتداي امسال توليد شده اند و شامل خودروهاي وانت، زامياد، پرايد، سمند، وانت پيكان، پژو 405 و آردي بوده است.
اتلاف انرژي در كشور
گروه اقتصادي- رئيس سازمان بازرسي كل كشور نسبت به اتلاف 5/18 درصدي انرژي در كشور هشدار داد و خواستار ارائه آموزشهاي لازم به مصرف كنندگان، برنامه ريزي صحيح و پرداختن به مسائل فني براي پايان دادن به اين روند شد.
حجت الاسلام والمسلمين نيازي در جمع مديران حراست صنعت آب و برق، با مهم برشمردن جايگاه صنعت انرژي در كشور گفت: اتلاف انرژي همواره يكي از دغدغه هاي كشورها حتي كشورهاي صنعتي است. وي با تاكيد بر اين كه اتلاف 5/18 درصدي انرژي در كشور منطقي و قابل قبول نيست، افزود: كمبود انرژي زمينه ساز بسياري از مشكلات براي مردم است.
نيازي با اشاره به ميزان اتلاف انرژي در جهان افزود: اتلاف انرژي در كشورهاي صنعتي و پيشرفته كمتر از 5 درصد و در بسياري از كشورهاي ديگر 10 درصد و در كشور ايران 5/18 درصد است، لذا تامل در آمار فوق ضرورت انجام اقدامي موثر جهت جلوگيري از ادامه اين روند را نمايان مي سازد. رئيس سازمان بازرسي كل كشور بر ضرورت انجام كار كارشناسي و داشتن ارزيابي فني و اقتصادي از اجراي طرحها و پروژه ها تاكيد كرد.
وي گفت: اينكه برخي از طرحها بدون توجيه فني و اقتصادي و صرفا به دليل فشارهاي اجتماعي و سياسي بخواهد اجرا شود، شك نداشته باشيد كه به سرمايه ملي كشور آسيب جدي وارد خواهد كرد. وي با توصيه به اينكه طرحها و پروژه ها بايد محكم، متقن و بي نقص به پايان برسد، تصريح كرد: متاسفانه برخي از پروژه ها در گذشته وجود داشته است كه هنوز افتتاح نشده، احتياج به بازسازي داشته اند.
حجت الاسلام نيازي، توجه دادن، بيدار كردن و دادن هشدار به موقع را از مهمترين خدمات دستگاههاي نظارتي به ساير دستگاهها عنوان كرد و گفت: دستگاههاي نظارتي مشاور امين و كمك كار دستگاههاي اجرايي هستند و آنها بايد نسبت به هم اعتماد متقابل و مثبت داشته باشند. رئيس سازمان بازرسي كل كشور در بخش ديگري از سخنان خود به برخي آسيب ها در بخش هاي اقتصادي كشور اشاره كرد و گفت: بررسي صلاحيت شركتهاي مشاور و پيمانكار و رتبه بندي آنها براي اجراي طرح ها و پروژه ها از جمله موارد مهمي است كه وزارتخانه ها بايد نسبت به آن اقدام نمايند.
وي افزود: متاسفانه برخي حاضرند به خاطر پول ارزشها را زير پا گذارده و پروژه ها را حتي به قيمت به خطر افتادن جان مردم و از بين بردن آبروي يك كشور به صورت ناقص اجرا كنند. لذا پيمانكاران، مشاوران و ناظران طرح ها بايد امين، دلسوز، متخصص و متعهد باشند. حجت الاسلام والمسلمين نيازي، رعايت قانون منع مداخله كاركنان دولت در معاملات و قراردادهاي دولتي را يادآور شد و گفت: در صورت عدم اجراي اين قانون، منافع شخصي بر منافع سازماني و ملي ترجيح داده مي شود و اين منشاء فساد است.
</TEXT>
</DOC>
<DOC>
<DOCID>HAM2-851026-098</DOCID>
<DOCNO>HAM2-851026-098</DOCNO>
<ORIGINALFILE>/1385/851026/world/_idea.htm</ORIGINALFILE>
<ISSUE>سه شنبه 26 دي 1385</ISSUE>
<DATE calender="Western">2007-01-16</DATE>
<DATE calender="Persian">1385/10/26</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
گفت وگو با كلاوس اِدِر استاد دانشگاه برلين
بازگشت دين
</TITLE>
<TEXT>


ترجمه:محمد زماني



كلاوس ادر متولد 1946 و فارغ التحصيل رشته جامعه شناسي از دانشگاه هاي فرانكفورت و كانستانس از سال 1985 به اين سو مدرس دانشگاه دوسلدورف و همچنين عضو موسسه هايزنبرگ و مدير گروه  مطالعاتي پژوهش هاي علوم اجتماعي مونيخ بوده است. او اكنون استاد جامعه شناسي دانشگاه هامبولت برلين است. از آثار او كه به زبان انگليسي ترجمه شده مي  توان به حافظه جمعي و هويت اروپايي: آثار يكپارچه شدن و گسترش اتحاديه اروپا و شهروندي اروپايي، ميراث ملي و سياست هاي فراملي اشاره كرد. متن زير حاصل مصاحبه جان كارلو بوزتي(giancarlo bosetti)سر دبير مجله ريست(reset)با اين جامعه شناس علاقه مند به مباحث اروپايي است.
پروفسور ادر شما از عبارت پست سكولاريسم چه معنايي را در مي يابيد؟
- با يك پارادوكس شروع مي كنم. ما در جوامع سكولار مانند جوامع اروپايي با يك گفتمان مذهبي رو به گسترش مواجهيم. از طرفي از جامعه اي سكولار صحبت به ميان مي آيد و از سوي ديگر هر روزه تعداد بيشتري از مردم درباره موضوعات مذهبي بحث مي كنند. با توجه به اين پارادوكس براي من سئوالاتي مطرح مي شود: طي فرآيند سكولاريزاسيون چه اتفاقي مي افتد؟ چرا بانگ مذهب به گونه اي فزاينده به گوش مي رسد؟ پاسخ من به اين سئوال ساده است: در طول سكولاريزاسيون، مذهب به طور اتفاقي از ميان نرفت، بلكه صرفاً از فضاي عمومي ناپديد شد. به زبان ديگر، از آنجا كه مذهب به امري شخصي تبديل مي شد ديگر صداي آن شنيدني نبود. اما امروز مذهب در حال بازگشت به فضاي عمومي است. اين بازگشت از نظر من به عنوان پست كولاريسم تعريف مي شود.
مسئله قابل رويت بودن يعني اينكه آيا اين بازگشت پديده اي صوري است و نه واقعي؟
- نه چيزي كه مي خواهم بگويم اين است كه در عصر سكولاريسم - كه هنوز بر اروپا غالب است- مذهب ناپديد نشده است، ولي در عرصه عمومي شكلي غيرقابل رويت يافته است؛ به گونه اي كه در چنين فضايي، ديگر از دين سخني به ميان نمي آيد. همچنين گروه هاي مذهبي جرأت ورود به عرصه عمومي را ندارند؛ چرا كه دخالت خود را در سياست و امور عمومي قانوني نمي دانند. در واقع سكولاريزاسيون با مصادره اموال و زمين هاي كليسا، جلوگيري از دخالت آن در امور سياسي و بازداشتن آن از اعمال سانسور در امر آموزش، پديده اي بود كه مذهب را به سكوت كشاند.
بدين ترتيب شما نظريه كلاسيك وبر(weber)درباره سكولاريزاسيون-  يعني اعتقاد وي مبني بر اينكه به دليل فرآيندهاي عقلاني سازي، مذهب وزن خود را از دست مي دهد- رد مي كنيد؟
- بله من نظريه وبر را رد مي كنم؛ چرا كه وبر در اين تئوري، اين موضوع را كه مذهب مي تواند شكل وجود اجتماعي خود را تغيير دهد و به همين جهت است كه از امري عمومي به امري خصوصي تبديل مي شود، در نظر نمي گيرد. اگرچه وبر حدس مي زند در دوره اي از تاريخ سكولاريزاسيون مذهب به عرصه عمومي برگردد، اما با اين وجود به عقلاني سازي وزانتي بيش از حد مي بخشد. وبر چنين حدسي مي زند بدون اينكه به صورت بندي دقيق تئوري خود در اين زمينه دست بزند.من مي خواهم اين بحث را مطرح كنم كه مذهب در حال بازگشت به مرحله پيشا سكولار است و اين امري تصادفي نيست. در واقع در برهه اي خاص از سكولاريزاسيون مذهب چنان از خود مطمئن شده است كه مي تواند دوباره از فضاي عمومي سر برآورد، نه به صورت همان صداي يگانه اي كه از نهاد هاي شناخته شده مذهبي بلند مي شود، بلكه اين بار به تعداد دين داران موجود، گوناگون و چند گانه است. در اين راستا كافي است كميت فعاليت ها و متون مذهبي ارائه شده را مشاهده كنيم.
با اين اوصاف شما فكر مي كنيد آيا هنوز آن نظريه  سنتي  كه تعداد مومنين را رو به كاهش مي داند، صادق باشد؟
- مذهبي كه رو به افول است چيزي است كه به نهاد هاي سنتي چون كليسا تكيه دارد، سكولاريزاسيون به گونه اي عمل كرد كه مذهب از عرصه عمومي ناپديد شد و اين سبب شد كليساها يگانه جايي معرفي بشوند كه مردم براي اظهار ايمان مذهبي خود به صورت گروهي به آنجا مي روند.
بنابراين در جوامع سكولار اشخاص رفته رفته گونه اي از مذهبي بودن خصوصي را پي گرفتند. اين به معناي تعداد كمتر مومنان نيست، بلكه تنها به اين معنا است كه آنهايي كه مذهب كليسايي را در عرصه عمومي پيروي مي كردند و به اصطلاح مذهبي بودن خود را در خيابان نشان مي دادند، كمتر شدند، در حالي كه ايمان را در مشي خصوصي خويش حفظ كردند.
دلايل اين بازگشت چيست؟ آيا افزايش رويت پذيري مذهب به توسعه وسايل ارتباط جمعي مربوط مي شود؟
- در اين مورد بايد ديدگاهي مقايسه ا  ي اتخاذ كرد. فقط يك قاره است كه با اين شدت فرآيند سكولاريزاسيون را از سر گذرانده و آن اروپاست. در آمريكا، آسيا و آفريقا چنين چيزي اتفاق نيفتاده است. از ين رو هنگامي كه از سكولاريزاسيون حرف مي زنيم، صرفا درباره اروپا صحبت مي كنيم. در اروپا افراد مجبور به خصوصي كردن مذهب شدند؛ زيرا يك يا حداكثر دو نهاد مذهبي موجود بود كه مي توانستند رو به  آن بياورند: كليساي كاتوليك و كليساي پروتستان كه با وجود آنها اشخاص امكان اينكه به صورت فردي اعتقادات مذهبي خود را پي بگيرند وجود نداشت، هرچند همزمان جامعه در حال دگرگوني بود اما عمده مردم از طبقات بالا گرفته تا طبقات پايين اجتماعي همين مذاهب كليسايي را پيروي مي كردند.
در ايالات متحده اين چنين نبود؟
- در آمريكا مذهب به يمن امكان انتخاب  متعدد(پرسبيتريان ها، باتيست ها و كاتوليك ها و غيره)عمومي ماند. در عوض در اروپا اين امكان محدود به يك دو راهي ختم مي شد: مذهب عمومي و مذهب خصوصي. در نتيجه، روند سكولاريزاسيون   به غير قابل رويت شدن مذهب انجاميد. با اين وجود امروز مذهب به عرصه عمومي بازمي گردد و در واقع چهره پست سكولاريسم در حال نمايان شدن است. مذهب خصوصي شده به لحاظ اجتماعي قدرتمند تر و پويا تر بر مي      گردد؛ چرا كه فردي شده است. مردم براي پاپ مي رقصند و احساس مذهبي خود را به طرق زيادي بيان مي كنند و از اين نظر اروپا، شبيه آمريكا بلكه حتي مدرن تر از آن مي شود؛ چرا كه اين بازگشت كمتر به كليسا هاي رسمي وابسته است. در اينجا بد نيست كه به پيامد تضاد برانگيز ديگري كه از اين امر ناشي مي شود، اشاره كرد و آن تبديل شدن قاره كهن اروپا به منطقه اي مستعد براي مذاهب تندرو و بنيادگرايانه است.
بنابراين آيا لازم خواهد شد در اين باره براي جلوگيري از بروز خطراتي كه ممكن است در دراز مدت رخ دهد، محدوديت هايي اعمال شوند يا اينكه پست سكولاريسم پديده اي مثبت است كه جوامع آزاد را تقويت خواهد كرد؟ به زبان ديگر شما با اعتقاد جان راولز كه مي گويد: مذهب در جامعه از مدت ها قبل نقش فعالي داشته است، موافقيد؟ به عنوان مثال وي به نقش مذهب در مبارزه براي كسب حقوق مدني و حتي قبل تر از آن در جنگ عليه بردگي اشاره مي كند؛ به گونه اي كه راولز مذهب را به عاملي موثر در نظريه ليبراليسم سياسي خود داخل ساخته است.
- به اعتقاد من داشتن عقايد راسخ در مذهب عمومي به معناي تسهيل ادغام مذهب در دموكراسي ليبرال است؛ زيرا مذهب در اين روند وارد ديالوگ هميشگي شده و مجبور مي شود با توان بيشتري به بحث كردن، پاسخ دادن و توجيه خود بپردازد. مباحثه هميشگي مذهب را به گشودن باب ديالوگ و سياست را به دخالت دادن موضوعات و نظرات مذهبي در همه زمينه ها وامي دارد.خطر به هم آميختگي مذهب و سياست در اين است كه بعضي از سياستمداران از مذهب به عنوان بار سنگيني كه نبايد بر دوش كشيد ياد كنند و در همان حال بعضي از رهبران مذهبي سياستمداران را همانند شياطين بخوانند، اما در واقع خطري در ميان نيست؛ زيرا مناقشه، بخشي از زندگي عمومي به شمار مي آيد.
به هر صورت اين نظريه پردازان رسمي هستند كه مي گويند انسان چگونه بايد زندگي كند؟، در حالي كه من صرفاً يك جامعه شناس هستم. من به اطرافم مي نگرم و اتفاقاتي را كه در حال وقوع است گزارش مي كنم: مردم بيش از پيش در سطح عمومي مذهبي تر شده اند. اكنون افراد مي توانند مومن باشند و ايمان خود را هرگونه كه مايل باشند نشان دهند و اين نه از روي اجبار عضويت در يك نهاد مذهبي است، البته عضويت در چنين نهاد هايي را نيز مي توانند به عنوان يك گزينه انتخاب كنند، اما در عين حال مي توان بودايي و پنته كستال(pentecostalist)نيز بود و آن را به سادگي در عرصه اجتماع بيان كرد. اين چيزي است كه براي من جالب است.
</TEXT>
</DOC>
<DOC>
<DOCID>HAM2-851026-099</DOCID>
<DOCNO>HAM2-851026-099</DOCNO>
<ORIGINALFILE>/1385/851026/world/_idea.htm</ORIGINALFILE>
<ISSUE>سه شنبه 26 دي 1385</ISSUE>
<DATE calender="Western">2007-01-16</DATE>
<DATE calender="Persian">1385/10/26</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
نگاه
افق هاي جديد مذهب اروپايي
</TITLE>
<TEXT>


 گروه انديشه - بازگشت دين به صحنه عمومي اروپا براي ما تجربه كنندگان سياست ديني مي تواند از دو منظر تأمل برانگيز و مهم باشد:
 ابتدا از اين نظر كه در اين ميان، روند رو به رشد گسترش اسلام در اين قاره نيز بخشي از بازگشت را شامل مي شود و در واقع مسلمانان به عنوان اقليتي نه صرفاً مهاجر بلكه تدريجاً بومي  شده مي توانند با ايجاد لابي  قدرتمند سياسي  اجتماعي در نگرش و تصميم سازي  هاي غرب در قبال جهان اسلام نقش تعديل كننده داشته  باشند و اما دوم اينكه خود بازگشت دين به معناي كلي و فارغ  از انواع مذاهب، به صحنه عمومي اروپاي سكولاريزه چارچوبه بسياري از نظريه هاي مطرح در علوم انساني را سست  مي سازد؛ نظريه هايي كه با تغلب سويه هاي وجود  شناسانه- معرفت شناسانة نهادينه شدة عصر روشنگري، قرائت خاصي از مدرنيزاسيون را تبليغ مي كنند، به قالب بندي و در حقيقت به تصلب مفاهيم عمده اي چون حكومت داري، فرهنگ سازي، جهاني شدن و... مي پردازند و تثبيت مواضع جهان غربي در مقابل جهان غيرغربي را پيگيري مي كنند.
طبعاً مخدوش شدن مفاهيم رايج در حوزه  علوم اجتماعي و تشكيك در گفتمان مسلط روشنگرانه افق هاي جديدي در پيش چشم روشنفكري ديني و به طور كلي سياست ورزي دين مدارانه نمايان مي سازد.البته پيش از خواندن مصاحبه روبرو نبايد از هشدار هاي زير غافل شد:
اول اينكه نبايد تمامي غرب را به يك چوب راند: همان طور كه حتي پيش از تشكيك هاي پست مدرنيستي در مفاهيم جاودان نماي عصر مدرن، سكولاريزاسيون موفق نشده بود به تمامي، تاثير نماد ها، نهاد ها و گرايشات مذهبي بر عرصه سياست و فرهنگ در غرب را بزدايد. اكنون نيز نبايد بازگشت دين به عرصه عمومي اروپا را يك جنبش
مذهبي  سياسي دانست كه به طور كامل نافي روح غالب عصر روشنگري و دستاورد هاي سياسي  اجتماعي آن است و فقط خوشبينانه مي توان گفت كه اين بازگشت در نتيجه انعطاف پذيري است كه در سير طبيعي رويه نقد پذيري حاكم بر تفكر غربي عارض شده و موجب تشجيع غربي هاي كنوني براي دريافت و ارائه قرائتي ديگر از رابطه دين- جامعه خواهد شد، پروسه اي كه متولي خاصي جز همان شعور عمومي
(commen sense)غرب ندارد و از اين نظر متمايز از ولايت اولي الالبابي است كه ما به عنوان اولين شرط براي هدايت جامعه به سوي ديني شدن بدان معتقديم.
دوم اينكه واژه پست سكولاريسم هم مانند پست مدرنيسم دلالت بر شروع يك دوره جديد تاريخي نمي كند، بلكه مراد واضعان آن اشاره به تغيير وضعيتي ناشي از تلطيف فهم متصلب از سكولاريسم و وارد آمدن خدشه بر پيش فرض هايي به ظاهر غيرقابل تغيير است كه دست دينداران را در صحنه  اجتماع بازتر خواهد كرد و دين را در حد يكي از عوامل تثبيت كننده جامعه مدني فرو  مي كاهد. البته اين، از نظر ما يك فرو كاهش است؛ چرا كه براي ما دين در رأس امور و عامل اصلي به شمار مي رود، اما اين حركت در جامعه دين زدايي  شده غربي نوعي اعتلاي منزلت دين محسوب مي شود.
سوم؛ با توجه به اينكه يكي از مباحث اساسي در تعيين رابطه دين و اجتماع در غرب تمايز قائل شدن ميان نهاد هاي ديني رسمي(كليساهايي قديمي)- نهاد هاي ديني غيررسمي(مذاهب غير رسمي و به تازگي جعل شده)و گرايش هاي فردي مذهبي است، بازگشت دين به عرصه عمومي بيشتر در سطح گرايش ها و نهاد هاي غير رسمي معنا مي يابد تا در ميان نهاد هاي رسمي. بنابراين انتظار داشتن توانايي لازم براي ايفاي نقش سيستماتيك دين در سياست كه مستلزم ايجاد نهاد هاي هژمونيكي چون كليساست، عبث مي نمايد و بايد در اين زمينه صرفاً به تاثير گذاري هاي موردي و مقطعي اشاره كرد. در عين حال نبايد گمان كرد كه اين بازگشت چيزي است هم در رد نيست انگاري مدرنيته از يك سو و هم در رد اعتقادات كليسايي. شايد بتوان گفت: ايمان فردي شده يك مسيحي بهره مند از آثار اين بازگشت در دايره اعتقادات كليسايي مي گنجد، بدون اينكه براي فرد، مظاهر و ظواهر كليسايي رنگ و بوي دوران قرون وسطايي اش را داشته باشند.
اين بازگشت را بايد در راستاي تقويت نقش فرد در جامعه خود و حتي جامعه جهاني پيگيري كرد.
مخلص كلام اينكه نبايد ساده دلانه اين بازگشت را انقلاب يا جنبشي اصلاحي دانست كه از بنياد هاي فلسفي كنش مندانه اي بهره مي برد و سرانجام اينكه در نگاه اول مي توان آن را كوششي تجديدنظر طلبانه( كه هنوز صورت بندي فلسفي-  علمي دقيقي نيافته و از اين نظر انتقادي كه ادر به وبر وارد مي داند، بر نظريه خود او نيز وارد است)در تعيين رابطه دين-  اجتماع براي تسكين درد بي دردي بشر غربي دچار بحران فلسفي پايان متافيزيك خواند.
</TEXT>
</DOC>
<DOC>
<DOCID>HAM2-851026-100</DOCID>
<DOCNO>HAM2-851026-100</DOCNO>
<ORIGINALFILE>/1385/851026/world/_musicw.htm</ORIGINALFILE>
<ISSUE>سه شنبه 26 دي 1385</ISSUE>
<DATE calender="Western">2007-01-16</DATE>
<DATE calender="Persian">1385/10/26</DATE>
<CAT xml:lang="fa">ادب و هنر.هنر.موسیقی</CAT>
<CAT xml:lang="en">Literature and Art.Art.Music</CAT>
<TITLE>
نگاهي به كارنامه بيست و دومين جشنواره موسيقي فجر
متفاوت و اميدبخش
</TITLE>
<TEXT>


سيدعليرضا ميرعلي نقي
بيست و دومين جشنواره موسيقي فجر در حالي به اتمام رسيد كه موجي از انتقادها، تاييد ها و خرده بيني ها را به همراه داشت در مجموع بايد گفت كه بحث برانگيزتر از سال قبل بود و آزموني براي مديريتي تازه آمده كه تمام سعي و تلاش خود را بر متفاوت بودن گذاشت.
مشكل، نداشتن سياست است
جشنواره فجر، تنها رويداد رسمي و طولاني مدت در حيات اجتماعي موسيقي ماست كه هميشه مورد مناقشه و بحث بوده است، گاه كيفيت هاي درخشان و گاه كيفيت هاي نازلي را در انتخاب ها، عرضه ها و سياستگذاري ها نشان داده است. عده اي از صاحبنظران مي گويند كه مشكل بزرگ اين جشنواره نداشتن سياست مدون و ثابت براي آن است. سياستي ثابت و بدون تغيير كه بتواند در غياب و در حضور هر شخصي به خودي خود، كارش را انجام بدهد. اين توقع را فقط تا حدي مي توان منطقي دانست، زيرا نظربه مجموعه درهم پيچيده و پرمخاطره اي كه با همه جزئيات و كلياتش جامعه موسيقي ايران نام دارد، نمي توان چنين برخورد خشك و بي انعطافي را بر بزرگترين رويداد رسمي موسيقي در ايران حاكم كرد. جشنواره يك سيستم مكانيكي نيست يك نظام ارگانيك و زنده است و با متغيرهاي روز حركت مي كند. از طرف ديگر، هرگونه تجربه تازه اي با امكانات جشنواره، مي تواند براي آن، هم بركت خيز باشد و هم غرورآفرين و بستگي دارد به اين كه چه مجموعه عواملي تجربه را مي آفرينند.



يك كتاب قابل بررسي
كتاب مستقلي كه با عنوان بررسي بيست و يك سال جشنواره فجر به چاپ رسيد، مي تواند آينه اي نه چندان تمام نما ولي روشن از وقايع جشنواره ها به روايت تصوير و اسامي باشد. خود اين كتاب يك موضوع مورد بررسي و قابل نتيجه گيري هاي گوناگون است. از طرف ديگر، وجود چند هنرمند كه سالهاي سال از جشنواره ها كنار رفته بودند، به اهل موسيقي اميد و دلگرمي بخشيد؛ از جمله خاچيك بابايان نوازنده تواناي ويولن كه در استانداردهاي جهاني كار مي كند و يا از طرف ديگر، گروه منوجان كه از كهنوج به سرپرستي سيد فواد توحيدي آمده بودند و موسيقي مهجور منطقه اي ناآشنا را عرضه مي كردند. مي توان گفت كه كيفيت هنري افراد و گروه ها در اين جشنواره يكدست نبود. از موارد غرورآفرين تا موارد تأسف بار را در خود داشت. در بعضي موارد نيز به راه خود ادامه مي داد و روال را حفظ كرده بود؛ از جمله اجراهاي اركستر ملي به رهبري استاد فرهاد فخرالديني كه در هر شكل خواستاران خود را دارد.
بخش جوان ضعيف بود
در بخش استعدادهاي جوان، كار مي توانست واقعاً بهتر از اين باشد بخصوص اينكه دبير جشنواره آقاي كامبيز روشن روان با گروه هاي جوان و مستمر، به خاطر زندگي آموزشي خود آشنايي بسيار دارد. اما همه عوامل دست يك نفر نيست و گاه كار در عمل بسيار دشوارتر از چيزي است كه با چند پيشنهاد و انتقاد حل شود. در هر حال، بايد گفت كه بخش جوان ضعيف بود.
پديده چكناواريان - شجاعي
برنامه مفصل رسول عشق و اميد با حضور استاد لوريس چكناواريان، سيد مهدي شجاعي، داريوش كاردان و ژاله صادقيان، بحث برانگيزترين قسمت اين برنامه ها بود. مجموعه اي منتخب از باخ و هندل و فخرالديني و چكناواريان، همه در خدمت بيان يك ايده مذهبي قرار گرفته بودند، برنامه استقبال شد و بحث و جدل فراوان پيرامون آن راه افتاد. موسيقيدانان حرفه اي اعتقاد داشتند كه اثر سمفونيك بيان مستقل موسيقايي دارد و حاجتش به شعر و كلام نيست و ديگران اعتقاد داشتند كه هنر چكناواريان به درستي در خدمت تبليغ يك هدف متعالي و گراميداشت شأن پيامبر اكرم(ص)قرار گرفته بود. در اين بين، شخص چكناواريان ساكت و پركار هنوز ادامه مي دهد و به نظر مي رسد كه زمينه لازم و مساعد براي ادامه كار او وجود دارد.
نياز به تمرين بيشتر
اجراهاي اركستر سمفونيك تهران به رهبري نادر مشايخي نيز از برنامه هاي مورد بحث و انتقاد بود. نادر مشايخي هنوز به عنوان يك رهبر مسلط تثبيت نشده و به نظر مي آيد كه جاي تلاش و كار بيشتري را طلب مي كند. اگرچه مسائل مربوط به كيفيت اركستر سمفونيك همه به عهده رهبر نيست و بررسي جامع يك سيستم كل نگر را لازم دارد كه به كيفيت آرماني خود دست پيدا كند. همين قدر مي توان گفت كه شايد اركستر و رهبر تمرين بيشتري را نياز داشتند و اين قولي بود كه جملگي بر آن بودند.



يك بولتن حرفه اي
بولتن جشنواره يكي از نقاط يا نكات مثبت در اين مدت بود. اين بولتن كه با كيفيت حرفه اي و افراد حرفه اي تهيه شد تأثير مثبت در مخاطبان خود داشت و براي اولين بار به اطلاع رساني و آيينه مكتوب رويدادهاي جشنواره بودن بسنده نكرد و رويكرد نقد را برگزيد. بعضي از گروه ها و اجراها در آن نقد و بررسي شدند و اين موضوع بعضي دوستان را خوش نيامد. بعضي جواب نوشتند و چاپ هم شد. برخي ديگر موافق اين رويكرد نبودند. هرچه بود، اين كار بر تعداد خوانندگان بولتن افزود.
جاي اساتيد خالي بود
و... همچنان جاي اساتيد خالي بود. اساتيد بزرگ موسيقي سنتي و نواحي؛ از مشكاتيان تا حاج قربان و نيز جاي بعضي آهنگسازان خوب مان خالي بود؛ از شريفيان تا شهداد روحاني كه مي توانست اجراهايي بسيار هنري در اين جشنواره عرضه كند. ازسوي شبكه هاي راديويي در انعكاس دادن رويدادهاي جشنواره سعي بسيار شد و پوشش خبري مطلوب بود. جاي تجليل از اساتيد، اهداي جايزه به اجراها و پژوهش هاي برگزيده نيز خالي است. داريم و نداريم، يك جشنواره فجر كه بيشتر نداريم، همين را دريابيم!
</TEXT>
</DOC>
<DOC>
<DOCID>HAM2-851026-101</DOCID>
<DOCNO>HAM2-851026-101</DOCNO>
<ORIGINALFILE>/1385/851026/world/_musicw.htm</ORIGINALFILE>
<ISSUE>سه شنبه 26 دي 1385</ISSUE>
<DATE calender="Western">2007-01-16</DATE>
<DATE calender="Persian">1385/10/26</DATE>
<CAT xml:lang="fa">ادب و هنر.هنر.موسیقی</CAT>
<CAT xml:lang="en">Literature and Art.Art.Music</CAT>
<TITLE>
ديد گاه
بين الملل از نوع موسيقي
</TITLE>
<TEXT>
گروه ادب و هنر- يكي از بخش هاي قابل توجه در جشنواره فجر، بخش موسيقي بين الملل است كه در جشنواره هاي پي در پي مورد توجه و نيز مورد انتقاد و خرده گيري فراوان بوده است. عده اي مي گويند با وجود حجم عظيم محصولات صوتي و تصويري در قالب لوح فشرده(سي.دي)از چهار گوشه جهان نيازي نيست كه هزينه هاي گزاف را به بيت المال تحميل كنيم و به جاي آن كه نوع دست چندم نوازنده وگروه هايي را از نزديك تماشا كنيم، اين بودجه را مي توان صرف امور ضروري تر كرد.
عده اي ديگر معتقدند ديدن اجراي هنرمندان از نزديك فوايدي دارد كه از طريق ديدن فيلم و شنيدن نوار به دست نمي آيد و اين تماشا را براي موسيقيدان ها و به خصوص حرفه اي هايي كه اهل پژوهش هستند ضروري مي دانند. هر دوي طرف مناقشه براي اثبات دعوي خود دلايل ديگري هم دارند كه طرح مجدد آن در اين مختصر نمي گنجد. شايد بتوان گفت كه هر دوي آنها هم در بخش هايي حق دارند و در بخش هايي خير، اول از همه گمان نمي رود طبع سليمي وجود داشته باشد كه لزوم دعوت از گروه هاي خارجي را انكار كند و آنها را در هر حالت غيرضروري بداند. دوم اين كه بيننده پيگير و كنجكاوي را نمي توان يافت كه از كيفيت اجراي اين گروه ها در جشنواره ها در مجموع رضايتي را حاصل كرده باشد. اگر چه اجراهايي درخشان و به ياد ماندني از اين گروه ها ديده و شنيده شده است. ولي گاهي اوقات گروه ها و موسيقي نوازان دعوت شده حد نازلي از كيفيت را نشان داده اند. به همان صورت كه ديدن اين مناظر دل آزار است، از طرف ديگر، هيچ حاصل صوتي و تصويري حتي با بهترين كيفيت هم نمي تواند جاي لذت حاصل از ديدن مستقيم كار تكنيكي و بيان هنرمندان يك موسيقيدان زنده و حاضر روي صحنه را بگيرد. بگذريم كه دعوت از هنرمندان معروف جهاني نيز هزينه هايي دو چندان دارد و بايد آن را نيز در نظر گرفت. البته اين هزينه هاي گزاف بيشتر شامل هنرمنداني در دنياي غرب، ژاپن و شايد بخشي از هندوستان باشد ولي درباره ملل ديگر چنين نيست.
ما در نظام موسيقايي بايد مفهوم و تعريف بين الملل را جدا كنيم از آنچه كه در عرف عموم ذهن اهالي سياست  و باورهاي موسيقيدانان نسل قبل وجود دارد. بين الملل در موسيقي تعريفي ديگر دارد و شايد عنوان جمع الملل براي آن مناسب تر باشد. بين نسل جوان و اهل انديشه و مطالعه ديگر اين باور قديمي وجود ندارد كه موسيقي زبان بين المللي است و موسيقي كلاسيك غرب، جهاني و به اصطلاح حرف اول است. در منظومه شمسي موسيقي جهان، هيچ حرفي حرف اول نيست و هيچ موسيقي بر موسيقي ديگر ارجحيت ندارد. مفهوم جهاني نيز امروز دلالت بر همين معنا دارد. يك نوازنده شام(نوعي ابوا)از مراكش مي تواند همپاي يك گروه كولي مجار و دسته اي از كوبي نوازان شمال آفريقا و ني انبان نوازان اسكاتلند و اركستر بالا لايكاي روسي بنشيند و روايت خود را داشته باشد.
</TEXT>
</DOC>
<DOC>
<DOCID>HAM2-851026-102</DOCID>
<DOCNO>HAM2-851026-102</DOCNO>
<ORIGINALFILE>/1385/851026/world/_musicw.htm</ORIGINALFILE>
<ISSUE>سه شنبه 26 دي 1385</ISSUE>
<DATE calender="Western">2007-01-16</DATE>
<DATE calender="Persian">1385/10/26</DATE>
<CAT xml:lang="fa">ادب و هنر.هنر.موسیقی</CAT>
<CAT xml:lang="en">Literature and Art.Art.Music</CAT>
<TITLE>
گزارش سفر يونان(17)
ماجراي دوربين
</TITLE>
<TEXT>


دكتر ميرجلال الدين كزازي
گروه ادب و هنرگزارش سفر دكتر مير جلال الدين كزازي همچنان در شهر دلف ادامه دارد. جايي در 40 فرسنگي آتن كه پر است از مراكز فرهنگي و چند ديرينكده كه مشروح آن در شماره هاي قبل آمده بود.اكنون ادامه آن را بخوانيد.
اين دوربين را همواره از گردن مي آويختم و نيك  بپروا و هوشيار بودم كه مبادا آن را كه آن چنان سبك بود كه گاه از ياد مي بردم كه از گردنم آويخته است، در جايي وانهم. با اين همه، شايد از آن روي كه سخت مي گيرد جهان بر مردمان سختكوش، اين دوربين ماجرايي برايم آفريد. به هنگام بيرون آمدن از خورشخانه، استاد استروناخ را ديدم كه ايستاده است، چشم به راه خودرويي كه مي بايست او را به مهمانسرا بازمي برد. بر آن شديم كه عكسي به يادگار بگيريم. دوربين را به يكي از همراهان دادم تا اين عكس را بگيرد. چون هنگامه رفتن فرا رسيده بود، به جاي آن كه دوربين را پس از بازستاندن از گردن بياويزم، از شانه آويختم. رايزن مي خواست كه من نيز همچون استاد استروناخ با خودرو سواري رايزني به مهمانسرا بازگردم؛ اما من كه تاب ماندن نداشتم، با ديگر مهمانان به سوي مهخودرو روان شدم.
ديري نگذشت كه از اين كرده خويش سخت پشيمان شدم و به دريغ و اندوه در دل گفتم كه اي كاش با خودرو سواري به مهمانسرا بازمي گشتم تا آنچه رخ داد، پيش نمي آمد! در مهخودرو، دوشيزه اي ايراني كه دكتري زبان و ادب يوناني را به زودي به پايان مي برد و مي خواست به ايران بازگردد، در كنار من نشست و از دانشگاه هاي ايران و چگونگي راه يافتن بدانها از من پرسيد. در گرماگرم گفت وگوي، دوربين از دوشم لغزيده بود و به كناري افتاده بود و من بر آن آگاه نشده بودم. تنها پس از رسيدن به مهمانسرا و فرارفتن به اتاقم بود كه ناگاهان فراياد دوربين آمدم و در گمان افتادم كه آن را به همراه آورده بوده ام يا نه. اتاق و گنجه هاي آن را بيهوده جستم و وارسيدم. دوربين گم شده بود. با اين همه، كمابيش بي گمان بودم كه آن را در مهخودرو وانهاده ام. شب را خوش نخفتم. بيش دريغ عكس هايي بسيار را كه گرفته بودم، مي بردم. دوربين، به هر بها كه مي ارزيد، جايگزين مي توانست داشت؛ اما عكس ها كه بار يادها و آزموده ها و دريافت هاي در دم را بر دوش دارند، در گونه خود، يگانه بي جايگزينند.
بامدادان، به همراه رايزن زنگ زدم و داستان را گفتم. گفت كه آن مهخودرو را دوشيزه زرناچي فراهم كرده بوده است و هم اوست كه مي تواند گره از آن دشواري بگشايد.
</TEXT>
</DOC>
<DOC>
<DOCID>HAM2-851026-103</DOCID>
<DOCNO>HAM2-851026-103</DOCNO>
<ORIGINALFILE>/1385/851026/world/_mycity.htm</ORIGINALFILE>
<ISSUE>سه شنبه 26 دي 1385</ISSUE>
<DATE calender="Western">2007-01-16</DATE>
<DATE calender="Persian">1385/10/26</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
هويت شهري بر گرفته از هويت شهروندان است
ساكنان شهر، نه شهروندان!
</TITLE>
<TEXT>


عكس: گلناز بهشتي
مرضيه سبزعليان
هويت شهري زماني معني دار خواهد بود كه تبلور عيني در فيزيك شهر داشته باشد. اما در كلان شهر تهران شبكه هاي معابر و بزرگراه هايي وجود دارد كه موجب گسست و فاصله ميان محله ها شده است. از سوي ديگر تمركز مراكز اداري، تجاري و خدماتي و... و همچنين رشد قارچ گونه برج ها و بناهايي كه تابع تيپ سازه اي شهري نيستند موجب شده است تهران نتواند نمادي از هويت شهري را در كالبد بيروني و فيزيكي شهر ترسيم كند.
جا مانديم و شديم جهان سومي وقتي كه دنيا مدرن شد و ساختار و نظام شهري مدوني كه متناسب با فرهنگ، سنت، قوميت و در نهايت نياز هر ملتي بود شكل گرفت.
آن وقت ما سراسيمه آمديم و نظام شهرسازي را تدوين كرديم كه همواره بر رويكرد تمركزگرايي استوار بوده است كه اين تمركزگرايي ثمره اي جز ايجاد محدوديت ها و كمبودهايي در ديگر نقاط كشور و ترغيب ساكنان اين نواحي به مهاجرت به شهرهاي بزرگ نداشته است، هجوم اين مهاجرت ها ما را با سيل  خروشان حاشيه نشيناني در كلان شهر ها مواجه كرده كه مرز اين افراد امروز از 5/3 ميليون نفر در تهران و 700 هزار نفر در مشهد گذشته است و عمدتاً  اين افراد از لحاظ هويتي و تطابق با زندگي شهري دچار مشكل هستند.
از سوي ديگر فقدان يك طرح جامع كاربردي كه قابليت اجرايي داشته باشد و بتواند بر اعمال سليقه هاي شخصي در ساخت و ساز بناهاي شهري براي رسيدن به يك هويت شهري كه بيانگر معماري خاص ايراني باشد،  نظارت داشته باشد و همچنين عدم ساماندهي معابر و شبكه بزرگراه هايي كه موجب گسست محله اي شده اند و ارتباط محله ها را با يكديگر قطع كرده اند، در نهايت موجب فراموشي هويت شهري در تهران و ديگر كلان شهرها شده است.
دكتر سيد موسي پورموسوي، مشاور شهردار تهران در امور توسعه و مطالعات شهري معتقد است؛ هويت شهري زماني معني دار خواهد بود كه تبلور عيني در فيزيك شهر داشته باشد. در واقع كالبد بيروني و فيزيك شهر نمادي از هويت شهري ما است.
اما ما روزي داراي يك شهرسازي سنتي بوده ايم كه وجه تمايز معماري ايران اسلامي از معماري روسي و اروپايي و... بوده است. چنانچه بسياري از شهرهاي مدرن اروپا از آن تقليد مي كرده اند. در واقع شهرسازي ما داراي ساختاري به سامان بوده كه هويت محله اي را تقويت مي كرده است اما امروزه ابتدا ساختار شهر را با شهرك هاي مسكوني، برج ها و آپارتمان ها ساخته ايم سپس جمعيت را از اقصي نقاط ايران در آن ساكن كرده ايم.
دكتر پورموسوي در اين باره مي گويد: متأسفانه هنوز در تهران يك طرح جامع كارآمد و يك طرح تفصيلي كه قابليت اجرايي مناسب داشته باشد، نداريم و يكي از ايرادات ما در نداشتن هويت شهري، برنامه محور نبودن مديران اجرايي و متوليان امور است و تصور مي كنم كه يكي از معضلات اساسي كشور ما در فضاي شهري عدم برخورداري از مديريت واحد است كه موجب بروز آشفتگي  هاي توسعه شهري مي شود و يكي از اين  آشفتگي ها عدم يكساني تيپ براي سازه هاي شهري است. چنانچه ما در يك خيابان شاهد ساختمان هايي با تيپ هاي متفاوت در سازه هستيم كه اين تفاوت هم در ظاهر و نما و هم در داخل بنا وجود دارد.
اين در حالي است كه در اكثر كشورهاي پيشرفته و در حال رشد دنيا، براي سازه هاي شهري تيپ يكساني وجود دارد كه كسي نمي تواند از آنها تخطي كند و يكي از مشكلات هويتي ما وجود همين برج ها و آپارتمان هايي است كه قارچ گونه رشد كرده اند و ما از اعمال قانون يكساني براي آنها غافل بوده ايم.
در نتيجه شهري ساخته ايم كه هويت ايراني ندارد و نمي تواند هويت جمعي و محله اي را تقويت كند.
هرچند در طرح تفصيلي توانسته ايم تا حدودي مباحث ايمني و مقاوم سازي بنا را بگنجانيم و به دنبال آن شهرداري ها جواز و پايان كار ساختمان را بدهند، اما هنوز تيپ و نما به ضابطه قانوني تبديل نشده است.
يكي ديگر از معضلات شهرسازي كه موجب مي شود، شهري داشته باشيم كه آدم هايش هويت و پيشينه تاريخي، فرهنگي خود را فراموش كنند و كالبد بيروني و فيزيكي شهر نتواند نمادي از هويت شهري را نمايان كند، وجود شبكه هاي معابر و بزرگراه هايي است كه موجب گسست ميان محله هاي شهر مي شود. دكتر پورموسوي با اشاره به اين كه احداث بزرگراه هاي تهران به گونه اي است كه دسترسي محلات را به يكديگر سخت و مشكل مي كند، گفت: معمولاً  اين بزرگراه ها نتيجه معكوس دارند و به جاي برقراري ارتباط آسان و دسترسي محله ها به يكديگر، ارتباط آنها را با يكديگر قطع مي كنند. از طرفي اختلاط بين فضاهاي سكونتگاهي با فضاهاي اداري و آموزشي هويت شهري ما را تحت تأثير قرار داده است. يعني پهنه بندي سكونتگاهي ما، با پهنه بندي آموزشي، اداري، تجاري و... هم پوشاني ندارند. در واقع كار و فعاليت ما با سكونت ما تناسبي از لحاظ هويتي ندارند. يعني واحدهاي آموزشي، اجتماعي، سكونت گاهي و... ما مكمل يكديگر نيستند. از طرفي دسترسي به اين امكانات هزينه هاي حمل و نقل ما را افزايش مي دهد و اين عوامل يك آشفتگي در زندگي شهروندان ايجاد مي كند.
دكتر پورموسوي با اشاره به اين كه هر محله اي بايد همه امكانات رفاهي، آموزشي، خدماتي و... را در خودش داشته باشد، گفت: اما بعضي از فضاهاي خدماتي مخصوص محلات نيستند و كاربرد منطقه اي و يا وسعت شهر تهران را دارند، اما بايد نيازهاي محله  را فضاهاي خدماتي محلات تأمين كنند و نيازهاي مازاد بر اين را بايد فضاهاي ديگر تأمين كنند. در واقع اگر ما كاركتر و نقش هركدام در فضاها را بشناسيم و تعريف كنيم كه تا چه اندازه اي مي تواند كاركرد داشته باشد، آن وقت مي توانيم جاي آنها را هم در محله ها و حوزه شهري مكان يابي كنيم و تمام اين عوامل موجب گسترش محله محوري و رشد هويت شهري مي شود.



مهاجران، شهروند نيستند
اما در بخش ديگري از گفت وگو دكتر پورموسوي مشكلات هويت شهري امروز ما را متأثر از دلايل تاريخي، فرهنگي و اجتماعي گذشته مي داند و معتقد است؛ هويت شهري ما برگرفته از هويت شهروندان ماست و ابتدا بايد از شهروندان خود هويتي را تعريف كنيم تا بتوانيم بر مبناي آن هويت شهري را تعريف كنيم.
وي با اشاره به اين كه ما كشوري مهاجر پذير هستيم و تعداد زيادي از ساكنان شهر ما مهاجران خارجي هستند كه فاقد مهارت در حوزه اقتصادي و كار و فعاليت در عرصه اجتماعي هستند، گفت: به عنوان مثال در حال حاضر حدود 700 هزار نفر افغاني در تهران ساكن هستند  و شما تصور كنيد زماني كه بيش از 10 درصد ساكنان يك شهر خارجي باشند از لحاظ هويتي چه مشكلاتي را مي توانند ايجاد كنند. علاوه بر اين تهران يك شهر مهاجر پذير است كه تجمع و تمركز امكانات و خدمات رفاهي و اقتصادي، مردم محروم را از اقصي نقاط كشور به مناطق حاشيه اي تهران مانند؛ منطقه 4، 17، 19، 20، 5 و 8 مي كشاند كه به عقيده كارشناسان اين عده كه معمولاً  فاقد مهارت هاي اقتصادي- اجتماعي هستند از لحاظ هويتي مشكلات زيادي دارند.
در پايان دكتر پورموسوي، با اشاره به نوع ساختمانها و بزرگراه هايي كه كاركرد محله  گرايي و شهروندي را كاهش مي دهند و همچنين حضور مهاجران ايراني و خارجي در تهران و ديگر شهرهاي بزرگ، چندقطبي شدن تهران به قطب هاي شمال، جنوب، غرب، شرق و مركز كه در هركدام از آن قطب ها با شرايط اقتصادي- اجتماعي ويژه اي روبه رو هستيم را دلايلي دانست تا نتوان ساكنان تهران را شهروند ناميد.
وي گفت: تمام اين دلايل هويت شهري و محله گرايي ما را در شهرهاي بزرگ به ويژه تهران تحت تأثير قرار مي دهند و استفاده از لفظ شهروند كه يك اصطلاح حقوقي است و بار معنايي ويژه اي دارد را نمي توانيم قاطعانه در مورد مردم تهران به كار ببريم، بلكه مي توانيم به آنها بگوييم: ساكنان شهر تهران!
</TEXT>
</DOC>
<DOC>
<DOCID>HAM2-851026-104</DOCID>
<DOCNO>HAM2-851026-104</DOCNO>
<ORIGINALFILE>/1385/851026/world/_mycity.htm</ORIGINALFILE>
<ISSUE>سه شنبه 26 دي 1385</ISSUE>
<DATE calender="Western">2007-01-16</DATE>
<DATE calender="Persian">1385/10/26</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
نگاه امروز
ما را از قاب بيرون بياوريد
</TITLE>
<TEXT>
فريدون صديقي
مثل عكسي سياه وسفيد در قابي ترك خورده، لب آويز ديوار مانده ايم. پس شهر كجاست؟ دستي ما را بلرزاند تا قاب صاف شود. دستي ما را بتكاند تا از زير خاكستر زمانه بيرون آييم. ما ساكن شهريم؛ پس چرا آويخته به ديوار شديم؟
- پاسخ پيداست؛ جمعي از ما در حاشيه شهريم؛ حاشيه نشين. جمعي در شهر زندگي مي كنيم؛ يعني شهرنشين هستيم و ديگر هيچ.
* پس شهروندان را چه شد؟
- شهر با آدم ها زنده است. آدم ها بايد هويت داشته باشند. آدم باهويت، داراي مؤلفه هاي شهروندي است. آدم هاي بي هويت در شهر، تيپ هستند نه شخصيت. شهروندان را شخصيت ها مي سازند. شهر بدون شهروند، شهر نيست؛ بيغوله اي است بي قواره و تنيده درهم؛ براي آن كه شهروند باشيم، بايد داراي حقوق شهروندي باشيم؛ چاله زير پايمان دهن باز نكند تا ما و دوچرخه مان در چاله دفن شويم.
سرويس هاي حمل ونقل شهري به هنگام بيايند و به موقع ما را زمين بگذارند و... بماند.
بايد با حقوق و وظايف شهروندي آشنا باشيم. با پيژامه از تير چراغ برق بالا نرويم و سيم برق يخچال را به تير آويزان كنيم.
پشت چراغ قرمز بايستيم تا پازل ترافيك به هم نريزد. بايد به پاسبان ها احترام بگذاريم. بايد شير آب را وقتي توپ پسرمان به كوچه مي افتد، ببنديم، بعد دنبال توپ برويم. بايد مسئولان شهر را محترم بشماريم. آنها هم به ما احترام بگذارند. مهم تر از اين از نردبام بالا نرويم. از پله ها بالا برويم تا به سقف برسيم.
- شايد بام بي پله است!
- همين طور است؛ ما حاشيه نشين هستيم،
- ولي ما شهرنشين هستيم؛ پله داريم، از پله ها بالا مي رويم، برف را تلنبار كوچه مي كنيم. راه بندان مي سازيم،
- پس شهروندان كجايند؟
- بعدا مي آيند؟ يعني وقتي كه همه با هم هويتي جمعي متعادل و متوازن دارند. در همگرايي و همگوني فرهنگي و مناسباتي هستند. در تضاد و تعارض براي ساخت و يا تخريب محيط زيست نيستند. شهر فاقد هويت همگرا و همگون، تناسب و تعادل هويت جمعي را مخدوش مي كند. شهر داراي هويت در همگرايي، حقوق خود را مطالبه مي كند و اصلاً با اين وظايف به تدريج آشنا مي شود؛ از همان كودكي و از همان كودكي انتظاراتش را برحسب وظايفش از مديريت شهر مطالبه مي كند. او قد مي كشد و ياد مي گيرد، شهرنشين و شهروند است. او قد مي كشد و فربه از فرهنگ و فهم شهروندي مي شود. اگر چنين شد، نردبام ها كمتر براي سرقت بالا مي روند. جدول هاي عبور عابران پياده كمتر خون رنگ تصادم عابران گيج و رانندگان سرگشته مي شود.
بايد همه ياد بگيريم؛ مديريت كلان شهري و ساكنان شهر. كه شهر پاركينگ بيكاران و داوطلبان كار و خودروهاي مانده در راه بندان هاي بي پايان نيست. لطفا ما را از قاب عكس بيرون بياوريد؛ ما هنوز زنده ايم. مي خواهيم شهروند باشيم.
</TEXT>
</DOC>
<DOC>
<DOCID>HAM2-851026-105</DOCID>
<DOCNO>HAM2-851026-105</DOCNO>
<ORIGINALFILE>/1385/851026/world/_mycity.htm</ORIGINALFILE>
<ISSUE>سه شنبه 26 دي 1385</ISSUE>
<DATE calender="Western">2007-01-16</DATE>
<DATE calender="Persian">1385/10/26</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
اعداد اساسي
</TITLE>
<TEXT>


49
گروه شهري - قرار است شمار صندلي انواع اتوبوس هاي تهران به 49عدد افزايش يابد؛ حالا متوجه مي شويد كه اين عدد از چه جهت قابل توجه است. به خصوص اگر اتوبوس سوار قهاري باشيد، اين عدد بيشتر از هميشه اهميت دارد.
مديرعامل شركت اتوبوسراني تهران و حومه از افزايش تعداد صندلي اتوبوس ها از 32 به 49صندلي براي جلوگيري از سرپاايستادن مسافران خبر داده  است.
در حال حاضر تعداد صندلي هاي موجود در اتوبوس ها متناسب با ظرفيت آنها نيست. 32صندلي، در واقع تعداد واقعي و استاندارد اتوبوس ها نيست و مي توان با افزايش آنها از سرپاايستادن مسافران جلوگيري كرد.
اغلب مسيرهاي مسافران طولاني است و سرپاايستادن در اتوبوس و فشار جمعيت، آنها را خسته مي كند؛ به همين دليل شركت اتوبوس راني تهران و حومه تصميم گرفته تعداد صندلي هاي اتوبوس ها را افزايش دهد.
هزينه نصب هر صندلي در اتوبوس ها حدود 50هزار تومان است و بر همين اساس، هزينه افزايش تعداد صندلي ها در هر اتوبوس از 32 به 49 صندلي، مجموعا حدود 400 تا 500هزار تومان مي شود.
افزايش تعداد صندلي هاي اتوبوس ها آغاز شده و تاكنون 15دستگاه اتوبوس به 49صندلي مجهز شده اند و به تدريج صندلي ساير اتوبوس ها نيز افزايش مي يابد.
بد نيست بدانيد افزايش تعداد صندلي هاي اتوبوس هاي بليتي توسط شركت واحد و اتوبوس هاي ريالي نيز با مشاركت بخش خصوصي انجام مي شود و البته صندلي هاي كليه اتوبوس هاي شركت واحد شامل گازسوز، مگاترانس و ديزلي كه داراي انواع صندلي هستند، با همان نوع قبلي افزايش مي يابند.
در پايان نيز بايد گفت زمان افزايش تعداد صندلي كليه اتوبوس ها بستگي به تامين اعتبارات لازم دارد كه شركت واحد اتوبوس راني و حومه در تلاش است اين اقدام هر چه سريع تر انجام شود.
</TEXT>
</DOC>
<DOC>
<DOCID>HAM2-851026-106</DOCID>
<DOCNO>HAM2-851026-106</DOCNO>
<ORIGINALFILE>/1385/851026/world/_mycity.htm</ORIGINALFILE>
<ISSUE>سه شنبه 26 دي 1385</ISSUE>
<DATE calender="Western">2007-01-16</DATE>
<DATE calender="Persian">1385/10/26</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
بازيافت
تفكيك زباله از مبدأ
</TITLE>
<TEXT>
گروه شهري- طرح تفكيك از مبدأ كمك بسزايي در بازگشت سرمايه هاي دور ريختني و راه اندازي چرخه صنعت بازيافت مي كند. اما نكاتي وجود دارد كه با كمي حوصله و رعايت آنها اين مهم بهتر انجام خواهد شد.
نقطه آغازين اين طرح از منازل است از اين رو زنان خانه دار در به ثمر رسيدن اين طرح در صدر هستند. زباله منازل بيشتر شامل انواع پسماند غذايي، بسته بندي هاي شيشه اي، پلاستيكي و لاستيكي فرآورده هاي سلولزي و چوبي، فلزات رنگي و آلياژهاي آهني، بعضاً زباله هاي عفوني، منسوجات نساجي و حتي در مواقعي لوازم خانگي هستند، در حالت كلي كليه پسماندهاي غذايي در يك كيسه و الباقي اقلام در كيسه جداگانه قرار خواهد گرفت؛ شيرابه نتيجه وجود مايعات در كيسه زباله است كه حتي الامكان بايد مايعات داخل كيسه زباله نباشد و آنها را در شبكه فاضلات تخليه كرد.
باقي مانده انواع اغذيه، ميوه جات، نان، تفاله چاي و قهوه و زائدات گوشتي پروتئيني و كليه اقلام مشابه بهتر است قبل از قرار گرفتن در كيسه زباله در يك آبكش ريخته شوند تا مايعات آنها جدا شود و به سيستم فاضلاب وارد شوند.همين طور بسته بندي هاي پلاستيكي كه شامل انواع سطل، بطري، قوطي، درب پلاستيكي و خلاصه كليه اقلام پلاستيكي دور ريختني در منزل بايد كاملاً عاري از هر نوع جنس ديگر بوده و تفكيك بشوند. بطري هاي نوشابه خانواده يا آب معدني به دليل حجم زيادي كه اشغال مي نمايند هميشه مساله ساز هستند. بهتر است به جاي هر كاري نظير خرد كردن، فشرده كردن به وسيله بستن درب آن، سوزاندن آنها را زير پا له نمود تا از حجم آن كاسته شود.
در صورتي كه درب و برچسب اين قوطي ها جدا شود كمك زيادي در اجراي پروژه خواهد شد. نيازي به شست وشوي اين اقلام نيست اما حتي الامكان مواد موجود داخل آنها بايد پاك شود.بسته بندي هاي شيشه اي كه داراي درب فلزي هستند بايد جداگانه تفكيك شده و درب از بدنه جدا شود. حتي در صورت امكان ليبل كاغذي آن نيز باز شده و به زباله  تر سپرده شود. زباله هاي عفوني كاملاً در كيسه جداگانه ريخته شده و در هنگام تحويل به مأموران جمع آوري تذكر داده شود. منسوجات نساجي نيز در صورتي كه آلوده نباشند و جداگانه جمع آوري كنيم قابل بازيافت هستند. البته ذكر اين نكته جالب است كه وجود ضايعات سلولزي و نساجي در حد كم داخل زباله  تر مشكل خاصي ايجاد نخواهد كرد، اما ابر و اسفنج مصنوعي پلاستيك به شمار مي آيند و آنها را با زباله خشك تحويل مي دهيم.لوازم خانگي را حتي الامكان خرد و منفك نكرده و به شكل اصلي آن قرار داشته باشد كارخانجات بازيافت با دستگاه هاي مخصوص، تفكيك را انجام خواهند داد.وجود باتري در زباله تر از مضرات سمي است و مشكل اساسي براي محيط زيست به وجود مي آورد حتماً آن را در زباله خشك قرار دهيم.رعايت اين موارد و اجراي دقيق آن علاوه بر حفظ محيط زيست كمك شاياني به قابليت استفاده از اين طلاي كثيف در بازگشت به چرخه صنعت خواهد نمود.
</TEXT>
</DOC>
<DOC>
<DOCID>HAM2-851026-107</DOCID>
<DOCNO>HAM2-851026-107</DOCNO>
<ORIGINALFILE>/1385/851026/world/_siasatw.htm</ORIGINALFILE>
<ISSUE>سه شنبه 26 دي 1385</ISSUE>
<DATE calender="Western">2007-01-16</DATE>
<DATE calender="Persian">1385/10/26</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
گذري بر آخرين روزهاي ديكتاتور
بر باد رفته
26 دي1357، روز خروج شاه از ايران
</TITLE>
<TEXT>


فرشاد مهدي پور
شهباز كه از زمين مهرآباد كنده شد و گشتي دور شهياد زد، شاه شهري را زير پايش مي ديد كه از هر گوشه اش داد و دود به هوا بر مي خاست؛ پايتخت رويايي شاهنشاه، حالا در تصرف مخالفانش بود كه مي خواستند سر به تن اش نباشد.
شهري كه او ترينها را برايش ساخته بودند، حالا او را در خود مي بلعيد؛ چه گوشه چشمش اشك بود يا نبود، چه فرح به دنبال دست و پا كردن مراسم استقبالش در آسوان مي نمود و چه دو سگ درشت هيكلش اطرافش مي پلكيدند، او كه خوب تاريخ مي دانست و ذهن اش انباني از خاطرات بود، مي فهميد كه  اين رفتن را بازگشتني نيست، همه آن پايين، به درك رفتن اش را مي خواستند؛ حتي اطلاعات كه پارسال در همين روزها، مقاله رشيدي مطلق را چاپ كرده بود و آن آتش ها را برپا، حالا شجاعانه و مسرور، تيتر زده بود: شاه رفت. او ديگر به تاريخ همه سلاطين جابر و خونخوار پيوسته بود.
هيچ بدرقه اي
يكي دو هفته قبل تر، تمام تلاش اش مصروف آن شده بود كه جايي پذيرايش شود، نه آمريكا، نه آلمان و نه حتي اردن، ديگر نمي خواستندش و  اين برايش سخت و دردناك بود؛ سهل است كه اگر سازشكار كمپ ديويد(انورسادات)هم به سراغش نيامده بود و اعليحضرت را پذيرا نمي شد، ديكتاتور(كه حالا موجودي مفلوك و ترسو شده بود)، راهي جز ماندن در تهران پيدا مي كرد.
شب پيش، به سفير آمريكا(سوليوان)گفته بود كه مي خواهد مراسم باشكوهي در بدرقه اش برگزار شود؛ هايزر(معاون ناتو و مامور حفظ انسجام ارتش شاهي در آخرين روزها)هم در آن ديدار بود، ولي هيچ كس  اين درخواست را جدي نگرفت و بيرون كه آمدند، خنده شان را نمي توانستند كنترل كنند. او از نظر غرب مهره سوخته بود و هنوز خيال مي كرد مفتخر به ژاندارمي آمريكا در خاورميانه است!
رفتن بار گران
به پاويون همايوني كه رسيد، هيچ كس حاضر نبود، بختيار در مجلس بود تا راي اعتماد نمايشي را بگيرد و امرا هم در  اين سو و آن سو، گريزان و مشغول حراج مايملك. شاهزاده ها، شاهپورها، شه بانوها و... همه رفته بودند و كسي در  ايران نمانده بود؛ در حقيقت او از همه شان خواسته بود تا اموال شان را بردارند و بروند تا دست انقلابيون به نزديكانش نرسد و تقاص سال هاي غارت و اسارت را پس ندهند.
? ساعت معطلي در فرودگاه بزرگ و البته متروك مهرآباد(كه آن روزها كاركنانش در اعتصاب بودند)اعصابش را به هم مي ريخت. تازه از سان و تشريفات و امام جمعه تهران(براي دعاي سفر خواندن)و... هم خبري نبود. او تصاوير شهر را مرور مي كرد كه چند لحظه قبل با هليكوپتر از بالاي سرش مي گذشت؛ شهري كه در آن فرياد مرگ بر شاه لحظه اي قطع نمي شد.
چند روزي بود كه اصلا نمي توانست بخوابد، تماس هاي پي در پي راكفلر و برژينسكي و جرالفورد و همه غول هاي سرمايه داري هيچ تاثيري در روحيه اش نداشت. كاخ(قلعه نظامي مدرن اش در شمال تهران)هم برايش امن نبود؛ صداي الله اكبر تا آن بالا هم مي آمد. ديگر خواب هم سراغش را نمي گرفت.
بي بازگشت
فرار آن روز حكايت 25مرداد 32 را به يادش مي آورد؛ شبي كه كودتايش به نيم حركتي از سوي مصدق(مردي كه اگر قدر فرصت ها را مي دانست،  ايران قطعا مسيري ديگر گونه را مي پيمود)نافرجام مانده بود و او به همراه ثريا(دومين زني كه به طور علني و رسمي در زندگي شاه حضور داشت)از كاخ كلاردشت، سوار بر هواپيماي كوچك و مخصوص اش شده و از ايران گريخته بود.
پشت آن سفر برنامه ريزي نشده، جرياني مي خزيد كه دو سه روز بعد، دولت مردمي  مصدق را به زير آورد و ديكتاتور را به تخت بازگرداند. اما  اين بار از  اين خبرها نبود؛ هيچ كس نمي خواست به نام او بازي كند.
حتي ازهاري(آخرين نخست وزير پيش از بختيار)هنگامي  كه چند ماه قبل، شاه براي صدارت وزيران خواسته بودش، خود را خاك بر سر شده و بخت برگشته خوانده بود.
از لنگه كفش تا...
برخلاف آن فرار 25 سال قبل، كه شهبانوي آن روزگار، در گريزي ترسناك(كه اگر با تاخير همراه مي شد، جان او و شوهرش را به دست روستاييان خشمگين شمالي مي سپرد)نتوانست حتي لنگه كفش پاشنه بلندش را بردارد،  اين شهبانو(فرح)خوب مي دانست چه ببرد و چه نبرد و شاه با همه بي حوصلگي اش، حواسش جمع بود كه چگونه اسب ها، تابلوها، اشياي عتيقه و... را در روزهاي آخر، با پروازهاي مخصوص نظامي، به مصر بفرستد.
حالا فرح كه تا دير وقت  اين روزها، اثاثيه اش را جمع مي كرد، به همراه خدمه و نديمه هاي فراوانش، چهار گاوصندوق بزرگ از جواهرات را سوار جمبوجت سلطنتي مي كرد، تا در فرصتي مناسب، به بانكي در سوئيس سپرده شوند. صندوق هايي كه هيچ كس نمي دانست، چه ميزان از ذخاير مملكت را در خود نهفته دارد و در اين خيال خام كه شايد در فرصتي، براي بازگشت شاه يا خودش به قدرت به كار آيد. دخايري كه هنوز هم، شاهدوست هاي فسيل شده، ريزخوار خوان آن هستند.
بيداري و خواب
هليكوپتر كه نخست وزير و رئيس مجلس را به پاويون رساند، شاه بلند شد؛ گريان و لرزان، به سمت پلكان رفت. بختيار كه بر دستش بوسه نيم بندي زد و? افسر گارد مخصوص اش كه بر پاهايش افتادند، ديگر همه چيز تمام شد. حتي اعضاي شوراي سلطنت اش هم به فرودگاه نيامده بودند.
پيش از او، لوسي و آريان، دو سگ محبوب اش در هواپيما جاخوش كرده بودند؛ سگ هايي كه در تمام  اين روزهاي آخر، هنگام بيداري و خواب، پشت در اتاقش منتظر مي نشستند و اكنون شايد فقط آنها بودند كه براي خيرمقدم اش در بالاي پلكان، انتظار مي كشيدند.
همه چيز از نو
كمي  قبل تر از آنكه راديو در خبر 13 خبر دهد: محمدرضا فرار كرده است، مردم شادمان در خيابان ها بودند. اطلاعات در چاپ پيش از موعدي،  اين خبر مسرت بخش را پخش كرده بود. حالا اسكناس ها سوراخ مي شد، مجسمه ها پايين مي آمد و...  ايران در شادي وصف ناپذيري غوطه ور بود كه حتي صداي شليك گلوله هايي در اهواز و دزفول(كه جان بيش از 20 نفر را گرفت)نتوانست مردمان خوشحال از رفتن ديكتاتور را از شادماني باز دارد.
آمريكايي ها هم كه از قبل خبردار بودند، ميني بوس كاركنان سفارت را با عكس هايي از امام، آذين بسته بودند. ديگر هيچ كس، جز مردماني كه محكم و منظم و منسجم، در خيابان ها، مرگ شاه را مي خواستند، كسي او را نمي خواست.
تكرار ماجرا
مرد قدر قدرت ديروز، جنازه اش را از مصر به مراكش و از آنجا به باها ما و مكزيك مي كشيد. ديري نگذشت كه چندي در نيويورك مانده، آمريكايي ها هم عذرش را خواستند و ناچار به پاناما و از آنجا دوباره به مصر رفت. همان جا هم مرد؛ قاره اي كه پدر مستبدش را نيز در خود داشت، به همان غربت و عسرت.
... حالا آن شاعر، شعرش را مي گفت، مردم آمدن امام را فرياد مي كردند و ديپلمات هاي غربي و شرقي، در حال گمانه زني شرايط پس از ورود آيت الله بودند. انقلاب، در آستانه طلوع كردن بود.
</TEXT>
</DOC>
<DOC>
<DOCID>HAM2-851026-108</DOCID>
<DOCNO>HAM2-851026-108</DOCNO>
<ORIGINALFILE>/1385/851026/world/_siasatw.htm</ORIGINALFILE>
<ISSUE>سه شنبه 26 دي 1385</ISSUE>
<DATE calender="Western">2007-01-16</DATE>
<DATE calender="Persian">1385/10/26</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
نگاهخواب هاي خونين براي خاورميانه
راهي به بيراهه
</TITLE>
<TEXT>


امير دبيري مهر
پيكر بي جان صدام تكريتي و گردن شكسته و آويخته او از طناب دار در اتاق شماره 5 سازمان اطلاعات و امنيت عراق هم شعف انگيز بود وهم دلهره آور.
براي مردم جهان و خاورميانه شعف انگيز بود زيرا شر يكي از كم نظيرترين جنايتكاران تاريخ از سر منطقه كم و خطر رفتارهاي غير قابل پيش بيني او كه گاهي موجب كشتار صدها انسان مي گشت رفع شده است، اما براي حاكمان غير برگزيده و انتصابي در اين منطقه اين تصوير دلهره آور بود و اين تلنگر را به ذهن آنان وارد كرد كه مبادا سرنوشت ما نيز چنين شود؟ حاكمان كشورهاي عربي هنوز از حدس و گمان درباره پيامدهاي گزارش بيكر - هميلتون خارج نشده بودند كه دچار اين آشفتگي جديد ذهني گشتند و واكنش هاي عجولانه و نسنجيده به اعدام صدام نيز جز در اين آشفتگي ذهني و فكري و تشويش هاي دروني قابل درك نيست.
از آنجا كه فردي چون صدام با سابقه كشتار بالغ بر5 ميليون انسان در25 سال حكومت جاي هيچ دفاع و دلسوزي ندارد چه برسد به اينكه معمر قذافي 3روز براي او عزاي عمومي اعلام كند؛ حسني مبارك دستور ساخت مجسمه او را در روستاي صدام در مصر بدهد و در دمشق حزب بعث مجلس ترحيم! بزرگي براي او برپا دارد. در چنين فضاي سرگرداني و دلهره آوري رهبران كشورهاي عربي به جاي تأمل و تعقل در تغييرات جديد منطقه اي و اتخاذ تدابير مناسب؛ به روش نخ نما و ناكارآمد رهبران دولت هاي توسعه نيافته يعني فرافكني روي آوردند و انگشت اتهام و تهديد را پشت درهاي بسته به سوي دشمن برساخته غربي ها براي اعراب يعني ايران نشانه رفتند. با همين انگاره سازي در3 دهه پيش توانستند85 ميليارد دلار به خرج اعراب به دخل صدام عليه ايران و در قالب جنگي 8 ساله بريزند. اما امروز دغدغه اصلي اعراب اين است كه تحولات خاورميانه در چند سال اخير تداركات و بستر لازم را براي قدرت يابي رو به تزايد شيعيان تحت رهبري و حداقل الهام ايران فراهم كرده است.از نظر اينان شيعيان چون به اسلام سياسي و ايدئولوژي تشكيل دولت معتقدند از اين رو افزايش قدرت آنان در خاورميانه بزرگترين تهديد عليه تاج و تخت به ارث رسيده حاكمان كنوني كشورهاي عربي است. اعراب بايد بدانند شيعيان اعم از انسجام يافته و دولت شده آنها مثل عراق و ايران و غير انسجام يافته آنان مانند اقليت شيعه عربستان تهديدي عليه آنها نيستند. تهديد واقعي؛خواب هاي خونين چشم آبي ها براي خاورميانه است.قرار است جنگي زرگري برپا شود و مسلمانان خاورميانه با طرح هويت هاي ثانوي مثل شيعه و سني و عرب و عجم و... در هماوردي بي سرانجام واردشوند و آنگاه دولت هاي سودجوي بيگانه براي داوري و وساطت وارد اين معركه شده و براي ميانجيگري خود برمبناي بشكه هاي نفت نرخ تعيين كنند.
اعراب ظاهراً آنقدر دچار جمود فكري و انسداد ذهني شده اند كه گزينه اخير را هرچند پرهزينه است بر ديگر گزينه ها ترجيح مي دهند و به تعبير نادرست خودشان ولايت بيگانه قاهر(بخوانيد آمريكا)را بر امامت رقيب ناصر(بخوانيد ايران )ترجيح مي دهند.زيرا به زعم خودشان اولي متضمن بقاي سياسي آنهاست. تمام سخن اين است كه جمله اخير توهمي بيش نيست.برادران كاخ نشين عرب تكانه هاي صدام بر دار تدارك ديده شده آمريكايي ها را فراموش نكنند. تكيه بر متكاهاي اعتباري شرط عقلانيت نيست. منافع و سرنوشت اعراب با آمريكا و انگليس و فرانسه و روسيه گره خورده نيست و امكان قطع يكسويه آنها و باز تعريف آن با بازيگران ديگر از سوي غرب وجود دارد. حكام عرب نمي توانند واقعيت اخير را انكار كنند. راه پيش روي آنها تكيه بر چيزي است كه نام آن را مشروعيت اسلامي و كارآمدي ملي مي ناميم.
مشروعيت اسلامي از رضايت نهادينه ملت هاي مسلمان بويژه منطقه خاورميانه از مواضع و رفتارهاي اين دولت ها استخراج مي شود كه ضرورتاً بايد برآمده از هويت و منفعت و عزت مسلمانان باشد و روابط و همكاري صميمانه و راهبردي با كشورهاي منطقه از جمله ايران لازمه آن است. كارآمدي ملي نيز منبعث از پاسخگويي به نيازهاي ملت هاي عرب متناسب با مقتضيات هزاره سوم و مبتني بر مشاركت فراگير ملي است. بي ترديد راه اخير پر زحمت است وهمت مي طلبد و زمان مي خواهد ولي مطمئن و حتي متضمن بقاي سياسي حكام عرب است و راه ترسيم شده غرب در پيش روي اعراب چون نيك بنگري بي شك كژراهه اي است كه در واقع بيراهه اي بيش نيست.
</TEXT>
</DOC>
</HAMSHAHRI2>