<?xml version="1.0" encoding="utf-8"?>
<!DOCTYPE HAMSHAHRI2 SYSTEM "hamshahri.dtd">
<HAMSHAHRI2>
<COPYRIGHT>
Hamshahri2 Corpus, Beta Release!
Copyright 2004-2008, Database Research Group (DBRG), Faculty of Engineering, University of Tehran
All the news content in the corpus is copyrighted by Hamshahri Newspaper (www.hamshahri.net)

Homepage:
http://ece.ut.ac.ir/dbrg/hamshahri/ham2

Contact:
darrudi@insf.org 

Please view the enclosed `Help.txt` file in the package for more information (tag description, etc).

IT IS A BETA RELEASE, PLEASE DON NOT REDISTRIBUTE IT!
</COPYRIGHT>
<DOC>
<DOCID>HAM2-851101-001</DOCID>
<DOCNO>HAM2-851101-001</DOCNO>
<ORIGINALFILE>/1385/851101/news/_adabh.htm</ORIGINALFILE>
<ISSUE>يكشنبه 1 بهمن 1385 - سال چهاردهم - شماره4188 - Jan 21, 2007</ISSUE>
<DATE calender="Western">2007-01-21</DATE>
<DATE calender="Persian">1385/11/01</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
براي رقابت در بخش هاي مختلف
فيلم هاي خارجي جشنواره فجر معرفي شدند
نمايي از فيلم سينمايي ملكه رودخانه
</TITLE>
<TEXT>


گروه ادب و هنر- در حاليكه شمارش معكوس تا آغاز برگزاري جشنواره فيلم فجر آغاز شده، اسامي   18فيلم بلند سينمايي بخش مسابقه و خارج از مسابقه بين الملل و اسامي  13فيلم خارجي بخش مسابقه سينماي معناگرا،روز گذشته از سوي روابط عمومي جشنواره فيلم فجر اعلام شد.
درميان اسامي اعلام شده آثار شاخصي همچون ملكه رودخانه ساخته وينسنت وارد، شعبده باز ساخته نيل برگر  و هر طور كه دوست داشته باشي ساخته كنت برانا به چشم مي خورد. ضمن اينكه دو فيلم خارج از مسابقه يعني بابي و مرد تمساحي نيز آثاري شاخص و حتي در مواردي بسيار قويتر از آثار بخش مسابقه اين دوره هستند.
بنا به اين گزارش هر طور كه دوست داشته باشي كنت برانا از انگلستان و آمريكا، شعبده باز نيل برگر از آمريكا و چك، پابرهنه كوون سو كيونگ از كره، قلب زير تيغ تن شيموياما از ژاپن، قلب سو ريناد از كانادا، فانوس دريايي ماريا ساكيان از روسيه و ارمنستان، زندگي ديگران فلوريا هنكل ون دانرسمارك از آلمان و هاله فابين بيلينسكي از اسپانيا، فرانسه و آرژانتين از جمله فيلم هاي بخش مسابقه بين الملل هستند.
به پدر سلام كن فرناندو وارگاس ويلازون از بوليوي و كوبا، ملكه رودخانه وينسنت وارد از نيوزيلند و انگلستان، زندگي پنهان واژه ها ايزابل كويكست از اسپانيا و انگلستان، آخرين روزهاي: سوفي شول مارك روته موند از آلمان، گذار الكساندور گوژكين از روسيه، فيلم، آسپرين و لاشخورها مارسلو گومز از برزيل، گروگان لايلا پاكال نينا از لتوني، استوني و اسلووني و هتل هاراباتي برايس كائوين از فرانسه هم در بخش مسابقه بين الملل جام جهان نما رقابت مي كنند. همچنين در بخش خارج از مسابقه بين الملل فيلم هاي مرد تمساحي ساخته ناني مورتي محصول مشترك ايتاليا و فرانسه و بابي ساخته اميليو استه وز محصول آمريكا روي پرده مي رود.
از سويي ديگر در اين بخش از جشنواره 15 فيلم كوتاه خارجي نيز به نمايش درمي آيد كه11 فيلم كوتاه در بخش مسابقه و چهار فيلم كوتاه در بخش خارج از مسابقه بخش مسابقه بين الملل جام جهان نما حضور دارند.
فيلم هاي لقب آلدو رونفولا از سوئيس، بليت لطفا لوكاس فيگه روا از اسپانيا، نوازنده دوره گرد ديويد ويگرام از فرانسه، برو! برو! برو! ايوو بروخويزن از هلند، بي گناهي ا. گوتيه از فرانسه، مولوك مارسين پارزا از لهستان، اصلاح صورت ام. پرسيز و ت، كالوگلو از آلمان و انگلستان، چه كسي سوپ كيهاني خورد ژنوير آن هوري از فرانسه، احسان موسياه تو طلا حديد از مراكش، مكزيك و آمريكا، قلب خونريز لوئيز بورك از كانادا و داستان ساجد سنيتا علام از لبنان در بخش مسابقه فيلم هاي كوتاه جام جهان نما رقابت مي كنند. همچنين فيلم هاي كوتاه پيش از سپيده دم بالينت كن يرز از مجارستان، در گودال ديويد مارتيني دلوس سانتوس از اسپانيا، آواي جيرجيرك دني كمپوس از اسپانيا و برادران خاكستر يوجيرو تاكتيا از سوئيس در بخش خارج از مسابقه روي پرده مي روند.
اسامي فيلم هاي ايراني اين بخش نيز به زودي اعلام مي شود. در بخش جام جهان نما فيلم كوتاه يك سيمرغ بلورين به بهترين فيلم اهدا مي شود. در بخش مسابقه فيلم هاي بلند بين الملل سه نماينده از ايران حضور خواهند داشت كه اسامي آنها هنوز اعلام نشده است. در اين بخش شش سيمرغ بلورين به بهترين فيلم، كارگردان، فيلمنامه، بازيگر، دستاورد هنري يا فني و انتخاب ويژه هيأت داوران اهدا مي شود.همچنين اسامي 13 فيلم خارجي بخش مسابقه سينماي معناگرا در جستجوي حقيقت بيست و پنجمين جشنواره فيلم فجر به شرح زير است:
جنگجوي خداوند آنتونلو بلوكو از ايتاليا، سياه سانجي ليلا بانسالي از هند، زورگير فليكس فالك از لهستان، سرنوشت گابريل رنگ از اسپانيا، دبيرستان شبانه روزي سينگ يوس ساگماكانان از تايلند، افسانه لوسي گيز جان استيمپسن از آمريكا، هواپيما سدريك كان از فرانسه، چرخش برادران پانگ از چين و هنگ كنگ، بازسازي مونا ناهم از تايلند، استاد و معادله محبوبش تاكاشي كوئيزوني از ژاپن، مرد حصيري نيل لابوته از آمريكا و آلمان و فصل برداشت مارينا رازبژكينا از روسيه در بخش معناگراي جشنواره رقابت مي كنند.همچنين فيلم شهر ارواح ساخته كريستف گانز محصول مشترك كشورهاي آمريكا، فرانسه، كانادا و ژاپن در بخش خارج از مسابقه معناگرا به نمايش در مي آيد. سه فيلم ايراني نيز براي حضور در اين بخش انتخاب و متعاقبا از سوي روابط عمومي جشنواره اعلام مي شوند. در بخش مسابقه فيلم هاي معناگرا سه سيمرغ بلورين به بهترين فيلم، بهترين فيلمنامه و بهترين كارگرداني اهدا مي شود. يك هيأت داوري شامل حداقل سه نفر از هنرمندان و صاحب نظران فيلم هاي اين بخش را ارزيابي مي كنند.
</TEXT>
</DOC>
<DOC>
<DOCID>HAM2-851101-002</DOCID>
<DOCNO>HAM2-851101-002</DOCNO>
<ORIGINALFILE>/1385/851101/news/_adabh.htm</ORIGINALFILE>
<ISSUE>يكشنبه 1 بهمن 1385 - سال چهاردهم - شماره4188 - Jan 21, 2007</ISSUE>
<DATE calender="Western">2007-01-21</DATE>
<DATE calender="Persian">1385/11/01</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
انتقاد برگزيده بوكر از نژادپرستي در غرب
</TITLE>
<TEXT>


ايسنا: برنده هندي الاصل جايزه ادبي بوكر 2006 كه معتبرترين جايزه در دنياي انگليسي زبان است، به شدت از وجود نژادپرستي در غرب انتقاد كرد. كران دساي نويسنده كتاب ميراث گم گشتگي به يك شبكه تلويزيوني در انگليس گفت: تمام سياه پوستان، مخصوصاً آنهايي كه اهل نقاط ديگري از جهان هستند، در غرب با مشكل نژادپرستي مواجهند و اين مسأله باعث مي شود اعتماد به نفس و شخصيت خود را به سرعت از دست بدهند.
دساي كه جوان ترين برنده زن تاريخ بوكر است با اشاره به اهانت هاي نژادپرستانه به يكي از بازيگران هندي تلويزيون انگلستان، افزود: اين مشكل نشان دهنده مشكلات بزرگي است كه آسيايي ها در غرب با آن مواجهند. همچنين خبرگزاري فرانسه به نقل از دساي مي نويسد: مردم بارها در هنگام قدم زدن در خيابان هاي لندن و ديگر شهرهاي انگليس به من گفته اند: برگرد به جايي كه از آن آمده اي يا هي، پاكستاني كثيف!
به اعتقاد دساي كه ظاهراً از وضعيت زندگي در انگلستان به تنگ آمده است، اهانت هاي نژادپرستانه در اين كشور بيش از هر جاي ديگري است، اما پيش از اين نويسندگان ديگري حتي بزرگاني چون كوندرا نيز از تبعيض و رفتارهاي نژادپرستانه در غرب، از جمله فرانسه، شكوه كرده اند.
</TEXT>
</DOC>
<DOC>
<DOCID>HAM2-851101-003</DOCID>
<DOCNO>HAM2-851101-003</DOCNO>
<ORIGINALFILE>/1385/851101/news/_adabh.htm</ORIGINALFILE>
<ISSUE>يكشنبه 1 بهمن 1385 - سال چهاردهم - شماره4188 - Jan 21, 2007</ISSUE>
<DATE calender="Western">2007-01-21</DATE>
<DATE calender="Persian">1385/11/01</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
يك هفته با سينما
تأخير در اعلام اسامي داوران جشنواره
</TITLE>
<TEXT>
گروه ادب و هنر- در حالي كه تنها دو هفته تا آغاز بيست و پنجمين دوره جشنواره فيلم فجر باقي مانده، هنوز تركيب هيأت داوران مشخص نشده است. برخي از رسانه ها از افرادي به عنوان اعضاي احتمالي هيأت داوران نام بردند ولي قاعدتاً بايد منتظر اعلام رسمي روابط عمومي جشنواره ماند. عده اي تأخير در اعلام اسامي داوران را به حساسيت هاي فراوان جشنواره بيست و پنجم نسبت مي دهد. اولين آزمون جدي مديريت جعفري جلوه در سينما كه درست يا غلط، مبناي قضاوت در مورد عملكردش قرار خواهد گرفت. نكته ديگر اعلام نشدن اسامي فيلم هاي مهمان است. سال گذشته وقتي فيلم  هاي مهمان اعلام شدند، تعدادي از كارگردانان فيلمشان را از جشنواره بيرون كشيدند و گويا امسال براي پرهيز از اين اتفاق، فيلم هاي ميهمان ديرتر از حد معمول اعلام خواهند شد.
و خبر ديگر در مورد جشنواره فجر، اعلام زمان پيش فروش بليت هاست. از روز سوم بهمن پيش فروش بليت ها آغاز خواهد شد.
ديگر اتفاق سينما در هفته  اي كه گذشت، ملاقات برخي از اعضاي اتحاديه تهيه كنندگان با تعدادي از مراجع تقليد بود. آنها با آيات عظام وحيد خراساني و نوري همداني ملاقات كردند. به گفته مرتضي شايسته اين ملاقات جهت گسترش ارتباط سينماگران با حوزه هاي علميه و آگاهي از نظرات و بيانات علما براي ارتقاي موضوعي و محتوايي آثار سينمايي صورت گرفت.
يك شب بعد از جشنواره مي آيد



فيلم يك شب بعد از برگزاري جشنواره فيلم فجر، به نمايش در مي آيد. اين فيلم كه اولين ساخته بلند نيكي كريمي به شمار مي آيد قرار است در هفته پاياني بهمن و در چند سينماي محدود اكران شود. گويا در همين رابطه پخش كننده فيلم مذاكراتي براي در اختيار گرفتن سينما فرهنگ انجام داده است. چندي پيش نيكي كريمي در گفتگو با يكي از خبرگزاري ها از اكران يك شب در دي ماه خبر داده بود كه نمايش فيلم براي چندين بار به تعويق افتاد. در يك شب هانيه توسلي نقش اصلي را بازي كرده و فيلم در باره پرسه هاي شبانه يك دختر جوان در خيابان هاي تهران است. اولين ساخته نيكي كريمي سال گذشته در يكي از بخش هاي جنبي بيست و چهارمين دوره جشنواره فيلم فجر به نمايش درآمد. اين فيلم تاكنون در جشنواره هايي چون كن، مونترال،  مونيخ، تورين و ونكوور به نمايش در آمده است.
</TEXT>
</DOC>
<DOC>
<DOCID>HAM2-851101-004</DOCID>
<DOCNO>HAM2-851101-004</DOCNO>
<ORIGINALFILE>/1385/851101/news/_adabh.htm</ORIGINALFILE>
<ISSUE>يكشنبه 1 بهمن 1385 - سال چهاردهم - شماره4188 - Jan 21, 2007</ISSUE>
<DATE calender="Western">2007-01-21</DATE>
<DATE calender="Persian">1385/11/01</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
روخواني 8 نمايشنامه مقاومت
</TITLE>
<TEXT>
گروه ادب و هنر- 8 نمايشنامه با مضمون انقلاب دفاع مقدس چهارم بهمن ماه در مجموعه  تئاتر شهر روخواني مي شوند.
به گزارش روابط عمومي تئاتر شهر چهارمين دوره  نمايشنامه خواني مقاومت با همكاري انجمن تئاتر انقلاب و دفاع مقدس و مشاركت پرديس هنرهاي زيباي دانشگاه تهران و همچنين مجموعه  تئاتر شهر طي بهمن و اسفند ماه سال جاري در اين مجموعه برگزار مي شود. در اين دوره كه فراخوان آن شهريور ماه منتشر شده بود، بعد از ارسال 31 متن به دبيرخانه نهايتا هيات نمايشنامه انتخاب شدند، كه چهارشنبه هر هفته روخواني مي شوند. نمايشنامه هاي نامه هاي باد نوشته وكار آرش عباسي، چهارم بهمن، درخت خرمالوي آن سالها نوشته طلا معتضدي با كارگرداني مجتبي معاف هجدم بهمن، آوازهاي تنهايي نوشته ميلاد اكبر نژاد با كارگرداني سعيد نجفيان بيست و پنجمن بهمن، غريبه نوشته چيترا نادري و علي كوچكي با كارگرداني حسن جودكي، دوم اسفند، چندين مجلس از بازماندگان اين ديار، نوشته فرهاد ارشاد با كارگرداني سجاد افشاريان هشتم اسفند، داستان غريب و باور نكردني... نوشته و كار طلا معتضدي نهم اسفند، هفت پرده از قصه هاي پشت پرده نوشته و كار محمد رضا عطايي فر شانزدهم اسفند و هفت كوپه از يك قطار نوشته حسين زارعي با كارگرداني حسن گلدوست بيست و سوم اسفند ماه روخواني مي شوند.
</TEXT>
</DOC>
<DOC>
<DOCID>HAM2-851101-005</DOCID>
<DOCNO>HAM2-851101-005</DOCNO>
<ORIGINALFILE>/1385/851101/news/_adabh.htm</ORIGINALFILE>
<ISSUE>يكشنبه 1 بهمن 1385 - سال چهاردهم - شماره4188 - Jan 21, 2007</ISSUE>
<DATE calender="Western">2007-01-21</DATE>
<DATE calender="Persian">1385/11/01</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
برگزاري نمايشگاه آيات سوره فلق در موزه امام عليع
</TITLE>
<TEXT>
گروه ادب و هنر- نمايشگاه به نام پروردگار صبح دم ازامروز در نمايشگاه ادواري و هنر معاصر موزه هنرهاي ديني امام علي ع برگزار مي شود.
اين نمايشگاه ازسوي سازمان فعاليت هاي قرآني دانشجويان كشور وابسته به جهاددانشگاهي برگزار مي شود و مجموعه آثاري با موضوع فضا سازي سوره هاي فرآن كريم سوره فلق در قالب پوستر تصويرسازي تايپو گرافي نقش برجسته آثار مفهومي و حجم را به نمايش مي گذارد.
آيين گشايش نمايشگاه به نام پروردگار صبح دم كه عنوان آن برگرفته از آيات آغازين سوره فلق است از ساعت 15 تا 17 امروزدر سرسراي نور برگزار مي شود و تا 12بهمن ماه همزمان با دهه اول ماه محرم داير خواهد بود.نمايشگاه شور عشق نيز عنوان برنامه ديگري است كه در اين ايام در موزه برگزار مي شود. با برپايي اين نمايشگاه از 150 اثر ديده نشده نقاشي پشت شيشه كه به هنر شيعي ايراني اختصاص دارد و در دوره قاجار براي بيان تصويري احوال ائمه اطهار و معرفي آموزه هاي آنان در بين مردم رايج بوده است رونمايي مي شود.
</TEXT>
</DOC>
<DOC>
<DOCID>HAM2-851101-006</DOCID>
<DOCNO>HAM2-851101-006</DOCNO>
<ORIGINALFILE>/1385/851101/news/_adabh.htm</ORIGINALFILE>
<ISSUE>يكشنبه 1 بهمن 1385 - سال چهاردهم - شماره4188 - Jan 21, 2007</ISSUE>
<DATE calender="Western">2007-01-21</DATE>
<DATE calender="Persian">1385/11/01</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
اخبار كوتاه
</TITLE>
<TEXT>
جشنواره نمايش هاي قهوه خانه اي: معاون فرهنگي اداره كل ارشاد استان زنجان از برگزاري نخستين جشنواره منطقه اي نمايش هاي قهوه خانه اي از 13 تا 17 بهمن ماه در شهر زنجان خبر داد. هدف از برگزاري اين جشنواره اجراي سياست هاي فرهنگي هنري، كشف استعدادهاي خلاق و ايجاد بستر مناسب براي رشد و اعتلاء هنري هاي نمايشي است. شاهنامه خواني، نقالي، حمله خواني، پرده خواني و قوالي از جمله بخش هاي جشنواره است.
آل پاچينو نقاش مي شود : آل پاچينو، بازيگر آمريكايي، در فيلمي جديد در نقش سالوادور دالي، نقاش بزرگ اسپانيا، بازي خواهد كرد. آل  پاچينو در پروژه جديد خود كه موضوع آن درباره سال هاي پاياني زندگي سالوادور دالي است در نقش اين نقاش سوررئال اسپانيايي بازي خواهد كرد. اين فيلم اقتباسي از كتابي نوشته استان لااوري سنس، رمان نويس و روزنامه نگار بلژيكي و يكي از همسايگان دالي است كه در سال 1989 در سن 84 سالگي درگذشت.
بوش عذرخواهي كند: رابرت ردفورد، بازيگر هاليوودي در سخنراني افتتاحيه جشنواره فيلم ساندنس از بوش خواست تا به خاطر راه  انداختن جنگ عراق عذرخواهي كند. در مراسم افتتاحيه جشنواره فيلم ساندنس گفت: من نيز همانند بسياري ديگر از مردم، پس از حادثه 11 سپتامبر، با دولت آمريكا از خود روحيه اتحاد طلبانه اي نشان داده ام. ما همه توجه خود را بر روي اين مسئله معطوف كرديم كه به رهبرانمان اجازه دهيم كه خود سكان اين كشور را در دست بگيرند و فكر مي كنم كه ما يك عذرخواهي بزرگ طلبكاريم، بوش بايد به خاطر راه انداختن جنگ عراق عذرخواهي كند.
بررسي كارنامه مجيد مجيدي : با نمايش فيلم باران اثرمجيد مجيدي در برنامه تماشاخانه يك مركز كرج حوزه هنري استان تهران، كارنامه اين فيلمساز مورد نقد و بررسي قرار مي گيرد. در اين برنامه كه يكشنبه هر هفته برقرار است، 17 فيلم از 17 كارگردان تا پايان سال جاري به نمايش در مي آيد و مورد نقد و بررسي كارشناسان قرار مي گيرد.
صدور دو پروانه ساخت: شوراي صدور پروانه فيلمسازي 35 ميليمتري در جلسه اين هفته خود براي دو پروژه سينمايي پروانه ساخت صادر كرد. هميشه پاي يك زن در ميان است به تهيه كنندگي محسن آقا علي اكبري و كارگرداني كمال تبريزي و راز به تهيه كنندگي محمدرضا تختكشيان و كارگرداني علي رفيعي عنوان پروژه هايي است كه از اين شورا پروانه ساخت دريافت كرده اند.
همايش تخصصي تئاتر دنيا : همايش و كارگاه هاي تخصصي دانشكده ها و مدرسه هاي تئاتر دنيا از 10 تا 25 تيرماه سال آينده در سينايا - روماني برگزار مي شود. اين همايش هم زمان با جشنواره تئاتر سينايا و با شركت 15مدرسه تئاتري از كشورهاي گوناگون برگزار مي شود.
</TEXT>
</DOC>
<DOC>
<DOCID>HAM2-851101-007</DOCID>
<DOCNO>HAM2-851101-007</DOCNO>
<ORIGINALFILE>/1385/851101/news/_akhar.htm</ORIGINALFILE>
<ISSUE>يكشنبه 1 بهمن 1385 - سال چهاردهم - شماره4188 - Jan 21, 2007</ISSUE>
<DATE calender="Western">2007-01-21</DATE>
<DATE calender="Persian">1385/11/01</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
عكس روز
</TITLE>
<TEXT>


عكس: خبرگزاري فرانسه‎/ عباس
2 كودك فلسطيني در باريكه غزه براي در امان ماندن از گازهاي اشك آور ارتش رژيم صهيونيستي مجبور شده اند صورتهايشان را بپوشانند.
</TEXT>
</DOC>
<DOC>
<DOCID>HAM2-851101-008</DOCID>
<DOCNO>HAM2-851101-008</DOCNO>
<ORIGINALFILE>/1385/851101/news/_akhar.htm</ORIGINALFILE>
<ISSUE>يكشنبه 1 بهمن 1385 - سال چهاردهم - شماره4188 - Jan 21, 2007</ISSUE>
<DATE calender="Western">2007-01-21</DATE>
<DATE calender="Persian">1385/11/01</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
در شهر چه خبر
</TITLE>
<TEXT>
ارزاني لوازم يدكي
فروشندگان لوازم يدكي خودرو از كاهش قيمت اين كالا خبر مي دهند. با جمع آوري خودروهاي فرسوده در واقع مشتري هاي پرو پا قرص اين بازار از گردونه سود دهي خارج شدند وتوليدكنندگان و عرضه كنندگان چاره اي جز كاهش قيمت ها نداشتند..به گفته مسئولان اتحاديه فروشندگان لوازم خودرو، طي يك سال گذشته قيمت لوازم يدكي به صورت رسمي بالا نرفته است.البته لاستيك وقيمت آن به كلي پاي خود را از بازار لوازم يدكي كنار كشيد و بي درنگ به سير صعودي خود ادامه داد.
گوجه مازندراني
گوجه فرنگي دربازار ميوه مازندران آناناس را هم پشت سر گذاشت. در مقابل قيمت بالاي گوجه فرنگي، اين روزها ميوه هايي مانند موز، كيوي و آناناس با قيمت پايين تري نسبت به روزهاي گذشته در استان عرضه مي شود و از گوجه فرنگي ارزان تر شده اند.تهيه گوجه فرنگي 3 هزار توماني براي اغلب خريداران غير ممكن شده است. كشاورزان اين استان معتقدند در زمان توليد اين محصول، گوجه فرنگي را به اصرار كيلويي 50 تومان از ما خريداري مي كنند در حالي كه در اين روزها براي يك كيلو گوجه فرنگي 2هزار و 800 تومان بايد پول بدهيم. خريد و فروش فلفل دلمه اي نيز با قيمت 2 هزار و 500 تومان تعجب همه را بر انگيخته است.
گراني جگر
گويا امواج گراني با گذر از بازار گوشت به صنف جگركي هم سرايت كرده است. در حال حاضر قيمت جگر گاو هر كيلو 4500 تا 4700 تومان و قيمت جگر گوسفندي 6500 تا 6700 تومان است.بنابراين خلوتي جگركي ها بيشتر به گراني آن بازمي گردد. اين در حالي است كه انواع ساندويچ هاي سرد كفه بازار اغذيه ها را به سمت خود مايل كرده است. به نظر مي رسد در آشفته بازار فعلي فقط فروشنده هايي كه در گوشه و كنار ميادين پايين شهر بساط مي كنند كمي بازارشان داغ است. تا پيش از اين مواد اوليه اين صنف در اختيار اتحاديه قرار مي گرفته و مسئوليت و توزيع آن بر عهده اتحاديه بوده است اما با كاهش كشتار در سال هاي اخير، جگر از طريق واسطه ها به دست شاغلين اين صنف مي رسد كه همين امر موجبات افزايش قيمت رافراهم آورده است.
تعويق صعود
در چند هفته گذشته ارتفاعات نقاط مختلف كشور به همراه صفحه حوادث روزنامه ها ميزبان كوهنوردان آماتور و در برخي موارد حرفه اي بود كه به تعبير كريس بانينگتون كوهنورد و نويسنده بزرگ جذب كوهنوردي،اين لذت عطش آور خطر كردن شدند. با توجه به بالا رفتن آمار صعود كنند گاني كه به هر دليلي از بازگشت به دامنه كوه بازمانده بودند، اغلب محافل حرفه اي كوهنوردي با توجه به شرايط كولاك و يخبندان در ارتفاعات كشور به دوستداران اين ورزش پيشنهاد كردند تا صعود خود را به تعويق اندازند. فدراسيون كوهنوردي نيز به همراه داشتن تجهيزات كوهنوردي را شرط لازم اما ناكافي صعود دانسته و داشتن تجربه را بسيار مهم ارزيابي كرد. به نظر مي رسد به همراه داشتن وسايل پيشرفته كوهنوردي به برخي جوانان اعتماد به نفس كاذبي داده است كه موجبات افزايش خطر اين تفريح و ورزش پرطرفدار را فراهم آورده است.
</TEXT>
</DOC>
<DOC>
<DOCID>HAM2-851101-009</DOCID>
<DOCNO>HAM2-851101-009</DOCNO>
<ORIGINALFILE>/1385/851101/news/_akhar.htm</ORIGINALFILE>
<ISSUE>يكشنبه 1 بهمن 1385 - سال چهاردهم - شماره4188 - Jan 21, 2007</ISSUE>
<DATE calender="Western">2007-01-21</DATE>
<DATE calender="Persian">1385/11/01</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
بازار
</TITLE>
<TEXT>


پيش درآمد كاهش قيمت خودرو
توليدكنندگان وارد مرحله جديدي از اعطاي تسهيلات بيشتر به خريداران خودرو شده اند كه اين موضوع مويد ادامه شرايط ركودي بازار خودرو است.
بنابر اين با قطعي شدن سهميه بندي بنزين از ابتداي سال آينده بازار خودرو آماده تحولات جديد در تابلوي قيمت ها نيز مي شود كه پيش درآمد آن نيز قد كشيدن مدت زمان باز پرداخت اقساط خريد خودرو است. با اين وجود برخي معتقدند همان طور كه در حال حاضر تابلوي قيمت هاي خودرو هاي صفر در كف بازار سبك تر از نرخ هاي رسمي توليد كنندگان است، در آينده نيز فقط بازار در مقابل كاهش تقاضا واكنش قيمتي نشان مي دهد. سرانه مصرف روزانه 75/10 ليتر بنزين رانندگان ايراني در مقابل سرانه 3 ليتري راننده هاي خارجي به روشني بيانگر تاثير سهميه بندي بنزين بر ميزان استقبال ايراني ها از خودروهاي آينده است. ازسوي ديگر به احتمال زياد نرخ هاي جديد كف بازار اتحاديه نمايشگاه داران خودرو در پايان اين هفته با هفته  قبل تفاوت خواهد داشت.
</TEXT>
</DOC>
<DOC>
<DOCID>HAM2-851101-010</DOCID>
<DOCNO>HAM2-851101-010</DOCNO>
<ORIGINALFILE>/1385/851101/news/_akhar.htm</ORIGINALFILE>
<ISSUE>يكشنبه 1 بهمن 1385 - سال چهاردهم - شماره4188 - Jan 21, 2007</ISSUE>
<DATE calender="Western">2007-01-21</DATE>
<DATE calender="Persian">1385/11/01</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
عاشوراي شعر
</TITLE>
<TEXT>
رستخيز عظيم
محتشم كاشاني
باز اين چه شورش است كه در خلق عالم است
باز اين چه نوحه و چه عزا و چه ماتم است
باز اين چه رستخيز عظيم است كز زمين
بي نفخ صور خاسته تا عرش اعظم است
اين صبح تيره باز دميد از كجا كزو
كار جهان و خلق جهان جمله در هم است
گويا طلوع مي كند از مغرب آفتاب
كاشوب در تمامي ذرات عالم است
گر خوانمش قيامت دنيا بعيد نيست
اين رستخيز عام كه نامش محرم است
در بارگاه قدس كه جاي ملال نيست
سرهاي قدسيان همه بر زانوي غم است
جن و ملك بر آدميان نوحه مي كنند
گويا عزاي اشرف اولاد آدم است
خورشيد آسمان و زمين نور مشرقين
پرورد? كنار رسول خدا حسين
</TEXT>
</DOC>
<DOC>
<DOCID>HAM2-851101-011</DOCID>
<DOCNO>HAM2-851101-011</DOCNO>
<ORIGINALFILE>/1385/851101/news/_akhar.htm</ORIGINALFILE>
<ISSUE>يكشنبه 1 بهمن 1385 - سال چهاردهم - شماره4188 - Jan 21, 2007</ISSUE>
<DATE calender="Western">2007-01-21</DATE>
<DATE calender="Persian">1385/11/01</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
مسابقه با جايزه‎/6
</TITLE>
<TEXT>
سال وقوع عاشورا
واقعه جانسوز عاشورا در كدام سال هجري اتفاق افتاد؟
a )ه41
b)ه61
c)ه51
d)ه60
خوانندگان بايد يكي از گزينه هاي c,b,aوd را حداكثر تا ساعت 16 امروز به شماره 3000251 و دارندگان تلفن هاي تاليا و ايرانسل به شماره 9165-202- 0912 اس ام اس كنند. 10 نفر از افرادي كه پاسخ صحيح داده باشند( 5 نفر از تهران و5 نفر از شهرستان ها)به قيد قرعه بين 30 تا 10 هزار تومان جايزه نقدي به حسابشان واريز خواهد شد. از آنجايي كه برندگان بين ساعت16 تا 18 مشخص مي شوند شركت كنندگان در اين ساعات تلفن خود را روشن بگذارند تا با آنها تماس گرفته شود. گفتني است سرعت پاسخگويي در ميزان جايزه تاثير دارد. پاسخ صحيح و اسامي برندگان را فردا در همين ستون بخوانيد.
اسامي برندگان مسابقه شماره 5: تهران؛ سيده فاطمه حسيني، محمد رضا بالار، عليرضا مرادي، داريوش بيات و ناصر خدايي - كرمان؛ جواد وكيلي كرمانشاه؛ سعيد قبادي- مشهد؛ پيمان حقيقت- ازنا؛ مسعود فرخي- تبريز؛ سيامك خير آبادي.
پاسخ صحيح مسابقه ديروز گزينه d(مسلم بن عقيل)بود.
</TEXT>
</DOC>
<DOC>
<DOCID>HAM2-851101-012</DOCID>
<DOCNO>HAM2-851101-012</DOCNO>
<ORIGINALFILE>/1385/851101/news/_akhar.htm</ORIGINALFILE>
<ISSUE>يكشنبه 1 بهمن 1385 - سال چهاردهم - شماره4188 - Jan 21, 2007</ISSUE>
<DATE calender="Western">2007-01-21</DATE>
<DATE calender="Persian">1385/11/01</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
فرهنگسرا
</TITLE>
<TEXT>
مراسم سوگواري
فرهنگسراي طبيعت به مناسبت فرارسيدن ايام محرم الحرام و با هدف بازگويي مصائب كربلا و ترويج فرهنگ عاشورا در بين جوانان و نوجوانان اقدام به برگزاري مراسم سوگواري در دهه اول محرم كرده است. اين برنامه همه روزه از ساعت 15 تا 17 برگزار مي شود. علاقه مندان مي تـوانند براي شركت در اين مراسم به نشاني: فلكه دوم تهرانپارس- انتهاي خيابان جشنواره فرهنگسراي طبيعت مراجعه كنند و يا با شماره 77354735 تماس بگيرند.
</TEXT>
</DOC>
<DOC>
<DOCID>HAM2-851101-013</DOCID>
<DOCNO>HAM2-851101-013</DOCNO>
<ORIGINALFILE>/1385/851101/news/_bourse.htm</ORIGINALFILE>
<ISSUE>يكشنبه 1 بهمن 1385 - سال چهاردهم - شماره4188 - Jan 21, 2007</ISSUE>
<DATE calender="Western">2007-01-21</DATE>
<DATE calender="Persian">1385/11/01</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
سازمان خصوصي سازي دلايل ابطال معامله هپكو را اعلام كرد
مدير عامل شركت مس از سفر حج بازگشت
</TITLE>
<TEXT>


گروه بورس- سازمان خصوصي سازي دلايل ابطال معامله سهام هپكو را اعلام كرد.
سيدمهدي عقدايي مدير امور عرضه سهام سازمان خصوصي سازي در خصوص دلايل باطل شدن معامله 61درصد از سهام شركت هپكو گفت: خريدار سهام هپكو بايد ظرف مهلت قانوني، كه در روز چهارشنبه به پايان رسيد، مبلغ 21 ميليارد و 136ميليون تومان را بابت اين خريد به حساب واريز مي كرد اما ميزان مبلغ واريزي 800ميليون تومان كمتر از اين مبلغ بود به همين دليل معامله سهام هپكو باطل اعلام شد.
اين در حاليست كه عباس عطاريان مديرعامل شركت واگن سازي كوثر كه 61درصد از سهام هپكو را خريداري كرده روز گذشته در گفت وگو با رسانه ها اعلام كرد، تمامي مبلغ مورد نظر را در روز چهارشنبه 27 دي ماه(آخرين مهلت قانوني)در ساعت 30/16 دقيقه از طريق بانك ملي شعبه بورس تهران پرداخت كرده است.
براساس اين گزارش 61درصد از سهام شركت هپكو معادل 201 ميليون سهم از سهام اين شركت در روز چهارشنبه 22 آذر ماه سال جاري در بورس تهران عرضه شد. اين بزرگترين عرضه سازمان خصوصي سازي در سال 85 بود كه در راستاي آغاز سياست هاي راهبردي اصل 44 در بورس تهران انجام مي شد.
قيمت پايه هر سهم اين شركت يك هزار و 603 ريال تعيين شده بود كه پس از يك رقابت چند روزه با قيمت 3هزار و 500 ريال فروخته شد.
ابراهيم سليماني خوشرو مدير واگذاري سازمان خصوصي سازي هم پس از واگذاري سهام هپكو گفت: سازمان خصوصي سازي حداقل 38 ميليارد تومان بيشتر از قيمت پايه سهام اين شركت را به فروش رساند. اما روز چهارشنبه هفته گذشته سازمان خصوصي سازي رسماً به دليل پرداخت نكردن مبلغ سهام توسط خريدار، اين معامله را باطل اعلام كرد. اين براي دومين بار است كه معامله سهام هپكو باطل اعلام مي شود.
به گفته عقدايي ارزش كل سهام فروخته شده به شركت واگن سازي كوثر معادل 74ميليارد تومان بود كه براساس قوانين، خريدار مي بايست 30 درصد از سهام خريداري شده را ظرف مهلت قانوني به صورت نقل و مابقي آن را ظرف مدت 4سال و در قالب 16 قسط 3 ماهه به سازمان خصوصي سازي پرداخت مي كرد. وي افزود: 30 درصد از مبلغ مورد نظر معادل 21 ميليارد و 136 ميليون تومان بود اما مبلغ پرداختي خريدار 800ميليون تومان كمتر از مبلغ ذكر شده بود به همين دليل معامله سهام مذكور باطل اعلام شد.
عقدايي در پاسخ به اين سؤال كه سهام شركت هپكو دوباره چه زماني عرضه خواهد شد گفت: آگهي عرضه سهام شركت هپكو انتهاي هفته دوباره منتشر خواهد شد. وي افزود: قيمت پايه هر سهم اين شركت براي واگذاري 3هزار و 500 ريال خواهد بود.
مدير امور عرضه سهام سازمان خصوصي سازي در پاسخ به اين سؤال كه چرا هيچ گونه تعهدي از خريدار براي پرداخت مبلغ سهام دريافت نمي شود گفت: عرضه سهام در بورس براساس قوانين و مقررات سازمان بورس انجام مي شود و در صورتي كه ميزان پرداختي خريدار پس از پايان مهلت قانوني حتي يك ريال كمتر باشد، معامله باطل خواهد شد. وي افزود: به هر حال خريدار مي بايست همه مسائل را در خصوص پرداخت مبلغ مذكور در نظر مي گرفت ضمن اينكه تعهد داشت ظرف مدت تعيين شده مبلغ را بپردازد. عقدايي در پاسخ به اين سؤال كه آيا جريمه اي براي خريدار در نظر گرفته شده است، گفت: همه اين مسائل تحت قوانين و مقررات بورس انجام مي شود و براساس اين قوانين سازمان بورس كارگزار خريدار سهام هپكو را جريمه خواهد كرد.
بازگشت مديرعامل مس از سفر حج
اولين واگذاري سهام در راستاي سياست هاي اصل 44 در حالي باطل اعلام شد كه تعويق در عرضه سهام شركت مس انتقاد كارشناسان را برانگيخته است.
موضوع واگذاري سهام شركت ملي صنايع مس ايران پيش از واگذاري سهام هپكو مطرح بود اما به دليل تعويق بيش از حد در واگذاري سهام شركت مس، سهام شركت هپكو در اين راستا واگذار شد.
در همين رابطه سيدمهدي عقدايي از عرضه سهام شركت ملي صنايع مس ايران تا 10 روز آينده خبر داد. اين براي چندمين بار است كه مسئولان سازمان خصوصي سازي وعده واگذاري سهام مس تا 2 هفته آينده را مي دهند.
مدير امور عرضه سهام سازمان خصوصي سازي در اين رابطه گفت: امروز جلسه اي با حضور كليه كارگزاران، سرمايه گذاران و مسئولان مختلف در عرضه سهام اين شركت برگزار خواهد شد و ظرف حداكثر 10 تا 15 روز آينده سهام شركت مس در بورس عرضه خواهد شد.
وي در خصوص تعيين قيمت  پايه هر سهم شركت مس خاطر نشان كرد: قيمت هر سهم شركت مس براساس كشف قيمت و روند عرضه و تقاضا تعيين خواهد شد و ميزان كشش بازار قيمت هر سهم اين شركت را مشخص مي كند.
آخرين اخبار دريافتي حاكي از آن است كه مدير عامل شركت مس كه پيش از اين دلايل تعويق در واگذاري سهام اين شركت سفر وي به حج عنوان شده بود، روز گذشته از سفر بازگشته است و در جلسه روز يكشنبه حاضر خواهد شد.
نظر كارشناسان
در اين ميان، محمدابراهيم قرباني فريد، كارگزار بورس اوراق بهادار در گفت وگو با ايسنا، درباره ابطال معامله هپكو گفت: اگر خريداران به درستي برنامه ريزي مي كردند مي توانستند با واريز وجوه مورد نظر اين معامله را در موعد مقرر انجام دهند.
او ادامه داد: از نظر سازمان بورس و اوراق بهادار هيچ مشكلي وجود ندارد و اجازه انجام معامله داده شده منتهي خريدار به شرايط عمل نكرده است و همين امر موجب ابطال معامله شد.
قرباني در ادامه با بيان اين كه ابطال اين معامله هيچ تأثيري در معاملات عادي بورس نخواهد گذاشت، گفت: در گذشته ابطالي در معاملات نداشتيم، اما امسال 2 ابطال در پارسيان و سپس هپكو صورت گرفت، بنابراين مي توان به يقين گفت: ابطال اين گونه معاملات صورت خوشي ندارد و بايد جرايمي  براي خريدار در نظر گرفته شود.
در همين زمينه شاهين شايان آراني، كارشناس بازار سرمايه گفت: شركت بورس محيطي است كه معامله انجام مي شود، اما تفاهم براي معامله مبحث خارج از بورس است. اگر معامله در بورس انجام شود بايد طبق ضوابط بورس معامله انجام گيرد.
وي با بيان اين مطلب كه ابطال اين گونه معاملات را به فال نيك مي گيريم، گفت: اميدواريم كه معامله به دلايل قانوني فسخ شده باشد، اما به طور كلي فسخ معامله اشكالي ندارد، زيرا معامله بلوكي بوده و علامت بدي نخواهد بود، زيرا اين امر نشان مي دهد سازمان بورس بر روي ريزه كاري هاي معاملات هم وقت گذاشته و مي خواهد مطمئن شود كه معاملات درست انجام مي شود، اما اگر دليل سياسي داشته باشد نكات مرتبط با آن فرق خواهد كرد.
شايان آراني ادامه داد: اين كه معامله اي ضوابط بورس را رعايت نكرده و سازمان بورس و اوراق بهادار توانسته اين معامله را فسخ كند نشان مي دهد كه سازمان بورس نظارت جدي داشته و هشدار مي دهد كه معاملات را طبق ضوابط به درستي انجام دهند و همين امر اثر مثبتي در بازار خواهد داشت.
</TEXT>
</DOC>
<DOC>
<DOCID>HAM2-851101-014</DOCID>
<DOCNO>HAM2-851101-014</DOCNO>
<ORIGINALFILE>/1385/851101/news/_bourse.htm</ORIGINALFILE>
<ISSUE>يكشنبه 1 بهمن 1385 - سال چهاردهم - شماره4188 - Jan 21, 2007</ISSUE>
<DATE calender="Western">2007-01-21</DATE>
<DATE calender="Persian">1385/11/01</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
معاملات 8 شركت بورس از سر گرفته شد
</TITLE>
<TEXT>


گروه بورس- در معاملات روز گذشته بورس تهران، نماد 8 شركت بازگشايي شد.
بر اساس اين گزارش، ديروز نماد معاملاتي بانك اقتصاد نوين بعد از تعديل پيش بيني درآمد هر سهم، صنعتي دريايي ايران(صدرا)بعد از افزايش سرمايه و شركت هاي شكر، صنايع شيميايي فارس، آرتاويل تاير، سرمايه گذاري صنعت بيمه و سيمان بجنورد پس از برگزاري مجمع عمومي عادي سالانه باز شدند.
اين گزارش حاكي است در مبادلات ديروز، صف هاي خريد سهام بانك هاي پارسيان و اقتصاد نوين به 36ميليون سهم رسيد. ديروز سهامداران براي خريد سهم بانك ها 2هزار و 100تقاضا پركردند. همچنين ديروز شركت سرمايه گذاري گروه صنايع بهشهر بار ديگر در جدول تقاضاي بازار قرار گرفت و 135تقاضا براي خريد يك ميليون و 200هزار سهم اين شركت به ثبت رسيد. در معاملات روز گذشته، بازارگرداني روي سهام خودرويي همچنان ادامه داشت. بر پايه اين گزارش، سهامداران در دادوستدهاي ديروز همچنان در حال فروش سهام خود در شركت هاي معدني بودند. در اين ميان، صف فروش شركت توسعه معادن روي به 17ميليون سهم رسيد و 3هزار و 50دستور براي فروش اين شركت در كارگزاري ها به ثبت رسيد.
همچنين ديروز يك هزار و 274 دستور براي فروش 5ميليون سهم گل گهر توسط سهامداران پر شد. سهامداران كالسيمين نيز 893 دستور براي فروش 3ميليون سهم اين شركت به ثبت رساندند. صف هاي فروش سهام پتروشيمي خارك نيز ديروز همچنان سنگين بود. براساس اين گزارش، در مبادلات ديروز، بانك اقتصاد نوين و صنايع شميايي فارس به ترتيب با 106 و 30درصد رشد قيمتي در صدر بورس ايستادند و شركت صدر با 57درصد كاهش قيمت روبه رو شد.
</TEXT>
</DOC>
<DOC>
<DOCID>HAM2-851101-015</DOCID>
<DOCNO>HAM2-851101-015</DOCNO>
<ORIGINALFILE>/1385/851101/news/_bourse.htm</ORIGINALFILE>
<ISSUE>يكشنبه 1 بهمن 1385 - سال چهاردهم - شماره4188 - Jan 21, 2007</ISSUE>
<DATE calender="Western">2007-01-21</DATE>
<DATE calender="Persian">1385/11/01</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
بورس؛ 2 چهره متفاوت در نيمه دوم سال
</TITLE>
<TEXT>
گروه بورس- بازار سهام تهران نيمه دوم سال 85 را با دو چهره متفاوت پشت سر گذاشته است.
از يك سو سرمايه گذاران و سهامداران در اغلب اوقات پاييز شاهد رونق بازار و صعود قيمت سهام بوده اند و از سوي ديگر نخستين ماه از زمستان را با انجماد و ريزش ارزش دارايي هايشان پشت سر گذاشته اند. اما گزارش عملكرد چهار ماه گذشته بورس تهران نشان مي دهد، در اين مدت سهامداران 18 شركت با سودهاي بالاتر از 40 درصد به خانه هايشان رفته اند. نام 5 شركت داروسازي، 5 شركت معدني و فلزي و 3 شركت پتروشيمي در بين پرسودترين سهام بورس در نيمه دوم سال 85 ديده مي شود. در طول چهار ماه گذشته، بيشترين رشد قيمت سهام را سهامداران قند شيروان شاهد بوده اند. ارزش دارايي سهامداران اين شركت در 4 ماه سپري شده از نيمه دوم سال 442 درصد افزايش يافته، اما نكته قابل توجه آن كه معاملات انجام شده بر سهام قند شيروان، از عمق چندان مناسبي برخوردار نبوده؛ به طوري كه در اين مدت فقط 188 نفر براي 504 هزار سهم اين شركت دستور خريد صادر كرده اند. ارزش معاملات اين سهام نيز حداكثر معادل 3/3 ميليارد ريال بوده است.
مس باهنر، ديگر شركت بورس است كه ارزش سهام آن در چهار ماه گذشته بيش از 100 درصد رشد كرده. در اين مدت دو هزار و 300 نفر با تزريق 73 ميليارد ريال از نقدينگي خود قيمت سهام مس باهنر را 138 درصد افزايش داده اند.
گروه ها
در ميان گروه هايي كه با رشد سريع قيمت، در نيمه دوم سال، روبه رو بوده اند نام 5 شركت داروسازي ديده مي شود كه فرآورده هاي تزريقي، ايران دارو، كيميدارو، سينادارو و البرز دارو از آن جمله اند. در ميان سهام معادن و فلزات نيز مي توان به نام شركت هاي مس باهنر، باما، توسعه معادن روي، گل گهر و چادرملو اشاره كرد. از جمله شركت هاي فعال در حوزه پتروشيمي نيز ارزش سهام شركت هاي پتروشيمي خارك و اراك و هم چنين يك شركت حمل و نقلي مرتبط با صنعت پتروشيمي يعني حمل و نقل پتروشيمي با رشدهاي سريع در نيمه دوم سال روبه رو شده اند.
پرطرفدارها
آمار دريافتي نشان مي دهد، نيمي از سرمايه گذاران در نيمه دوم سال 85 دستور خريدهاي خود را براي سهام 10 شركت اول بازار صادر كرده اند. در اين ميان بيشترين حجم توجه سهامداران خرد به سوي سهام شركت توسعه معادن روي معطوف بوده؛ به طوري كه ظرف 4 ماه گذشته 17 هزار نفر در صف خريد 103 ميليون سهم اين شركت ايستاده اند. بانك پارسيان نيز رتبه دوم تقاضا را در اين مدت به خود اختصاص داده، تعداد خريداران سهام بانك پارسيان در چهار ماه اخير، از 15 هزار نفر فراتر رفته. اين تعداد سرمايه گذار در مدت ياد شده، 351 ميليون سهم بانك پارسيان را به سبد دارايي هايشان افزوده اند. در ميان 10 شركت پرطرفدار بورس در نيمه دوم سال جاري نام 3 شركت معدني، 2 شركت خودروسازي و 2 شركت پتروشيمي ديده مي شود.
كارنامه
بر اساس اين گزارش، در طول چهار ماه گذشته سهام و حق تقدم سهام 250 شركت بورس مورد دادوستد متقاضيان سرمايه گذاري قرار گرفته، در اين ميان 245 هزار نفر 2/4 ميليارد برگه سهم عرضه شده در تالارهاي بورس را به سبد دارايي هايشان افزوده اند. ارزش كل دادوستدهاي انجام شده در بورس تهران در نيمه دوم سال 85 از مرز 19 هزار ميليارد ريال گذشته است.
</TEXT>
</DOC>
<DOC>
<DOCID>HAM2-851101-016</DOCID>
<DOCNO>HAM2-851101-016</DOCNO>
<ORIGINALFILE>/1385/851101/news/_bourse.htm</ORIGINALFILE>
<ISSUE>يكشنبه 1 بهمن 1385 - سال چهاردهم - شماره4188 - Jan 21, 2007</ISSUE>
<DATE calender="Western">2007-01-21</DATE>
<DATE calender="Persian">1385/11/01</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
عبور دوباره شاخص از مرز 10هزار واحد
</TITLE>
<TEXT>
گروه بورس- شاخص كل بورس تهران ديروز در نتيجه افزايش ارزش سهام بانك اقتصاد نوين بار ديگر از مرز 10 هزار واحد عبور كرد.
بر اساس اين گزارش، در حالي كه بورس تهران از ابتداي زمستان تاكنون شاهد ركود معاملات بود، روز گذشته شاخص كل بازار سهام با 43 واحد افزايش بار ديگر از مرز 10 هزار واحد عبور كرد و به 10 هزار و 12 رسيد.
ديروز شاخص بازده بازار و واسطه گري هاي مالي نيز هركدام به ترتيب با 150 و 20 هزار و 94 واحد افزايش روبه رو شدند اما شاخص صنعت 47 واحد كاهش يافت.
بر پايه اين گزارش، تنها دليل افزايش شاخص در معاملات روز گذشته افزايش ارزش سهام بانك اقتصاد نوين بود. اين شركت ديروز توانست 97 واحد شاخص بورس را بالا بكشد. بازگشايي نماد بانك اقتصاد نوين پس از انتشار گزارش پيش بيني درآمد و افزايش توجه بازار به سهام بانك ها در طول هفته هاي گذشته از دلايل افزايش ارزش سهام اين شركت در روز گذشته بود.
اين گزارش حاكي است، ديروز در حالي كه بانك اقتصاد نوين شرايط صعود شاخص را فراهم كرد شركت صدرا كه پس از بازگشايي نماد به فعاليت خود ادامه مي داد 41 واحد شاخص بورس را پايين كشيد. ديروز پس از صدرا شركت سرمايه گذاري توسعه معادن و فلزات باما و صندوق بازنشستگي از ديگر شركت هايي بودند كه منجر به كاهش شاخص شدند و در مجموع شاخص كل را 6 واحد پايين كشيدند.
</TEXT>
</DOC>
<DOC>
<DOCID>HAM2-851101-017</DOCID>
<DOCNO>HAM2-851101-017</DOCNO>
<ORIGINALFILE>/1385/851101/news/_bourse.htm</ORIGINALFILE>
<ISSUE>يكشنبه 1 بهمن 1385 - سال چهاردهم - شماره4188 - Jan 21, 2007</ISSUE>
<DATE calender="Western">2007-01-21</DATE>
<DATE calender="Persian">1385/11/01</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
سهام 1100 شركت دولتي در فهرست فروش قرار گرفت
</TITLE>
<TEXT>
مهر: تا پايان برنامه چهارم توسعه يك هزار و 100 شركت دولتي به بخش خصوصي واگذار مي شود و در اين ميان سهام صنايع آب و مخابرات نيز جزو اولويت هاي واگذاري ها هستند.
اسماعيل غلامي، معاون آماده سازي سهام و امور شركت هاي سازمان خصوصي سازي گفت: اكثر اين شركت ها جزء بند الف اصل 44 قانون اساسي هستند كه بايد هر سال 20 درصد سهام آنها تا پايان برنامه چهارم توسعه واگذار شود. وي همچنين از تهيه چارچوبي براي واگذاري زيرمجموعه هاي وزارت نفت خبر داد و تصريح كرد: براي اين منظور جلسات متعددي با مسئولان وزارت نفت تشكيل مي شود به علاوه براي واگذاري سهام هاي اوليه شركت ها بايد جلساتي با وزارتخانه هاي مطبوع آنها برگزار شود.
عضو هيأت عامل سازمان خصوصي سازي همچنين از واگذاري صنايع گاز خبرداد و گفت: به منظور اولويت بندي سهام هاي مشمول واگذاري اين صنعت با وزارت نفت بايد جلساتي برگزار شود. وي در خصوص واگذاري شركت مخابرات ايران گفت: براساس قانون برنامه چهارم توسعه يا بايد شركت هاي مادر تخصصي و يا شركت هاي زيرمجموعه شركت مخابرات واگذار شود. وي اضافه كرد: با توجه به اينكه زيرمجموعه هاي شركت مخابرات ايران به صورت زنجيروار به يكديگر متصل است، تصميم به واگذاري سهام شركت مادر تخصصي آن گرفته شد؛ همان كاري كه سازمان گسترش در پي آن است و سازمان خصوصي سازي با آن موافق نيست، زيرا سازمان گسترش خواستار واگذاري شركت مادر تخصصي و عدم واگذاري زير مجموعه هاي خود است.
معاون آماده سازي سهام و امور شركت هاي سازمان خصوصي سازي گفت: شركت مخابرات ايران داراي 30شركت زير مجموعه همچون شركت مخابرات پارس، خوزستان، مركزي، هرمزگان، يزد و 4 شركت فرعي شامل شركت ارتباطات سيار، شركت فناوري اطلاعات، شركت خدمات هوايي پيام و شركت ارتباطات زيرساخت است و مي توان اين 4 شركت را به صورت جداگانه به فروش رساند، اما شركت هاي زيرمجموعه را به دليل اتصال آنها به يكديگر نمي توان به صورت جداگانه واگذار كرد. وي دليل اينكه شركت هاي زيرمجموعه شركت مخابرات به تنهايي قابليت واگذاري ندارند را زيان ده بودن برخي از آنها دانست و تصريح كرد: اين شركت در مجموع سودده است، بنابراين حاضر به واگذاري شركت هاي زيرمجموعه خود به تنهايي نيست كما اينكه هيچ فردي نيز حاضر به خريد اين شركت هاي زيان ده به تنهايي نيست.
غلامي گفت: شركت زيرساخت مخابرات كه جزو استثنائات اصل 44 قانون اساسي است، دولتي باقي مي ماند و سهام شركت مخابرات ايران فروخته مي شود.
</TEXT>
</DOC>
<DOC>
<DOCID>HAM2-851101-018</DOCID>
<DOCNO>HAM2-851101-018</DOCNO>
<ORIGINALFILE>/1385/851101/news/_bourse.htm</ORIGINALFILE>
<ISSUE>يكشنبه 1 بهمن 1385 - سال چهاردهم - شماره4188 - Jan 21, 2007</ISSUE>
<DATE calender="Western">2007-01-21</DATE>
<DATE calender="Persian">1385/11/01</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
جديدترين برنامهعرضه سهام معدني
</TITLE>
<TEXT>
واحد مركزي خبر: امسال   و سال  آينده  در مجموع  2 هزار ميليارد تومان  از سهام  شركت هاي  تابعه  ايميدرو(سازمان توسعه و نوسازي معادن و صنايع معدني)در قالب  سهام  عدالت  واگذار مي شود
ايرج  اكبريه ،معاون اقتصادي و مالي ايميدرو، با اعلام اين مطلب افزود: تاكنون  22 درصد سهام  شركت  چادرملو به  ارزش  200 ميليارد تومان  در قالب  سهام  عدالت  واگذار شده  است  و اين  هفته هم  10 درصد سهام  شركت  گل  گهر و همچنين  شركت  هاي  سيماني  واگذار خواهد شد.
اكبريه  گفت:  بزرگترين  واگذاري  سهام  سازمان  ايميدرو در قالب  سهام  عدالت، واگذاري  سهام  شركت  ملي  صنايع  مس  ايران  به  ارزش  حدود هزار ميليارد تومان  است  كه  در هفته  نخست  بهمن  ماه  انتقال  مي  يابد. اكبريه  تاكيد  كرد:   25 درصد سهام  فولاد مباركه ، بخشي  از سهام  شركت  هاي  فولاد خوزستان  و ذوب  آهن  نيز در سال  آينده  در قالب  سهام  عدالت  واگذار خواهند مي شوند.
اكبريه  افزود: پذيرش  اين  شركت ها در بورس  از سال  هاي  گذشته  پيگيري  شده  و مقدمات  ورود به  بورس  اين  شركت  ها فراهم  شده  است. 
اكبريه  گفت:  مديريت  اين  شركت  ها تا زماني  كه  سهام  آنها بيش  از 50 درصد باشد دولتي  خواهند بود و در صورتي  كه  به  كمتر از 50 درصد برسد توسط  سهامداران  انتخاب  خواهد شد.
</TEXT>
</DOC>
<DOC>
<DOCID>HAM2-851101-019</DOCID>
<DOCNO>HAM2-851101-019</DOCNO>
<ORIGINALFILE>/1385/851101/news/_bourse.htm</ORIGINALFILE>
<ISSUE>يكشنبه 1 بهمن 1385 - سال چهاردهم - شماره4188 - Jan 21, 2007</ISSUE>
<DATE calender="Western">2007-01-21</DATE>
<DATE calender="Persian">1385/11/01</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
روندها
بازي  بزرگان در دي ماه
</TITLE>
<TEXT>
گروه بورس- در ماه گذشته در گروه لاستيك و پلاستيك؛ شركت ايران ياسا تاير با عرضه 62860 سهمي از سوي سرمايه گذاري صندوق بازنشستگي، عايق پلاستيك با عرضه 212187 سهمي از سوي سرمايه گذاري تدبير و گروه صنعتي بارز با عرضه 150 هزار سهمي از سوي سرمايه گذاري شيميايي و سلولزي قرار گرفتند.
در گروه تجهيزات شركت تراكتورسازي با عرضه 780 هزار سهمي از سوي بانك مسكن قرار گرفت از سويي شركت هاي سرمايه گذاري تدبير و سرمايه گذاري صبا تأمين به ترتيب 582500 و 200 هزار سهم از سهام تراكتورسازي را خريداري كرده اند. در اين گروه خريد 146490 سهم از سهام شركت هپكو توسط شركت سهامي بيمه ايران از جمله نكات قابل توجه است. شركت سرمايه گذاري صنعت و معدن نيز تعداد 107 هزار سهم از سهام شركت كمباين سازي را خريداري كرده است.
بيشترين توجه در گروه ساختمان به شركت هاي نوسازي و ساختمان تهران به دليل عرضه 474 هزار سهمي از سوي سرمايه گذاري صبا تأمين و خريد 326 هزار سهم از سوي بيمه مركزي ايران و آبادگران ايران به دليل عرضه 118 هزار سهمي توسط شركت سرمايه گذاري ساختمان نوين، خريد 760 هزار سهم توسط سرمايه گذاري صبا تأمين و خريد 358 هزار سهم از سوي سرمايه گذاري صندوق بازنشستگي بوده است.
در گروه دارويي شركت هاي داروسازي اسوه با خريد 86 هزار سهم از سوي صندوق هاي كاركنان شركت ملي نفت و فروش 28 هزار سهم توسط سرمايه گذاري توسعه صنعتي ايران مواجه شد. داروسازي سبحان با فروش 299 هزار شركت ارزش آفرينان سرمايه و خريد 20 هزار سهم از سوي سرمايه گذاري توسعه صنعتي مواجه بوده است. شركت كيميدارو نيز با عرضه 1370 هزار سهم توسط سرمايه گذاري توسعه ملي، خريد 3/2 ميليون سهمي از سوي سرمايه گذاري بانك ملي و خريد 695 هزار سهم توسط سرمايه گذاري شفادارو مواجه شده است.
در گروه سيمان شركت هاي سيمان فارس و خوزستان با خريد 8/15 ميليون سهم توسط سرمايه گذاري تأمين اجتماعي، سيمان شرق با عرضه 634 هزار سهم از سوي بانك مسكن و سيمان دورود با خريد 500 هزار سهم توسط سرمايه گذاري گروه صنعتي رنا و سيمان سپاهان با عرضه 502 هزار سهمي از سوي سرمايه گذاري ملي ايران مواجه بوده است.
iratahlil.com
</TEXT>
</DOC>
<DOC>
<DOCID>HAM2-851101-020</DOCID>
<DOCNO>HAM2-851101-020</DOCNO>
<ORIGINALFILE>/1385/851101/news/_bourse.htm</ORIGINALFILE>
<ISSUE>يكشنبه 1 بهمن 1385 - سال چهاردهم - شماره4188 - Jan 21, 2007</ISSUE>
<DATE calender="Western">2007-01-21</DATE>
<DATE calender="Persian">1385/11/01</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
اقتصاد نوين پيش بيني درآمد خود را اعلام كرد
</TITLE>
<TEXT>
گروه بورس- بانك اقتصاد نوين پيش بيني درآمد هر سهم خود را براي سال جاري اعلام كرد.
براساس اين گزارش، بانك اقتصاد نوين، در تازه ترين گزارش خود سود هر سهم خود را براي امسال، 388 ريال اعلام كرد. درآمد هر سهم اين بانك در سال گذشته 275 ريال بود. براساس تصميمات مجمع عمومي فوق العاده اين بانك در سال 83 سرمايه اين شركت در مرحله اول از مبلغ 250 ميليارد ريال به 500 ميليارد ريال معادل 100 درصد از محل مطالبات و آورده نقدي سهامداران افزايش يافت و افزايش سرمايه از مبلغ 500 ميليارد ريال به 2 هزار و 500 ميليارد ريال در اختيار هيأت مديره قرار گرفت تا ظرف مدت 5 سال اين افزايش سرمايه اعمال شود.
برهمين اساس سرمايه اين بانك در مرداد ماه سال جاري به 2 هزار ميليارد ريال افزايش يافت. براساس اطلاعات دريافتي هيأت مديره بانك اقتصاد نوين در نظر دارد مبلغ 300 ريال را به ازاي هر سهم بين سهامداران تقسيم كند.
</TEXT>
</DOC>
<DOC>
<DOCID>HAM2-851101-021</DOCID>
<DOCNO>HAM2-851101-021</DOCNO>
<ORIGINALFILE>/1385/851101/news/_bourse.htm</ORIGINALFILE>
<ISSUE>يكشنبه 1 بهمن 1385 - سال چهاردهم - شماره4188 - Jan 21, 2007</ISSUE>
<DATE calender="Western">2007-01-21</DATE>
<DATE calender="Persian">1385/11/01</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
كارنامه بورس كشاورزيدر اولين ماه زمستان
</TITLE>
<TEXT>
ايلنا: تالار بورس كالاي كشاورزي در دي ماه امسال، شاهد عرضه 896 هزار و 225 تن كالا شامل برنج، جو، ذرت و كنجاله بود كه 2 هزار و 75 تن كالاي ذرت در آن به صورت نسيه و بقيه كالاها به صورت نقد عرضه شد.
در دي ماه، مقدار 12 هزار و 640 تن كالا به ارزش 32 ميليارد و 508 ميليون و 435 هزار ريال در تالار معاملات به فروش رفت. از 12 هزار و 640 تن كالا، يك هزار و 575 تن ذرت به صورت نسيه مبادله شد. ارزش معاملات نسيه در ماه مذكور به رقم 3 ميليارد و 315 ميليون و 750 هزار ريال رسيد.
</TEXT>
</DOC>
<DOC>
<DOCID>HAM2-851101-022</DOCID>
<DOCNO>HAM2-851101-022</DOCNO>
<ORIGINALFILE>/1385/851101/news/_cinema.htm</ORIGINALFILE>
<ISSUE>يكشنبه 1 بهمن 1385 - سال چهاردهم - شماره4188 - Jan 21, 2007</ISSUE>
<DATE calender="Western">2007-01-21</DATE>
<DATE calender="Persian">1385/11/01</DATE>
<CAT xml:lang="fa">ادب و هنر.هنر.سینما</CAT>
<CAT xml:lang="en">Literature and Art.Art.Cinema</CAT>
<TITLE>
محرم در قاب نورها و سايه ها
تلويزيون امسال هم چند مجموعه با رويكردهاي مختلف براي ايام محرم تدارك ديده استنمايي از مجموعه جابربن حيان
</TITLE>
<TEXT>


حميد پنداشته
داستان چيست؟
ازنفس افتاده: داستان يك جوان ساواكي است كه دلباخته دختري در ميان انقلابيون مي شود اما....
جابربن حيان: با شروع خلافت عباسيان، دوره تازه اي از سركوب عليه علويان آغاز مي شود. اين سريال، داستان يكي از شاگردان امام صادق را به نام جابر در اين دوره به تصوير مي كشد.
مستانه: روايت گر زندگي چند جوان در دهه 30 است. داستان پرفرازونشيب يكي از جوانان به نام مستانه، ماجراي اين سريال است.
شبكه هاي سيما، چند سالي است عادت كرده اند هر طور شده در ايام محرم كاري روي آنتن بفرستند.
امسال هم تقريبا تمام شبكه ها براي اين ايام، كاري را آماده  كرده اند.
شبكه يك؛ از نفس افتاده
شبكه اولي ها، براي محرم امسال، قاسم جعفري را پس از دو سال دوري، به تلويزيون آورده اند.
مسئولان شبكه اول سيما كه از مهرماه امسال براي ساخت سريال محرم با جعفري وارد مذاكره شده بودند، سرانجام اواسط آذرماه موفق شدند اين كارگردان را براي ساخت سريال محرم راضي كنند.
قاسم جعفري هم پس از رضايت به ساخت سريال، خيلي سريع به سراغ طرحي از عليرضا كاظمي پور يعني از نفس افتاده رفت.
كاظمي پور نگارش كار را آغاز كرد و قرار بر اين شد كه با چند قسمت آماده، كار كليد بخورد.
همزمان با شروع نگارش كار، جعفري هم انتخاب بازيگران خود را آغاز كرد.
روزهاي ابتدايي انتخاب بازيگر خيلي اميدواركننده بود و خبرهايي كه از دفتر قاسم جعفري به گوش مي رسيد، حكايت از بازي حميد گودرزي و الناز شاكردوست در اين كار داشت اما در روزهاي پاياني پيش توليد، ناگهان همه چيز تغيير كرد و جعفري باز هم به سراغ بازيگران تازه كار رفت. اشكان خطيبي، خاطره حاتمي، رام نورايي، شيرين بينا، زهره فكورصبور و... بازيگران اصلي كار شدند.
همه چيز براي كليدخوردن كار آماده شد و گروه، اوايل دي براي تصويربرداري به رامسر سفر كردند.
هم اكنون، گروه همچنان در رامسر مشغول تصويربرداري هستند و گروه تدوين كار هم در تهران به شدت در حال آماده سازي قسمت هاي اوليه هستند.
آن طور كه شنيده مي شود، تاكنون روند تصويربرداري كار خيلي كند پيش رفته اما به هر حال تجربه نشان داده جعفري مي تواند سريال هايش را به موقع به پخش برساند؛ پس بايد منتظر نشست و ديد جديدترين كار جعفري كه پس از دو سال دوري از تلويزيون بازگشتي دوباره براي او به حساب مي آيد، چطور از آب درخواهد آمد.
شبكه دو؛ بدون سريال!
شبكه دوم سيما كه سال گذشته براي ايام محرم سريال روزهاي اعتراض را به طور اختصاصي جلوي دوربين برده بود، امسال برخلاف سال گذشته كار چشم گيري براي اين ايام ندارد.
مسئولان شبكه هيچ سريالي را به طور اختصاصي براي اين ايام جلوي دوربين نبرده اند
البته كارهاي توليدي، هميشه چنين مواقعي به كار مي آيند و مطمئنا اين شبكه با شروع محرم چند برنامه نمايشي توليدي را روي آنتن مي فرستد ولي آنچه قطعي به نظر مي رسد، ساخته نشدن سريالي اختصاصي براي ايام محرم در شبكه دوم سيماست.
شبكه سه؛ جابربن حيان
شبكه سوم سيما، قصد دارد ايام محرم سريال تاريخي جابربن حيان را روي آنتن بفرستد.
اين سريال، تابستان امسال به سفارش شبكه جهاني الكوثر توسط جواد افشار جلوي دوربين رفته است. اكبر عبدي، حسن جوهرچي، انوشيروان ارجمند، عنايت بخشي، عنايت شفيعي، رام نورايي، سودابه بيضايي و زيبا بروفه، بازيگران اصلي اين سريال هستند.
هم اكنون گروه تدوين پروژه مشغول تدوين نهايي اين سريال هستند و محمد محمدعلي هم همزمان در حال ساخت موسيقي كار است.
نكته جالب آن كه مسعود رسام - كارگردان شناخته شده تلويزيون- تيتراژ جابربن حيان را ساخته است.به نظر مي رسد اين سريال كه قرار است از ابتداي محرم 14شب جايگزين مجموعه باغ مظفر شود، با توجه به گروه بازيگراني كه دارد، به كاري پربيننده در ميان كارهاي محرم تبديل شود.
شبكه تهران؛ مستانه
شبكه تهران سريال مستانه را براي ايام محرم آماده كرده است.
مستانه، طرحي قديمي در شبكه تهران است كه از سال هاي پيش، پوران درخشنده قصد ساخت آن را داشت اما هر بار بنا به دلايلي اين امر اتفاق نمي افتاد. سرانجام مسئولان اين شبكه تصميم گرفتند براي محرم امسال اين سريال را جلوي دوربين ببرند ولي از آنجا كه درخشنده ديگر حاضر به ساخت سريال نبود، كار به دست محمدرضا آهنگر سپرده شد.مجيد مظفري، محمد كاسبي، عسل بديعي، زهره حميدي و... بازيگران اين سريال هستند. هم اكنون، مستانه در دو فاز به طور همزمان مشغول تصويربرداري است اما گروه تدوين كار، قسمت هاي ابتدايي را آماده و تحويل پخش دادند تا از ابتداي محرم اين سريال روي آنتن برود.
برگرفته از همشهري خانواده، شماره 5
</TEXT>
</DOC>
<DOC>
<DOCID>HAM2-851101-023</DOCID>
<DOCNO>HAM2-851101-023</DOCNO>
<ORIGINALFILE>/1385/851101/news/_cinema.htm</ORIGINALFILE>
<ISSUE>يكشنبه 1 بهمن 1385 - سال چهاردهم - شماره4188 - Jan 21, 2007</ISSUE>
<DATE calender="Western">2007-01-21</DATE>
<DATE calender="Persian">1385/11/01</DATE>
<CAT xml:lang="fa">ادب و هنر.هنر.سینما</CAT>
<CAT xml:lang="en">Literature and Art.Art.Cinema</CAT>
<TITLE>
نگاه
لطفاً به شاهكارها دست نزنيدسعيد مروتي
</TITLE>
<TEXT>


نوشتن درباره شيوه نمايش فيلم هاي سينمايي از تلويزيون، اصلاً كار تازه اي نيست. با اين همه گاهي اوقات اتفاقاتي در اين زمينه رخ مي دهد كه واقعاً نمي شود به آن واكنش نشان نداد اينكه فيلمي شاخص با جرح و تعديل هاي فراوان روي آنتن برود. مثل فيلم اسپارتاكوس ساخته استنلي كوبريك كه به عنوان داستاني اسپارتاكوس و با حذف نزديك به دو سوم فيلم روي آنتن رفت.
اين اتفاق وقتي در برنامه هاي جدي سينمايي تكرار مي شود، شكل اسفبارتري به خودش مي گيرد مثل ماجراي نمايش مترسك ساخته درخشان جري شاتزبرگ از برنامه سينما يك. قبل و بعد از نمايش فيلم، دوستان منتقد و سينماگر توضيحات فراوان و مبسوطي در باب اهميت مترسك دادند آن هم در حالي كه سكانس هاي فراواني از فيلم اصلاً پخش نشد.
كساني كه نسخه كامل مترسك را ديده باشند، تصديق مي كنند كه پخش قسمت هايي از فيلم با ضوابط، همخواني ندارد. منتها در مورد اين فيلم علاوه بر اين قسمت ها، سكانس هايي حذف شدند كه واقعا نمايش آنها اشكالي نداشت. وقتي قرار است يك فيلم سينمايي شاخص تا اين اندازه مثله شود واقعاً چه ضرورتي دارد كه آن را نمايش دهيم و ساعت ها درباره اش برنامه بسازيم.
در برنامه هاي سينمايي نكته ايي كه به نظر مي رسد فراموش شده اصل نمايش فيلم است. گويا اين حرف هاي كارشناسان است كه اهميت دارد نه خود فيلم، به همين خاطر است كه در يك برنامه فرضاً چهار ساعته، كمي بيشتر از يك ساعت به نمايش فشرده اي از سكانس هاي فيلم اختصاص مي يابد و بقيه برنامه را تحليل هاي منتقدان درباره آن تشكيل مي  دهد.
جالب اينكه گاهي اوقات كارشناس برنامه به بخش هايي از فيلم اشاره مي كند كه اصلاً در نسخه اي كه پخش شده وجود خارجي ندارد. اين شيوه نمايش جز مخدوش كردن خاطر سينما دوستان و ايجاد ذهنيتي غلط درباره برخي شاهكارها، كاركرد ديگري ندارد.
شايد نتوان از تلويزيون خواست كه در شيوه نمايش فيلم ها تجديد نظر كند ولي مي شود از سازندگان برنامه هاي سينمايي خواست كه فيلم هايي را انتخاب كنندبا امكان پخش نسخه اي كه خط و ربط داستان در آن مشخص باشد اين واقعاً خواسته زيادي نيست.
</TEXT>
</DOC>
<DOC>
<DOCID>HAM2-851101-024</DOCID>
<DOCNO>HAM2-851101-024</DOCNO>
<ORIGINALFILE>/1385/851101/news/_cinema.htm</ORIGINALFILE>
<ISSUE>يكشنبه 1 بهمن 1385 - سال چهاردهم - شماره4188 - Jan 21, 2007</ISSUE>
<DATE calender="Western">2007-01-21</DATE>
<DATE calender="Persian">1385/11/01</DATE>
<CAT xml:lang="fa">ادب و هنر.هنر.سینما</CAT>
<CAT xml:lang="en">Literature and Art.Art.Cinema</CAT>
<TITLE>
سايه روشن
</TITLE>
<TEXT>
رسول صدرعاملي
بازگشت به تلويزيون



رسول صدرعاملي 10سال بعد از خاطرات خبرنگار بار ديگر به تلويزيون بازمي گردد. او قصد دارد سريال شهري كه دوست دارم را مقابل دوربين ببرد؛ يك مجموعه اپيزوديك با داستان هايي درباره سفر به مشهد و زيارت امام رضا(ع). فيلم نامه شهري كه دوست دارم ابتدا توسط كامبوزيا پرتوي نوشته شد. گويي مشغله هاي فراوان پرتوي باعث شد تا محمدرضا گوهري و رضا مقصودي هم به گروه نويسندگان اضافه شوند.هنوز بازيگران اين مجموعه مشخص نشده اند. شهري كه دوست دارم در گروه فيلم و سريال شبكه اول تهيه مي شود.
جواد رضويان
پيش توليد قرارگاه مسكوني



جواد رضويان اين روزها در تدارك كارگرداني سريال قرارگاه مسكوني است. در اين مجموعه كه قرار است در ايام نوروز روي آنتن برود، بازيگراني چون ارژنگ اميرافضلي، مهران غفوريان، يوسف تيموري، يوسف صيادي، مائده طهماسبي، مهران رجبي و خود رضويان ايفاي نقش خواهند كرد. قرارگاه مسكوني روايت طنز آميزي از چند سرباز شهرستاني است كه در آستانه نوروز، قصد گرفتن مرخصي از پادگان شان را دارند.
اين سريال توسط محمد رضا تخت كشيان و براي شبكه اول سيما تهيه مي شود.
اكبر عبدي
بازي در كيش و مات



اكبر عبدي در تداوم پركاري اش در سال ،85 قصد دارد به زودي در مجموعه كيش و مات ايفاي نقش كند. اين سريال توسط جواد افشار كارگرداني خواهد شد و از ديگر بازيگرانش مي توان به ستاره اسكندري و برزو ارجمند اشاره كرد. كيش و مات توسط سعيد رحماني نوشته شده و گويي قرار است در روزهاي عيد از شبكه 5 پخش شود.
عبدي تا چندي پيش نمايش اكبر آقا آكتور تئاتر را روي صحنه داشت و قبل از آن هم در فيلم هاي اخراجي ها(مسعود ده نمكي)، قاعده بازي(احمدرضا معتمدي)، گوشواره(وحيد موسائيان)و هدف اصلي(قدرت الله صلح ميرزايي)ايفاي نقش كرد تا يكي از بازيگران پركار امسال باشد.
</TEXT>
</DOC>
<DOC>
<DOCID>HAM2-851101-025</DOCID>
<DOCNO>HAM2-851101-025</DOCNO>
<ORIGINALFILE>/1385/851101/news/_diet.htm</ORIGINALFILE>
<ISSUE>يكشنبه 1 بهمن 1385 - سال چهاردهم - شماره4188 - Jan 21, 2007</ISSUE>
<DATE calender="Western">2007-01-21</DATE>
<DATE calender="Persian">1385/11/01</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
25 درصد از داروهاي مورد استفاده در كشورهاي در حال توسعه را تركيبات دارويي غيراستاندارد تشكيل مي دهند
داروهاي تقلبي، معضل جهاني
مير حامد حاجي ميري
</TITLE>
<TEXT>


 تصوير، دارويي را كه در بسته بندي آن فن آوري(rfid)بكار رفته است
به همراه دستگاه ردياب ويژه آن نشان مي دهد
بحث مبارزه با داروهاي قاچاق و تقلبي در كشور، از مواردي است كه هر از گاهي با درجات مختلف قدرت و ضعف تكرار مي شود. با اين وجود با نگاهي به عملكرد وزارت بهداشت در دوره فعلي به نظر مي رسد اين مبارزه وارد مرحله اي جدي تر شده است. در اين مقاله كوتاه سعي شده است با نگاهي به بيرون از مرزها، وضعيت داروهاي تقلبي در كشورهاي ديگر به تصوير درآيد تا شايد از اين رهگذر بابي جديد بر اين موضوع گشوده شود.
* * *
بايد پذيرفت كه توليد و توزيع داروهاي تقلبي مشكلي جهاني است. بسياري از محموله هاي دارويي كه در دنيا خريد و فروش مي شوند تقلبي هستند. با وجود اينكه محاسبه سهم واقعي داروهاي تقلبي از تجارت جهاني دارو دشوار است اما تخمين زده مي شود كه به طور ميانگين حدود 10درصد تجارت جهاني دارو را داروهاي تقلبي شكل مي دهند. هر چند كه تمامي كشورهاي دنيا هر يك به نوعي با اين پديده مواجه هستند، اما كشورهاي در حال توسعه لطمات بيشتري را از اين بابت متحمل مي شوند. براساس آمارهاي سازمان جهاني بهداشت، متأسفانه حدود 25درصد از داروهاي مورد استفاده در كشورهاي در حال توسعه را داروهاي تقلبي تشكيل مي دهند. در بعضي از كشورها اين رقم حتي به بيش از 50درصد از سهم بازار مصرف دارو مي رسد.
داروي تقلبي چيست؟
براي اينكه بتوانيم ديد درستي نسبت به تجارت داروهاي تقلبي داشته باشيم در ابتدا لازم است تعريف مناسب و يكپارچه اي از آن ارائه نماييم. بر همين اساس سازمان بهداشت جهاني داروهاي تقلبي را اينگونه تعريف مي كند: داروهايي كه به صورت عمدي، به لحاظ هويت و منشأ داراي برچسب اشتباه هستند. و يا به عبارت ديگر فراورده اي غيراستاندارد كه با كيفيت، ايمني و كارايي كمتر از نمونه هاي استاندارد تهيه و توزيع مي شوند. تقلب دارويي هم در مورد نام هاي تجاري و هم در مورد اشكال ژنريك صورت مي گيرد. بعضي از آنها داراي مواد موثره به صورت صحيح اما در بسته بندي هاي جعلي(تقليد از بسته بندي يك مارك تجاري معتبر)هستند، بعضي ديگر مواد تشكيل دهنده اشتباه دارند و يا گاهي بدون ماده موثره و يا با مواد موثره ناكارآمد ارائه مي شوند.
دامنه تجارت داروهاي تقلبي
سازمان بهداشت جهاني در سال 1984 شروع به گردآوري اطلاعات مربوط به داروهاي تقلبي نمود. متأسفانه بسياري از اين گزارش ها از دقت لازم برخوردار نيستند. داده ها نشان مي دهد، تعداد معدودي از كشورها حاضر به در اختيار گذاشتن اطلاعات مربوط به موارد شناسايي شده داروهاي تقلبي هستند. اين سكوت خود يكي از مهمترين عوامل تشويق كننده توليدكنندگان و عرضه كنندگان اين فرآورده ها براي ادامه فعاليت است.حتي در بريتانيا كه قوانين مدون و نهادهاي نظارتي مناسب در آن فعال است نيز سكوت رسانه اي در مورد ميزان داروهاي تقلبي از سوي دولت مشهود است. دليل رسمي كه براي اين سكوت اعلام مي شود اين است كه با قطع مصرف دارو به خاطر ترس از تقلبي بودن آن،  خطرات بيشتري بيماران را تهديد مي كند. هر چند كه سخنگوي انجمن صنايع دارويي بريتانيا(abpi)دليل اصلي اين سكوت را به گونه ديگري توضيح مي دهد. او مي گويد: كار دشواري است كه بدون آسيب رسيدن به تجارت قانوني، مشكلي اعلام مي شود. به بيان ديگر آنها معتقدند درآمد بيشتري از اختيار سكوت حاصل مي شود!
طبيعي است كه در كشورهايي كه قوانين و دستگاه هاي اجرايي و نظارتي از قدرت كافي برخوردار نيستند، تجارت فرآورده هاي تقلبي گسترده تر است. عواملي نظير كمياب بودن و يا عرضه نامنظم داروهاي اساسي و يا فروش بي  قاعده و نيز قيمت بالا و نامتعارف، دلايلي براي گسترش تجارت داروهاي تقلبي است. با اين وجود با افزايش كيفيت بسته بندي و بهبود ظاهري محصولات تقلبي، اين فرآورده ها به صورت گسترده اي در بازار دارويي كشورهاي پيشرفته نيز عرضه مي شوند.در مورد كشورهاي در حال توسعه و جهان سوم نيز آمار نه چندان مستندي از وضعيت داروهاي تقلبي در دسترس است. به عنوان مثال: وزارت بهداشت پرو تخمين زده است كه 15 تا 20 درصد فروش داخلي دارو در اين كشور مربوط به فرآورده هاي غيرقانوني است. انستيتوي امنيت داروي فيليپين نيز با بررسي 700 نمونه در بازار دارويي اين كشور، به اين نتيجه رسيد كه 7درصد اين محصولات تقلبي هستند. در نمونه گيري كه حدفاصل سالهاي 1995 تا 2003 ميلادي توسط مقامات اجرايي ايالت هاي مختلف هند صورت گرفت، حدود 5/10درصد از نمونه هاي بدست آمده غيراستاندارد بودند. همچنين داروهاي تقلبي 50-40درصد بازار دارويي نيجريه و پاكستان را به خود اختصاص داده اند.
گزارش هاي داروهاي تقلبي در كشورهاي صنعتي بيشتر مربوط به داروهاي جديد و گران قيمت و داروهاي موثر بر شيوه زندگي نظير هورمون ها، استروئيد ها و داروهاي ضدحساسيت است. در حالي كه در كشورهاي در حال توسعه بيشتر موارد مربوط به داروهاي مورد استفاده در درمان بيماري هاي خطرناك و تهديد كننده حيات است؛ بيماري هايي نظير مالاريا، سل و ايدز.
پيامدهاي مصرف داروهاي غيراستاندارد و تقلبي
نتيجه مصرف مداوم داروهاي غيراستاندارد مي تواند منجر به ناكارآمدي و شكست درمان، مقاومت دارويي و در بعضي از موارد حتي مرگ شود. براي مثال در سال 1995، 2500 نفر در كشور نيجريه در اثر دريافت واكسن مننژيت تقلبي فوت نمودند. و يا مصرف شربت استامينوفن كه در داخل آن دي اتيلن گيكول بكار رفته بود باعث مرگ بيش از 500 بيمار كه اكثر آنها كودك بودند در چند كشور از جمله هند، بنگلادش، هائيتي، نيجريه و آرژانتين شده است.
علاوه بر تبعات سنگين مصرف داروهاي تقلبي براي بيماران، تبعات اجتماعي توزيع و عرضه اين فرآورده ها در جامعه نيز بسيار مهم و قابل توجه است، از آن جمله مي توان به بي اعتمادي كادر درمان نسبت به سلامت و كارآيي داروهاي موجود در بازار دارويي و كاهش اعتماد عمومي نسبت به اثربخشي و سلامت داروها و در نتيجه اثرات زيانبار اقتصادي اين موضوع بر توليدكنندگان قانوني دارو، اشاره نمود.
عوامل تشويق كننده توليدكنندگان داروهاي تقلبي
توليد محصولات غيراستاندارد و تقلبي، نياز به امكانات و ابزارآلات گسترده اي ندارد. بيشتر توليدكنندگان داروهاي تقلبي اين كار را در فضاهاي كوچك و مخفي و كارگاه هاي غيراستاندارد انجام مي دهند. توليد داروهاي تقلبي تجارتي پرسود است. تقاضاي زياد بازار از سويي و هزينه پايين توليد دو عامل موثر بر تشويق افراد سودجو براي اين كار است.در بسياري از كشورها، نبود يك قانون بازدارنده مناسب و يك سيستم نظارتي دقيق و كارآمد باعث شده است كه توليدكنندگان داروهاي تقلبي بدون ترس از عواقب توقيف و پيگرد قانوني به توليد اين فرآورده ها اقدام نمايند. براي مثال گزارشي از سوي سازمان بهداشت جهاني منشأ حدود 35درصد از داروهاي تقلبي جهان را كشور هند معرفي مي كند و حداقل 11 ايالت در هند فاقد آزمايشگاه هاي كنترل كيفي دارو هستند.
راهكارهاي شناسايي داروهاي تقلبي
سازمان بهداشت جهاني به تمامي كشورهاي دنيا توصيه مي كند اقدام به تنظيم قوانين مناسب و اجراي دقيق آن نمايند تا حتي المقدور راه براي سوءاستفاده افراد سودجو از خلأ قانوني و نظارتي دستگاه هاي اجرايي، وجود نداشته باشد. به علاوه هر يك از كشورهاي درگير با اين معضل نيز شروع به تلاش براي كاهش عرضه داروهاي تقلبي نموده اند. به عنوان مثال كشور نيجريه واردات دارو از 30 كشور دنيا را ممنوع كرده است و يا در پرو وزارت بهداشت فعاليت اطلاع رساني را به منظور آگاه سازي مردم از خريد دارو از داروخانه هاي مجاز آغاز نموده است.
كشورهاي صنعتي دنيا نيز راهكارهاي گوناگوني را براي جلوگيري از ورود يا عرضه فرآورده هاي تقلبي تجربه نموده اند. بعضي از فناوري هاي مورد استفاده، ساده و قابل پياده سازي در تمام كشورهاي دنيا هستند از جمله روش ارزيابي رنگ سنجي كه براي تشخيص نمونه اصل داروهاي ضدمالاريا با موفقيت همراه بود و يا استفاده از هولوگرام و باركد از ديگر راهكارهاي مورد استفاده است.
سازمان غذا و داروي آمريكا نيز به كارخانه هاي داروسازي توصيه مي كند تا از فناوري rfid(شناسايي از طريق امواج راديويي)استفاده نمايند. اساس اين فناوري برقرار دادن يك ريزپردازنده بسيار كوچك در داخل بسته بندي دارويي است كه بدون نياز به باتري و يا منبع انرژي دروني اطلاعات مربوط به دارو(مانند مكان توليد و طريقه عرضه در بازار)را در اختيار كاربر قرار مي دهد.
علاوه بر تمام موارد ذكر شده، در سال 2005، دفتر منطقه اي سازمان جهاني بهداشت، در حاشيه غربي اقيانوس آرام، اولين سيستم شبكه اي ضد داروهاي تقلبي را ايجاد نمود. اين سامانه را به اختصار ras(سامانه اعلام خطر سريع)مي نامند. وظيفه كشورهاي عضو، پيگيري توزيع محصولات تقلبي در داخل كشور و ارائه سريع اطلاعات به شبكه ras براي آگاهي ساير كشورها و جلوگيري از توزيع محموله هاي مشابه در آنها است. سازمان بهداشت جهاني تصميم دارد در آينده نزديك سامانه هاي مشابه اي را در ساير مناطق نيز راه اندازي  نمايد. همانطور كه گفته شد به نظر مي رسد مسئله داروهاي تقلبي و توزيع آنها پديده اي جهان شمول و همه گير است پس عزمي جهاني براي مبارزه با آن ضروري مي نمايد.
</TEXT>
</DOC>
<DOC>
<DOCID>HAM2-851101-026</DOCID>
<DOCNO>HAM2-851101-026</DOCNO>
<ORIGINALFILE>/1385/851101/news/_diet.htm</ORIGINALFILE>
<ISSUE>يكشنبه 1 بهمن 1385 - سال چهاردهم - شماره4188 - Jan 21, 2007</ISSUE>
<DATE calender="Western">2007-01-21</DATE>
<DATE calender="Persian">1385/11/01</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
محققان مي گويند
</TITLE>
<TEXT>
نيكوتين سيگارها زياد شده است
گروه سلامت- اين كه هر چيزي قديمي اش بهتر است، حتي در مورد سيگارها هم درست است: سيگار هم سيگارهاي قديم! مطالعات جديد نشان داده است سيگارهاي امروزي بيشتر از قبل نيكوتين دارند.
خبرگزاري آسوشيتدپرس از محققان دانشكده پزشكي  هاروارد نقل قول كرده است كه آنها بيش از 100 نوع سيگار موجود در بازار را آزمايش كرده اند و فهميده اند از سال 1997 تا 2005 ميلادي،  مقدار نيكوتين سيگارها، سال به سال اضافه شده است؛ سالي 7/1 درصد و در كل اين 7 سال 11 درصد سم كشنده هر سيگار بيشتر شده است. پژوهشگران معتقدند هرچه نيكوتين موجود در سيگار بيشتر باشد، احتمال اعتياد به آن بيشتر مي شود و كنار گذاشتن آن نيز سخت تر مي شود. مديران كارخانه هاي بزرگ سيگارسازي، اين ادعاي محققان هاروارد را رد كرده اند.
روغن ترانس نازايي مي دهد
گروه سلامت- اگر خانمي قصد بچه دار شدن دارد، بايد علاوه بر كنار گذاشتن قرص هاي ضد بارداري اش، خوردن غذاهاي آماده سرخ شده را هم كنار بگذارد چون به تازگي محققان دانشكده بهداشت دانشگاه هاروارد گفته اند زناني كه روغن هاي حاوي ايزومر ترانس بيشتر استفاده مي كنند، بيشتر از بقيه زنان احتمال دارد كه دچار ناباروري شوند.
خبرگزاري رويترز گزارش كرده است كه پيش از اين انواع و اقسام زيان هاي مصرف اين نوع روغن ها شناخته شده بود، مثل اخلال ايجاد كردن در سوخت و ساز گلوكز، بالا بردن خطر بيماري هاي قلبي و ديابت و كلاً افزايش سطح التهابي بدن، به همين خاطر محققان به همه افراد در هر سن و وضعيتي پيشنهاد مي كنند مصرف غذاهاي آماده را تا آنجا كه مي توانند، كم كنند. اما در اين مطالعه اثر اين روغن ها بر قدرت باروري زنان بررسي شده است؛ به اين ترتيب كه بيش از 18 هزار و 500 زني كه ازدواج كرده و تمايل داشتند بچه دار شوند انتخاب شدند. بعد از بررسي آنها در يك دوره زماني بين سالهاي 1991 تا،1999 محققان متوجه شدند به ازاي هر دو درصد انرژي روزانه كه به جاي كربوهيدرات ها از روغن هاي ترانس تأمين شود 73 درصد از قدرت باروري فرد كم مي شود و اگر اين روغن ترانس جايگزين چربي هاي امگا 6 شود يا اسيدهاي چرب سالم تر مثل روغن زيتون، احتمال ناباروري خيلي بيشتر از اين مقدار هم مي شود.
اين محققان كه نتايج مطالعه خود را در شماره ژانويه 2007 نشريه تغذيه باليني منتشر كرده اند به نكته جالبي اشاره كرده اند و آن اين كه مصرف تنها 4 گرم روغن ترانس،  معادل 2 درصد انرژي روزانه فرد است و اين يعني براي آسيب ديدن از اين نوع روغن ها نياز به مصرف مقدار زيادي از آنها نيست. روغن هاي نباتي هيدروژنه منابع مهم اين نوع روغن هاي زيان آور هستند.
</TEXT>
</DOC>
<DOC>
<DOCID>HAM2-851101-027</DOCID>
<DOCNO>HAM2-851101-027</DOCNO>
<ORIGINALFILE>/1385/851101/news/_diet.htm</ORIGINALFILE>
<ISSUE>يكشنبه 1 بهمن 1385 - سال چهاردهم - شماره4188 - Jan 21, 2007</ISSUE>
<DATE calender="Western">2007-01-21</DATE>
<DATE calender="Persian">1385/11/01</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
جهان سلامت
</TITLE>
<TEXT>
باز هم تولد يخي
گروه سلامت- صدف كوه كن: بعضي ها به هر دري مي زنند براي ماندن، اما وقتي قرار است حذف شوي، از تو سوالي نمي پرسند، چشم هايت بسته مي شود و به خوابي مي روي كه بيداري ندارد. اما از آن سو، لبخند زندگي را هم مي توان در دشوارترين شرايط به چشم ديد.
توفان يا تندباد كاترينا هم يكي از همين حوادث طبيعي بود كه در سال 2005 ميلادي در آمريكا رخ داد و بخشي از كرانه هاي آمريكايي خليج مكزيك را درنورديد و به ويراني كشيد. توفان كاترينا در صبح 29 اوت 2005 از دريا به خشكي رسيد و باعث مرگ هزاران تن و آوارگي يك ميليون نفر شد. گفته مي شود چنين فاجعه  انساني از زمان جنگ داخلي آمريكا در ايالات متحده ديده نشده است. حالا آخرين خبر از اين توفان اين است كه نوزاد پسر حاصل از جنين منجمدي كه از سيلاب هاي ناشي از توفان كاترينا نجات يافته بود، در بيمارستاني در منطقه نيواورلئان به دنيا آمده و نوح ناميده شده است.
به گزارش رويترز، نوح بنتون ماكام كه سه شنبه 16 ژانويه(28 دي)در بيمارستان سنت تاماني پريش در شهر كووينگنون در ايالت لوئيزيانا متولد شده، به گفته سخنگوي بيمارستان نوزاد 8/3 كيلوگرم وزن داشته و به طريق سزارين و بدون هيچ عارضه اي متولد شده است. والدين اين نوزاد- ربكا و گلن ماركام - مشكل ناباروري داشتند و با تلقيح آزمايشگاهي سلول هاي اين دو، در يك كلينيك ناباروري، جنيني بوجود آمده بود تا بعدا در رحم مادر كاشته شود. پس از بروز توفان كاترينا مسئولان اين جنين ها و ساير جنين هاي ذخيره شده در بيمارستان را كه در معرض از بين رفتن در ميانه سيلاب فراگيرنده منطقه بودند، نجات دادند. نوح يك برادر بزرگتر دوساله هم دارد كه جنين او هم در همان زمان بوجود آمده بود، اما قبل از توفان در رحم مادرش كاشته شده بود.
پزشكان اسپانيايي در آبان ماه سال جاري نيز، جنيني را كه به مدت 13 سال منجمد شده بود در بدن زني قرار دادند كه حاصل آن تولد يك نوزاد سالم بود. اين طولاني ترين مدتي است كه تاكنون يك جنين در محيطي سرد انجماد مي يابد. اين جنين يكي از 6جنين باقي مانده از زوجي بود كه از طريق لقاح آزمايشگاهي صاحب نوزادي شده بودند.
پيش از اين نيز، تايمز لندن خبر داده بود كه در سال2003 نيز يك جنين يخ زده 12 ساله درون بدن يك زن اسرائيلي جاي گرفت و حاصل آن تولد يك دوقلو بود.
اين در حالي است كه محققان هنوز مطمئن نيستند كه تا چه مدت يك جنين را مي توان در فضايي سرد نگهداري كرد و سپس آن را به يك نوزاد سالم تبديل ساخت. به اعتقاد برخي از محققان منجمد كردن جنين ها حتي براي قرن ها نيز امكان پذير است. در حال حاضر در ايران هم، پژوهشكده رويان، يكي از مراكز تحقيقاتي درماني ناباروري است و فعاليت هاي درماني اين مركز تاكنون به تولد بيش از 1800 نوزاد منتج شده است. اولين تولد جنين منجمد در ايران نيز در سال1375 در نتيجه تلاش هاي محققان ايراني دراين موسسه رخ داد. باز هم تولد يخي
گروه سلامت- صدف كوه كن: بعضي ها به هر دري مي زنند براي ماندن، اما وقتي قرار است حذف شوي، از تو سوالي نمي پرسند، چشم هايت بسته مي شود و به خوابي مي روي كه بيداري ندارد. اما از آن سو، لبخند زندگي را هم مي توان در دشوارترين شرايط به چشم ديد.
توفان يا تندباد كاترينا هم يكي از همين حوادث طبيعي بود كه در سال 2005 ميلادي در آمريكا رخ داد و بخشي از كرانه هاي آمريكايي خليج مكزيك را درنورديد و به ويراني كشيد. توفان كاترينا در صبح 29 اوت 2005 از دريا به خشكي رسيد و باعث مرگ هزاران تن و آوارگي يك ميليون نفر شد. گفته مي شود چنين فاجعه  انساني از زمان جنگ داخلي آمريكا در ايالات متحده ديده نشده است. حالا آخرين خبر از اين توفان اين است كه نوزاد پسر حاصل از جنين منجمدي كه از سيلاب هاي ناشي از توفان كاترينا نجات يافته بود، در بيمارستاني در منطقه نيواورلئان به دنيا آمده و نوح ناميده شده است.
به گزارش رويترز، نوح بنتون ماكام كه سه شنبه 16 ژانويه(28 دي)در بيمارستان سنت تاماني پريش در شهر كووينگنون در ايالت لوئيزيانا متولد شده، به گفته سخنگوي بيمارستان نوزاد 8/3 كيلوگرم وزن داشته و به طريق سزارين و بدون هيچ عارضه اي متولد شده است. والدين اين نوزاد- ربكا و گلن ماركام - مشكل ناباروري داشتند و با تلقيح آزمايشگاهي سلول هاي اين دو، در يك كلينيك ناباروري، جنيني بوجود آمده بود تا بعدا در رحم مادر كاشته شود. پس از بروز توفان كاترينا مسئولان اين جنين ها و ساير جنين هاي ذخيره شده در بيمارستان را كه در معرض از بين رفتن در ميانه سيلاب فراگيرنده منطقه بودند، نجات دادند. نوح يك برادر بزرگتر دوساله هم دارد كه جنين او هم در همان زمان بوجود آمده بود، اما قبل از توفان در رحم مادرش كاشته شده بود.
پزشكان اسپانيايي در آبان ماه سال جاري نيز، جنيني را كه به مدت 13 سال منجمد شده بود در بدن زني قرار دادند كه حاصل آن تولد يك نوزاد سالم بود. اين طولاني ترين مدتي است كه تاكنون يك جنين در محيطي سرد انجماد مي يابد. اين جنين يكي از 6جنين باقي مانده از زوجي بود كه از طريق لقاح آزمايشگاهي صاحب نوزادي شده بودند.
پيش از اين نيز، تايمز لندن خبر داده بود كه در سال2003 نيز يك جنين يخ زده 12 ساله درون بدن يك زن اسرائيلي جاي گرفت و حاصل آن تولد يك دوقلو بود.
اين در حالي است كه محققان هنوز مطمئن نيستند كه تا چه مدت يك جنين را مي توان در فضايي سرد نگهداري كرد و سپس آن را به يك نوزاد سالم تبديل ساخت. به اعتقاد برخي از محققان منجمد كردن جنين ها حتي براي قرن ها نيز امكان پذير است. در حال حاضر در ايران هم، پژوهشكده رويان، يكي از مراكز تحقيقاتي درماني ناباروري است و فعاليت هاي درماني اين مركز تاكنون به تولد بيش از 1800 نوزاد منتج شده است. اولين تولد جنين منجمد در ايران نيز در سال1375 در نتيجه تلاش هاي محققان ايراني دراين موسسه رخ داد.
</TEXT>
</DOC>
<DOC>
<DOCID>HAM2-851101-028</DOCID>
<DOCNO>HAM2-851101-028</DOCNO>
<ORIGINALFILE>/1385/851101/news/_ejtem.htm</ORIGINALFILE>
<ISSUE>يكشنبه 1 بهمن 1385 - سال چهاردهم - شماره4188 - Jan 21, 2007</ISSUE>
<DATE calender="Western">2007-01-21</DATE>
<DATE calender="Persian">1385/11/01</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
در صورت اجراي لايحه نظام پرداخت هماهنگ
40 تا 100 هزار تومان به حقوق بازنشستگان افزوده مي شود
</TITLE>
<TEXT>


گروه اجتماعي- در صورتي كه دولت لايحه مديريت خدمات كشوري را پس نگيرد و نظام پرداخت هماهنگ حقوق و دستمزد اجرا شود حقوق بازنشستگان افزايش خواهد يافت.
محمد نبي رودكي، نماينده مردم شيراز و عضو كميسيون امنيت ملي و سياست خارجي مجلس شوراي اسلامي، با اعلام اين خبر گفت:  اجراي لايحه فوق مبلغي بين 40 تا 100 هزار تومان( بنا به ميزان حقوق دريافتي)به حقوق بازنشستگان مي افزايد.
نماينده مردم شيراز در مجلس شوراي اسلامي با اشاره به تلاش مستمر نمايندگان مجلس بر اجرايي شدن هرچه سريعتر اين لايحه افزود: بررسي لازم در كميسيون مشترك دولت و مجلس بر روي لايحه مديريت خدمات كشوري و نظام پرداخت هماهنگ حقوق و دستمزد انجام شد و پس از آن نيز اين لايحه در كميسيون اجتماعي مجلس شوراي اسلامي به تصويب رسيده است.
عضو كميسيون امنيت ملي و سياست خارجي مجلس در توضيح چگونگي اجرايي شدن اين لايحه گفت: پس از تصويب لايحه با اكثريت آرا در كميسيون اجتماعي، شوراي نگهبان نيز اين لايحه را تائيد كرده است.
وي با اشاره به اصل 85 قانون اساسي كشورمان افزود: اصل 85 اجازه اجراي آزمايشي مصوبات كميسيون هاي مجلس شوراي اسلامي را پس از تائيد شوراي نگهبان به صراحت بيان كرده است و با تكيه بر همين اصل نمايندگان مجلس خواستار شروع اجراي آزمايشي اين مصوبه هستند.به اعتقاد اين نماينده مجلس شوراي اسلامي اجراي اين لايحه مي تواند گام موثري در كاهش مشكلات  بازنشستگان باشد.
در حالي كه به اعتقاد اين نماينده مجلس اجراي اين لايحه گره گشاي مشكل بازنشستگان خواهد بود، دولت به بهانه بار مالي سعي در پس گرفتن اين لايحه از مجلس دارد.
پس از آنكه در چند روز گذشته در خواست دولت براي پس گرفتن اين لايحه از مجلس با مخالفت نمايندگان و غلامعلي حداد عادل، رياست مجلس، روبرو شد به نظر مي رسد پافشاري دولت همچنان در اين زمينه ادامه دارد.
در حالي كه خبرهاي رسيده بر تاكيد دولت در باز پس گيري اين لايحه مُهر تائيد مي زند مجلس سعي دارد تا زمان شروع اجراي آزمايشي اين لايحه را تعيين نمايد.
اصرار مجلس بر اجرا از يك سو و پافشاري دولت در باز پس گيري از سوي ديگر گره كار بازنشستگان را كورتر كرده است.
عبدالرضا مصري، وزير رفاه، سعي دارد مشكل بازنشستگان را با وعده واگذاري سهام عدالت در سال آينده برطرف كند و محمد رضا باهنر، نايب رئيس مجلس، در حضور بازنشستگان قول داده كه در لايحه بودجه سال آينده مجلس سهمي براي بازنشستگان سازمان تأمين اجتماعي در نظر بگيرد.
</TEXT>
</DOC>
<DOC>
<DOCID>HAM2-851101-029</DOCID>
<DOCNO>HAM2-851101-029</DOCNO>
<ORIGINALFILE>/1385/851101/news/_ejtem.htm</ORIGINALFILE>
<ISSUE>يكشنبه 1 بهمن 1385 - سال چهاردهم - شماره4188 - Jan 21, 2007</ISSUE>
<DATE calender="Western">2007-01-21</DATE>
<DATE calender="Persian">1385/11/01</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
مشكل در پرداخت مستمري هاي بهزيستي
</TITLE>
<TEXT>
ايلنا: معاون پشتيباني سازمان بهزيستي اعلام كرد: در صورت عدم تامين اعتبار، در پرداخت مستمري ژها با مشكل مواجه مي ژشويم. مهدي عبدوس، معاون پشتيباني سازمان بهزيستي، گفت: از مجلس و دولت مي ژخواهيم كه اعتبار مورد نظر سازمان بهزيستي را تامين كند، زيرا در غير اين صورت با مشكل مواجه مي ژشويم. وي افزود: در حال حاضر براي پرداخت مستمري افراد تحت پوشش مشكلي نداريم؛ اما اگر تعداد افراد تحت پوشش ما افزايش يابد، براي پرداخت مستمري ژها دچار مشكل خواهيم شد. به گفته عبدوس، تعداد زيادي از افراد، پشت نوبت دريافت خدمات سازمان بهزيستي قرار دارند كه اگر تحت حمايت سازمان قرار گيرند، بايد براي پرداخت مستمري آنها اعتبار دريافت كنيم. وي تصريح كرد: زنان سرپرست خانوار، خانواده ژهاي كم ژدرآمد و آسيب ژپذير زيادي پشت نوبت قرار دارند كه بايد به آنها نيز خدمات ارائه كنيم. معاون پشتيباني سازمان بهزيستي يادآور شد: اگر اعتبار سازمان بهزيستي به صورت مناسب تامين نشود، اين سازمان در ارائه خدمات روزمره خود نيز با مشكل روبه رو خواهد شد.
</TEXT>
</DOC>
<DOC>
<DOCID>HAM2-851101-030</DOCID>
<DOCNO>HAM2-851101-030</DOCNO>
<ORIGINALFILE>/1385/851101/news/_ejtem.htm</ORIGINALFILE>
<ISSUE>يكشنبه 1 بهمن 1385 - سال چهاردهم - شماره4188 - Jan 21, 2007</ISSUE>
<DATE calender="Western">2007-01-21</DATE>
<DATE calender="Persian">1385/11/01</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
برگزيدگان جشنواره آثار برتر مطالعات جوانان معرفي شدند
</TITLE>
<TEXT>
گروه اجتماعي - ديروز و در اختتاميه گزينش آثار برتر مطالعات جوانان، برگزيدگان اين جشنواره معرفي شدند.
طي اين مراسم علاوه بر اعلام اسامي پژوهشگران برتر در حوزه مطالعاتي جوانان،از صاحبان آثار برگزيده تقدير شد.
بر اساس گزارش دبيرخانه جشنواره، 430 عنوان اثر پژوهشي در حوزه هاي مختلف مطالعاتي جوانان با محورهاي اجتماعي، فرهنگي، سياسي، روانشناختي، علمي و... به معاونت مطالعات و تحقيقات سازمان ملي جوانان ارائه شده بود كه اين آثار با توجه به معيارهاي كلي و اختصاصي تعيين شده، مورد ارزيابي قرار گرفته اند.
از ميان آثار ارائه شده به دبيرخانه جشنواره گزينش آثار برتر مطالعات جوانان، 171 اثر انتخاب شد. در مراسم اختتاميه اين جشنواره كه با حضور صاحبان آثار منتخب پژوهشي برگزارشد، از 38 اثر در قالب هاي كتاب، طرح هاي پژوهشي، پايان نامه و مقاله تقدير شد.
در رشته طرح هاي پژوهشي سيد هادي مرجائي به عنوان نفر اول، محمد تقي ايمان نفر دوم و خيام عباسي نفر سوم،در رشته مقاله، نفر دوم احمدرضا نصر اصفهاني،نفر سوم احمد حيدري، در گروه پايان نامه، نفر دوم مريم قاضي نژاد، نفر سوم جليل عزيزي و در گروه كتاب، نفر دوم، دكتر محمد علي محمدي و نفر سوم علي اكبر سبزييان انتخاب شدند.
لازم به ذكر است به غير از گروه پژوهش بقيه گروه ها نفر اول نداشتند.
رئيس سازمان ملي جوانان در اين مراسم گفت : گسترش مطالعه جوانان در جامعه، نهادينه سازي پژوهش درباره مسائل و مشكلات جوانان و شناسايي پژوهشگراني كه در اين حوزه فعاليت دارند از جمله اهداف برگزاري اين جشنواره بوده است. سازمان ملي جوانان به عنوان برگزار كننده اين جشنواره علاوه بر تقدير از پژوهشگران برتر، از تجارب آنان در فعاليت هاي مطالعاتي سازمان بهره گيري خواهد كرد.
وي افزود : كاربرد پژوهش به اندازه خود پژوهش اهميت دارد و بايد به مرحله برنامه ريزي راه پيدا كند و تلاش ما براين است كه شاهد به ثمر رسيدن سياست هاي پژوهشي باشيم.
حجت الاسلام حاج علي اكبري همچنين گفت : مايليم كه پژوهشكده ملي جوانان داشته باشيم كه به شكل مستقلي به پژوهش هاي مرتبط با جوانان بپردازد.
لازم به ذكر است دستاوردهاي حوزه مطالعات و برنامه ريزي سازمان ملي جوانان، در هفتمين نمايشگاه هفته پژوهش، واقع در سالن 14 و 15 نمايشگاه بين المللي تهران آماده ارائه به علاقه مندان خواهد بود. در راستاي برگزاري اين نمايشگاه 300 جلد از پژوهش هاي مرتبط با جوانان، از سال 1371 تا 1385، خلاصه گزارش آماري وضعيت جوانان و راهنماي سياست گذاري و برنامه ريزي در امور جوانان، در غرفه سازمان ملي جوانان ارائه مي شود.
</TEXT>
</DOC>
<DOC>
<DOCID>HAM2-851101-031</DOCID>
<DOCNO>HAM2-851101-031</DOCNO>
<ORIGINALFILE>/1385/851101/news/_ejtem.htm</ORIGINALFILE>
<ISSUE>يكشنبه 1 بهمن 1385 - سال چهاردهم - شماره4188 - Jan 21, 2007</ISSUE>
<DATE calender="Western">2007-01-21</DATE>
<DATE calender="Persian">1385/11/01</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
خطر ابتلا به هپاتيتدر بين زندانيان كشور
</TITLE>
<TEXT>
مهر: معاون سلامت و بهداشت سازمان زندان هاي كشور گفت: بررسي ها نشان مي دهد بين 30 تا 40درصد زندانيان معتاد تزريقي، مبتلا به هپاتيت b و c هستند.
پرويز افشار گفت: با توجه به اينكه هپاتيت b و c در بين معتادان تزريقي درمان ندارد بنابراين آمار شيوع اين بيماري در بين اين افراد بالاتر است؛ به گونه اي كه 30 تا 40درصد از معتادان تزريقي مبتلا به اين بيماري هستند.
وي با بيان اينكه سيستم پايش اين بيماري در زندان ها وجود ندارد، افزود: پايش بيماري هپاتيت b و c جزء سياست هاي مركز مديريت بيماري ها نيست و فقط در ارتباط با يكسري از بيماري ها همچون ايدز، نظام پايش وجود دارد.
معاون سلامت و بهداشت سازمان زندان هاي كشور تصريح كرد: شيوع بيماري هپاتيت b و c در زندان ها چندان بالا نيست و اين امر فقط در ارتباط با معتادان تزريقي صدق مي كند.
</TEXT>
</DOC>
<DOC>
<DOCID>HAM2-851101-032</DOCID>
<DOCNO>HAM2-851101-032</DOCNO>
<ORIGINALFILE>/1385/851101/news/_ejtem.htm</ORIGINALFILE>
<ISSUE>يكشنبه 1 بهمن 1385 - سال چهاردهم - شماره4188 - Jan 21, 2007</ISSUE>
<DATE calender="Western">2007-01-21</DATE>
<DATE calender="Persian">1385/11/01</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
راه اندازي4 مركز جديد وظيفه عمومي در تهران
</TITLE>
<TEXT>
پليس : رئيس سازمان وظيفه عمومي ناجا از راه اندازي چهار مركز جديد وظيفه عمومي ناجا در تهران خبر داد.
سردار كارگر، رئيس سازمان وظيفه عمومي ناجا اعلام كرد: در جهت تسريع و ايجاد تسهيلات در روند رسيدگي به وضعيت مشمولان و همچنين كاستن از سفرهاي درون شهري، اين سازمان در نظر دارد كه در طول سال 1386، چهار مركز جديد وظيفه عمومي در تهران راه اندازي كند.
وي تصريح كرد: با راه اندازي اين 4 مركز جديد به وضع مشمولان خدمت وظيفه عمومي ساكن تهران در 5 مركز، شامل شمال، جنوب، غرب، شرق و مركز تهران بزرگ رسيدگي خواهد شد.سردار كارگر همچنين اعلام كرد: ما اميدواريم بتوانيم از ابتداي سال 86 امكان معرفي اينترنتي مشمولان را فراهم نماييم.
به گفته رئيس سازمان وظيفه عمومي ناجا با راه اندازي اين سيستم، مشمولان مي توانند درخواست هاي خود را از طريق اينترنت به سازمان وظيفه عمومي ارسال كنند تا به آنها رسيدگي شود.
كارگر تصريح كرد: طرح رسيدگي از طريق دفاتر پستي كما كان اجرا خواهد شد و طرح معرفي اينترنتي، تكميل كننده رسيدگي غير حضوري مشمولان مي باشد.
</TEXT>
</DOC>
<DOC>
<DOCID>HAM2-851101-033</DOCID>
<DOCNO>HAM2-851101-033</DOCNO>
<ORIGINALFILE>/1385/851101/news/_ejtem.htm</ORIGINALFILE>
<ISSUE>يكشنبه 1 بهمن 1385 - سال چهاردهم - شماره4188 - Jan 21, 2007</ISSUE>
<DATE calender="Western">2007-01-21</DATE>
<DATE calender="Persian">1385/11/01</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
تهراني ها با فوريت هاي پزشكي آشنا مي شوند
</TITLE>
<TEXT>


گروه اجتماعي- با هدف ارتقاي آموزش همگاني در حوزه كمك هاي اوليه اورژانس، قراردادي ميان سازمان فرهنگي هنري شهرداري تهران و مديريت حوادث و فوريت هاي پزشكي وزارت بهداشت منعقد شد.
فرزاد پناهي، رئيس مركز مديريت حوادث و فوريت هاي پزشكي وزارت بهداشت در جمع خبرنگاران گفت: بر اساس اين قرارداد؛ شاهد طراحي، برنامه ريزي و اجراي دوره هاي آموزشي و برگزاري همايش و سمينارهاي بهداشت سلامت و فوريت هاي پزشكي در فرهنگسراها و خانه هاي فرهنگ و مراكز تابعه خواهيم بود.
رئيس مركز مديريت حوادث و فوريت هاي پزشكي وزارت بهداشت گفت: پيش بيني شده از طريق كتاب، برشور، فيلم، زير نويسي در رسانه عمومي، جرايد، مترو، اتوبوس و ترمينال ها مردم با فوريت هاي پزشكي آشنا شوند .
رئيس مركز آموزش سازمان فرهنگي و هنري شهرداري تهران نيز با بيان اينكه ارتقاي آموزش عمومي يكي از خدمات و وظايفي است كه از شهرداري انتظار مي رود افزود : در شهري زندگي مي كنيم كه بر لبه تيغ بسياري از بلاياي طبيعي قرار داريم اما متاسفانه تاكنون نگاه نسبت به اين موضوع سخت افزاري و عمراني بوده است .
سيد مهدي طباطبايي افزود: بنا داريم بر اساس اين قرارداد منعقد شده از فضاهاي موجود در شهر تهران در راستاي توسعه امر آموزش استفاده كنيم.
</TEXT>
</DOC>
<DOC>
<DOCID>HAM2-851101-034</DOCID>
<DOCNO>HAM2-851101-034</DOCNO>
<ORIGINALFILE>/1385/851101/news/_ejtem.htm</ORIGINALFILE>
<ISSUE>يكشنبه 1 بهمن 1385 - سال چهاردهم - شماره4188 - Jan 21, 2007</ISSUE>
<DATE calender="Western">2007-01-21</DATE>
<DATE calender="Persian">1385/11/01</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
مجازات حبس، آخرين راهكار طرح مجازات جايگزين زندان است
</TITLE>
<TEXT>


گروه اجتماعي - معاون دادستان تهران گفت: در ارائه طرح مجازات هاي جايگزين زندان، حبس به عنوان آخرين راهكار براي اصلاح فرد مجرم است.
به گزارش پايگاه اطلاع رساني سازمان زندانها محمود سالاركيا در خصوص چگونگي اجراي لايحه مجازات هاي جايگزين حبس كه از سوي قوه قضائيه به كميسيون قضايي مجلس ارائه شده است، گفت:  اين لايحه را نبايد يك موضوع صرفاً قضايي تلقي كرد زيرا در اجراي مجازات هاي جايگزين زندان، نبايد همه اقدامات را بر دوش قوه قضائيه گذاشت و بايد دستگاه هاي اجرايي و فرهنگي نيز در اجراي اين امر مهم به صورت پررنگ در كنار قوه قضائيه حضور داشته باشند. وي ادامه داد:  وقتي به مجازات هاي حبس نگاه مي كنيم مي بينيم كه اين مجازات ها اثربخشي لازم را ندارند و اينكه ما نخستين مجازات را مجازات حبس مي بينيم يك روش بسيار غلط است و بنابراين ارائه لايحه مجازات  هاي جايگزين حبس براي اين امر است كه زماني به فرد مجرم مجازات حبس داده شود كه ديگر راه حلي جز اين امر وجود نداشته باشد.
معاون دادستان تهران گفت: در مواقعي ارائه يك مجازات محروميت اجتماعي مي تواند اثربخشي بسيار بيشتري از مجازات حبس داشته است. سالاركيا با بيان اين كه فقط مجرمين خطرناك و كساني كه مرتكب جرمي شده اند كه باعث جريحه دار كردن حيثيت جامعه مي شوند بايد در زندان باشند، گفت:  در برخورد با اين گونه مجرمان، قانون بايد محكم برخورد كرده و مجازات حبس را در نظر بگيرد.
</TEXT>
</DOC>
<DOC>
<DOCID>HAM2-851101-035</DOCID>
<DOCNO>HAM2-851101-035</DOCNO>
<ORIGINALFILE>/1385/851101/news/_ejtem.htm</ORIGINALFILE>
<ISSUE>يكشنبه 1 بهمن 1385 - سال چهاردهم - شماره4188 - Jan 21, 2007</ISSUE>
<DATE calender="Western">2007-01-21</DATE>
<DATE calender="Persian">1385/11/01</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
در ايام دهه فجر صورت مي گيرد
افتتاح 49 پروژه بيمه اي و درماني سازمان تأمين اجتماعي
</TITLE>
<TEXT>
گروه اجتماعي- همزمان با ايام دهه فجر، 49 پروژه بيمه اي و درماني سازمان تأمين اجتماعي در سراسر كشور افتتاح مي شود.
به گزارش اداره كل روابط عمومي سازمان تأمين اجتماعي، در اين ايام، عمليات اجرايي 9 پروژه درماني و بيمه اي نيز در استان هاي، خوزستان، قم، كرمان، كهگيلويه و بويراحمد،مازندران و منطقه كرج با انجام مراسم كلنگ زني آغاز مي شود. مجموع زيربناهاي پروژ ه هاي آماده افتتاح در ايام دهه فجر، 116 هزار و 310 مترمربع بوده و با صرف هزينه 242 ميليارد و 245 ميليون ريال صورت خواهد گرفت.
پروژه هاي پلي كلينيك تخصصي و فوق تخصصي بيمارستان لبافي نژاد، پلي كلينيك دكتر اماني پاكدشت و درمانگاه شهيد مفتح از جمله پروژه هاي آماده افتتاح تهران بزرگ در ايام دهه فجر است. شعب 3 ، 5، 18 و 25،بخش ارتوپدي و ارولوژي و مغز و اعصاب بيمارستان 15 خرداد، بهسازي اورژانس بيمارستان آيت الله كاشاني و درمانگاه فيروزكوه از ديگر پروژه هاي آماده افتتاح تهران بزرگ در اين ايام است .
همچنين، قسمت شرقي بيمارستان دكتر شريعتي، درمانگاه تخصصي خوي در استان آذربايجان غربي، پلي تكنيك تخصصي نيشابور در استان خراسان رضوي، پلي كلينيك تخصصي خرمشهر در استان خوزستان اداره كل و زائرسرا در استان قم و بيمارستان 400 تختخوابي 12 بهمن شهر قدس منطقه كرج از مهم ترين پروژه هاي آماده افتتاح سازمان تأمين اجتماعي در ايام مذكور است.
كلنگ احداث بيمارستان ماهشهر و نوسازي بيمارستان اميركبير در استان خوزستان، بيمارستان 150 تختخوابي استان قم، پلي كلينيك شهيد بهشتي، مديريت درمان و اسناد پزشكي و مركز تفريحي ، رفاهي و فرهنگي غرب تهران در منطقه كرج، پلي كلينيك شهرستان آمل در استان مازندران، توسعه پلي كلينيك تخصصي ياسوج در استان كهگيلويه و بويراحمد نيز همزمان با ايام دهه فجر بر زمين خواهدخورد.
</TEXT>
</DOC>
<DOC>
<DOCID>HAM2-851101-036</DOCID>
<DOCNO>HAM2-851101-036</DOCNO>
<ORIGINALFILE>/1385/851101/news/_ejtem.htm</ORIGINALFILE>
<ISSUE>يكشنبه 1 بهمن 1385 - سال چهاردهم - شماره4188 - Jan 21, 2007</ISSUE>
<DATE calender="Western">2007-01-21</DATE>
<DATE calender="Persian">1385/11/01</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
ضرورت افزايش اعتبارات طرح هجرت بسيج سازندگي
</TITLE>
<TEXT>
گروه اجتماعي- عضو كميسيون بهداشت و درمان مجلس شوراي اسلامي خواستار افزايش تخصيص اعتبارات لازم به اردوهاي هجرت بسيج سازندگي به ويژه در بخش بهداشت و درمان شد. به گزارش ستاد اطلاع رساني اردوهاي هجرت بسيج سازندگي جهانبخش اميني  افزود: بدون شك تخصيص اعتبارات لازم به اردوهاي هجرت بسيج بسياري از مشكلات بهداشتي و درماني مردم به ويژه ساكنان مناطق روستايي و محروم برطرف خواهد شد. وي با اشاره به اينكه دولت و مجلس شوراي اسلامي نقش تعيين كننده اي در تخصيص اعتبارات لازم به طرح هجرت بسيج دارد، افزود: كميسيون بهداشت و درمان مجلس شوراي اسلامي تلاش خود را براي افزايش اعتبارات اردوهاي هجرت بسيج سازندگي در تصويب بودجه سال 86 انجام خواهد داد. اميني از ارائه دفترچه خدمات  درماني روستايي به مناطق محروم زير 20 هزار نفر جمعيت خبر داد و گفت: اين كار با هدف توسعه بهداشت ساكنان مناطق محروم روستايي و ارائه خدمات درماني به افراد كم بضاعت صورت گرفته است.
</TEXT>
</DOC>
<DOC>
<DOCID>HAM2-851101-037</DOCID>
<DOCNO>HAM2-851101-037</DOCNO>
<ORIGINALFILE>/1385/851101/news/_ejtem.htm</ORIGINALFILE>
<ISSUE>يكشنبه 1 بهمن 1385 - سال چهاردهم - شماره4188 - Jan 21, 2007</ISSUE>
<DATE calender="Western">2007-01-21</DATE>
<DATE calender="Persian">1385/11/01</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
كاهش سن بازنشستگي، اشتغال زايي نمي كند
مخالفت وزير رفاه با كاهش سن بازنشستگي
</TITLE>
<TEXT>
ايسنا: وزير رفاه و تأمين اجتماعي اعلام كرد: با كاهش سن بازنشستگي تنها استادكار مجرب را از دست مي دهيم در عين حال اشتغالزايي نيز ايجاد نمي شود.
عبدالرضا مصري، با بيان اين كه سن بازنشستگي در كشور يك چالش جدي است گفت: گروهي معتقدند بايد سن بازنشستگان را افزايش داد چرا كه اين افراد هنوز توانايي انجام كار را دارند و مي توان از تجربيات آنها استفاده كرد و از ديدگاه ديگر افرادي كه 30 سال خدمت كرده اند بايد بازنشسته شوند، تا فضا براي اشتغال جوانان باز شود. وي تصريح كرد: با توجه به نرخ بالاي بيكاري در كشور نمي توان سن بازنشستگي را افزايش داد، چرا كه در اين صورت عملا به يك فارغ التحصيل گفته ايم كه پنج سال ديگر صبر كن تا اين افراد بازنشسته شوند.
وزير رفاه و تأمين اجتماعي اظهار كرد: به اعتقاد شخصي من سن بازنشستگي بايد به 65 سال افزايش يابد اما با توجه به بيكاري موجود در كشور اين پنج سال برابر اين است كه يك نفر 5 سال در نوبت ماند، لذا مجبوريم شرايط فعلي را بپذيريم. مصري با تأكيد بر اين كه بازنشستگي پيش از موعد را به هيچ عنوان قبول ندارم،گفت: يك فرد در 10 سال اول اشتغال، كار را ياد مي گيرد، در 10 سال دوم اين مهارتها در او نقش مي بندد و در 10 سال سوم ضمن انجام وظيفه به انتقال مهارتها نيز مي پردازد و استادكار نيز محسوب مي شود. به گفته وي افراد در سن 45 تا 50 سالگي هنوز توانايي كار كردن را دارند و با خانه نشين كردن در واقع در حق وي ظلم مي شود؛ در عين حال عده اي پس از بازنشستگي به دليل توانايي فعاليت ممكن است از سوي برخي افراد مورد استثمار قرار گيرند چرا كه اين افراد علي رغم مهارت بالا به حقوق پايين راضي هستند و نيازي به پرداخت حق بيمه براي آنها نيست. از سوي ديگر نيز در اين شرايط به هر صورت يك فرصت شغلي توسط فرد بازنشسته اشغال شده است و همچنان مشكل اشتغال باقي مي ماند.
</TEXT>
</DOC>
<DOC>
<DOCID>HAM2-851101-038</DOCID>
<DOCNO>HAM2-851101-038</DOCNO>
<ORIGINALFILE>/1385/851101/news/_ejtem.htm</ORIGINALFILE>
<ISSUE>يكشنبه 1 بهمن 1385 - سال چهاردهم - شماره4188 - Jan 21, 2007</ISSUE>
<DATE calender="Western">2007-01-21</DATE>
<DATE calender="Persian">1385/11/01</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
تنها 5 هزار مهاجر در سال گذشته از ايران به افغانستان بازگشته اند
</TITLE>
<TEXT>


ايسنا: سخنگوي كميسارياي عالي پناهندگان سازمان ملل متحد در افغانستان اعلام كرد: در سال 2006 ميلادي فقط پنج هزار مهاجر افغان از ايران  به كشورشان بازگشته اند.
به گزارش روزنامه راه نجات چاپ كابل، نادر فرهاد افزود: تعداد مهاجران افغان كه داوطلبانه به كشور بازگشته اند، به 70 هزار نفر مي رسد.
وي افزود: شمار مهاجران بازگشته به افغانستان طي سال ميلادي گذشته نسبت به سال قبل از آن، به شدت كاهش يافته است.
به گفته سخنگوي كميسارياي عالي پناهندگان سازمان ملل متحد در افغانستان، در سال ميلادي گذشته 145 هزار مهاجر نيز با حمايت هاي سازمان ملل از پاكستان به افغانستان بازگشته اند.
وي افزود: آمار مهاجراني كه طي سال2006 ميلادي به طور داوطلبانه از ايران و پاكستان  به كشور خود بازگشته اند، به 250 هزار نفر مي رسد.
فرهاد تاكيد كرد: با توجه به اينكه روند بازگشت مهاجرين افغان از كشورهاي همسايه افغانستان به شدت نسبت به سال هاي قبل كاهش يافته، ولي از نظر سازمان ملل اين بزرگترين برگشت مهاجرين به وطن خود در جهان است.
چندي قبل نيز معاون دفتر كميسارياي عالي پناهندگان سازمان ملل در افغانستان اعلام كرده بود كه كشورهاي منطقه بايد به مهاجرين اقتصادي  در اين كشورها فكر كنند.
فرانسوا ربت بگد در كابل به خبرنگاران گفت: سازمان ملل هيچ مسئوليتي در قبال اين نوع مهاجرين ندارد، ولي به دليل ديناميك بودن اين نوع مهاجرت بايد سازمان بين المللي كار، كميسارياي عالي پناهندگان  سازمان ملل، سازمان بين المللي مهاجرت و كشورهاي منطقه راه حل مناسب را پيدا كنند.
</TEXT>
</DOC>
<DOC>
<DOCID>HAM2-851101-039</DOCID>
<DOCNO>HAM2-851101-039</DOCNO>
<ORIGINALFILE>/1385/851101/news/_ejtem.htm</ORIGINALFILE>
<ISSUE>يكشنبه 1 بهمن 1385 - سال چهاردهم - شماره4188 - Jan 21, 2007</ISSUE>
<DATE calender="Western">2007-01-21</DATE>
<DATE calender="Persian">1385/11/01</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
با مردم
</TITLE>
<TEXT>
پيشنهاد ايجاد يك خط جديد اتوبوسراني
@ در حال حاضر رفتن از جنت آباد شمالي به ميدان انقلاب از طريق ميدان صادقيه ميسر است، لذا پيشنهاد مي شود در مسير جنت آباد شمالي به ميدان انقلاب يك خط اتوبوسراني مستقيم داير شود.
جمعي از دانشجويان ساكن جنت آباد شمالي- تهران
فناوري براي دانش آموزان
براي استفاده دانش آموزان مناطق محروم كشور از فناوري هاي رايانه اي بايد حمايت هاي لازم به عمل آيد تا آنها هم بتوانند از اين امكانات پيشرفته استفاده نمايند.
م. دشتستاني- بهبهان
وعده اجرا نشده
قرار بود از ابتداي سال 1385 حقوق پزشكان قراردادي شركت ملي حفاري افزايش يابد، اما هنوز اين وعده تحقق نيافته است.
محمدي- تهران
يادآوري در باره سريال طنز
@ آميختن ديالوگ ها و صحنه هاي سريال طنز آميز با اعلان هاي تجارتي، به شيوه اي كه تاكنون پخش شده است، مرزبندي ميان مجموعه هاي تلويزيوني با برنامه هاي پخش آگهي را از ميان مي برد و اين نوعي بي اعتنايي به حقوق مخاطب و بيننده است كه بايد مورد توجه قرار بگيرد. حضور اسپانسرها يا همان پشتيبانان مالي يك برنامه نبايد آشكارا و به صورت تبليغات علني يك كالا باشد. آن هم در يك برنامه طنز كه تاكنون مورد توجه مخاطبان بوده است.
سيروس پازوكي- ورامين
زمان بهتر
پيشنهاد مي كنم در رجايي شهر(گوهردشت)نيز مانند بسياري از شهرها، جمع آوري زباله بين ساعات 9 تا 11 شب انجام گيرد.
حمكت بابايي- رجايي شهر كرج
مسير تقاضاي كاهش قسط
سال گذشته از طريق ليزينگ صنعت و معدن يك كاميون ده چرخ خريداري كردم و از اين بابت ماهانه يك ميليون و پانصد هزار تومان قسط پرداخت مي كنم. با توجه به افزايش اين نوع خودروها و قيمت بالاي لوازم يدكي آنها و كاهش درآمدها پيشنهاد مي كنم در صورت امكان رقم قسط پرداختي كاهش يابد، تا حداقل وابستگان به اين حرفه قادر به تأمين معاش خود باشند.
هاشم ادهمي- تهران
مزارع و باغ ها، هدف دلالان زمين
باندهاي زمينخوار بار ديگر به استان هاي گيلان و مازندران هجوم آورده اند و متأسفانه مزارع و باغ هاي برنج و چاي، هدف معاملات دلالان زمين قرار گرفته است. اگر مسئولان منطقه و دستگاه هاي ذي ربط به موقع اقدام ننمايند، بخش وسيعي از اراضي زير كشت و حاصلخيز شمال كشور، عاري از درخت و پوشش گياهي خواهد شد.
س.ن. تنكابني. نوشهر
كوچه ناهموار
كوچه پروشات در خيابان مطهري منطقه 7 آسفالت بسيار فرسوده و چاله هاي بسياري دارد و مردم محل را دچار مشكل كرده است. تقاضا مي شود براي رفع اين مشكل اقدام مقتضي صورت گيرد.
مهرانگيز پهلواني تهران
مراقبت بيشتر
@ توجه اخير مسئولان ذي ربط كشورمان به اهميت ميراث هاي فرهنگي و گردشگري باعث تشكر است، پيشنهاد مي كنم، براي حفظ ميراث ها نيز اقدامات بايسته انجام گيرد تا اين ابنيه كه اهميت درآمدزايي و ارزآوري آنها بر هيچكس پوشيده نيست، با دقت و دلسوزي بيشتري مورد مراقبت قرار گيرند.
ح. ترابي- مشهد
عيدي و تورم
از كارمندان شاغل دولت هستيم، مبلغي كه براي عيدي امسال در نظر گرفته شده با تورم موجود امسال همخواني ندارد، لطفاً با تجديد نظر در مبلغ آن هماهنگي لازم را به وجود بياورند.
هما خسروي- تهران
كارت هوشمند بنزين
@ با توجه به آغاز توزيع كارت هوشمند سوخت، پيشنهاد مي شود تحويل مقدار سوخت در تهران با ساير شهرستان ها كه به مراتب استفاده كمتري از سوخت دارند، تفاوتي وجود داشته باشد و نيز شغل افراد ملاك عمل قرار گيرد. به عنوان نمونه يك پزشك جراح كه براي انجام وظيفه خود ناچار است براي رسيدن از بيمارستاني به بيمارستان ديگر مسافت طولاني بپيمايد چگونه مي تواند با اين سوخت در حرفه خود به طور كامل عمل كند.
علي هاشمي- تهران
حمل و نقل ريلي
توسعه حمل و نقل ريلي يكي از راه هاي مؤثر پيشگيري و كاهش حوادث جاده اي است كه بايد مورد توجه واقع شود.
مصطفي سده اي- اصفهان
تدبير پيش از عرضه
با توجه به مشكلات و نارسايي هاي موجود در روش هاي واگذاري سيم كارت به شركت مخابرات پيشنهاد مي كنم پيش از واردات تكنولوژي ارتباطات سيار و عرضه آن به متقاضيان، عرضه و فروش را با بهره گيري از كارشناسان مجرب، در بستري پايدار به اجرا در آورد.
پرويز كياذر- تهران
وعده قابل اجرا بدهيد
با توجه به آخرين تصميمات مبني بر عدم اجراي نظام هماهنگ پرداخت حقوق ها، به دستگاه هاي ذي ربط پيشنهاد مي كنم، در اين قبيل موارد حداقل وعده قطعي ندهند تا در جامعه توقع ايجاد نمايد و موجب تورم و گراني نشود. بلكه پس از اين كه يقين حاصل شد يك طرح مالي، قابل اجرا مي باشد خبر آن را اعلام نمايند.
احمد صالحي زاده- تهران
نبود مهارت
به دليل بروز برخي مشكلات فني در خودرو پرايدي كه به تازگي از سايپا يدك خريداري كرده بودم، براي رفع معضل پيش آمده به يكي از نمايندگي هاي شركت واقع در خيابان دماوند مراجعه كردم، اما بعد از سرويس نه تنها معايب برطرف نشد، بلكه مشكلات جديدي به خودرو افزوده گرديد، قابليت و مهارت، اين واحدها چگونه تعيين و كنترل مي شود؟
جميله حسني- تهران
زمستان پر زحمت
كوچه فاضل زاده واقع در محله اميرالمؤمنين اردبيل از لحاظ آسفالت وضع نابساماني دارد به ويژه در روزهاي برفي مشكلات گوناگوني براي شهروندان به وجود مي آورد. از شهرداري اردبيل خواستار رسيدگي هستيم.
مختاري- اردبيل
فراموش نشود
با توجه به شروع بهره برداري از پل وفادار در تهرانپارس بهتر است مسير عبور و مرور كناري پل كه خاكي و پر از گل و لاي است، نيز آسفالت شود.
رونقي- تهران
پل پرطاقت
در پل فرديس واقع در بزرگراه تهران- كرج هر روز صبح و عصر با ترافيك سنگيني روبه رو هستيم كه باعث اتلاف وقت مردم و مصرف سوخت بيشتر براي خودروها مي شود. به هر حال بايد براي حل اين معضل چاره اي انديشيده شود.
امير محمدي- كرج
نياز محله قديمي
@ با احداث بازار روز عرضه ميوه و تره بار در خيابان صفي عليشاه تهران كه فضاي مورد نياز آن نيز موجود مي باشد، ساكنان اين محله نيز مي توانند به ميوه و تره بار با قيمت ارزان تر دسترسي پيدا كنند.
</TEXT>
</DOC>
<DOC>
<DOCID>HAM2-851101-040</DOCID>
<DOCNO>HAM2-851101-040</DOCNO>
<ORIGINALFILE>/1385/851101/news/_ejtem.htm</ORIGINALFILE>
<ISSUE>يكشنبه 1 بهمن 1385 - سال چهاردهم - شماره4188 - Jan 21, 2007</ISSUE>
<DATE calender="Western">2007-01-21</DATE>
<DATE calender="Persian">1385/11/01</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
پاسخ مسئولان
</TITLE>
<TEXT>
راه اندازي خط جديد
احتراما، در پاسخ به مطلب مندرج در آن روزنامه به تاريخ 30/9/85 در خصوص از پايانه اتوبوسراني جديد دانشگاه علم و صنعت به خيابان استخر اتوبوس وجود ندارد به اطلاع مي رساند: شركت واحد اتوبوسراني تهران بنا به درخواست شهروندان اقدام به راه اندازي خط جديد 38-9(شهرك پارس- چهارراه تهرانپارس)نموده است. لذا شهروندان عزيز مي توانند از خط ياد شده جهت تردد استفاده نمايند، البته لازم به ذكر است كه علاوه بر خط فوق شهروندان مي توانند از خط 36-9(چهارراه تهرانپارسپايانه علم و صنعت)نيز استفاده كنند.
روابط عمومي شركت واحد اتوبوسراني تهران و حومه
</TEXT>
</DOC>
<DOC>
<DOCID>HAM2-851101-041</DOCID>
<DOCNO>HAM2-851101-041</DOCNO>
<ORIGINALFILE>/1385/851101/news/_eqtes.htm</ORIGINALFILE>
<ISSUE>يكشنبه 1 بهمن 1385 - سال چهاردهم - شماره4188 - Jan 21, 2007</ISSUE>
<DATE calender="Western">2007-01-21</DATE>
<DATE calender="Persian">1385/11/01</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
رئيس جمهوري امروز در مجلس پيرامون كليات لايحه بودجه سال 86 سخنراني خواهد كرد
بودجه 86 سرانجام به مجلس رفت
</TITLE>
<TEXT>



گروه اقتصادي -لايحه بحث برانگيز بودجه سال 86 كل كشور با تأخير، امروز از سوي رئيس جمهوري تقديم مجلس خواهد شد.
سيد احمد موسوي، معاون پارلماني و حقوقي رئيس جمهوري، در گفت وگو با همشهري گفت: با اتمام جمع بندي نهايي لايحه بودجه سال 86 كل كشور در هيات دولت، دكتراحمدي نژاد اين لايحه را يكشنبه(امروز )به مجلس تقديم مي كند.
حميدرضا حاجي بابايي، عضو هيأت رئيسه مجلس شوراي اسلامي، نيز گفت: رئيس جمهوري بر اساس وظيفه اي كه اصل 52 قانون اساسي براي وي مقرر كرده است، بودجه سال 86 كل كشور را امروز تقديم مجلس خواهد كرد.
وي افزود: رئيس جمهوري حدود يك ساعت در مجلس درباره كليات بودجه و شاخص هاي جاري حاكم بر آن از قبيل تورم، اشتغال زايي، رشد اقتصادي و توجه به بخش هاي گوناگون اقتصادي، فرهنگي و اجتماعي سخن خواهد گفت و همچنين گزارشي درباره بودجه سال 85 ارائه خواهد كرد.
بقيه ازصفحه اول
به گفته اين عضو هيات رئيسه مجلس، تاريخ رسيدگي به بودجه 86 از امروز رقم خواهد خورد و نمايندگان 10 روز براي ارائه پيشنهادهاي خود، 10 روز براي كميسيون هاي تخصصي مجلس، 15 روز در كميسيون تلفيق و نهايتاً 15 روز در صحن علني مجلس براي رسيدگي به بودجه فرصت خواهند داشت. وي افزود:  البته جمع اين فرصت ها بيش از زماني است كه مجلس تا پايان سال فرصت دارد، بنابراين اگر نمايندگان بخواهند مطابق آئين نامه از تمام فرصت زماني خود استفاده كنند، از لحاظ تقويم زماني با مشكل مواجه خواهند شد.
هرچند رقم دقيق حجم كلي بودجه با وجود تلاش خبرنگار ما اعلام نشد و اين رقم امروز در گزارش شفاهي رئيس جمهور و لايحه مكتوب بودجه مشخص مي شود اما بر اساس گزارشهاي مختلف در روزهاي گذشته رقم كلي بودجه در حدود 200هزار ميلياردتومان است.حجم كلي بودجه در سال جاري(85)191 هزار ميلياردتومان است كه از اين رقم 137هزار ميليارد تومان آن بودجه شركتهاي دولتي و58 هزار ميليارد تومان آن بودجه عمومي دولت مي باشد.
حاجي بابايي تصريح كرد: لايحه بودجه سال 86 در واقع نسبت به لايحه بودجه سال گذشته انقباضي است، يعني دقت  و توجه بيشتري در بحث بازتاب ها و انعكاس بودجه و اثرات آن در جامعه دارد. وي افزود: لايحه بودجه سال 86 كل كشور هم در بخش هزينه هاي جاري و هم در بخش  هزينه هاي عمراني نسبت به لايحه  بودجه سال 85 كه سال گذشته دولت به مجلس آورد، كاهش يافته به طوري كه حجم بودجه جاري با 5/1 درصد كاهش مواجه شده است. وي درباره بودجه عمراني نيز افزود: سال گذشته دولت در لايحه بودجه،  تقاضاي 18 هزار و 400 ميليارد تومان بودجه براي بخش عمراني كرده بود كه مجلس آن را به 15 هزار و 500 ميليارد تومان كاهش داد، اما در لايحه امسال حجم درخواستي دولت براي بخش عمراني حدود 17 هزار ميليارد تومان است.
نشست رئيس مجلس با رئيس جمهوري
همچنين يك نماينده مجلس درباره خبر روز گذشته همشهري به نقل از يكي از اعضاي هيات رئيسه مجلس مبني بر نشست مشترك هيات رئيسه مجلس با رئيس جمهوري درباره لايحه بودجه و لايحه مديريت خدمات كشوري به خبرنگار ما گفت: قرار بود در حاشيه جلسه شنبه شب شوراي عالي امنيت ملي كشور، آقاي حدادعادل ديداري با آقاي احمدي نژاد داشته باشند و در اين ديدار علاوه بر بحث و بررسي درباره لايحه بودجه، از رئيس جمهوري بخواهند به توافق پيشين با كميسيون مشترك رسيدگي به لايحه مديريت خدمات كشوري و اجراي اين لايحه از سال 86 پايبند باشند.
</TEXT>
</DOC>
<DOC>
<DOCID>HAM2-851101-042</DOCID>
<DOCNO>HAM2-851101-042</DOCNO>
<ORIGINALFILE>/1385/851101/news/_eqtes.htm</ORIGINALFILE>
<ISSUE>يكشنبه 1 بهمن 1385 - سال چهاردهم - شماره4188 - Jan 21, 2007</ISSUE>
<DATE calender="Western">2007-01-21</DATE>
<DATE calender="Persian">1385/11/01</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
راه اندازي طرح خوشه هاي صنعتي برايايجاد اشتغال پايدار
</TITLE>
<TEXT>
گروه اقتصادي - معاون منابع انساني و توسعه كار آفريني وزير كار و امور اجتماعي گفت: براي برداشتن گام دوم نيل به هدف اشتغال زايي در دولت نهم هم اكنون طرح خوشه هاي صنعتي براي ايجاد اشتغال پايدار در بنگاه هاي كوچك و زودبازده تعريف شده كه در اولين فرصت آن را به استان ها ابلاغ خواهيم كرد.
جواد فرشباف ماهريان اعلام كرد: براي ايجاد 5 ميليون شغل در طول برنامه چهارم بايد 100 هزار بنگاه اقتصادي كوچك ايجاد شود كه وزارت كار به دنبال ساماندهي اين بنگاه ها در قالب خوشه هاي اقتصادي و خوشه هاي صنعتي است.
وي، افزود: در مرحله اول از مسئولان استان ها خواسته ايم ايجاد خوشه هاي صنعتي درون شهرك هاي صنعتي را به عنوان روش كار در اولويت قرار دهند. وي تأكيد كرد: به عبارت ديگر شهرك هاي صنعتي بايد با مجموعه آموزش فني و حرفه اي در ارتباط باشند تا مجريان طرح ها در محل اجراي طرح خود بتوانند به آموزش هاي فني و حرفه اي هم دسترسي داشته باشند. وي تأكيد كرد: وزارت كار و امور اجتماعي براي ايجاد زمينه هاي اشتغال اقدام به اصلاح قوانين براي انعطاف پذير كردن اين بازار كرده است.
معرفي 466 هزار طرح
زودبازده به بانك ها
همچنين معاون جديد امور اشتغال وزير كار و امور اجتماعي در خصوص آخرين وضعيت بنگاه هاي زودبازده اقتصادي، اظهار كرد: تاكنون در جهت اجراي سياست هاي اشتغال زايي دولت از طريق طرح بنگاه هاي كوچك و زودبازده اقتصادي حدود 466 هزار طرح به بانك ها معرفي شده است. دكتر ملكي تبار افزود: اين ميزان طرح مي تواند در صورت فراهم بودن تمام شرايط لازم زمينه ايجاد اشتغال براي يك ميليون و 500 هزار نفر را فراهم كند. وي تأكيد كرد: براي رسيدن به نرخ بيكاري پيش بيني شده است در برنامه چهارم توسعه سالانه 900 هزار فرصت شغلي ايجاد شود تا در سال پاياني برنامه، نرخ بيكاري از 4/12 درصد فعلي به 4/8 درصد كاهش يابد.
</TEXT>
</DOC>
<DOC>
<DOCID>HAM2-851101-043</DOCID>
<DOCNO>HAM2-851101-043</DOCNO>
<ORIGINALFILE>/1385/851101/news/_eqtes.htm</ORIGINALFILE>
<ISSUE>يكشنبه 1 بهمن 1385 - سال چهاردهم - شماره4188 - Jan 21, 2007</ISSUE>
<DATE calender="Western">2007-01-21</DATE>
<DATE calender="Persian">1385/11/01</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
براي معرفي ضامن دريافت وام جايگزيني خودروي فرسودهمتقاضيان 15 روز فرصت دارند
</TITLE>
<TEXT>
گروه اقتصادي- مجري طرح خودروهاي فرسوده گفت: متقاضيان وام جايگزيني خودروي فرسوده كه در شعب بانك  ها پرونده تشكيل مي دهند، در صورتي كه در آوردن ضامن 15 روز تأخير كنند، از اين طرح خارج خواهند شد.
سيدرضا فاطمي ديروز در جمع خبرنگاران گفت: با توجه به اينكه آوردن ضامن از سوي متقاضيان مهمترين مشكل بر سر راه طرح جايگزيني خودروهاي فرسوده محسوب مي شود و هم اكنون حدود 60 هزار نفر از متقاضيان در جريان كار آوردن ضامن به بانك ها قرار دارند، تصميم گرفته شد افرادي كه در آوردن ضامن 15 روز تأخير كنند، پرونده آنها از دستور كار خارج شود. فاطمي درباره عملكرد خودروسازان در طرح جايگزيني خودروهاي فرسوده نيز افزود: شركت سايپا عملكرد منظم و مطلوبي داشته است و خودروهاي خود را سر وقت تحويل داده اما شركت ايران خودرو بي نظم تر عمل كرده و مشمول جريمه تأخير نيز شده است. مجري طرح جايگزيني خودروهاي فرسوده از افزوده شدن بانك هاي سپه، صادرات، ملي و تجارت به بانك هاي عامل وام جايگزيني خودروهاي فرسوده خبر داد و گفت: بانك هاي ملي و صادرات هر كدام متعهد به پرداخت 35 هزار فقره وام و بانك هاي سپه و تجارت نيز هر يك متعهد به پرداخت 25 هزار فقره وام جايگزيني خودروهاي فرسوده هستند كه از هفته آينده آغاز به كار خواهند كرد.
علي ديواندري مديرعامل بانك ملت نيز گفت: بانك ملت به تمامي متقاضياني كه تا 17 دي ماه در شعب اين بانك پرونده تشكيل داده اند و يا ثبت نام كرده اند، وام پرداخت خواهد كرد. وي وعده داد كه تا پايان بهمن ماه بانك ملت وام 125 هزار نفر از متقاضيان را پرداخت خواهد كرد و مابقي 125 هزار فقره وام نيز بر عهده چهار بانك ديگر خواهد بود.
وي تأكيد كرد كه شعب بانك هاي ملت نبايد براي وام خودروهاي فرسوده از متقاضيان گواهي كسر حقوق دريافت كنند و متقاضياني كه با چنين درخواستي از سوي شعب مواجه مي شوند به منظور پيگيري، به روابط عمومي بانك ملت اطلاع دهند.
</TEXT>
</DOC>
<DOC>
<DOCID>HAM2-851101-044</DOCID>
<DOCNO>HAM2-851101-044</DOCNO>
<ORIGINALFILE>/1385/851101/news/_eqtes.htm</ORIGINALFILE>
<ISSUE>يكشنبه 1 بهمن 1385 - سال چهاردهم - شماره4188 - Jan 21, 2007</ISSUE>
<DATE calender="Western">2007-01-21</DATE>
<DATE calender="Persian">1385/11/01</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
يادداشت
درس هايي از بودجه 85 دكتر عادل آذر*
</TITLE>
<TEXT>
بر اساس قانون برنامه چهارم توسعه، لايحه بودجه سال 86 كشور بايد در برگيرنده نرخ رشد اقتصادي 8 درصدي، سهم بهره وري 33 درصدي از رشد اقتصادي، افزايش 5/3 درصدي بهره وري نيروي انساني، رشد يك درصدي سرمايه، و رشد 5/2 درصدي كل عوامل توليد باشد.
دستيابي به تورم 12 درصدي، نرخ بيكاري 11 درصدي، كاهش كسري بودجه، كنترل نقدينگي، تحرك سيستم اداري، گسترش حمل ونقل عمومي، و رعايت سياست هاي كلي اصل 44 و همچنين درنظر گرفتن اهداف سند چشم انداز 20 ساله ديگر اهداف بودجه سال 86 كل كشور بايد باشد. به عبارت ديگر، بودجه سال با دو رويكرد نظام بودجه ريزي عملياتي و اتكاي كمتر به درآمدهاي نفتي خصوصاً تامين هزينه هاي عمومي از درآمدهاي غيرنفتي، قابل قبول است. افزون بر اين، در بخشنامه تدوين بودجه 86 دولت به دستگاه اجرايي الزام كرده بود كه بودجه 86 موجب گسترش فعاليت هاي اقتصادي زودبازده و اشتغال زا، واگذاري تصدي هاي دولتي، گسترش بخش تعاون،  تحرك سيستم اداري و بانكي، و افزايش كارآيي و اثربخشي و بهره وري شود. طبيعتاً لايحه تقديمي بودجه سال آينده كه قرار است فردا به مجلس ارائه شود، بايد دربرگيرنده چنين اهداف ارزشمند و فعاليت هاي اولويت داري باشد.
وجود متغيرهاي بين المللي مؤثر و تهديدكننده كشور مثل پرونده هسته اي و چالش هاي پيش رو در نظام بين المللي بخصوص شيب كاهنده قيمت نفت، ايجاب مي كند كه بودجه سال 86 بودجه اي انقباضي باشد. متأسفانه دولت در بودجه 85 بودجه اي انبساطي همراه با اتكاي بيش از اندازه به درآمدهاي نفتي ارائه كرد و با متمم هاي متوالي كه همراه با برداشت از حساب ذخيره ارزي بود، اتكاي بودجه 85 به نفت را به بيش از 50 ميليارد دلار رساند. به عبارت ديگر، قيمت پايه نفت كه در ابتدا در بودجه سال 85 هر بشكه 40 دلار تعيين شده بود، در انتهاي سال 85 به بيش از هر بشكه 52 دلار رسيد.
درسي كه از بودجه سال 85 مي توان گرفت، در كنار نابساماني قيمت نفت در ماه هاي آينده و تهديدهاي بين المللي بخصوص تحريم هاي محتمل از سوي آمريكا و مخالفان، اين است كه بودجه سال 86 بايد همراه با انضباط مالي و كاهش وابستگي به درآمدهاي نفتي باشد به طوري كه كمترين افزايش را در هزينه هاي جاري داشته باشد و افزايش در بودجه عمراني با اولويت پروژه  هاي ضروري صورت گيرد. از پروژه هاي غيرضروري، بدون اولويت و جديد بايد اجتناب كرد تا وابستگي بودجه 86 به نفت موجب افزايش قيمت پايه نفت به بيش از هر بشكه 40 دلار نشود.
از اين گذشته، كوچك سازي شركت هاي دولتي و واگذاري بخش هاي تصدي گري از سوي دولت به بخش خصوصي و تعاوني ها مستلزم اجراي صحيح سياست هاي كلي اصل 44 قانون اساسي است و انتظار مي رود كه بودجه شركت ها كه در سال 85 بالغ بر 135 هزار ميليارد تومان بود، كاهش يابد. طبيعتاً كاهش در بودجه شركت هاي دولتي به منزله استفاده از ظرفيت بخش خصوصي و اجراي سياست هاي كلي اصل 44 و برنامه چهارم توسعه است. آنچه كه مسلم است، معيارهاي ارزيابي لايحه بودجه 86 توسط مجلس شوراي اسلامي، ميزان وابستگي لايحه به نفت، نرخ ارز در بودجه، رعايت سياست هاي اصل 44، تحقق عدالت اجتماعي، كاهش نرخ بيكاري، كاهش تورم، كاهش كسري بودجه، كنترل نقدينگي، افزايش بهره وري، هدفمند كردن يارانه ها، كاهش بودجه شركت هاي دولتي، افزايش اندك هزينه هاي جاري، و هدفمند كردن بودجه هاي عمراني در راستاي پروژه هاي اولويت دار خواهد بود. چارچوب بودجه 86 بر اساس قانون برنامه چهارم بايد بيانگر استقرار نظام بودجه ريزي عملياتي باشد، يعني هر فعاليت دولت در بودجه بايد داراي قيمت تمام شده مشخص در راستاي اهداف كمي و كيفي مشخص بر اساس استانداردهاي تعريف شده در نظام حسابداري تمام شده دولتي باشد. چه بسا بودجه سال 85 از ادبيات بودجه ريزي عملياتي برخوردار بود، اما انتظار مي رود بودجه سال 86 ازپيشرفت چشمگيري در خصوص استقرار بودجه ريزي عملياتي نسبت به بودجه سال 85 برخوردار باشد.
*عضو كميسيون برنامه و بودجه و محاسبات
</TEXT>
</DOC>
<DOC>
<DOCID>HAM2-851101-045</DOCID>
<DOCNO>HAM2-851101-045</DOCNO>
<ORIGINALFILE>/1385/851101/news/_eqtes.htm</ORIGINALFILE>
<ISSUE>يكشنبه 1 بهمن 1385 - سال چهاردهم - شماره4188 - Jan 21, 2007</ISSUE>
<DATE calender="Western">2007-01-21</DATE>
<DATE calender="Persian">1385/11/01</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
گفت وگوي امروز
توجه به سياست هاي اصل 44 در بودجه سال آينده
</TITLE>
<TEXT>
گروه اقتصادي- قرار است امروز رئيس جمهوري لايحه بودجه سال 1386 كل كشور را به مجلس تقديم كند. اين لايحه كه تدوين آن به علت تغييرات ساختاري سازمان مديريت و برنامه ريزي با تأخير نگران كننده روبه رو شده بود، در حالي روانه مجلس مي شود كه تكرار رويكرد انبساطي بودجه سال  جاري در اين لايحه مهمترين نگراني كارشناسان و نمايندگان مجلس محسوب مي شود. با حسن سيدآبادي عضو كميسيون برنامه و بودجه درباره ويژگي ها و الزامات لايحه بودجه سال آينده گفت وگو كرده ايم.
***
در بحث بودجه از هم اكنون نسبت به رشد هزينه هاي جاري و عمراني نگراني وجود دارد. ديدگاه شما به عنوان يك عضو كميسيون برنامه  و بودجه درباره ويژگي هاي لازمه اين لايحه چيست؟
درباره ويژگي هاي بودجه سال 86 كه قرار است امروز به مجلس تقديم شود، بايد پس از بررسي جزئيات آن و ارزيابي تصميمات دولت اظهار نظر كرد. اساساً هم اكنون در شرايط اقتصادي خاصي به سر مي بريم كه اقتصاد كشور با تورم، گراني و اتكاي بالاي بودجه به نفت مواجه است و براي بررسي بودجه سال آينده و اين كه در بخش هاي جاري و عمراني كاهش يا افزايش داشته باشيم، بايد سه مورد فوق را در نظر گرفت و آنگاه اقدام به تصميم گيري كرد.
مسأله مهم در بودجه سال آينده، ميزان استفاده دولت از درآمدهاي نفتي است كه بر اساس قيمت پايه نفت محسوب خواهد شد. اساساً چه سطحي از قيمت نفت را براي بودجه سال آينده منطقي مي دانيد؟
برخلاف امسال كه با رشد قيمت نفت مواجه بوديم و درآمدهاي نفتي كشور بيش از ميزان مورد انتظار بود، آنچه مسلم است در بودجه سال آينده با توجه به شتاب كاهش بهاي نفت بايد قيمت پايه اي براي نفت در نظر گرفت كه قابل تحقق باشد. معتقدم قيمت نفت بايد كاملاً واقع بينانه ديده شود و براي تعيين آن بايد وضعيت سياست خارجي كشور، كاهش شتابنده بهاي نفت، مواضع اعضاي اوپك و اين كه آيا اين كاهش ادامه خواهد يافت يا خير، را در نظر گرفت. قطعاً براي ايجاد سلامت اقتصادي در كشور بايد در جهت كاهش اتكاي بودجه به نفت حركت كنيم چرا كه افزايش استفاده از درآمدهاي نفتي موجب رشد تورم خواهد شد. دولت بايد از درآمدهاي نفتي در جهت توليد و اشتغال استفاده كند.
ديگر مسأله مهم پيرامون اقتصاد كشور، سياست هاي اصل 44 است. براي اجرايي ساختن اين سياست ها چه تمهيداتي مي توان در بودجه سال آينده انديشيد؟
سياست هاي اصل 44 قانون اساسي را برخي انقلاب صنعتي و اقتصادي كشور خوانده اند كه اغراق آميز هم نيست، اما مكانيزم اجراي آن بايد از طريق دولت آماده شود و مطمئناً بايد جايگاه خاصي نيز براي اين سياست ها در بودجه سال آينده ديد.
مهمترين مسأله در سياست هاي اصل 44 جلوگيري از ادامه سرمايه گذاري هاي بخش دولتي در بخش هاي اقتصادي است كه طبق سياست ها ممنوع شده و مجلس نيز اين امر را در نظر خواهد گرفت. مسأله ديگر درباره سياست هاي اصل 44 واگذاري شركت ها و بنگاه هاي دولتي است كه البته در بودجه هاي سال هاي قبل هم پيش بيني فروش سهام شركت هاي دولتي در قانون بودجه لحاظ مي شد، اما با ابلاغ بند ج سياست ها در سال  جاري، بايد در قانون بودجه سال آينده شاهد تقويت اين بخش باشيم.
</TEXT>
</DOC>
<DOC>
<DOCID>HAM2-851101-046</DOCID>
<DOCNO>HAM2-851101-046</DOCNO>
<ORIGINALFILE>/1385/851101/news/_eqtes.htm</ORIGINALFILE>
<ISSUE>يكشنبه 1 بهمن 1385 - سال چهاردهم - شماره4188 - Jan 21, 2007</ISSUE>
<DATE calender="Western">2007-01-21</DATE>
<DATE calender="Persian">1385/11/01</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
ابلاغ مصوبه ساعت آغاز به كار بانك ها به دولت
</TITLE>
<TEXT>
مهر: حميدرضا حاجي بابايي عضو هيأت رئيسه مجلس از ابلاغ مصوبه مجلس در خصوص ساعت آغاز به كار بانكها قبل از شروع ساعت كار ادارات دولتي در هفته گذشته به دولت خبر داد و گفت: تعيين فاصله زماني شروع كار بانك ها با ادارات دولتي بر عهده دولت گذاشته شده است.
در همين حال داوود زارع اسكندري رئيس شوراي عالي بانك ها با بيان اين كه بانك ها در انتظار ابلاغيه دولت براي تغيير ساعت فعلي آغاز به كار هستند، گفت: دولت ابلاغيه خود به بانك ها در اين خصوص را در مهلت مقرر انجام خواهد داد.
</TEXT>
</DOC>
<DOC>
<DOCID>HAM2-851101-047</DOCID>
<DOCNO>HAM2-851101-047</DOCNO>
<ORIGINALFILE>/1385/851101/news/_havad.htm</ORIGINALFILE>
<ISSUE>يكشنبه 1 بهمن 1385 - سال چهاردهم - شماره4188 - Jan 21, 2007</ISSUE>
<DATE calender="Western">2007-01-21</DATE>
<DATE calender="Persian">1385/11/01</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
دو صخره نورد نجات يافته از روزهاي پرحادثه گفتند
يك هفته جدال با مرگ در علم كوه
</TITLE>
<TEXT>





گروه حوادث- آخرين بازماندگان گروه 4 نفره كوهنوردي كه در صعود به قله علم كوه، در ميان برف و سرما گرفتار شده و 2 نفر از آنها در جدال با مرگ جان خود را از دست داده بودند جزئيات اين صعود مرگبار را بيان كردند.
آنها كه هنوز سوغات برف و سرماي ارتفاع 3850 علم كوه را بر چهره و دستان خود داشتند از ماجراي يك هفته جدال با مرگ در ميان برف و صخره گفتند و از جوانمردي اعضاي گروه و آخرين وداع با جسد بي جان خفته در برف دو نفر آنها. از شب هاي سرد علم كوه گفتند و از كيسه خواب خيسي كه تنها محافظ آنها در برابر زخمه هاي سرما بود. رضا عباسيان و پرويز كماسي بازماندگان گروه 4 نفره اي هستند كه بعد از مرگ دوستانشان با بالگرد سپاه نجات يافته اند. با آنها به گفت و گو نشسته ايم.
صعود مرگبار چطور آغاز شد؟
رضا عباسيان: از مدت ها پيش من و ديگر اعضاي گروه يعني پرويز كماسي و مرحوم عليرضا سليمانيان و مهدي عزيزي قصد صعود زمستانه به قله علم كوه را داشتيم، تصميم گرفتيم اين برنامه را در نيمه دوم دي ماه كه شرايط جوي مناسبتر است انجام دهيم. اوايل آبان ماه براي بارگذاري عازم منطقه شده و آذوقه مورد نياز اين صعود را به پناهگاهها منتقل كرديم و به اين ترتيب همه مقدمات صعود فراهم شد.
يكشنبه 17 دي، عازم روستاي رودبارك شديم و فرداي آن روز يعني دوشنبه عمليات صعود آغاز شد، 4 روز اول همه چيز طبق برنامه پيش مي رفت، جمعه بيست و دوم دي ماه در حالي كه 4 روز از آغاز برنامه صعود به قله مي گذشت، من به اتفاق عليرضا سليمانيان و مهدي عزيزي كمپ علم چال را به مقصد منطقه دوركابي ترك كرديم، قرار شد پرويز براي پشتيباني گروه در كمپ باقي بماند.
عصر همان روز به منطقه دوركابي رسيديم و از آن هنگام بود كه بارش سنگين برف آغاز شد، شب را در اين منطقه بسر برديم و روز شنبه در حالي كه شرايط جوي بسيار نامساعد بود تا زير منطقه سه ركابي صعود كرديم ولي از شب شنبه درحالي كه ارتباط بي سيم مان قطع شده بود مشكلات شروع شد، شرايط هر لحظه بدتر مي شد، روز يكشنبه بود كه فهميديم ديگر توان ادامه صعود را نداريم و بنابراين تصميم گرفتيم به كمپ برگرديم.
و حادثه مرگبار از اين جا آغاز شد؟
بله، شدت بارش و سرما به حدي بود كه به شدت توانمان را كاهش داده بود،اما تنها اين موضوع نبود، پس از طي مقداري از مسير متوجه شديم طناب هايمان آنقدر يخ زده كه نمي توانيم از آنها استفاده كنيم، مسير بازگشت محو شده بود، هرچه پيش مي رفتيم اميدمان كمتر مي شد.
به هر طرف كه چشم مي دوختيم، برف بود و صخره. كيسه خوابهاي ضدآبمان خيس شده بود و انگشتهايمان از سرما سياه شده بود، به همين خاطر مهدي عزيزي با شجاعت، طناب خود را بريد تا راه مناسبي براي بازگشت پيدا كند و گروه را نجات دهد.
اما در حالي كه مهدي در ميان برف و طوفان ناپديد شده بود، متوجه شدم عليرضا كه عضو باتجربه و پراميد گروه بود، هوشياري خود را از دست داده است، بدنش مثل تكه اي يخ، سرد شده بود، هر چه تلاش كردم تا به او كمك كنم فايده اي نداشت. او ديگر نفس نمي كشيد.
غمگين از حادثه اي كه رخ داده بود، تصميم گرفتم راه بازگشت را ادامه دهم،اما هنوز هيچ اثري از مهدي نبود...
در آ ن لحظات آيا به مرگ فكر مي كردي ؟
با اينكه هيچ اميدي به زنده ماندن نداشتم اما مي خواستم تمام تلاشم را بكنم، نمي خواستم تسليم شوم و بنابراين ادامه دادم، پس از طي مسافتي با جسد بي جان مرحوم مهدي كه گويا به خاطر نداشتن طناب سقوط كرده بود مواجه شدم. او جان خود را فداي نجات گروه كرده بود.
درحالي كه به شدت از مرگ او ناراحت و بي قرار شده بودم، پس از آخرين خداحافظي با او باز هم به راهم ادامه دادم.
روز دوشنبه در حالي كه فكر مي كردم ديگر همه چيز تمام شده است، براي آخرين بار شانسم را امتحان كردم و از يك مسير اتفاقي پايين آمدم و در آن موقع بود كه يكباره اميد به زندگي در من زنده شد، كمپ در فاصله اندكي از من قرار داشت، كشان كشان خودم را به آنجا رساندم. روز بعد پس از كمي استراحت در كمپ، با كمك پرويز كه در آنجا بود خودمان را به پناهگاه علم چال رسانده و از آنجا ماجرا را به ديگر كوهنوردان اطلاع داديم، اما به خاطر نامناسب بودن شرايط جوي تا روز جمعه كه بالگرد امداد سپاه با مناسب شدن شرايط پرواز به كمكمان آمد در آ نجا مانديم.
فكر مي كردي نجات پيدا كني؟
تنها به لطف خدا اميد داشتم و اينكه هرگز تنهايمان نمي گذارد.
</TEXT>
</DOC>
<DOC>
<DOCID>HAM2-851101-048</DOCID>
<DOCNO>HAM2-851101-048</DOCNO>
<ORIGINALFILE>/1385/851101/news/_havad.htm</ORIGINALFILE>
<ISSUE>يكشنبه 1 بهمن 1385 - سال چهاردهم - شماره4188 - Jan 21, 2007</ISSUE>
<DATE calender="Western">2007-01-21</DATE>
<DATE calender="Persian">1385/11/01</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
مأمور اخراجي، باند زورگيري تشكيل داد
</TITLE>
<TEXT>


گروه حوادث - مأمور اخراجي پليس كه با جعل عنوان و تشكيل يك باند تبهكاري خانوادگي، دست به سرقت و زورگيري مي زد، شامگاه پنجشنبه گذشته در محاصره پليس قرارگرفته و به همراه 3 همدستش دستگير شد.
قاضي رضا جعفري، معاون دادسراي جنايي تهران روزگذشته درتوضيح خبر دستگيري اعضاي اين باند خانوادگي گفت: در نخستين ساعات شامگاه 28 دي ماه، ماموران كلانتري خزانه هنگامي كه در حال گشتزني در اتوبان بعثت بودند، متوجه سرنشينان يك خودروي سمند شدند در حالي كه راننده آن لباس نظامي با درجه سرهنگي برتن داشت،سرنشين كناري وي با نشان دادن علامت ايست، به راننده خودروي پژويي دستور ايست مي داد. ماموران كه به موضوع مشكوك شده بودند شماره خودروي سمند را از پليس استعلام كردند،هنگامي كه مشخص شد خودرو هيچ ماموريت پليسي ندارد، دستور توقف خودرو و دستگيري سرنشينان آن صادر شد.
اما هنگامي كه ماموران كلانتري خزانه خودروي سمند را تحت كنترل قرار دادند متوجه شدند آنها در حال اخاذي از راننده خودروي پژو هستند، اين در حالي بود كه يك نفر ديگر از آنها درصندلي عقب خودرو در حال استعمال كراك بود. وقتي كه با بازرسي داخل خودرو ماموران توانستند يك تابلوي ايست پليس، جلد دستبند، چراغ گردان وكارتهاي شناسايي جعلي متهمان را كشف كنند،مشخص شد آنها اعضاي يك باند حرفه اي زورگير هستند. معاون دادسراي جنايي تهران در ادامه افزود: تحقيقات اوليه درباره اين باند نشان مي دهد سركرده باند كه يك مرد
44 ساله به نام علي اكبر است، 5 سال قبل به اتهام سرقت از پليس اخراج شده و با همدستي2 پسر جوان خود و همكاري جوان ديگري با استفاده از كارتهاي شناسايي قلابي و جعل عنوان پليس، به زورگيري شبانه ازسرنشينان خودروهاي مدل بالا در سطح تهران دست زده است.
به گفته قاضي جعفري در حالي كه اين 4 متهم تاكنون به 5 فقره زورگيري اعتراف كرده اند، درحال حاضربراي انجام بازجويي هاي تخصصي به اداره آگاهي انتقال يافته و تحقيقات از آنان زيرنظربازپرس روشن آغاز شده است.
</TEXT>
</DOC>
<DOC>
<DOCID>HAM2-851101-049</DOCID>
<DOCNO>HAM2-851101-049</DOCNO>
<ORIGINALFILE>/1385/851101/news/_havad.htm</ORIGINALFILE>
<ISSUE>يكشنبه 1 بهمن 1385 - سال چهاردهم - شماره4188 - Jan 21, 2007</ISSUE>
<DATE calender="Western">2007-01-21</DATE>
<DATE calender="Persian">1385/11/01</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
درخواست ميهمان جنايتكار
عذاب وجدان دارم، اعدامم كنيد
</TITLE>
<TEXT>



گروه حوادث- ميهمان بي رحمي كه در جريان جنايتي شبانه بعد از قتل ميزبان خود كه پسرعمه اش بود، جوان ديگري را نيز مجروح كرده بود، در جلسه دادگاه مدعي شد تحت تاثير قرصهايي كه از ناصر خسرو خريده دست به جنايت زده است
نيمه شب چهارم مهرماه، ساكنان آپارتماني درقرچك ورامين وقتي كه با سر و صدايي كه از يكي از واحدهاي آپارتمان به گوش مي رسيد از خواب بيدار شده و به مقابل اين واحد رفتند با صحنه خونيني روبرو شدند.
آنها وقتي كه پا به درون خانه گذاشتند، با اجساد خونين روح الله(صاحبخانه)و پسرعموي وي به نام اسماعيل كه آن شب ميهمان آنها بود روبرو شدند، در حاليكه در همان ابتدا مشخص شده بود روح الله جان باخته است، اسماعيل با خونريزي شديدي كه داشت به بيمارستان انتقال يافت. با انتقال مرد مجروح به بيمارستان و گزارش جنايت مرگبار به پليس، كارآگاهان جنايي با حضور در قتلگاه تحقيقات خود را آغاز كردند و هنگاميكه توانستند كارت شناسايي اي را كه متعلق به جواني به نام عليرضا بود در آنجا پيدا كنند، وي به عنوان نخستين مظنون اين جنايت مطرح شد. در حاليكه اقوام مقتول حادثه گفتند عليرضا از اقوام آنهاست و شب جنايت به خانه روح الله رفته است، ماموران در روي تخت بيمارستان به تحقيق از مرد مجروح پرداختند كه وي در بازجويي ها راز جنايت را گشود.
مرد جوان به نام اسماعيل به كارآگاهان پليس گفت: پسرعمويم عليرضا كه مرد شرور و خلافكاري است، شب جنايت به خانه روح الله كه پسرعمه اوست، آمده بود، ولي وقتي نيمه شب با انگيزه سرقت سرگرم جستجوي خانه بود، روح الله متوجه موضوع شد و به همين دليل عليرضا او را به قتل رساند.او سپس با من درگير شده و مرا نيز با ضربات چاقو مجروح كرد، اما وقتي تصور كرد من مرده ام از آنجا فرار كرد.
هنگاميكه عليرضا در پاركي در مركز شهر دستگير شده و در بازجويي ها به جنايت خونين اعتراف كرد،پرونده براي صدور راي نهايي از دادسرا به دادگاه كيفري استان ارسال شد.
ادعاي عجيب: قرص خورده بودم
صبح ديروز هنگاميكه مرد جنايتكار بعد از درخواست قصاص از سوي اولياي دم در شعبه 71 دادگاه كيفري مقابل 5 قاضي دادگاه( عزيزمحمدي، رحيمي، باقري، عبداللهي و سالاري)قرار گرفت، با اعتراف به جنايت گفت: آن شب من قرص هايي را كه از ناصر خسرو خريده بودم مصرف كردم و در حاليكه به خاطر مصرف آنها چيزي نمي فهميدم مرتكب جنايت شدم.
وي در پاسخ به اينكه چرا جوان بي گناه را به قتل رساندي گفت: من حال طبيعي نداشتم و چيزي خاطرم نيست. اما مي دانم كه روح الله بي گناه بود و حالا هم پاي كاري كه كرده ام ايستاده ام و تا قصاص نشوم به آ رامش نمي رسم.
بازمانده، از جنايت شبانه مي گويد
در ادامه جلسه دادگاه، اسماعيل جوان 22 ساله كه در جريان جنايت، زنده مانده بود رو به روي 5 قاضي ايستاد و در توضيح ماجرا گفت: غروب حادثه عليرضا به خانه پدر روح الله آمد و بعد از خوردن شام از آنجا رفت، اما ساعتي بعد وقتي من و روح الله مي خواستيم بخوابيم دوباره سر وكله عليرضا پيدا شد،چون مي دانستم معتاد است به روح الله گفتم در را باز نكند اما او دلش به حال عليرضا سوخت و در را بازكرد.
وقتي او به داخل خانه آمد به ما گفت من فعلا خوابم نمي آيد ولي شما بخوابيد، نيمه شب بود كه با ضربه كاردي كه عليرضا به گردنم زد از خواب پريدم و ديدم او بي رحمانه به پسر عمه ام حمله كرد با چند ضربه چاقو او را به قتل رساند. لحظاتي بعد وقتي او فهميد من زنده ام دوباره به سمت من هجوم آورد و 6 ضربه ديگر نيز به من زد و در حالي كه فكر مي كرد مرا هم به قتل رسانده فرار كرد.
شاهد جنايت خانوادگي ادامه داد: مطمئن هستم وقتي عليرضا در حال دستبرد به خانه بوده روح الله بيدار شده و اين حادثه اتفاق افتاده است. برپايه اين گزارش، قرار است حكم درباره پرونده ظرف مدت قانوني صادر شود.
</TEXT>
</DOC>
<DOC>
<DOCID>HAM2-851101-050</DOCID>
<DOCNO>HAM2-851101-050</DOCNO>
<ORIGINALFILE>/1385/851101/news/_havad.htm</ORIGINALFILE>
<ISSUE>يكشنبه 1 بهمن 1385 - سال چهاردهم - شماره4188 - Jan 21, 2007</ISSUE>
<DATE calender="Western">2007-01-21</DATE>
<DATE calender="Persian">1385/11/01</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
اينجا قتلي رخ داده است
</TITLE>
<TEXT>
گروه حوادث- كاغذي كه روي آن نوشته شده بود، اينجا قتلي رخ داده است، پليس را به صحنه مرگ مرد و زن ميانسالي كشاند.
عصر روز گذشته هنگامي كه ساكنين يك ساختمان مسكوني در كوچه اي واقع در بلوار كشاورز، كاغذي را كه برروي آن نوشته شده بود(در اين واحد آپارتماني قتلي رخ داده است، با پليس تماس بگيريد)را مشاهده كردند، بلافاصله با پليس تماس گرفته و آنها را در جريان قرار دادند.
با گزارش موضوع ماموران كلانتري به محل رفته و با ورود به آپارتمان با جسد زن و مرد سالخورده اي روبرو شدند كه در كنار هم برروي زمين افتاده و در اثر برق گرفتگي جان سپرده بودند. با گزارش موضوع به بازپرس جنايي، عصر ديروز بازپرس محمدحسين شاملو با حضور در صحنه پيداشدن اجساد، تحقيقات خود را در اين باره آ غاز كرد. بازپرس جنايي پايتخت در توضيح اين حادثه گفت: در بررسي اوليه معلوم شد قربانيان يك مرد 60 ساله و نامادري
68 ساله او هستند.
مرد جان باخته از متخصصان صاحب نام كشور بوده كه در3 رشته شيمي،برق و الكترومكانيك از دانشگاههاي مشهور آمريكا فارغ التحصيل شده بود ولي از مدتي قبل با نامادري خود اختلاف پيدا كرده بود.
در حالي كه به نظر مي رسد اين مرد و نامادري اش بر اثر برق گرفتگي عمدي جان باخته باشند، تحقيقات تخصصي و كاملي در خصوص اين جنايت تا مشخص شدن علت اصلي مرگ اين دو نفر ادامه خواهد يافت.
</TEXT>
</DOC>
<DOC>
<DOCID>HAM2-851101-051</DOCID>
<DOCNO>HAM2-851101-051</DOCNO>
<ORIGINALFILE>/1385/851101/news/_informatic.htm</ORIGINALFILE>
<ISSUE>يكشنبه 1 بهمن 1385 - سال چهاردهم - شماره4188 - Jan 21, 2007</ISSUE>
<DATE calender="Western">2007-01-21</DATE>
<DATE calender="Persian">1385/11/01</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
آ
</TITLE>
<TEXT>


گروه علمي فرهنگي- آدوبي اعلام كرد كه چندين آسيب پذيري مطرح شده نرم افزارهايش را تعمير مي كند.
آدوبي در بيانيه امنيتي به كاربران توصيه كرده است كه جديدترين نسخه هاي آدوبي آكروبات و آدوبي ريدر را به روز كنند.
همچنين به روز رساني براي آسيب پذيري فايل آغازگر xss در نسخه 8/0/7 و نسخه هاي پيش از آن در آدوبي آكروبات و آدوبي ريدر فراهم شده است.
اين آسيب  ها در چهارم ژانويه گزارش شده بود كه درجه شدت آن مهم ارزيابي شده بود كه اين موارد به سيستم عامل هاي ويندوز و لينوكس اختصاص دارد. سوءاستفاده و بهره برداري از اين آسيب ها بستگي به مرورگر و همچنين نسخه مرورگري دارد كه كاربر از آن استفاده مي كند.
به علاوه برخي ديگر از نواقص در نسخه 8/0/7 و نسخه هاي قديمي تر آدوبي آكروبات و آدوبي ريدر شناسايي شده اند كه امكان سوءاستفاده از اين نواقص را در يك سيستم تحت تأثير واقع شده، براي يك مهاجم فراهم مي كند.
</TEXT>
</DOC>
<DOC>
<DOCID>HAM2-851101-052</DOCID>
<DOCNO>HAM2-851101-052</DOCNO>
<ORIGINALFILE>/1385/851101/news/_informatic.htm</ORIGINALFILE>
<ISSUE>يكشنبه 1 بهمن 1385 - سال چهاردهم - شماره4188 - Jan 21, 2007</ISSUE>
<DATE calender="Western">2007-01-21</DATE>
<DATE calender="Persian">1385/11/01</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
ستون هاي آفرينش از نگاه اسپيتزر
</TITLE>
<TEXT>


 تصوير با شكوه سحابي عقاب كه به وسيله تلسكوپ اسپيتزر گرفته شده  است. اين عكس ناحيه اي از ابرهاي آشفته و زادگاه ستاره هاي جديد در نور فروسرخ را نشان مي دهد. رنگ سبز نواحي سردتر و غبارآلود را نشان مي دهد كه شامل ستون هاي معروف آفرينش نيز مي شود
نجوم: در سال 1995تلسكوپ فضايي هابل، سه ستون گازي زيبا را كه اكنون آنها را با نام ستون هاي آفرينش مي شناسيم؛ در سحابي عقاب به تصوير كشيد. پس از سال ها، تلسكوپ فضايي اسپيتزر ناسا توانست تصويري متفاوت با عكس قبلي هابل، از اين ستون ها تهيه كند.
تصوير جديد اسپيتزر ستون هاي كامل و دست نخورده گازي را در كنار ابرهاي بزرگ غبار نشان مي دهد؛ كه به نظر مي رسد در اثر يك انفجار ستاره اي داغ شده اند. اخترشناسان گمان مي كنند كه موج ضربه يك انفجار ابرنواختري با برخورد به يكي از اين ستون ها در 6000 سال قبل موجب فروريختن آن شده باشد. چون كه 7000 سال طول مي كشد تا نور اين ناحيه به زمين برسد؛ عكس برداري از آن تا1000 سال ديگر امكان پذير نيست.
در اين عكس، نمايي از سحابي عقاب مشخص است. ناحيه اي پهناور و پرآشوب از ستاره ها كه در ميان ابرها و ستون هاي گاز و غبار قرار دارند و در ميان آنها سه ستون معروف آفرينش نيز ديده مي شوند. نيكلاس فلاگي از مؤسسه اخترفيزيك spatiale در فرانسه مي گويد: اشتياق يك منجم هنگام ديدن عكس ستون هاي آفرينش را در يك دهه قبل به خاطر دارم. هم اكنون ما چيزهاي جديدي در اين ناحيه پيدا كرده ايم. ناحيه اي كه گمان مي كرديم آن را خوب شناخته ايم.
اخترشناسان تا مدت ها تصور مي كردند كه موج يك انفجار ابرنواختري پاياني براي اين ستون هاي مشهور است. اين ناحيه تقريباً حاوي?? ستاره آماده براي انفجار است و تنها پارامتر مهم زمان است. مشاهدات اخير اسپيتزر نشان مي دهد كه يكي از اين ستارگان قبلاً منفجر شده است و پيشينيان ما بايد حدود 1000 تا 2000 سال قبل آن را به صورت ستاره درخشاني در آسمان ديده باشند. هنگامي كه يكي از اين ستون هاي گازي فرو بريزند، گاز و غبار آنها پخش خواهد شد و موجب آشكار شدن ستاره هايي مي شود كه داخل اين ستون ها متولد شده اند يا در حال شكل گيري هستند. همچنين ممكن است نسل جديدي از ستاره ها از گاز و غبار فروريخته به وجود آيند.
تلسكوپ فضايي اسپيتزر در ناحيه فروسرخ رصد مي كند. ناحيه اي كه طول موج آن از نور مرئي بيش تر است و چشم انسان قادر به تشخيص آن نيست. رصد در اين ناحيه اين امكان را به رصدگر مي دهد تا بسته به طول موجي كه در آن رصد مي كند، بتواند خود ناحيه يا داخل آن را ببيند. در تصوير جديد، سه ستون كوچك، شفاف و سبز رنگ ديده مي شوند. همچنين در داخل يكي از اين ستون ها ستاره اي در حال شكل گيري است. بالاي ستون ها ابر عظيمي از گاز داغ ديده مي شود كه در تصوير با رنگ قرمز مشخص است. دانشمندان بر اين باورند كه اين ناحيه در اثر موج ضربه يك انفجار ابرنواختري داغ شده  است. مدركي كه فلاگي و تيمش در اين باره ارائه مي كنند شباهت بين شكل اين گاز و گازهاي باقي مانده از يك انفجار ابرنواختري است. اين گاز و غبار حالتي شبيه به يك پوسته دارد كه نشان دهنده حركت امواج يك ابرنواختر در فضا است. دكتر آلبرتو نوريگا كرسپو مشاور فلاگي در مركز علمي  اسپيتزر مي گويد: چيزي غير از نور ستاره اين گاز را گرم مي كند. ما به كمك اسپيتزر و با رصد در ناحيه فروسرخ توانسته ايم جواب اين مسئله را پيدا كنيم.
</TEXT>
</DOC>
<DOC>
<DOCID>HAM2-851101-053</DOCID>
<DOCNO>HAM2-851101-053</DOCNO>
<ORIGINALFILE>/1385/851101/news/_informatic.htm</ORIGINALFILE>
<ISSUE>يكشنبه 1 بهمن 1385 - سال چهاردهم - شماره4188 - Jan 21, 2007</ISSUE>
<DATE calender="Western">2007-01-21</DATE>
<DATE calender="Persian">1385/11/01</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
نورتون سازگار با ويستا
</TITLE>
<TEXT>


گروه علمي فرهنگي- هم زمان با انتشار ويندوز ويستا، نرم افزارهاي امنيتي نورتون كه با اين ويندوز سازگارند، عرضه مي شوند.
سيمانتك اعلام كرد كه نرم افزارهاي ضدويروس نورتون و orto iteret security و orto cofidetial هم زمان با انتشار عمومي  سيستم عامل ويندوز ويستا در چندروز آينده، سازگار با آن ارائه مي شوند. افرادي كه نسخه هاي 2006 و 2007 اين محصولات را كه براي ويندوز اكس پي طراحي شده بود، خريده اند، مي توانند به طور رايگان آن ها را به روز كنند.
</TEXT>
</DOC>
<DOC>
<DOCID>HAM2-851101-054</DOCID>
<DOCNO>HAM2-851101-054</DOCNO>
<ORIGINALFILE>/1385/851101/news/_informatic.htm</ORIGINALFILE>
<ISSUE>يكشنبه 1 بهمن 1385 - سال چهاردهم - شماره4188 - Jan 21, 2007</ISSUE>
<DATE calender="Western">2007-01-21</DATE>
<DATE calender="Persian">1385/11/01</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
حمله ويروس استورم به رايانه هاي سراسر جهان
</TITLE>
<TEXT>
ايسنا: ويروس نويسان اينترنتي با ارسال نامه اي با موضوع توفان اروپا، به رايانه هاي شخصي در سراسر جهان حمله كردند.
به گزارش يك شركت امنيتي فنلاندي،  ويروس نويسان رايانه اي با ارسال هزاران نامه به رايانه هاي شخصي در سراسر جهان حمله كردند. اين ويروس كه اين شركت فنلاندي آن را استورم ورم ناميده است، با عنوان درنورديدن توفان در اروپا 230 كشته برجاي گذاشت، به صدها هزار آدرس ايميل فرستاده شد؛ در اين نامه ها، فايل ضميمه اي هم وجود دارد كه نرم افزارهاي مخرب دارد كه به رايانه هاي شخصي نفوذ مي كند و آنها را آلوده مي كند. بي توجهي كاربران به اين نرم افزار يا تروجان، موجب ايجاد حفره امنيتي در سيستم آنها شده كه بعد ها از آن براي دزدي اطلاعات كاربر يا استفاده از رايانه او براي ارسال هرزنامه استفاده مي شود.
</TEXT>
</DOC>
<DOC>
<DOCID>HAM2-851101-055</DOCID>
<DOCNO>HAM2-851101-055</DOCNO>
<ORIGINALFILE>/1385/851101/news/_informatic.htm</ORIGINALFILE>
<ISSUE>يكشنبه 1 بهمن 1385 - سال چهاردهم - شماره4188 - Jan 21, 2007</ISSUE>
<DATE calender="Western">2007-01-21</DATE>
<DATE calender="Persian">1385/11/01</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
علمي فرهنگي
</TITLE>
<TEXT>
تعيين 205 مسير جديد گردشگري در كشور
گروه علمي فرهنگي- همايش ساماندهي و هماهنگي سفرهاي نوروزي با هدف طرح و ايجاد هماهنگي كامل بين دستگاه هاي مختلف دولتي و مديريت سفرهاي نوروزي برگزار مي شود.
جمشيد حمزه زاده، رئيس ستاد تسهيلات سفرهاي دائمي كشور در همايش ساماندهي و هماهنگي سفرهاي نوروزي،هدف از تشكيل اين ستاد را تلاش در جهت ايجاد جريان پايدار گردشگري دانست و گفت: اطلاع رساني، تعديل و توزيع امكانات و خدمات مورد نياز، توسعه  فرهنگ گردشگري، در ميان عموم مردم، ترويج امكانات براي ايجاد حركت فراگير و مردمي گردشگري،  ارتباط دايمي  و مؤثر با ارايه كنندگان خدمات گردشگري و مسافرين از جمله  ديگر اهداف تشكيل اين ستاد است.
به گفته  حمزه زاده، تعيين 205 مسير جديد گردشگري، امضاي تفاهم نامه  اخذ تخفيف از 700 هتل و واحد اقامتي، برگزاري 25 سمينار و همايش و راه اندازي سايت اين ستاد و در نهايت ميزباني 15 ميليون گردشگر در جريان برگزاري تورهاي ارزان قيمت از فعاليت هاي صورت گرفته در ستاد تسهيلات سفرهاي ارزان قيمت است.
رييس ستاد تسهيلات سفرهاي دائمي كشور، طراحي و اجراي سفر كارت و توزيع آن بين كارمندان دولت را از برنامه هاي آتي اين ستاد اعلام كرد .
ارائه جزوه هاي پيشگيري از اعتياد به دانش آموزان
گروه علمي فرهنگي- جزوه هاي پيشگيري از اعتياد در سه دوره ابتدايي، راهنمايي و متوسطه در مدارس آموزش و پرورش كشور توزيع مي شود.
محسن فريدي، مدير دفتر پيشگيري  از آسيب هاي اجتماعي و مواجهه با بلاياي طبيعي وزارت آموزش و پرورش در همايش رابطان پيشگيري از آسيب هاي اجتماعي و مواجهه با بلاياي طبيعي آموزش و پرورش استان هاي سراسر كشور كه ديروز در باشگاه فرهنگيان تهران برگزار شد ، با اعلام اين مطلب گفت: طرح وارد شدن بحث پيشگيري از اعتياد در كتاب هاي درسي موضوعي متفاوت است كه پروسه اي طولاني مدت دارد. وي افزود: بحث پيشگيري از دخانيات و مواد مخدر از سال 1386 به بعد وارد كتاب هاي درسي مي شود. وي به طرح پاد نيز يا همان پيشگيري از دخانيات اشاره كرد و گفت: اين طرح در مدارس اجرا مي شود.
رحيم مشايي در همايش هماهنگي سفرهاي نوروزي اعلام كرد:
ورود گردشگر به ايران امسال 71 درصد رشد داشت
گروه علمي فرهنگي- ورود گردشگر به ايران طي 9 ماه امسال 71 درصد رشد داشت و در اين مقطع زماني حدود يك ميليون و 600 نفر گردشگر وارد ايران شده است.
اسفنديار رحيم مشايي، رئيس سازمان ميراث فرهنگي، گردشگري و صنايع دستي كشور صبح ديروز با اعلام اين مطلب در همايش هماهنگي سفرهاي نوروزي بر اهميت و ضرورت هماهنگي و تعامل دستگاه هاي مختلف دولتي در برنامه ريزي هاي درست و دقيق براي خدمات دهي به گردشگران در طول ايام تعطيلات نوروزي تاكيد كرد.
معاون رئيس جمهور، گردشگري را از نظر كاركردهاي عميق و گسترده و تعيين كننده به ويژه در بعد گردشگري اقتصادي مهم دانست و گفت: اهميت اين صنعت در حال حاضر به جايي رسيده كه همواره يكي از اولويت هاي مهم مورد بحث و گفت و گوي سازمان ها و  نهادها و دستگاه هاي انديشه اي، پژوهشي و دانشي است. وي افزود: ارزش اقتصادي اين بخش بر اساس آمار تعيين كننده ارايه شده در جهان براي تمامي كشورها به ويژه كشورهاي در حال توسعه منبعي از اين بخش شناخته شده است كه در كشوري مانند ايران كه در نظر برخي از صاحب نظران از آن به عنوان غول اقتصادي خفته ياد مي شود اين صنعت نقشي تعيين كننده در كسب درآمدهاي اقتصادي آينده دارد.
</TEXT>
</DOC>
<DOC>
<DOCID>HAM2-851101-056</DOCID>
<DOCNO>HAM2-851101-056</DOCNO>
<ORIGINALFILE>/1385/851101/news/_informatic.htm</ORIGINALFILE>
<ISSUE>يكشنبه 1 بهمن 1385 - سال چهاردهم - شماره4188 - Jan 21, 2007</ISSUE>
<DATE calender="Western">2007-01-21</DATE>
<DATE calender="Persian">1385/11/01</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
آموزش عالي
</TITLE>
<TEXT>
تعيين شاخص هاي نهايي رتبه بندي دانشگاه ها
ايسنا: معاون آموزشي وزارت علوم، تحقيقات و فناوري گفت: نتايج طرح ارزيابي و نظارت بر دانشگاه ها ممكن است به لغو برخي رشته ها و يا تعطيلي برخي واحدهاي دانشگاهي بيانجامد.
حسن خالقي، با اشاره به طرح نظارت و ارزيابي بر كليه واحدهاي آموزش عالي كشور، اظهار كرد: بر اساس اين طرح دانشگاه هاي دولتي به صورت متمركز از سوي دفتر نظارت وزارت علوم و براساس شاخص هاي علمي، نظارت و با يكديگر مقايسه شده و متناسب با نتايج در مورد آنها تصميم گيري مي شود.
وي افزود: آنچه كه بايد به طور گسترده مورد نظارت قرار بگيرد دانشگاه هاي آزاد اسلامي، غيردولتي غيرانتفاعي، پيام نور،  جامع علمي كاربردي و ساير مراكز آموزش عالي است كه به صورت متفرقه در استان ها فعاليت مي كنند.
وي با بيان اينكه طرح نظارت بر دانشگاه هاي غيردولتي غيرانتفاعي آغاز شده است، تصريح كرد: برنامه ريزي براي نظارت بر دانشگاه  پيام نور نيز آغاز شده و در مراحل بعدي نظارت بر دانشگاه آزاد اسلامي و جامع علمي كاربردي انجام مي شود.
بررسي طرح نحوه گزينش هيأت علمي دانشگاه ها
مهر: وزير علوم، تحقيقات و فناوري در هفته جاري با حضور در كميسيون آموزش و تحقيقات مجلس شوراي اسلامي به سوال 4 نفر از نمايندگان مجلس پاسخ خواهد داد.
كميسيون آموزش و تحقيقات مجلس شوراي اسلامي در هفته جاري مشكلات در قراردادهاي پژوهشي را در جلسه كميته تحقيقات و فناوري بررسي مي كند.
طرح ضوابط و نحوه گزينش هيات علمي دانشگاه ها و مراكز آموزش عالي نيز سوم بهمن ماه مورد بررسي قرار مي گيرد. موافقتنامه هاي علمي و آموزشي ايران و افغانستان نيز در همين روز بررسي خواهد شد.
هيات رئيسه كميسيون آموزش و تحقيقات مجلس در روز چهارم بهمن ماه نشستي را برگزار خواهند كرد.
تشكيل گروه فرهنگي مطالعاتي مغزهاي پرسشگر
ايسنا: گروه فرهنگي مطالعاتي مغزهاي پرسشگر به همت معاونت فرهنگي جهاد دانشگاهي واحد تربيت معلم در اين دانشگاه تشكيل شد.
اين گروه فرهنگي مطالعاتي با هدف پاسخگويي به سؤالات فكري دانشجويان، ارتقاي سطح فكري دانشجويان و كمك به تقويت اعتماد به نفس و خودباوري در دانشجويان از سوي معاونت فرهنگي جهاد دانشگاهي واحد تربيت معلم تشكيل شده است.
بررسي طرح حذف كنكور در مجلس
ايسنا: رئيس كميته آموزش و تحقيقات مجلس شوراي اسلامي گفت: طرح نحوه پذيرش دانشجو در دانشگاه ها كه به طرح حذف كنكور معروف است امروز در دستور جلسه صحن علني مجلس قرار دارد.
ابراهيم كارخانه افزود: نظر كميسيون در خصوص طرح حذف كنكور مثبت است و اميدواريم از سال 1390 اجرايي شود.
ارائه طرح استيضاح وزير آموزش وپرورش
به تأخير افتاد
ايسنا: يكي از طراحان طرح استيضاح وزير آموزش و پرورش گفت: ارائه اين طرح به هيأت رئيسه فعلا به تأخير افتاده و موكول به بررسي بيشتر شد.
قدرت الله ايماني- نماينده  خرم آباد با بيان اين مطلب گفت: براي اين طرح از مهرماه گذشته امضا جمع شده و به هيأت رئيسه ارائه شده بود اما تعدادي از امضاءكنندگان با لابي، صحبت و فشار، امضايشان را پس گرفتند و براي طرح فعلي، افراد جديدتري امضاء كرده اند.
</TEXT>
</DOC>
<DOC>
<DOCID>HAM2-851101-057</DOCID>
<DOCNO>HAM2-851101-057</DOCNO>
<ORIGINALFILE>/1385/851101/news/_iran.htm</ORIGINALFILE>
<ISSUE>يكشنبه 1 بهمن 1385 - سال چهاردهم - شماره4188 - Jan 21, 2007</ISSUE>
<DATE calender="Western">2007-01-21</DATE>
<DATE calender="Persian">1385/11/01</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
رحمان رضايي: براي بازي با بلاروس به ايران مي آيم
</TITLE>
<TEXT>


همشهري ورزشي- رحمان رضايي در مورد شكست سنگين 5 بر يك مقابل آتالانتا گفت: ما هم مثل بارسلونا و رئال مادريد كه در ساليان نه چندان دور مقابل رقيبان خود باخت هاي سنگيني را تجربه كردند، مقابل ميزبان خود مغلوب شديم. مدافع ايراني تيم فوتبال ليورنو ايتاليا با بيان مطلب فوق افزود: باخت سنگين ليورنو مقابل آتالانتا بسيار تلخ بود اما اين مسئله هم جزيي از فوتبال است. وي ادامه داد: در نيمه اول يكي از بازيكنان اصلي خط دفاع ما به شدت مصدوم شد و بازيكن تعويضي هم نتوانست عملكرد مطلوبي داشته باشد تا از همان ناحيه دوبار دروازه ما باز شود. در دقايق ابتدايي آغاز نيمه دوم هم كوپلا اخراج شد تا شرايط ما براي تغيير نتيجه سخت تر شود. رضايي همچنين اظهار داشت: تلاش بازيكنان براي جبران گلهاي خورده خيلي زود به نتيجه رسيد اما اين گل فقط چهار دقيقه دوام داشت زيرا تيم ميزبان در يك ضدحمله گل سوم را به ثمر رساند. بايد بگويم در نيمه دوم تيم آتالانتا حملات ما را با ضدحمله پاسخ داد و آنها با استفاده از اين تاكتيك توانستند دو بار ديگر دروازه ما را بازكنند تا شكست تلخي را تجربه كنيم.
وي اضافه كرد: تيم ليورنو در چهار مسابقه گذشته تنها يك مساوي به دست آورده و اين مسئله باعث سقوط ما به رده هاي پائين جدول شده است اما از اين شكست درس بزرگي گرفتيم تا با حضور پرقدرت در مسابقات آينده بار ديگر به رده هاي بالاي جدول بازگرديم. رحمان رضايي با اشاره به بازي حساس امروز اين تيم مقابل رم تصريح كرد: مسابقه سختي را برابر رم پيش رو داريم اما قصد داريم با استفاده از امتياز ميزباني آنها را شكست داده تا با پشت سرگذاشتن بحران فعلي، مجدداً به رده هاي بالاي جدول بازگرديم. وي همچنين در مورد بازي دوستانه ايران مقابل بلاروس خاطر نشان كرد: اگر مربيان از من براي حضور در آن ديدار دعوت كنند حتماً به ايران مي آيم تا مثل هميشه در خدمت تيم ملي كشورم باشم. ضمن اينكه با توجه به برگزاري آن مسابقه در روز فيفا ساير لژيونرها هم مي توانند در ديدار برابر بلاروس تيم ملي را همراهي كنند. رضايي در پايان تأكيد كرد: تيم بلاروس از بازيكنان خوبي سود مي برد و مطمئناً بازي با اين تيم مي تواند محك بسيار مناسبي براي تيم ملي كشورمان باشد. همچنين اين ديدار به مربيان تيم كشورمان كمك مي كند تا كم كم تركيب ايده آل خود را براي شركت در مسابقات حساس جام ملتهاي آسيا بشناسند.
</TEXT>
</DOC>
<DOC>
<DOCID>HAM2-851101-058</DOCID>
<DOCNO>HAM2-851101-058</DOCNO>
<ORIGINALFILE>/1385/851101/news/_iran.htm</ORIGINALFILE>
<ISSUE>يكشنبه 1 بهمن 1385 - سال چهاردهم - شماره4188 - Jan 21, 2007</ISSUE>
<DATE calender="Western">2007-01-21</DATE>
<DATE calender="Persian">1385/11/01</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
از سوي مديركل ستاد حوادث غيرمترقبه
جزئيات برنامه مديريت بحران شهر تهران اعلام شد
</TITLE>
<TEXT>
مهر: برنامه هاي مديريت بحران شهر تهران يك سناريوي كلي است و اجراي صحيح آن نيازمند برگزاري دوره هاي آموزشي متعدد براي سطوح مختلف از مديران سازماني است.
مدير كل ستاد حوادث غير مترقبه استان تهران، در توضيح برنامه كلي مانورهاي مديريت بحران شهر تهران گفت: با توجه به اين سناريو،در اجراي مانورهاي مديريت بحران، مناطق شهر تهران به هنگام وقوع زلزله توسط 5استان معين مديريت مي شود.
محمود باقري افزود: ازسال 83 تاكنون مانورهاي هماهنگي ويژه هماهنگي استان هاي معين، ايجاد آمادگي بيشتر اين استان ها براي پشتيباني ستاد بحران شهر تهران، مشخص نمودن نقاط ضعف و قوت در هماهنگي ها، درك بهتر نقش ها و مسئوليت ها در هنگام بحران، تقويت سياست ها و روش هاي عملياتي هماهنگ و برآورد كيفي و كمي منابع موجود و مورد نياز برگزار شده است.وي در رابطه با استان هاي شركت كننده در اين مانورها يادآور شد: براساس سناريوي كلي در برگزاري اين مانورها استان اصفهان به عنوان استان جانشين تهران و استان هاي قزوين، مازندران، سمنان، قم و مركزي بعنوان استان هاي معين تهران فعاليت مي كنند.
مدير كل ستاد حوادث غير مترقبه استان تهران ادامه داد: با فرض اين كه مسئولين محلي و فرماندهان ارشد سازمان هاي مسئول، تحت تاثير اثرات مخرب حادثه قرار گرفته و به دليل به هم ريختگي سازماني، امكان فعال شدن ستاد مديريت بحران شهر تهران در ساعات اوليه حادثه مقدور نباشد، هر يك از استان هاي معين در صورت كسب اطلاع از وقوع زلزله ستاد هاي بحران را فعال كرده و همزمان با فراخوان سازمان هاي مسئول و برآورد منابع وظايف خود را انجام مي دهند.
به گفته باقري، پس از هماهنگي هاي لازم منابع استاني به سمت شهر تهران و حوزه هاي تحت مسئوليت هر يك از استان هاي معين ارسال مي شود.
وي گفت: در هنگام وقوع زلزله و پس از استقرار ستادهاي عملياتي هر يك از حوزه ها، اولويت اعزام با نيروهاي ارزياب خسارت، علامتگذاري و واكنش سريع امداد، جستجو و نجات، آتش نشاني، كادر درماني، امنيت و انتظامات خواهد بود.
باقري افزود: پس از ايجاد هر يك از ستادهاي حوزه هاي پنج گانه، در صورت عدم وجود ارتباط و هماهنگي با ستاد بحران شهر تهران، فعاليت ارزيابي و برآورد خسارات، احداث بيمارستان ها صحرايي، ايجاد سيستم ترياژ و انتقال مصدومان، ترياژ ساختماني، ايجاد امنيت و جستجوي مسئولان و نيروها و تيم هاي محلي و ارتباط با استان هاي متبوع جهت هماهنگي براي تامين منابع مورد نياز مي بايست انجام شود.
به گفته مديركل ستاد حوادث غير مترقبه استان تهران، با فرض اينكه زلزله در ساعت 18 امروز در تهران به وقوع بپيوندد استان هاي معين حداكثر تا ساعت 10 صبح روز بعد بايد در محل هاي تعيين مستقر و ستادهاي بحران خود را تشكيل دهند.باقري در رابطه با بخش هاي مختلف ستاد فرماندهي بحران يادآور شد: بخش هايي نظير اتاق فرماندهي فعاليت هاي تخصصي، اتاق هماهنگي عمليات و پشتيباني فعاليت هاي تخصصي، اتاق ارتباطات، اتاق برنامه ريزي و پردازش اطلاعات و سيستم مخابراتي و كامپيوتري از مهم ترين قسمت هاي ستاد فرماندهي بحران شهر تهران خواهد بود.
</TEXT>
</DOC>
<DOC>
<DOCID>HAM2-851101-059</DOCID>
<DOCNO>HAM2-851101-059</DOCNO>
<ORIGINALFILE>/1385/851101/news/_iran.htm</ORIGINALFILE>
<ISSUE>يكشنبه 1 بهمن 1385 - سال چهاردهم - شماره4188 - Jan 21, 2007</ISSUE>
<DATE calender="Western">2007-01-21</DATE>
<DATE calender="Persian">1385/11/01</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
بالاترين نشان روزنامه نگاري دنيا، به عكاس ايراني رسيد
</TITLE>
<TEXT>


ايسنا: عكاس ايراني هفته نامه تايم، نيوزويك و نشنال ژئوگرافيك، بالاترين نشان كرسي روزنامه نگاري دانشگاه كلمبيا را دريافت كرد.
رضا دقتي به پاس فعاليت هايش در عرصه  عكاسي خبري، نشان افتخار ميسوري اين دانشگاه كلمبيا را دريافت كرد. كرسي روزنامه نگاري ميسوري از سال 1930 به صورت سالانه نشان افتخار ميسوري را براي فعاليت هاي برجسته  روزنامه نگاري به افراد مختلف اعطا كرده است.
تام بروكاو، كريستين امان پور از سي ان ان، وينستون چرچيل، كارول لوميس از مجله فورچون و گرودون پاركس در ميان افرادي بودند كه تا كنون اين مدال را دريافت كرده اند.
رضا دقتي از سال 1991 در مجله ژئوگرافيك فعاليت كرده است و عكس هايش در بسياري روزنامه ها و مجلات معتبر دنيا چاپ شده است.
او طي فعاليت هايش از تنگه بوسفور تا ديوار چين، از لبنان تا افغانستان،  از رواندا تا سارايوو گذشته است.
دوستي رضا دقتي با احمدشاه مسعود، فرمانده سابق افغاني كه در سال 2001 كشته شد، و هم چنين نقش وي به عنوان مشاور به سازمان ملل و نيز دلبستگي اش به افغانستان باعث شد تا وي مؤسسه غيردولتي آينه را با شعبه هايي در كابل، پاريس و واشنگتن، براي گسترش رسانه هاي مستقل تأسيس كند.
</TEXT>
</DOC>
<DOC>
<DOCID>HAM2-851101-060</DOCID>
<DOCNO>HAM2-851101-060</DOCNO>
<ORIGINALFILE>/1385/851101/news/_iran.htm</ORIGINALFILE>
<ISSUE>يكشنبه 1 بهمن 1385 - سال چهاردهم - شماره4188 - Jan 21, 2007</ISSUE>
<DATE calender="Western">2007-01-21</DATE>
<DATE calender="Persian">1385/11/01</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
اعطاي 6 هزار ميليارد ريال تسهيلات اشتغال زايي به مددجويان
</TITLE>
<TEXT>
مهر: مديرعامل انجمن حمايت زندانيان گفت: 132 مددجو در سه ماهه سوم سال جاري با دريافت تسهيلات اشتغالزايي از صندوق مهر امام رضا(ع)به ارزش بيش از 6 هزار ميليارد ريال از اين فرصت جهت خوداشتغالي استفاده كردند.
محسن نصيري در تشريح عملكرد فعاليت هاي اين مركز گفت: فعاليت ها در 4بخش پذيرش و تشخيص، كمك هاي نقدي و غيرنقدي و ساير مساعدت ها خواهد بود به گونه اي كه در بخش اول 690 مراجعه كننده داشته ايم كه تمامي آنها مورد مشاوره و مصاحبه حضوري قرار گرفته اند.
مديرعامل انجمن حمايت زندانيان گفت: در بخش كمك هاي نقدي 199 مورد مستمري، 62 مورد پرداخت هزينه اياب و ذهاب، 30 مورد كمك هزينه زندگي، 50 مورد كمك هزينه تحصيلي، 3 مورد هزينه درماني و يك مورد وام در كنار پرداخت اقساط معوقه، وديعه مسكن، اجور معوقه به ارزش بيش از 119 ميليون ريال پرداخت شده است.
وي تصريح كرد: كمك هاي غيرنقدي شامل اهداي 155 مورد سبد كالا و خريد لوازم منزل به ارزش بيش از 21 ميليون ريال پرداخت شده است.
</TEXT>
</DOC>
<DOC>
<DOCID>HAM2-851101-061</DOCID>
<DOCNO>HAM2-851101-061</DOCNO>
<ORIGINALFILE>/1385/851101/news/_iran.htm</ORIGINALFILE>
<ISSUE>يكشنبه 1 بهمن 1385 - سال چهاردهم - شماره4188 - Jan 21, 2007</ISSUE>
<DATE calender="Western">2007-01-21</DATE>
<DATE calender="Persian">1385/11/01</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
ناوگان حمل و نقل معلولان در 8 كلان شهر پايان امسال افتتاح مي شود
</TITLE>
<TEXT>
ايسنا: رئيس شركت بهزيست  كار سازمان بهزيستي كشور گفت: برآورد اوليه براي رفع مشكل معلولان در زمينه خودروهاي بهزيست كار در كليه شهرستانها و كلان شهرها 2 هزار دستگاه خودرو است. معمايي اظهار اميدواري كرد: تا پايان سال جاري خودروي حمل ونقل معلولين در 8 كلان شهر كشور افتتاح شود كه اين شهرها عبارتند از اصفهان، مشهد، شيراز، اهواز، تبريز و چند استان ديگر كه هنوز به صورت فيزيكي به بهره برداري نرسيده است. وي تصريح كرد: هم اكنون خودروهاي حمل و نقل ويژه معلولان در استان تهران با 42 دستگاه خودرو و 5 پيك موتوري فعال است و در استان اردبيل نيز خودروهاي حمل و نقل افتتاح شده است و اگر بعضي از دستگاه هاي اجرايي به تعهدات خود مبني بر تهيه اين خودروها عمل كنند تعدادي از مشكلات در اين زمينه مرتفع خواهد شد.
</TEXT>
</DOC>
<DOC>
<DOCID>HAM2-851101-062</DOCID>
<DOCNO>HAM2-851101-062</DOCNO>
<ORIGINALFILE>/1385/851101/news/_iran.htm</ORIGINALFILE>
<ISSUE>يكشنبه 1 بهمن 1385 - سال چهاردهم - شماره4188 - Jan 21, 2007</ISSUE>
<DATE calender="Western">2007-01-21</DATE>
<DATE calender="Persian">1385/11/01</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
امروز در شهر مقدس قم صورت مي گيرد
تشييع پيكر آيت الله معرفت
</TITLE>
<TEXT>
گروه علمي فرهنگي- پيكر عالم رباني آيت  الله محمدهادي معرفت از استادان برجسته  حوزه  علميه  قم كه غروب جمعه 29 دي ماه بر اثر عارضه  قلبي، به لقاءالله پيوست، امروز ساعت 9 صبح از مقابل مسجد امام حسن عسگري عليه السلام به سمت حرم مطهر حضرت فاطمه معصومه سلام الله عليها تشييع مي شود.
به  مناسبت ارتحال اين عالم رباني، فقيه عالي قدر و مفسر بزرگ قرآن كريم، جامعه مدرسين، شوراي عالي و مركز مديريت حوزه علميه قم و بيت اين عالم جليل القدر اطلاعيه مشتركي صادر كردند.
به گزارش مركز خبر حوزه، در اين اطلاعيه آمده است: ايشان عمر پربركت خود را در راه نشر معارف دين، تفسير قرآن مبين و تبيين مكتب اهل بيت عليهم السلام سپري كرد و ساليان متمادي در حوزه هاي علميه نجف و قم به تدريس و تربيت شاگردان برجسته اي پرداخت. در اين اطلاعيه با عرض تسليت ضايعه اسفناك ارتحال حضرت آيت الله معرفت به محضر قدسي حضرت بقيه الله الاعظم(عج)، مقام معظم رهبري، مراجع عظام تقليد، حوزه هاي علميه جهان تشيع و شاگردان آن فقيد سعيد، اعلام شده است: مجلس بزرگداشت آيت الله معرفت، يكشنبه شب در مسجد اعظم قم برگزار مي شود.
آيت الله معرفت در سال 1309 هجري شمسي در كربلا در ميان خانواده اي روحاني و دوستدار قرآن و عترت به دنيا آمد. پدرش مرحوم شيخ علي معرفت از روحانيان بافضيلت بود كه از 15سالگي ساكن كربلا شده بود. خاندان آيت الله معرفت همه اهل علم و تقوا بودند و در اين زمينه سابقه اي 300 ساله داشتند و همگي فرزندان مرحوم شيخ عبدالعالي ميسي - صاحب رساله ميسيه - بودند كه از قريه ميس جبل عامل به اصفهان هجرت مي كند و جد بزرگ آيت الله معرفت با خانواده به كربلا مي رود و در آن جا زندگي مي كند.
آيت الله محمدهادي معرفت در سال هاي تحصيل خود محضر علماي بزرگ و استادان سترگي را درك كرد. جامع المقدمات را در مكتب خانه نزد مرحوم شيخ علي اكبر نائيني فراگرفت و بخشي از درس هاي مقدمات را به همراه پسرعموي خود، مرحوم شيخ محمدجواد معرفت نزد پدر آموخت.
سيوطي را نزد مرحوم شيخ سعيد تنكابني و مغني، معالم و كفايه را نزد مرحوم شيخ محمد حسين مازندراني فراگرفت. براي فراگيري مطول، به محضر اديب نيشابوري مشرف شد و بخشي از قوانين را نزد سيدحسن آقامير خواند. يك دوره خارج اصول و بخشي از خارج فقه را نزد مرحوم آيت الله شيخ يوسف بيارجمندي خراساني آموخت. با ورود به حوزه علميه نجف، به درس آيت الله العظمي خويي رفت و يك دوره كامل اصول و بخشي از فقه را از ايشان فراگرفت. همچنين در درس استادان بزرگي چون آقاميرزا باقر زنجاني، شيخ حسين حلي، آيت الله حكيم و مرحوم فاني شركت مي كرد و تا زماني كه در نجف بود، به درس امام خميني(ره)مي رفت و از آن بهره مي برد. پس از هجرت به قم، حدود دو سال به درس مرحوم ميرزاهاشم آملي رفت و پس از آن، تدريس را ادامه داد و در ضمن آن به تأليف مي پرداخت.
فعاليت هاي علمي و فرهنگي
حوزه علميه قم در معرفي آيت الله معرفت آورده است: آيت الله محمدهادي معرفت در طول عمر خود خدمات علمي و فرهنگي بسياري را به جامعه شيعي ارزاني داشته است. او در كربلا با گروهي از فضلاي آن ديار با سرپرستي حجت الاسلام والمسلمين شهرستاني، مجله اي را به نام اجوبه المسائل الدينيه منتشر ساختند، كه در آن به شبهات گوناگوني كه در گستره هاي مختلف ديني مطرح مي شد، پاسخ داده مي شد. وي در طول ساليان تحصيل و پس از آن، همواره به تدريس علوم ديني در حوزه هاي علميه كربلا، نجف و قم اشتغال داشته است و از اين رهگذر، شاگردان فرهيخته را تربيت كرده و به عالم اسلام ارزاني داشته است. بخشي از اين تدريس ها، تدريس علوم قرآني بوده است كه با توجه به نيازهاي عالم اسلام و كمبودهاي موجود در حوزه هاي علميه، آثار و بركات فراواني را به همراه داشته است؛ به گونه اي كه مي توان آيت الله معرفت را احياگر درس هاي علوم قرآني در عصر اخير در حوزه هاي علميه دانست.
</TEXT>
</DOC>
<DOC>
<DOCID>HAM2-851101-063</DOCID>
<DOCNO>HAM2-851101-063</DOCNO>
<ORIGINALFILE>/1385/851101/news/_kharj.htm</ORIGINALFILE>
<ISSUE>يكشنبه 1 بهمن 1385 - سال چهاردهم - شماره4188 - Jan 21, 2007</ISSUE>
<DATE calender="Western">2007-01-21</DATE>
<DATE calender="Persian">1385/11/01</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
بر سر تشكيل دولت وحدت ملي در فلسطين صورت گرفت
مذاكره خالد مشعل و محمود عباس
</TITLE>
<TEXT>



گروه بين الملل - سرانجام پس از مدت ها تغيير زمان،محمود عباس رئيس تشكيلات خودگردان فلسطين با سفر به دمشق با خالد مشعل رهبر جنبش حماس كه هم اكنون دولت منتخب مردم اين سرزمين را در اختيار دارد،ديدار و گفت و گو كرد.
پس از پيروزي چشمگير حماس در انتخابات پارلماني فلسطين و تشكيل دولت دراين كشور روابط اين دو گروه اصلي فلسطيني رو به تيرگي گذاشت و در پي عدم تفاهم دو طرف، محمود عباس،رئيس تشكيلات خودگردان اعلام كرد كه اگر دولت وحدت ملي فلسطين تشكيل نشود انتخابات پيش از موعد برگزارخواهد شد. اين تهديد با واكنش حماس مواجه شد.دولت حماس به رهبري اسماعيل هنيه اگر چه مخالفتي با تشكيل دولت وحدت ملي ندارد اما اين تهديد را غير قانوني دانسته ونيزمعتقد است كه عباس حق ندارد انتخابات پيش از موعد برگزار كند.
تنش ميان حماس و فتح از ماه گذشته عملا به خيابان  ها كشيده شد و بر اثر آن تعدادي از هواداران دوطرف كشته و زخمي شدند.
به گزارش واحد مركزي خبرديروز پيش از اين ديدار، زياد ابو عمر از نمايندگان مجلس فلسطين گفت، در اين ديدار كه اميد موفقيت آن مي رود دوطرف در باره شرايط مربوط به تشكيل دولت وحدت ملي مذاكره مي كنند.وي كه پيش از اين ديدار با مشعل ملاقات كرده بود گفت،شرايط براي اين ديدار كاملا مثبت است.
از سوي ديگر به گزارش ايسنا منابع نزديك به خالد مشعل اعلام كردند كه حماس قصد دارد تمامي مسائل حل نشده با فتح و محمود عباس را با وي مورد بررسي قرار دهد.به گفته اين منابع در حال حاضر اصلي ترين چالش پيش روي حماس براي تشكيل دولت وحدت ملي موضوع مذاكره با اسرائيل است كه دو طرف ديدگاه كاملا متفاوتي نسبت به آن دارند.
محمود عباس پيش از سفر به دمشق و ديدار با خالد مشعل در اردن با وزير خارجه كانادا مذاكره كرد و پس از ديدار با مشعل و بشار اسد در دمشق براي ملاقات با رهبران سياسي و حكومتي لبنان به بيروت مي رود.
تهديد متقابل حماس و فتح
به رغم اينكه رهبران ارشد حماس و فتح در صدد رفع كدورت ها وموانع مذاكره هستند ديروز ديگر وابستگان اين دو گروه عمده فلسطيني به تهديد يكديگر پرداختند.
در نخستين اين تهديد ها محمد دحلان از اعضاي ارشد فتح و مشاور اصلي محمود عباس رهبران حماس را به اقدام نظامي تهديد كرد.دحلان كه با آمريكايي ها روابط حسنه اي دارد از منتقدان جدي حماس در ميان اعضاي فتح است.
در همين حال سخنگوي حماس نيز ديروز به محمود عباس هشدار داد كه آن بخش از درآمد هاي بلوكه شده فلسطين توسط اسرائيل كه اخيرا از سوي تل آويوبه محمود عباس مسترد شده بايد صرف پرداخت حقوق كاركنان فلسطيني شود. وي گفت عباس حق ندارد اين پول ها را هر طور كه خودش مي خواهد هزينه كند.
اسرائيلي ها طي مذاكره با عباس به شرطي حاضر به پرداخت پول فلسطيني ها شدند كه آن پول در اختيار عباس و براي تجهيز نيرو  هاي گارد وي قرار گرفته و تحت هيچ شرايطي حقوق كارمندان فلسطيني از طريق آن پرداخت نشود. در پي تحريم اقتصادي دولت حماس هم اكنون دولت فلسطين در بحران اقتصادي بسر برده و كاركنان دولتي چندين ماه است كه حقوق دريافت نكرده اند.
</TEXT>
</DOC>
<DOC>
<DOCID>HAM2-851101-064</DOCID>
<DOCNO>HAM2-851101-064</DOCNO>
<ORIGINALFILE>/1385/851101/news/_kharj.htm</ORIGINALFILE>
<ISSUE>يكشنبه 1 بهمن 1385 - سال چهاردهم - شماره4188 - Jan 21, 2007</ISSUE>
<DATE calender="Western">2007-01-21</DATE>
<DATE calender="Persian">1385/11/01</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
با آغازدورجديد اعتصابات
مخالفت ها تا سرنگوني دولت سينيوره ادامه مي يابد
</TITLE>
<TEXT>
گروه بين الملل   سيد حسن نصرالله دبير كل حزب الله لبنان در مصاحبه با شبكه خبري المنار گفت كه اگر تا ديروز درخواست معارضان تشكيل دولت وحدت ملي در لبنان بود اما شيوه برخورد دولت با اين موضوع و عملكرد آن كار را به جايي رسانده كه اكنون مردم خواهان تغيير دولت هستند. وي در اين مصاحبه با اعلام اينكه اعتراضات ادامه خواهد داشت، نسبت به طرح خاورميانه اي آمريكا هشدارداد.
به گزارش ايسنا، سيد حسن نصرالله در اين گفت و گو درباره  تحولات داخلي اسرائيل از جمله استعفاي دان حالوتس رئيس ستاد مشترك ارتش اين رژيم اظهار داشت: من پيش از اين و در اوايل جنگ نيز بر اين اعتقاد بودم كه حالوتس استعفا خواهد داد اما بايد به شما بگويم در انتظار استعفاي عمير پرتس وزير جنگ و ايهود اولمرت نخست وزير اسرائيل نيز باشيد. واقعيت آن است كه نفر دوم از دولت ناكارآمد اسرائيل پرتس خواهد بود و پس از آن بايد در انتظار استعفا و يا بركناري اولمرت باشيم.
دبير كل حزب الله درباره طرح آمريكا براي كشور هاي منطقه گفت: در زمان جنگ كاندوليزا رايس وزير امور خارجه آمريكا حرف بسيار مشهوري را ايراد كرد به اين معنا كه ما در انتظار تولد خاورميانه جديد هستيم. اين خاورميانه تعريفي بسيار عميق تر از اين دارد. خاورميانه  جديد چيزي نيست جز كشورهاي كوچك تقسيم شده بر اساس سياست هاي طايفه  اي و نژادپرستانه كه از لبنان آغاز مي شود و تا سوريه، ايران، افغانستان، عربستان، كشورهاي حوزه خليج فارس و بالاخره تا شمال آفريقا ادامه خواهد يافت. بديهي است كه يك منطقه در حال بحران و درگيري و بي ثبات و بي امنيت مي تواند منجي وجود اسرائيل باشد و اين رژيم را حمايت كند. وي درباره ادامه تلاشهاي برخي از احزاب داخلي لبنان براي حذف حزب  الله لبنان از معادلات سياسي و نظامي اين كشور گفت: مي خواهم بگويم من معتقدم كه پيش از اين جنگ، تباني داخلي از لبنان با اسرائيل وجود داشت و اين تباني پس از جنگ نيز همچنان ادامه دارد. جنگ اخير اسرائيل با درخواست برخي از احزاب داخلي لبنان ادامه يافت.
سيد حسن نصرالله درباره اقدامات بعدي گروه هاي معارض گفت: قرار است كه امروز يا فردا بيانيه  مشتركي در زمينه تبيين اقدامات جديد گروه هاي معارض از سوي رهبران اين گروه به صورت مشترك صادر شود. به اعتقاد من جريان معارضان لبناني موفق خواهد شد و از مردم مي خواهم كه به اين جريان بپيوندند. ادامه اصرار و لجبازي از سوي اين دولت فايده اي ندارد. وي همچنين گفت: در آغاز جريان معارضان لبناني، خواسته اصلي آنها تشكيل دولت متحد ملي در لبنان بود و هيچ كس سخن از بركناري دولت يا شخص سينيوره را به ميان نياورده بود. متاسفانه گروه  حاكم همچنان بر اشتباهات خود پافشاري كرد و حاضر نشد كه به سخن ما گوش دهد. در حال حاضر ديگر تشكيل اين دولت اولويت ما نيست، بلكه كنارگذاشتن رئيس دولت فعلي لبنان و برگزاري انتخابات زودهنگام اولويت اول ماست و مي گوييم اداره امور بايد تا زمان برگزاري انتخابات زودهنگام به يك دولت انتقالي داده شود.
</TEXT>
</DOC>
<DOC>
<DOCID>HAM2-851101-065</DOCID>
<DOCNO>HAM2-851101-065</DOCNO>
<ORIGINALFILE>/1385/851101/news/_kharj.htm</ORIGINALFILE>
<ISSUE>يكشنبه 1 بهمن 1385 - سال چهاردهم - شماره4188 - Jan 21, 2007</ISSUE>
<DATE calender="Western">2007-01-21</DATE>
<DATE calender="Persian">1385/11/01</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
نگاه
موفقيت هاي بيشتر در انتظار حزب الله لبناندكتر حسين علايي
</TITLE>
<TEXT>
با استعفاي رئيس ستاد ارتش اسرائيل به دليل ناكامي هاي رژيم صهيونيستي در جريان جنگ 33 روزه عليه حزب الله لبنان، عمق بيشتري از شكست اسرائيل در جريان تهاجم گسترده اي كه با هدف نابودي حزب الله و آزادي 2 نظامي اسرائيلي آغاز كرده بود مشخص مي گردد.
شكست نظامي اسرائيل در برابر حزب الله لبنان، احتمالاً منجر به استعفاي وزير دفاع و حتي ممكن است به كنار گذاشتن نخست وزير آن رژيم بينجامد. اين اولين بار در طول دوران تشكيل رژيم صهيونيستي است كه عواقب شكست نظامي منجر به تشنجات سياسي در داخل گروه هاي حاكم بر اسرائيل شده و موجب شكاف هاي سياسي در درون احزاب آن رژيم مي گردد.
از سوي ديگر در لبنان كه مردم آن قرباني حملات وسيع هوايي، دريايي زميني رژيم صهيونيستي گرديده اند، با حمايت گسترده خود از حزب الله، موجب شده اند تا پس از ناكام گذاشتن اسرائيل در رسيدن به اهدافش، همچنان موفقيت هاي بيشتري را براي حزب الله در صحنه سياسي لبنان، كسب نمايند.
تاكنون حزب الله موفق شده است كه با بسيج مردم لبنان، عليه دولت فعلي، نشان دهد كه اين حزب بيش از آنكه يك گروه مسلح مدافع لبنان در برابر اسرائيل باشد يك حزب پرنفوذ مردمي در صحنه سياسي لبنان است و پايگاه مردمي آن روز به روز قوي تر مي شود و توانسته است مردم را براي كنار گذاشتن دولت همسوي با آمريكا، به خيابان ها بكشاند و با آرامش و صبر، خواسته هاي سياسي مردم لبنان را دنبال نمايد.
روزهاي آينده بايد منتظر ابتكار عمل هاي بيشتر حزب الله، به منظور به ثمررساندن حركت هاي خياباني مردم، جهت دوركردن دست ايادي آمريكا از لبنان بود. بركناري دولت سينيوره، موجب ظهور پيروزي بزرگ تري براي حزب الله لبنان خواهد بود.
با موفقيت هاي جديد حزب الله در لبنان، بدون شك مردم جهان درخواهند يافت كه با مقاومت، مي توان به پيروزي هاي بزرگي دست يافت و مي توان با همدلي و با كمك يكديگر، خاورميانه اي عاري از حضور نظاميان آمريكا و رژيم صهيونيستي را تشكيل داد و صلح و ثبات را در منطقه حاكم كرد.
</TEXT>
</DOC>
<DOC>
<DOCID>HAM2-851101-066</DOCID>
<DOCNO>HAM2-851101-066</DOCNO>
<ORIGINALFILE>/1385/851101/news/_kharj.htm</ORIGINALFILE>
<ISSUE>يكشنبه 1 بهمن 1385 - سال چهاردهم - شماره4188 - Jan 21, 2007</ISSUE>
<DATE calender="Western">2007-01-21</DATE>
<DATE calender="Persian">1385/11/01</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
چند نكته از موشك ضدماهواره چين
</TITLE>
<TEXT>
1 چين 21 دي ماه يك فروند ماهواره هواشناسي قديمي خود را در فضا منهدم كرد.
2 چين ماهواره هواشناسي خود را بدون اطلاع ساير كشورهاي فعال در فضا، با شليك يك فروند موشك ضدماهواره، ساقط كرد.
3 چين اولين كشوري است كه از سال 1985 تاكنون اقدام به انهدام ماهواره در فضا مي كند و پس از آمريكا و روسيه، سومين كشوري محسوب مي شود كه به فناوري موسوم به جنگ ستارگان مجهز مي شود.
4 خبر آزمايش موشك ضدماهواره چين نه توسط دولت چين بلكه توسعه سازمان هاي جاسوسي آمريكايي از طريق درج در مجلات علمي اعلان شد.
5 دولت چين اين موفقيت بزرگ علمي و نظامي را مكتوم نگهداشت اما با افزايش واكنش هاي منفي فقط به اين جمله اكتفا كرد كه هدف چين متقاعد كردن آمريكا به جلوگيري از تسليحاتي شدن فضا بود.
-6 وزارت امور خارجه چين اعلام كرد:پكن به شدت با تسليحاتي شدن فضا مخالف است و ما با شدت از مسابقه تسليحاتي در فضا جلوگيري مي كنيم.
-7 وزير دفاع روسيه آزمايش موشك ضد ماهوار ه چين را شايعه خواند.
-8واكنش كشورهاي فعال در امور فضايي(آمريكا،فرانسه،انگليس، هند و ژاپن)به بيانيه هاي ديپلماتيك محدود شد.
-9 چين برنامه 20 ساله براي توسعه توانايي هاي فضايي خود تدوين كرده است.
</TEXT>
</DOC>
<DOC>
<DOCID>HAM2-851101-067</DOCID>
<DOCNO>HAM2-851101-067</DOCNO>
<ORIGINALFILE>/1385/851101/news/_kharj.htm</ORIGINALFILE>
<ISSUE>يكشنبه 1 بهمن 1385 - سال چهاردهم - شماره4188 - Jan 21, 2007</ISSUE>
<DATE calender="Western">2007-01-21</DATE>
<DATE calender="Persian">1385/11/01</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
افشاي تماس آمريكابا سران بعثي
</TITLE>
<TEXT>
واحد مركزي خبر: اياد علاوي از مذاكرات پنهاني آمريكا و تعدادي از كشور هاي عربي با نمايندگان رسمي حزب منحله بعث عراق خبر داد.
پيشتر نيز گزارش هايي از مذاكرات آمريكايي ها با گروه هاي تروريستي عراق در اردن منتشر شده بود.
روزنامه الشرق الاوسط، نوشت: اياد علاوي نخست وزيرسابق عراق گفت كه برخي از طرف هاي آمريكايي و كشور هاي هم پيمان واشنگتن در سطح عالي با شماري از نمايندگان رسمي حزب بعث ديدار داشته انداما به نتيجه اي نرسيده اند. وي در اين مصاحبه گفت كه اوضاع در عراق بد است و بعضي ها به بدتر شدن آن دامن مي زنند.
در همين حال ژنرال كيسي فرمانده نيرو هاي آمريكايي در عراق در خصوص وضعيت آتي نيرو  هاي اين كشور در عراق گفت؛هر تصميمي در خصوص خروج يا ماندن نيروهاي آمريكايي در عراق تا تابستان آينده غيرممكن است.
</TEXT>
</DOC>
<DOC>
<DOCID>HAM2-851101-068</DOCID>
<DOCNO>HAM2-851101-068</DOCNO>
<ORIGINALFILE>/1385/851101/news/_kharj.htm</ORIGINALFILE>
<ISSUE>يكشنبه 1 بهمن 1385 - سال چهاردهم - شماره4188 - Jan 21, 2007</ISSUE>
<DATE calender="Western">2007-01-21</DATE>
<DATE calender="Persian">1385/11/01</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
كوتاه از جهان سياست
</TITLE>
<TEXT>
حال كاسترو وخيم است
گروه بين الملل- در پي انتشار گزارشهايي در مطبوعات اروپايي كه عنوان شده بود فيدل كاسترو رهبر هشتادساله كوبا درگذشته است، هوگو چاوز رئيس جمهوري ونزوئلا، مرگ فيدل كاسترو رهبر كوبا را به شدت تكذيب كرد و گفت: فيدل بامرگ مبارزه مي كند. چاوز گرچه براي كاسترو آرزوي عمر 100 ساله كرد اما به هر حال وخامت حال رئيس جمهور كوبا را پذيرفت. به گزارش شبكه تلويزيوني فرانس??، چاوز جمعه شب در حاشيه نشست سران مركوسور در ريودوژانيرو افزود: فيدل كاسترو همانند زمان انقلاب كوبا براي زندگي مبارزه مي كند. چاوز كه يكي از دوستان نزديك رهبر كوباست، گفت: افرادي مي گويند كه كاسترو مرده است اما اين خبر را تكذيب مي كنم زيرا من شخصا چند روز پيش با او صحبت كردم.
برنده جايزه صلح نوبل جرج بوش را
يكي از رهبران هولناك جهان خواند
واحد مركزي خبر: محمد يونس برنده جايزه صلح نوبل در سال 2006 از بنگلادش در گفتگوي روزنامه اسپانيايي ال موندو با وي كه ديروز منتشر شد اعلام كرد: جرج دبليو بوش رئيس جمهوري آمريكا از رهبران هولناكي است كه خسارات دهشتناكي به جهان وارد كرده است.
به گزارش خبرگزاري فرانسه از مادريد برنده جايزه صلح نوبل كه به سبب دادن وام هاي كوچك به بانكدار فقرا مشهور است گفت: بوش يكي از رهبران هولناك نه تنها براي آمريكا بلكه براي همه جهان به شمار مي آيد او جهان را به راه نادرستي كشانده است و براي جبران آن و قراردادن جهان در مسير درست زمان بسياري لازم است.
يونس گفت: جنگ سرد پايان يافته است و همراه با آن، همه انرژي هاي منفي و بدگماني هاي مربوط به آن دوران نيز پايان يافته است ما از سودمند بودن صلح سخن مي گفتيم كه جنگ بر ضد تروريسم و انتقام بوجود آمد و همه سرمايه ها در فن آوري نظامي سرمايه گذاري شد.
سفر مشرف به كشورهاي عربي
ايسنا: ژنرال پرويز مشرف رئيس جمهوري پاكستان براي ديدار از پنج كشور عربي، ديروز اسلام آباد را به مقصد عربستان سعودي ترك كرد.
ژنرال مشرف در اين سفر پنج روزه به كشورهاي عربستان سعودي، امارات متحده عربي، مصر، اردن و سوريه خواهد رفت. رئيس جمهوري پاكستان در اين سفر ضمن ديدار با مقامات اين كشورها در خصوص تحكيم روابط، بررسي اوضاع منطقه به خصوص خاورميانه، مسئله فلسطين و همكاريهاي اقتصادي گفت وگو مي كند. مشرف همچنين در جريان اين سفر در ارتباط با فعال شدن سازمان كنفرانس اسلامي در حل مسائل كشورهاي عضو بحث و مذاكره خواهد كرد.
انتقاد زهرآگين پلوسي از كاخ سفيد
گروه بين الملل- رئيس دموكرات مجلس نمايندگان آمريكا در انتقادي تند كه كاخ سفيد آن را زهرآگين توصيف كرد، تصميم رئيس جمهوري اين كشور در اعزام نيروهاي بيشتر به عراق را به شدت محكوم كرد.
به گزارش خبرگزاري آسوشيتدپرس، نانسي پلوسي، رئيس مجلس نمايندگان آمريكا در مصاحبه با شبكه اي بي سي، جرج بوش، رئيس جمهور آمريكا را به عجله در اعزام نيروهاي جديد به عراق متهم كرد. وي دليل اين تصميم بوش را اطمينان از اين مسئله دانست كه كنگره در زمان جنگ بودجه ارتش را قطع نخواهد كرد.
كاخ سفيد در واكنش به اين سخنان، انتقادات پلوسي را زهر آگين خواند.
خانم پلوسي در اين مصاحبه گفت: جنگ نبايد اجباري هميشگي براي مردم آمريكا باشد. وي افزود: رئيس جمهور مي داند از آنجايي كه نيروها در معرض صدمه قرار مي گيرند، ما منابع مالي  آنها را قطع نخواهيم كرد و به همين دليل اينقدر در اعزام آنها عجله مي كند.
</TEXT>
</DOC>
<DOC>
<DOCID>HAM2-851101-069</DOCID>
<DOCNO>HAM2-851101-069</DOCNO>
<ORIGINALFILE>/1385/851101/news/_learning.htm</ORIGINALFILE>
<ISSUE>يكشنبه 1 بهمن 1385 - سال چهاردهم - شماره4188 - Jan 21, 2007</ISSUE>
<DATE calender="Western">2007-01-21</DATE>
<DATE calender="Persian">1385/11/01</DATE>
<CAT xml:lang="fa">علمی فرهنگی</CAT>
<CAT xml:lang="en">Science and Culture</CAT>
<TITLE>
آشنايي با زيلو و جايگاه آن در صنايع دستي ايران
انعكاس آرامش در خانه ها
مليحه ياوري
</TITLE>
<TEXT>


 زيلو نخ بافته خنكي است كه سلامتي بافنده و مصرف كننده را به مخاطره نمي اندازد و با رنگ هاي ملايم و زيبا آرامش را در خانه ها منعكس مي كند.
زيلو، فرش دشت هاي كوير، داراي ظاهري ساده و بادوام است كه طراوت شن هاي كوير را در شب هاي تابستان به تن آدميان شن زده نشانده و خستگي روز را از آنها مي زدايد. با توجه به اين كه زيلو در نقش و بافت شباهت زيادي به حصير دارد، اما در واقع شكل تكامل يافته اي از حصيربافي است و بافندگان آن از اين صنعت الهام گرفته اند.
ماده اوليه زيلو رشته نخ هاي پنبه اي است كه به آن كلاف گفته مي شود و در پود زيلو از آن استفاده مي شود. براي بافت نيز به استادكاري كه پود را لابه لاي تار زيلو مي كشد و شاگردي كه با استفاده از پنجه پودها را مي كوبد نياز است.
ولي آيا باز هم صداي كوبه هاي زيلوبافي به گوش خواهد رسيد يا دست هاي مأنوس با نخ، پشم و كوبه بايد آرام آرام به خود استراحت دهند؟!
زيلو از قديمي ترين محصولات دستباف است كه به عنوان فرش كم بهاي نخ بافت كه در تابستان ايجاد خنكي مي كند، مورد استفاده قرار مي گيرد. خاستگاه زيلوبافي، بشنيغان در ميبد يزد بوده و از آن به ديگر نقاط رواج يافته است.
با ورود فناوري جديد به عرصه جهاني،  رونق زيلو از ميان رفته است؛ در حالي كه اين زيرانداز به طور كامل از نخ خالص تهيه شده تا كساني كه حساسيت دارند با استفاده از آن، بي اين كه سلامتي خود را به مخاطره اندازند از قالي هاي پشمي كه سبب بروز بيماري هاي دستگاه تنفسي مي شوند، به دور باشند.
عماد تشكري معاون صنايع دستي سازمان ميراث فرهنگي، صنايع دستي و گردشگري يزد مي گويد: زيلو تنها زيراندازي است كه به صورت كيلويي به فروش مي رسد و به علت قيمت بالاي پنبه، هزينه تمام شده آن گران مي شود؛ به همين دليل،  بازار اقتصادي آن براي مدت زيادي دچار ركود شد و اكنون نسبت به چند سال گذشته فعال تر شده است.
وي با اشاره به اين كه زماني تعاوني زيلو بافان 1300 عضو داشت مي گويد: امروز اين تعاوني تنها 24 عضو فعال دارد كه همگي نابينا هستند و اگر وضعيت زيلوبافي به همين ترتيب ادامه يابد اينها نيز دست از كار خواهند كشيد؛ زيرا ما براي دريافت تسهيلات آنها را به بانك معرفي كرده ايم اما به دليل نبود صرفه اقتصادي در كار، بانك ها از ارائه وام سر باز مي زنند. تنها كمك مالي اين قشر بيمه صنعتگران است كه اگر اجرا شود مشوقي براي آتيه هنرمندان زيلوباف خواهد بود.
عبدالمجيد شريف زاده رئيس پژوهشكده هنرهاي سنتي سازمان ميراث فرهنگي، صنايع دستي و گردشگري، با بيان اين كه براي رونق دوباره زيلوبافي، كارگاه هاي آن را در كاشان و ميبد احيا و راه اندازي كرده ايم، گفت: شكل خريد و فروش هنرهاي سنتي و دستبافت ها و صنايع دستي ما، هريك ويژگي هاي خاص خود را دارد و با گذشت زمان اين شرايط براي آنها محقق شده است؛  بنابراين،  كششي بودن برخي آثار يا قيمت گذاري بر اساس وزن آنها بحث تازه اي نيست و اهميت چنداني ندارد، بلكه نوع نگاه به موضوع بايد تغيير كند و كاربري هاي تازه اي براي آن تعريف شود.
وي مي افزايد: اگر گستردگي و تنوع كار افزايش يابد، متقاضي بيشتري پيدا مي كند؛  در نتيجه قيمت تمام شده آن نيز به نفع بافندگان و توليدكنندگان رشته هاي مختلف خواهد بود.
در حال  حاضر، تنها جايي كه مي تواني زيلوهاي متعددي را كنار هم ببيني، گوشه اي از كاروانسراي شاه عباسي ميبد است كه تنها موزه منحصر به  فرد در اين زمينه محسوب مي شود و در آن زيلويي با قدمت بيش از 700 سال نيز وجود دارد.
اين اثر را علي بيدي ابن حاجي ميبدي به سال 808 هجري قمري با طرح محرابي و فنون خاصي و با 3 رنگ آبي، سفيد و قرمز به هم بافته است. در اين موزه، زيلوها به دو گروه قديم و جديد تقسيم شده اند و تعداد آنها از 50 عدد تجاوز نمي كند،  زيلوهاي جديد در اندازه هاي كوچكتر و در سال هاي اخير در كارگاه هاي احيايي ساخته شده است.
معاون صنايع دستي استان يزد معتقد است، زيلو زيرانداز بسيار مناسبي براي فروش در كشورهاي اروپايي است كه استفاده از مواد اوليه طبيعي را پيش گرفته و هنوز جاي برنامه ريزي و كار دارد.
در حال  حاضر زيلو بافي در استان يزد از رونق كمي برخوردار است و حتي تا چند دهه پيش، جز در ميبد، زيلوبافي رواج عمده اي نداشت.
امروزه زيلو، بيشتر براي استفاده در مساجد و زيارتگاه ها مورد استفاده قرار مي گيرد؛ زيرا آرامشي كه در رنگ زيلوها به چشم مي خورد، سادگي و آرامش را متبادر مي كند.
همه رنگ هايي كه در زيلو به كار مي رود، از يگان هاي كويري تهيه مي شود، ماده اوليه ساخت اين رنگ ها عموماً  گياه روناس(قرمز)،  نيل(آبي)و پوست گردو(قهوه اي روشن)است و علت استفاده از رنگ هاي گياهي ثبات آن به هنگام شستشو و مقاومت در برابر اشعه خورشيد است.
از نظر كاربردي، زيلوها به 3 دسته تقسيم مي شوند: نخست زيلوهايي كه با رنگ آبي و سفيد بافته مي شوند و مختص مساجد و اماكن متبركه هستند؛ دوم زيلوهاي جوهري كه با رنگ آبي و گلي بافته مي شوند، براي مصارف خانگي به كار مي روند و نسبتاً  ارزان قيمت هستند و سوم زيلوهاي نفتال كه با رنگ سبز و گلي بافته شده و مرغوب ترين نوع زيلو به شمار مي رود. 2 نقش عمده در زيلو به كار مي رود؛ نقش حاشيه يا daj و نقش كار يا زمينه.
نقش حاشيه، ثابت و يكنواخت است و از نقوش گوناگوني چون پرت توده،  زلفك، ركنه دوني يا ركن  الدين، هشت پركوچك، هشت پر بزرگ، بندرومي و كليد تشكيل مي شود، اما نقش زمينه بسته به ذوق بافنده يا مكان مورد استفاده تغيير مي يابد.
نفيس ترين زيلوي ميبد به قرن 12 هـ.ق تعلق دارد كه بر آن 24 سجاده طراحي شده و در حاشيه آن نام واقف و تاريخ 1118 هجري قمري نقش بسته است. از ديگر زيلوهاي قديمي و بي نظير بافت ميبد،  مي  توان به زيلوي مسجد جامع هفتاد در عقدا مربوط به قرن 11 هجري قمري اشاره كرد؛ زيلوي آويخته در مسجد امير چخماق مربوط به قرن 13 هجري قمري و زيلوهاي كهنه مسجد ركن آباد نيز از آن جمله اند.
نگذاريم با رفتن پيشكسوتان و آنها كه با عشق به پودهاي زيلو مي كوبند، اين هنر اصيل رخت بربندد و تنها موزه اي از آن باقي ماند.
</TEXT>
</DOC>
<DOC>
<DOCID>HAM2-851101-070</DOCID>
<DOCNO>HAM2-851101-070</DOCNO>
<ORIGINALFILE>/1385/851101/news/_learning.htm</ORIGINALFILE>
<ISSUE>يكشنبه 1 بهمن 1385 - سال چهاردهم - شماره4188 - Jan 21, 2007</ISSUE>
<DATE calender="Western">2007-01-21</DATE>
<DATE calender="Persian">1385/11/01</DATE>
<CAT xml:lang="fa">علمی فرهنگی</CAT>
<CAT xml:lang="en">Science and Culture</CAT>
<TITLE>
مرور
چهارمحال و بختياري مخفي گاه بوم هاي صخره  اي  زاگرس
</TITLE>
<TEXT>
گروه علمي فرهنگي- استان چهارمحال و بختياري در ميان كوه هاي سر به فلك كشيده  زاگرس و در بلندترين نقطه  ايران با بناهاي تاريخي زيبا و چشم اندازهاي طبيعي حيرت انگيز قرار دارد.
راه پلكاني خدا آفرين يكي از ديدني هاي اعجاب آور استان چهارمحال و بختياري است. پل خدا آفرين، گذرگاهي طبيعي در جنوب بازفت در شهرستان كوهرنگ است كه براثر ريزش صخره هاي كوه مجاور روي رودخانه بازفت در زماني نامشخص، به وجود آمده است. در قرن هاي ميانه  اسلامي(ايلخاني و صفوي)بر بوم صخره هاي صاف و غيرقابل عبور ساحل غربي خدا آفرين، راهي سنگي با 52 پله و جان پناهي مناسب براي عبور آسان كوچ گران حجاري شده است.
بناي چهارتاقي منج يكي ديگر از بناهاي استان چهارمحال و بختياري است كه بر فراز كوهي رفيع و در ارتفاع 2500 متري از سطح دريا در مسير جاده اي باستاني واقع در شهرستان لردگان با هدف نظارت بر رفت وآمد كاروان ها ساخته شده است. بناي اصلي چهارتاقي منج، چهار برج نمادين به ارتفاع هفت متر و دروازه اي براي عبور كاروان ها و محلي براي گرفتن ماليات داشته است. مصالح به كار رفته در اين بنا، سنگ و ملات گچ نيم پخته  نيم كوب است. مرمت اين بنا در سال هاي پيش صورت گرفته و مساحت آن نيز حدود 250 مترمربع است. پست شليل نيز پاسگاهي است بر سر تنگه  شليل واقع در شهرستان اردل كه توسط رضاشاه درپي اغتشاش ها و شورش هاي محلي، بويژه سردار مجاهد بختياري و براي كنترل رفت وآمد در اين محل برپا شده است. مصالح بنا، سنگ قلوه و لاشه و گچ به سبك معماري جديد است كه آغاز نفوذ معماري غربي را در ايران نشان مي دهد. مساحت بنا نيز حدود 350 مترمربع بوده و اكنون درحال مرمت است.
گذرگاه مرواريد نيز از جمله گذرگاه هاي مهم در مسير جاده  دزپارت در شهرستان اردل است كه روزهاي آخر عمر خود را سپري مي كند و در آب گيري سد كارون چهار تا پنج سال آينده براي هميشه زير آب خواهد رفت. راه پلكاني، سنگ نگاره و كتيبه ها از مهم ترين بخش هاي ديدني و برجا مانده در اين مكان اند و قدمت آن ها به دوره  اسلامي برمي گردد.
قلعه  دهناش نيز از معدود قلعه هاي سالم و بازمانده در سرزمين بختياري است كه در اواخر دوره  قاجار توسط آمحمد كلانتر ايل موري در روستاي دهناش شهرستان كوهرنگ ساخته شد.
امروزه از اين بناي زيبا، تنها سردري سنگي، اتاق پنج دري و بخشي از بناهاي جانبي آن سالم مانده اند. مصالح به كار رفته در اين بنا بيشتر سنگ است و مساحت زيربناي آن به حدود يك هزار مترمربع مي رسد. اكنون اين بنا مرمت مي شود.
امامزاده حمزه بن علي(ع)يكي ديگر از بناهاي تاريخي استان چهارمحال و بختياري است كه در پنج كيلومتري غرب بلداجي در شهرستان بروجن و بر فراز ارتفاع هاي منطقه در دوره  صفوي احداث شده است. همچنين بازارچه  سنتي، فصلي، چادرهاي صحرايي زايران، امكانات رفاهي، فضاي سبز دامنه  كوه و مجاورت با تالاب چغاخور، اين محل را به پرجاذبه ترين مكان هاي زيارتي و سياحتي استان تبديل كرده است. مساحت اين بنا همراه با الحاق هاي آن حدود 300 مترمربع است و مرمت هاي اضطراري روي آن انجام شده اند.
</TEXT>
</DOC>
<DOC>
<DOCID>HAM2-851101-071</DOCID>
<DOCNO>HAM2-851101-071</DOCNO>
<ORIGINALFILE>/1385/851101/news/_learning.htm</ORIGINALFILE>
<ISSUE>يكشنبه 1 بهمن 1385 - سال چهاردهم - شماره4188 - Jan 21, 2007</ISSUE>
<DATE calender="Western">2007-01-21</DATE>
<DATE calender="Persian">1385/11/01</DATE>
<CAT xml:lang="fa">علمی فرهنگی</CAT>
<CAT xml:lang="en">Science and Culture</CAT>
<TITLE>
ايران زيبا
تفرجگاه زيباي تبريزي هاحميد دهقان
</TITLE>
<TEXT>


 ائل گؤلو(شاه گؤلوي سابق)يكي از گردشگاه هاي زيبا و دل انگيز تبريز است كه در جنوب شرقي اين شهر بر دامنه تپه اي قرار دارد. استخر بزرگ مربع شكلي در پايين تپه احداث شده. از ميان پله ها و از بالاي تپه پيوسته آب زلالي به پارك زيباي اطراف استخر به شكل آبشار روان است.
در مركز استخر ائل گؤلو، عمارت زيبايي با معماري سنتي در آغوش پارك فرح بخش و استخر آن جلوه اي تماشايي دارد. اين عمارت هم اكنون رستوران پارك ائل گؤلو است كه بناي اوليه آن را به پيش از دوره صفويه و آق قويونلو نسبت داده اند.
اين بناي زيبا يك بار در زمان صفويه و بار ديگر در دوره قاجاريه هنگام حكمراني قهرمان ميرزا، پسر عباس ميرزا نايب السلطنه بازسازي شد، ولي در سال 1348 به علت نفوذ رطوبت و احتمال فروريزي به دستور استاندار وقت تخريب شد، ولي يك وكيل دادگستري به نام دكتر حميد وارسته كه شهردار تبريز شده بود، به بازسازي آن همت گماشت و از مهندس هوشنگ سيحون، آرشيتكت معروف ايران ياري خواست. مهندس سيحون با مشاهده عكس بناي قديم و با در نظر گرفتن سبك معماري آن، نقشه اي تهيه و به مردم تبريز اهدا كرد و ساختماني در دوطبقه احداث شد كه گردشگران و اهالي تبريز از پذيرايي در آن با تماشاي منظره پارك و فضايي باشكوه لذت مي برند. گردش در ائل گؤلو، علاوه بر اوقات غروب و پاسي از شب، بامداد هر روز با پياده روي گروهي مردم از پير و جوان و مرد و زن جريان دارد.
دكتر وارسته از دوران شهرداري خود در تبريز خاطرات فراواني دارد كه در كتابي منتشر شده است. وي در بيان يك خاطره مربوط به ائل  گؤلو مي گويد: پس از تجديد بناي عمارت و آماده سازي پارك اطراف با طراحي يك مهندس خارجي، يك مجسمه زيبا از عاشيق هاي تبريز را كه يك جوان مبتكر به نام بهروز حشمت از خرده فلزات مصرفي كارگاه فني شهرداري ساخته بود، در وسط پارك در مكان مناسبي نصب كرديم كه با استقبال فراوان روبه رو شد و مردم دسته دسته در كنار مجسمه عكس مي گرفتند. بيش از دو ماه از نصب اين مجسمه نگذشته بود كه يكي از مقامات وقت با ايراد گرفتن از طرح لباس عاشيق ها، به استاندار مي گويد كه مجسمه را بردارند و چنين شد كه مجسمه پرطرفدار گردشگران پارك از محل خود برداشته شد.
</TEXT>
</DOC>
<DOC>
<DOCID>HAM2-851101-072</DOCID>
<DOCNO>HAM2-851101-072</DOCNO>
<ORIGINALFILE>/1385/851101/news/_shari.htm</ORIGINALFILE>
<ISSUE>يكشنبه 1 بهمن 1385 - سال چهاردهم - شماره4188 - Jan 21, 2007</ISSUE>
<DATE calender="Western">2007-01-21</DATE>
<DATE calender="Persian">1385/11/01</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
عمليات احداث نمايشگاه بين المللي تهراندر شهر آفتاب آغاز شد
</TITLE>
<TEXT>


گروه شهري - مجموعه 32 هزار هكتاري شهر آفتاب كه پيش بيني شده تا 300 هزارهكتار قابل توسعه باشد تبديل به منطقه اي مستقل تحت عنوان منطقه 23 شهر تهران خواهد شد.
به گزارش همشهري اين خبر صبح ديروز در مراسم شروع عمليات اجرايي پروژه نمايشگاه بين المللي جديد تهران در محل شهر آفتاب توسط مهدي چمران رئيس شوراي اسلامي شهر تهران اعلام شد.
وي ضمن اعلام آمادگي مديريت شهري در تحقق اين مهم گفت: شايسته نيست شهر آفتاب با مركزيت و محوريت حرم مطهر حضرت امام خميني تحت نظارت ساير شهرداري ها يا بخشداري ها اداره شود.
چمران خواستار اداره شهر آفتاب در قالب منطقه اي مستقل شد كه البته اين پيشنهاد هم اكنون در وزارت كشور و استانداري تهران در حال بررسي است.
رئيس شوراي اسلامي شهر تهران گفت: در زمان آقاي موسوي لاري
به عنوان وزير كشور دولت آقاي خاتمي و شهردار وقت پيشنهاد اداره شهر آفتاب به عنوان منطقه ويژه مطرح شد اما عملي نگرديد و هم اكنون نيز بحث بخشداري شدن شهر آفتاب مطرح است كه زيبنده و شايسته نيست.
به گفته چمران، اتفاق نظر بر اين است كه شهر آفتاب به عنوان منطقه 23شهر تهران قلمداد شود. بنا براين گزارش، صبح ديروز در مراسم كلنگ زني ساخت مجموعه نمايشگاه بين المللي جديد شهر تهران محمد باقر قاليباف شهردار تهران گفت: اين مجموعه در دو مرحله جمعا به مدت 4 سال با مشاركت بخش خصوصي و با هزينه اي معادل 800 ميليارد احداث خواهد شد و پيش بيني مي شود تا 50 سال آينده كليه نياز شهر را در عرصه نمايشگاهي تأمين نمايد.
وي كل مساحت نمايشگاه را 120 هكتار دانست كه قرار است يك ميليون و 500 هزار متر مربع بنا در آن احداث شود و روزانه ظرفيت پذيرش 300 هزار نفر را داشته باشد.
وي در توضيح اين مطلب گفت: در بهمن ماه و دهه فجر سال 87 مرحله اول اين پروژه با 4 سالن به وسعت 15 هزار متر مربع آماده بهره برداري مي شود و متعاقب آن نمايشگاه بين المللي فعلي با ظرفيت بيشتر به شهر آفتاب منتقل خواهد شد، در مرحله دوم يعني بهمن ماه سال 89 نيز شاهد افتتاح
6 سالن ديگر اين نمايشگاه خواهيم بود.
وي از جاذبه هاي اين مجموعه را برخورداري از آب نماها، ساخت مجسمه هاي اساطير ايران باستان، استخر با فواره هاي نوراني و يادمان آفتاب درگرداگرد آن، سه ورودي اصلي براي بازديد كنندگان و چندين ورودي براي برپا كنندگان و كاركنان نمايشگاه، باغچاله ها و طاقواره هايي به سبك سي و سه پل، هتل 5 ستاره با 350 اتاق و... دانست. وي با اشاره به راه هاي دسترسي به نمايشگاه بين المللي جديد در شهر آفتاب گفت: پيش بيني هاي لازم براي حمل و نقل مراجعين انجام شده و هم اكنون نيز بزرگراه هاي خليج فارس، قم، ساوه و آزادگان راه هاي دسترسي براي اين نمايشگاه بوده و با تكميل بزرگراه كهريزك ـ صالح آباد در سال آينده و همچنين احداث يك ايستگاه مترو داخل اين نمايشگاه حمل و نقل مراجعان را تسهيل مي كند.
قاليباف همچنين از افتتاح تونل توحيد همزمان با بهره برداري نمايشگاه بين المللي جديد تهران خبر داد.
قاليباف به همه شهروندان تهراني اطمينان داد كه مجموعه شهرداري تهران و شوراي اسلامي اين شهر با عقلانيت، پختگي و دقت لازم به همه ابعاد توجه داشته و هوشمندانه تمام مسايل ريز و درشت شهر را تا حل نهايي دنبال مي كنند.
بنابراين گزارش، شهر آفتاب كه به صورت باغ شهر طراحي شده و دوسوم از مساحت آن به جنگل و بوستان و فضاهاي فرهنگي، هنري، آموزشي و خدماتي اختصاص دارد، قرار است  به نماد ملي در عرصه هاي تحقيقاتي، گردشگري، فرهنگي، خدماتي و نماد وحدت و آشنايي مردم سراسر دنيا با دستاوردها و شايستگي هاي ايران تبديل شود.
به گزارش همشهري، انصاري، توليت آستان امام خميني(ره)نيز در اين مراسم خواستار نصب روزشمار و زمان بندي براي افتتاح اين پروژه شد و گفت: انتظار داريم تا اين پروژه بدون مشكلات مالي و تداركاتي هرچه سريعتر جلوتر از زمان بندي به بهره برداري برسد. وي تاكيد كرد: از همه دستگاه هاي دولتي خواستاريم كه براي بهره برداري هرچه سريعتر از اين پروژه همكاري هاي لازم را به عمل آورند.
</TEXT>
</DOC>
<DOC>
<DOCID>HAM2-851101-073</DOCID>
<DOCNO>HAM2-851101-073</DOCNO>
<ORIGINALFILE>/1385/851101/news/_shari.htm</ORIGINALFILE>
<ISSUE>يكشنبه 1 بهمن 1385 - سال چهاردهم - شماره4188 - Jan 21, 2007</ISSUE>
<DATE calender="Western">2007-01-21</DATE>
<DATE calender="Persian">1385/11/01</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
نايب رئيس شوراي شهر: طرح جامع به چندين دهه بي برنامگي پايتخت پايان مي دهد
انتقاد از منتقل نشدن دفاتر غيرضروري شركت ها و ادارات دولتي  از تهران
</TITLE>
<TEXT>
گروه شهري - نايب رئيس شوراي اسلامي شهر تهران معتقد است، در صورت اجراي كامل و دقيق طرح جامع و تفصيلي شهر تهران، معضلات اين شهر به تدريج كاهش مي يابد و ديگر نيازي به انتقال پايتخت نيست.حسن بيادي در اين باره مي گويد:  طرح جامع و تفصيلي شهر تهران بايد پس از تصويب نهايي، ضمانت اجرايي داشته باشد و همه دستگاه ها خود را ملزم به رعايت آن بدانند.وي با بيان اينكه طرح جامع به چندين دهه بي برنامگي  پايتخت پايان خواهد داد، افزود: در طرح جامع و تفصيلي، تمامي مسايل شهري و سياست هاي راهبردي مربوط به آنها اعم از شهرسازي، اقتصادي، فرهنگي، اجتماعي، ترافيكي و زيست  محيطي با هدف رفع مشكلات  پايتخت ديده شده است، ولي تحقق اين مهم،  منوط به اجراي دقيق و كامل اين طرح هاست كه  در اين صورت، شرايط براي يك زندگي مناسب و توام با استانداردهاي روز فراهم مي شود.
بيادي از تدوين طرح جامع به عنوان يكي از افتخارات مهم دومين دوره شوراي اسلامي شهر تهران ياد كرده، مي گويد: ضمانت اجرايي اين طرح بايد توسط قواي سه گانه شامل مجلس شوراي اسلامي، دولت و قوه قضائيه به درستي فراهم و رعايت آن براي همه دستگاه ها لازم الاجرا تلقي شود.
وي تمركز زدايي از تهران را يكي از راه حل هاي موثر در حل مشكلات تهران مي داند و مي گويد: انتقال مراكز دولتي و سازمان ها و ادارات غيرضروري از همان ابتدا جزو اهداف كاري و اعلام شده رئيس جمهوري بود ولي اين مهم هنوز محقق نشده است، در حالي كه خروج اين گونه ادارات و انتقال آنها به شهرستان ها مي تواند تا حد زيادي در كاهش مشكلات تهران موثر باشد. وي با اشاره به  ضرورت خروج ادارات و سازمان هايي كه عمده فعاليت آنها در شهرستان هاست، مي گويد: وزارت نفت، وزارت صنايع و يا سازمان بنادر و كشتيراني و بسياري از دستگاه هاي ديگر، بر اساس كدام ضرورت و نياز بايد در نقاط مختلف تهران از جمله تپه هاي عباس آباد و يا الهيه  ساختمان هاي متعدد و عظيم داشته باشند. بيادي در عين حال به جاي انتقال پايتخت، انتقال ادارات و سازمان هاي غيرضروري از تهران را پيشنهاد مي كند و مي گويد: با انتقال بخشي از ادارات دولتي به خارج از تهران موافق ولي با انتقال پايتخت مخالفم و به نظر من هويت تهران به پايتخت بودن آن است. بيادي همچنين خاطرنشان مي كند: چنانچه بخش مهمي از ادارات دولتي به خارج از تهران منتقل و مديريت واحد شهري نيز به درستي در تهران محقق شود، بسياري از مشكلا ت كنوني پايتخت حل خواهد شد.
گفتني است، هفته پيش در سيزدهمين نشست تخصصي مديريت دانش شهري تهران كه تحت عنوان افزايش جمعيت تهران و بحران هاي ناشي از آن، با حضور كارشناسان مسايل شهري و متخصصين اين حوزه برگزار شد، بار ديگر گزينه انتقال پايتخت مطرح گرديد و يك كارشناس شهرسازي عنوان كرد كه تمام خط قرمز هاي جمعيتي تهران شكسته شده و تنها را ه نجات تهران جا به جايي پايتخت است.
</TEXT>
</DOC>
<DOC>
<DOCID>HAM2-851101-074</DOCID>
<DOCNO>HAM2-851101-074</DOCNO>
<ORIGINALFILE>/1385/851101/news/_shari.htm</ORIGINALFILE>
<ISSUE>يكشنبه 1 بهمن 1385 - سال چهاردهم - شماره4188 - Jan 21, 2007</ISSUE>
<DATE calender="Western">2007-01-21</DATE>
<DATE calender="Persian">1385/11/01</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
از ابتداي سال 86
رانندگان تاكسي تحت پوشش بيمه تأمين اجتماعي قرار مي گيرند
</TITLE>
<TEXT>
سما: سازمان فرهنگي هنري شهرداري تهران و سازمان مديريت و نظارت بر تاكسيراني طي مراسمي از 15 تاكسيران امين تهراني تقدير و تجليل كردند.
در اين مراسم كه جمعه شب گذشته در فرهنگسراي بهمن برگزار شد، رئيس سازمان مديريت و نظارت بر تاكسيراني شهر تهران، گفت: همايش تجليل از تاكسيرانان نمونه شهر تهران به منظور ارتقاي سطح كيفي تاكسيراني، افزايش روحيه شهروندمداري و اخلاق شهروندي و همچنين ارزش نهادن به زحمات اين قشر زحمتكش در شهر تهران برگزار شده است.
وي در مورد اقدامات سازمان تاكسيراني براي اصلاح وضعيت معيشت رانندگان تاكسي در تهران گفت: شهرداري تهران در حال تدوين بودجه اي دو ميليارد توماني براي پرداخت وام به چهار هزار راننده تاكسي متقاضي است.
وي با بيان اينكه ثبت نام از مسافربرهاي شخصي براي ساماندهي فعاليت آنها از نيمه دوم آذر امسال آغاز شده است، تصريح كرد: ثبت نام از رانندگان تاكسي تا زمان قرار گرفتن تمامي آنها تحت پوشش سازمان تاكسيراني ادامه دارد؛ ضمن اينكه پس از پايان كار ساماندهي، از فعاليت مسافربرهاي شخصي بدون مجوز جلوگيري خواهد شد.
مديرعامل سازمان تاكسيراني شهر تهران افزود: با پيگيري هاي به عمل آمده، وزارت رفاه، لايحه اي جهت بيمه رانندگان تاكسي ارائه كرده و به تصويب رساند كه بر اساس آن، تمامي رانندگان تاكسي از اول فروردين ماه تحت پوشش بيمه تامين اجتماعي قرار مي گيرند. به گفته وي، بر اساس اين مصوبه، رانندگان تاكسي تنها 17 درصد حق بيمه را پرداخت مي كنند و باقي مانده آن توسط دولت پرداخت مي شود. تيموري كرماني گفت كه 41 هزار راننده تاكسي در شهر تهران مشمول اين مصوبه شده و تحت پوشش بيمه تأمين اجتماعي قرار مي گيرند.
</TEXT>
</DOC>
<DOC>
<DOCID>HAM2-851101-075</DOCID>
<DOCNO>HAM2-851101-075</DOCNO>
<ORIGINALFILE>/1385/851101/news/_shari.htm</ORIGINALFILE>
<ISSUE>يكشنبه 1 بهمن 1385 - سال چهاردهم - شماره4188 - Jan 21, 2007</ISSUE>
<DATE calender="Western">2007-01-21</DATE>
<DATE calender="Persian">1385/11/01</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
استقرار پليس مترو تا پايان امسال در ايستگاه ها
</TITLE>
<TEXT>
سما: مديرعامل شركت بهره برداري راه آهن شهري تهران و حومه، از اجراي طرح پليس مترو و استقرار نيروهاي پليس در ايستگاه هاي مترو در صورت اتمام مقدمات جذب و گزينش نيروهاي لازم توسط نيروي انتظامي تا پايان سال جاري خبر داد.
جعفر ربيعي با اعلام اين خبر، گفت: در حال حاضر با كمبود نيروهاي پليس در ايستگاه هاي مترو مواجه هستيم كه اميدواريم با اجراي طرح پليس مترو و استقرار نيروهاي بيشتر در ايستگاه ها، اين كمبود برطرف شود. وي با بيان اينكه در حال حاضر پليس مترو در ايستگاه هايي مستقر هستند اما واقعيت اين است كه با كمبود نيروي پليس در ايستگاه ها مواجهيم، تصريح كرد: شركت مترو اين آمادگي را دارد كه در صورت پايان عمليات جذب و گزينش نيروهاي پليس توسط نيروي انتظامي، بر اساس مصوبه اي كه از سوي وزارت كشور در اين زمينه ابلاغ شده امكانات و فضاي مورد نياز براي استقرار نيروهاي پليس را در ايستگاه هاي مترو فراهم كند. ربيعي افزود: در صورتي كه نيروي انتظامي بتواند هرچه سريعتر مقدمات مربوط به جذب، گزينش و آموزش نيروهاي پليس را فراهم كند، طرح پليس مترو در تمام ايستگاههاي مترو تا پايان امسال عملياتي خواهد شد.
</TEXT>
</DOC>
<DOC>
<DOCID>HAM2-851101-076</DOCID>
<DOCNO>HAM2-851101-076</DOCNO>
<ORIGINALFILE>/1385/851101/news/_shari.htm</ORIGINALFILE>
<ISSUE>يكشنبه 1 بهمن 1385 - سال چهاردهم - شماره4188 - Jan 21, 2007</ISSUE>
<DATE calender="Western">2007-01-21</DATE>
<DATE calender="Persian">1385/11/01</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
بسيج تشكل هاي مردمي براي اجراي برنامه هاي آموزشي سازمان بازيافت
</TITLE>
<TEXT>
سما: براي اجراي برنامه هاي آموزشي با موضوع مديريت پسماند توسط سازمان بازيافت و تبديل مواد، تشكل هاي مردمي بسيج مي شوند.
حسين بيژني مدير عامل سازمان بازيافت و تبديل مواد ضمن بيان اين مطلب اظهار داشت: دوره هاي آموزشي اين سازمان با هدف افزايش مشاركت هاي مردمي و بالا رفتن ميزان بازيافت برگزار خواهد شد.
وي افزود: تشكل هاي غير دولتي، شهرياران جوان، استادان و متخصصين و نيروهاي بسيجي براي اجراي اين برنامه ها اعلام آمادگي كرده اند و هر يك از گروه ها براي آموزش دادن به قشر و طبقه اي خاص از شهروندان تهراني در نظر گرفته خواهند شد. وي تصريح كرد: براي تحقق اين امر همچنين از همكاري روحانيون مساجد، مديران ادارات و سازمان ها و مديران و معلمان نيز بهره مند خواهيم شد.
</TEXT>
</DOC>
<DOC>
<DOCID>HAM2-851101-077</DOCID>
<DOCNO>HAM2-851101-077</DOCNO>
<ORIGINALFILE>/1385/851101/news/_shari.htm</ORIGINALFILE>
<ISSUE>يكشنبه 1 بهمن 1385 - سال چهاردهم - شماره4188 - Jan 21, 2007</ISSUE>
<DATE calender="Western">2007-01-21</DATE>
<DATE calender="Persian">1385/11/01</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
نصب 5 هزار مخزن جديدجمع آوري مكانيزه زباله
</TITLE>
<TEXT>
گروه شهري- سازمان خدمات موتوري شهرداري تهران 5 هزار مخزن جديد جمع آوري زباله در خيابانها، گذرگاه هاي فرعي و مناطقي كه با كمبود مخزن مواجه بوده اند، طي هفته جاري توزيع كرد.
مديرعامل سازمان خدمات موتوري شهرداري تهران با اعلام اين خبر گفت:  براي رفع مشكل تردد خودروهاي جمع آوري زباله در معابر و كوچه هاي كم عرض نيز مخازن متحرك نصب مي شود.
مصطفي سليمي با اشاره به اينكه در حال حاضر اجراي طرح مكانيزه جمع آوري زباله ها در 122 ناحيه پايتخت عملياتي شده است، اما براساس اعلام نياز مناطق و نواحي هنوز در برخي از نقاط و خيابانهاي فرعي با كمبود مخازن مواجهيم، افزود: در برخي محلات و خيابانها مخازن جمع آوري زباله با فاصله نصب شده اند كه براي جبران اين كمبود طي چند روز گذشته 5 هزار مخزن جديد خريداري شده و هم اكنون نيز كار توزيع اين مخازن در سطح محلات،  خيابانها و كوچه هاي مورد نياز ادامه دارد.
</TEXT>
</DOC>
<DOC>
<DOCID>HAM2-851101-078</DOCID>
<DOCNO>HAM2-851101-078</DOCNO>
<ORIGINALFILE>/1385/851101/news/_siasi.htm</ORIGINALFILE>
<ISSUE>يكشنبه 1 بهمن 1385 - سال چهاردهم - شماره4188 - Jan 21, 2007</ISSUE>
<DATE calender="Western">2007-01-21</DATE>
<DATE calender="Persian">1385/11/01</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
به  دليل ربودن پنج ديپلمات در اربيل عراق
ايران از آمريكا شكايت كرد
كاخ سفيد انتقاد نانسي پلوسي رئيس كنگره آمريكا را از سياست هاي بوش زهرآگين خواند
</TITLE>
<TEXT>
گروه سياسي- دفتر نمايندگي ايران در سازمان ملل از آمريكا بدليل ربودن ديپلمات هاي ايراني در عراق به اين سازمان شكايت كرد.
پس از آنكه چند روز پيش وزير خارجه كشورمان از طرح اين شكايت خبر داده بود، ايسنا گزارش داد مهدي دانش يزدي، معاون سفير دائم ايران در سازمان ملل در نامه اي به دبيركل جديد اين سازمان اقدام غيرقانوني نظاميان آمريكايي در حمله به كنسولگري ايران در اربيل را محكوم و با طرح شكايت جمهوري اسلامي ايران آزادي فوري ديپلمات هاي ايراني دستگير شده در عراق را خواستار شد.
بر اساس اين گزارش، مهدي دانش يزدي در نامه  خود به دبيركل سازمان ملل، آمريكا را به نقض فاحش" اصول مبنايي حقوق بين الملل و معاهدات ديپلماتيكي كه حمله عليه نمايندگي هاي ديپلماتيك را منع مي كند" محكوم كرد.
وي افزود: جمهوري اسلامي ايران دولت آمريكا را مسئول اصلي پيامدهاي اين اقدام غير قانوني و به خطرافتادن سلامت و امنيت كاركنان خود مي داند و دولت جمهوري اسلامي ايران حق دارد اين مساله را از طريق مجامع بين المللي دنبال كند.
ديپلمات ها اين هفته آزاد مي شوند
ايرنا: سفير جمهوري اسلامي ايران در بغداد گفت: ديپلمات هاي ايراني ربوده شده توسط آمريكا طي هفته جاري آزاد مي شوند. حسن كاظمي قمي تأكيدكرد: دولت عراق اطمينان داده كه 5 ديپلمات ايراني كه نيروهاي آمريكايي10 روز پيش آنها را در شهر اربيل ربودند، اين هفته آزاد خواهند شد.
وي افزود: مسووليت حمايت و حفاظت از دفاتر و نمايندگي هاي ديپلماتيك برعهده دولت ميزبان است و بر اين اساس دولت عراق از اولين ساعات وقوع حادثه، براي آزادي اين 5 ديپلمات تلاش كرده است. سفيرجمهوري اسلامي ايران خاطرنشان كردكه اينگونه رفتارهاي خودسرانه آمريكاييها هرگز بر روابط صميمي و تاريخي 2 كشور همسايه ايران و عراق اثر نامطلوب نخواهد گذاشت.
در همين حال وزير امور خارجه عراق گفت: دولت عراق در حال بررسي گسترده  توافقات ديپلماتيك با ايران است و امكان دارد محدوديت جديدي را بر آن ها اعمال كند. هوشيار زيباري در گفت وگو با روزنامه آمريكايي نيويورك تايمز تأكيد كرد: عراق تصميم گرفته است كنترل هاي ديپلماتيك بر روي مقامات ايراني را تشديد كند و بر دريافت جزء به جزء برنامه  سفرهاي نمايندگان اين كشور به منظور هماهنگي نزديك تر با بغداد و ايجاد برخي تعهدات مبني بر اين كه ايراني ها با گروه هاي مسلح همكاري نمي كنند، اصرار دارد. زيباري افزود: ممكن است عراق درخواست كند كه سفرهاي مقامات ايراني شخصا از سوي نخست وزير تاييد شود.
وزير امور خارجه  عراق با اشاره به اينكه پس از دستگيري 2 ديپلمات ايراني در 20 دسامبر گذشته به ايراني ها اطلاع داده است كه بايد در برخي توافقات ديپلماتيك ميان دوكشور بازنگري شود، خاطرنشان كرد: بازديدكنندگان ايراني كه پاسپورت ديپلماتيك دارند لازم است توضيح روشني درخصوص ماهيت مأموريت شان در عراق و مدت احتمالي مسافرت شان ارائه كنند و ممكن است لازم باشد درباره ديدارهايي كه ممكن است توجه آمريكايي ها را جلب كند توضيحاتي ارائه دهند. زيباري افزود كه اين مقوله افراد سپاه پاسداران را نيز شامل مي شود.
وي همچنين مدعي شد مقاماتي كه در دفتر ارتباطاتي ايران در اربيل دستگير شدند، موقعيت ديپلماتيك ندارند.
رايزني زيباري و خليل زاد
در همين حال، وزير خارجه عراق با سفير آمريكا در اين كشور درباره تداوم بازداشت ديپلمات هاي ايراني گفت وگو كرد. زيباري در اين ديدار با اشاره به مسائل مشترك بغداد و واشنگتن از جمله اوضاع امنيتي، سياسي، تحركات ديپلماتيك در منطقه و اقدامات بين المللي و منطقه اي براي حمايت از دولت منتخب عراق، موضوع تداوم بازداشت اعضاي دفتر كنسولگري ايران در اربيل توسط نيروهاي آمريكايي و آخرين تحولات مربوط به اين مسأله را مورد بحث و بررسي قرار داد.
تعليق، شرط مذاكره
مهر نيز گزارش داد پس از سخنان طالباني مبني بر اعلام آمادگي ايران براي مذاكره با آمريكا در مورد عراق، سخنگوي شوراي امنيت ملي آمريكا در گفتگو با خبرگزاري فرانسه گفت: به محض اينكه ايران فعاليت هاي غني سازي هسته اي و بازفرآوري را متوقف كند آمريكا با اين كشور وارد مذاكره خواهد شد.
تأكيد فرانسه بر اهميت ايران
سفير فرانسه در واشنگتن تأكيدكرد: تعامل با ايران بايد از طريق گفت وگوي مستقيم و به رسميت شناختن نقش اين كشور به عنوان يك قدرت مهم منطقه اي صورت پذيرد. ژان دويد لويت افزود: راه به دست آوردن همكاري ايران اذعان به اين است كه آن ها بايد نقشي را در منطقه ايفا كنند. وي همچنين از تمايل دولت متبوعش مبني بر مشاركت ايران به عنوان نيرويي مثبت در منطقه خبر داد.
</TEXT>
</DOC>
<DOC>
<DOCID>HAM2-851101-079</DOCID>
<DOCNO>HAM2-851101-079</DOCNO>
<ORIGINALFILE>/1385/851101/news/_siasi.htm</ORIGINALFILE>
<ISSUE>يكشنبه 1 بهمن 1385 - سال چهاردهم - شماره4188 - Jan 21, 2007</ISSUE>
<DATE calender="Western">2007-01-21</DATE>
<DATE calender="Persian">1385/11/01</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
لايحه مديريت خدمات كشوري سه شنبه در دستور كار مجلس
</TITLE>
<TEXT>


گروه سياسي نمايندگان مجلس سه شنبه اين هفته لايحه مديريت خدمات كشوري را پس از تصويب كميسيون مشترك مطابق اصل 85، در صحن علني مورد بررسي قرار خواهند داد.
با وجود اينكه غلامعلي حداد عادل با اشاره به برخي نگراني هاي دولت از بار مالي اين لايحه، در كنفرانس مطبوعاتي هفته گذشته خود از استرداد لايحه مذكور توسط دولت خبر داده بود، حميدرضا حاجي بابايي عضو هيات رئيسه مجلس گفت: اين درخواست دولت قبل از توافق نهايي كميته منتخب نمايندگان با دولت بوده است و امر تازه اي نيست ولي به هرحال اگر تا روز سه شنبه دولت بر استرداد قبلي خود باقي بماند، در صحن علني اول براي استرداد راي گيري خواهد شد و در صورتي كه استرداد راي بياورد براي زمان بندي لايحه مذكور راي گيري خواهد شد.
نماينده همدان تصريح كرد: از لحاظ آيين نامه داخلي مجلس با توجه به اينكه كليات اين لايحه را نمايندگان تصويب كرده اند، دولت ديگر نمي تواند بدون راي نمايندگان لايحه را استرداد كند و در صورتي كه مجلس به استرداد راي ندهد، لايحه مديريت خدمات كشوري همان حكم لايحه را دارد و مشكل بار مالي آن نيز حل مي شود. وي افزود: اين لايحه به طور قطع اين هفته در صحن علني مطرح مي شود و هيات رئيسه بيش از اين نمي  تواند راي نمايندگان را به تاخير بيندازد.
4 تحقيق و تفحص در دستور كار نمايندگان
نمايندگان مجلس همچنين تحقيق و تفحص از عملكرد شهرداري تهران، تحقيق و تفحص از هزينه هاي تبليغاتي نامزدهاي رياست جمهوري در دوره نهم، تحقيق و تفحص از صندوق بيمه محصولات كشاورزي و تحقيق و تفحص از بانك هاي دولتي را در دستور كار اين هفته خود دارند. كميسيون هاي برنامه و بودجه، عمران و اقتصادي به ترتيب اين تحقيق و تفحص ها را تصويب كرده اند.
ادامه تجميع
نمايندگان ادامه رسيدگي به گزارش كميسيون امنيت ملي و سياست خارجي در مورد طرح تجميع انتخابات دوره هشتم مجلس با دوره دهم رياست جمهوري و گزارش كميسيون برنامه و بودجه و محاسبات در مورد طرح استفساريه ماده 108 قانون برنامه چهارم توسعه اقتصادي، اجتماعي و فرهنگي جمهوري اسلامي ايران را نيز بررسي مي كنند.
13 وزير در خانه ملت
دوازده وزير كابينه ازجمله وزراي آموزش و پرورش، علوم، كشور، دفاع، دارايي در جلسات مجلس حاضر خواهند شد تا به سئوالات نمايندگان پاسخ دهند. كميسيون امنيت ملي و سياست خارجي نيز سه شنبه نشست مشتركي را با فرماندهي نيروي انتظامي و معاونين وي برگزار خواهد كرد.
</TEXT>
</DOC>
<DOC>
<DOCID>HAM2-851101-080</DOCID>
<DOCNO>HAM2-851101-080</DOCNO>
<ORIGINALFILE>/1385/851101/news/_siasi.htm</ORIGINALFILE>
<ISSUE>يكشنبه 1 بهمن 1385 - سال چهاردهم - شماره4188 - Jan 21, 2007</ISSUE>
<DATE calender="Western">2007-01-21</DATE>
<DATE calender="Persian">1385/11/01</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
در بحبوحه تلاش اروپا براي گسترش تحريم هاي قطعنامه 1737
سولانا: باب مذاكره با ايران باز است
</TITLE>
<TEXT>


گروه سياسي- پس از آنكه منابع خبري از تلاش اتحاديه اروپا براي اعمال تحريم هاي شديدتر برضد برنامه هسته اي ايران خبر دادند، روز گذشته خاوير سولانا، مسئول سياست خارجي اتحاديه اروپا گفت: باب مذاكرات با ايران هميشه باز بوده و موضع اتحاديه اروپا، گفت وگو در مورد پرونده هسته اي ايران است.
به گزارش ايسنا، وزيران خارجه اتحاديه اروپا قرار است فردا در نشستي به بررسي قطعنامه 1737 شوراي امنيت درباره تحريم ايران پرداخته و موضوع گسترش دامنه قطعنامه به منظور ايجاد ممنوعيت هاي بيشتر مسافرتي براي مقامات ايراني و همچنين مسدود شدن بيشتر سرمايه  شركت هاي ايراني مرتبط با برنامه هسته اي را بررسي كنند. در همين حال، ايرنا گزارش داد خاويرسولانا با تأكيد بر بازبودن باب مذاكرات در بروكسل به خبرنگاران گفت: من هرگز طرفدار استفاده از زور عليه ايران يا كشور ديگري نبودم و معتقدم ديپلماسي و مذاكره، راهي است كه كشورهاي اروپايي بايد كماكان حفظ كنند. وي اظهار داشت: اميدوارم ايرانيان به درخواست هاي بين المللي پاسخ مثبت دهند. سولانا همچنين در پاسخ به پرسشي در مورد تصميم فرانسه براي اعزام يك فرستاده ويژه به ايران، گفت: به نظر من هميشه امكان برقراري تماس با ايران وجود دارد.
ادعاي معاون رايس
از سوي ديگر، معاون وزير امور خارجه آمريكا تاكيد كرد كه كشورش نمي خواهد ايران به قدرتي هسته اي تبديل شود. به گزارش ايسنا نيكلاس برنز در گفتگو با روزنامه زمان تركيه با طرح اين ادعا كه ايران دچار اختلافات داخلي است، افزود: اگر ايران از نظر داخلي دچار اختلاف نبود پيشنهاد كاندوليزا رايس براي مذاكره  را مي پذيرفت. برنز در بخش ديگري از سخنانش گفت: ما سالهاست كه يك ديپلمات آمريكايي در ايران نداريم، اما تركيه روابط  فعالي با ايران دارد و به اين دليل شنيدن توصيه تركيه درباره ايران بسيار مهم است. وي با ذكر اينكه بيشتر اوقات موضع تركيه با موضع آمريكا سازگار است، ادعا كرد: هيچ يك از ما نمي خواهيم ايران به يك قدرت هسته اي تبديل شود.
</TEXT>
</DOC>
<DOC>
<DOCID>HAM2-851101-081</DOCID>
<DOCNO>HAM2-851101-081</DOCNO>
<ORIGINALFILE>/1385/851101/news/_siasi.htm</ORIGINALFILE>
<ISSUE>يكشنبه 1 بهمن 1385 - سال چهاردهم - شماره4188 - Jan 21, 2007</ISSUE>
<DATE calender="Western">2007-01-21</DATE>
<DATE calender="Persian">1385/11/01</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
باشگاه احزاب
</TITLE>
<TEXT>
باشگاه خبرنگاران: عضو شوراي مركزي جامعه اسلامي مهندسين گفت: سران اصولگرايان و رايحه خوش خدمت براي اداره شوراي شهر تهران با هم توافق كردند و قطعا طيف اصولگرايي در شوراي شهر به صورت منسجم حضور خواهند داشت. سيد مصطفي ميريان افزود: در ايام انتخابات اصولگرايان و رايحه خوش خدمت بخاطر وزن كشي به توافق نرسيدند ولي در اجراي كارها توافق دارند و اگر اختلافاتي باشد بزرگاني هستند كه كنترل مي كنند و اختلافات را حل خواهند كرد.
آريا: حزب نوانديشان ايران اسلامي پيرامون چهارمين دوره انتخابات خبرگان رهبري و سومين دوره شوراهاي شهر و روستا بيانيه اي تحليلي صادر كرد. در اين بيانيه آمده است: برگزاري چهارمين دوره انتخابات خبرگان رهبري و سومين دوره شوراهاي اسلامي از جمله رخدادهاي مهم سال جاري است كه مي تواند به دلايلي آشكار براي ارزيابي ميزان عمق و گستردگي نفوذ جريان هاي سياسي فعال كشور به كار  رود. حزب نوانديشان ايران اسلامي  در راستاي شفافيت فضاي سياسي كشور با تجزيه و تحليل علامت هاي سياسي برآمده از اين دو انتخابات مي كوشد از طريق بيان صريح تحليل حزبي خود، ضمن ارائه خط مشي تحليلي- تبليغي به هواداران اصول گرا، گروههاي سياسي موجود را نيز تشويق كند كه از لاك محافظه كاري تحليلي بيرون آيند و با ارائه تحليل هاي سازماني به غني سازي فضاي سياسي ياري رسانند.
</TEXT>
</DOC>
<DOC>
<DOCID>HAM2-851101-082</DOCID>
<DOCNO>HAM2-851101-082</DOCNO>
<ORIGINALFILE>/1385/851101/news/_siasi.htm</ORIGINALFILE>
<ISSUE>يكشنبه 1 بهمن 1385 - سال چهاردهم - شماره4188 - Jan 21, 2007</ISSUE>
<DATE calender="Western">2007-01-21</DATE>
<DATE calender="Persian">1385/11/01</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
رئيس جمهوري امشب در تلويزيون با مردم سخن مي گويد
</TITLE>
<TEXT>
گروه سياسي-   رئيس جمهوري امشب در برنامه گفت وگوي ويژه شبكه دوم سيما مستقيما با مردم سخن مي گويد. خبرنگار همشهري كسب اطلاع كرد كه محمود احمدي نژاد در اين گفت وگوي مستقيم تلويزيوني درباره مسائل مختلف داخلي و خارجي با ملت ايران صحبت مي كند. جشن هسته اي، بودجه 86 و برنامه هاي دولت به منظور مقابله با برخي مشكلات نظير گراني ها از محورهاي سخنان رئيس جمهوري است.
</TEXT>
</DOC>
<DOC>
<DOCID>HAM2-851101-083</DOCID>
<DOCNO>HAM2-851101-083</DOCNO>
<ORIGINALFILE>/1385/851101/news/_siasi.htm</ORIGINALFILE>
<ISSUE>يكشنبه 1 بهمن 1385 - سال چهاردهم - شماره4188 - Jan 21, 2007</ISSUE>
<DATE calender="Western">2007-01-21</DATE>
<DATE calender="Persian">1385/11/01</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
دبير شوراي عالي امنيت ملي:
خبر حمله به ايران واقعي نيست
</TITLE>
<TEXT>
مهر: دبير شوراي عالي امنيت ملي درباره گمانه زني هاي غربي ها براي حمله به ايران و پخش اين خبرها از رسانه هاي جمعي اظهار داشت: اين خبرها واقعي نيست، حتي اگر روند پرونده هسته اي هم به جاهاي باريك كشيده شود.
علي لاريجاني جمعه شب در پايان ديدار با برخي از آيات عظام و مراجع تقليد در قم، در جمع خبرنگاران امكان هرگونه حمله نظامي به تاسيسات هسته اي جمهوري اسلامي را رد كرد وگفت: دشمنان ما قدرت چنين اقدامي را ندارند. وي با اشاره به فتنه هاي دشمنان و طرحهاي آمريكا براي تضعيف ايران گفت: در حال حاضر تغييراتي در اوضاع پيراموني كشور ايران در حال انجام شدن است كه البته اين مسائل با بيداري اسلامي به نفع اسلام سپري مي شود.
لاريجاني با تاكيد بر هوشياري و بيداري ملت و مسئولان ايران، ايجاد فتنه بين شيعيان و اهل سنت را يكي از حربه هاي دشمنان دانست و گفت: اين طرح ها تاكنون هيچ زمينه تاريخي نداشته است. دبير شوراي عالي امنيت ملي ادامه داد: هميشه شيعيان و سني ها به خوبي در كنار هم زندگي مي كردند و حتي فرزندانشان با همديگر ازدواج مي كردند ولي مسائلي كه در ماه هاي اخير بين اين دو مذهب شاهد هستيم، توسط برخي كشورهاي منطقه و غربي ها بوجود آمده است. وي با بيان اينكه نيروهاي مسلح كشور آمادگي پاسخ به حمله احتمالي دشمنان را دارند، يادآور شد: غربي ها براي افزايش فشار به ايران يك اختلاف تصنعي درست مي كنند ولي اين طرح ها در نزد مسئولان ما افشا شده و خبرهاي آن هم به گوش مردم مي رسد.
</TEXT>
</DOC>
<DOC>
<DOCID>HAM2-851101-084</DOCID>
<DOCNO>HAM2-851101-084</DOCNO>
<ORIGINALFILE>/1385/851101/news/_siasi.htm</ORIGINALFILE>
<ISSUE>يكشنبه 1 بهمن 1385 - سال چهاردهم - شماره4188 - Jan 21, 2007</ISSUE>
<DATE calender="Western">2007-01-21</DATE>
<DATE calender="Persian">1385/11/01</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
يادداشت
نشانه ها و پادنشانه ها در عمليات ضربتي آمريكادكتر ابراهيم متقي
</TITLE>
<TEXT>
جابجايي قدرت سياسي امريكا نه تنها تهديدات امنيتي عليه جمهوري اسلامي ايران را كاهش نداد، بلكه شاهد شكل گيري شرايط و فرايند جديدي هستيم كه به موجب آن سطح تهديدات فوري و مخاطره آفرين به گونه اي مرحله اي افزايش يافته است. به اين ترتيب، موفقيت دموكرات ها در كسب اكثريت مجلس سنا و نمايندگان نتوانست فضاي تهاجمي در ساختار سياسي و امنيتي امريكا را كنترل نمايد. حتي بيانيه مشترك نانسي پلوسي هري ريد نيز نتوانست مانع سياست هاي تهاجمي و الگوهاي خصومت آميز امريكا عليه ايران گردد.
طي روزهاي 22 30 دي ماه، مطبوعات امريكايي، نشانه هاي متنوعي از گسترش تهديد عليه ايران را منتشر كردند. در اين ارتباط، مي توان به حوادث مختلفي اشاره داشت كه فرضيه انجام عمليات نظامي امريكا عليه يكي از كشورهاي خاورميانه را تقويت مي كند. اين نشانه ها عبارتند از:
1 - سفر ديك چني معاون رئيس جمهوري امريكا، كاندوليزا رايس وزير امورخارجه و رابرت گيتس وزير دفاع امريكا به عربستان را مي توان نشانه هايي از برنامه ريزي هماهنگ و سازمان يافته امريكا و يك كشور عربي قدرتمند عليه ايران و نيروهاي شيعه در خاورميانه دانست.
2 - اعزام 21 هزار نيروي نظامي جديد به منطقه خليج فارس و تقويت نيروهاي فرماندهي مركزي امريكا از طريق اعزام دومين ناو هواپيمابر اين كشور به منطقه، نشانه هاي ديگري از تهديد را منعكس مي سازد.
3 - نيروهاي نظامي امريكا توانسته اند سيستم ضد موشك پاتريوت را در نوار مرزهاي جغرافيايي كشورهاي عربي محافظه كار و همچنين اسرائيل نصب و فعال نمايند.
4 - ديپلماسي امريكا و كشورهاي عربي منطقه كه مخالف افزايش قدرت اصول گرايان شيعه در عراق و موج راديكاليسم منطقه اي مي باشند؛ به گونه اي مشهود بيشتر شده است.
5 - نيروهاي امريكايي در اربيل عراق، مبادرت به دستگيري 5 تن از نيروهاي رده پائين ايراني نموده اند. آنان پس از گذشت 2 هفته، هنوز از آزادي افراد دستگير شده، خودداري به عمل آورده و اين اقدام را به مثابه انگيزه عملياتي براي مقابله با نيروهاي امنيتي مي دانند.
علي رغم نشانه هاي ياد شده، بايد بر اين امر تاكيد داشت كه قابليت نظامي امريكا براي انجام عمليات جديد در مرزهاي عراق بسيار محدود است و به طور كلي، درگير شدن در دو بحران همزمان، مخاطرات امنيتي ويژه اي را براي امريكا ايجاد مي كند. از سوي ديگر، نشانه  هاي سياسي موجود، بيانگر آن است كه هرگونه درگيرسازي نيروهاي نظامي امريكا عليه كشورهاي ديگر، مي تواند مخاطرات امنيتي جديدي را براي آن كشور به وجود آورد.
به اين ترتيب، عقلانيت امنيتي و استراتژيك ايجاب مي كند كه در چنين شرايطي، نيروهاي نظامي امريكا، درگير بحران هاي نوظهور امنيتي نشوند. اگر امريكايي ها تلاش نمايند تا از طريق عمليات نقطه اي برخي از مناطق نظامي، صنعتي و استراتژيك ايران را هدف گيري نمايند، در آن شرايط، ايران از حق دفاع مشروع استفاده كرده قادر خواهد بود تا به اقدامات واكنشي در چارچوب ضربه دوم مبادرت نمايد. طبعا ضرورت هاي استراتژيك جمهوري اسلامي ايران ايجاب مي كند كه از الگوي ضربه اول كه ماهيت تهاجمي دارد، خودداري به عمل آورد؛ اما اين امر به مفهوم انفعال استراتژيك محسوب نمي شود. در شرايط بحران، كشورها بايد آمادگي لازم براي مقابله با تهديدات امنيتي را داشته باشند. اگر ابزارهاي نظامي و انگيزه استراتژيك ايران در شرايط مطلوب قرار داشته باشد، بديهي است كه امكان انجام عمليات امريكا در چارچوب به كارگيري نيروي نظامي گسترده و يا نيروهاي ضربتي با انگيزه تخريب نقطه اي كاهش خواهد يافت.
</TEXT>
</DOC>
<DOC>
<DOCID>HAM2-851101-085</DOCID>
<DOCNO>HAM2-851101-085</DOCNO>
<ORIGINALFILE>/1385/851101/news/_siasi.htm</ORIGINALFILE>
<ISSUE>يكشنبه 1 بهمن 1385 - سال چهاردهم - شماره4188 - Jan 21, 2007</ISSUE>
<DATE calender="Western">2007-01-21</DATE>
<DATE calender="Persian">1385/11/01</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
موافقت شوراي نگهبانبا تغيير شرايط داوطلبي نمايندگي مجلس
</TITLE>
<TEXT>
گروه سياسي سخنگوي شوراي نگهبان گفت: طرح اصلاح بند(4)ماده(28)قانون انتخابات مجلس شوراي اسلامي مصوب 1378 و الحاق يك بند به آن كه درخصوص تغيير شرايط مدرك تحصيلي داوطلبي نمايندگي مجلس است، مغاير موازين شرع و قانون اساسي شناخته نشد.
عباسعلي كدخدايي اظهارداشت: طبق اين مصوبه شرط داوطلبي نمايندگي مجلس به كارشناسي ارشد و يا كارشناسي با پنج سال سابقه كار اجرايي تغيير يافته است.
از سوي ديگر شوراي نگهبان طرح دوفوريتي استفساريه جزء(3)بند(ب)ماده واحده قانون اصلاح تبصره(2)الحاقي ماده(76)قانون اصلاح مواد(72)و(77)و تبصره ماده(76)قانون تامين اجتماعي مصوب 1354 و الحاق دو تبصره به ماده(76)مصوب 1371 را مغاير قانون اساسي شناخت.
</TEXT>
</DOC>
<DOC>
<DOCID>HAM2-851101-086</DOCID>
<DOCNO>HAM2-851101-086</DOCNO>
<ORIGINALFILE>/1385/851101/news/_theatre.htm</ORIGINALFILE>
<ISSUE>يكشنبه 1 بهمن 1385 - سال چهاردهم - شماره4188 - Jan 21, 2007</ISSUE>
<DATE calender="Western">2007-01-21</DATE>
<DATE calender="Persian">1385/11/01</DATE>
<CAT xml:lang="fa">ادب و هنر.هنر.تئاتر</CAT>
<CAT xml:lang="en">Literature and Art.Art.Theater</CAT>
<TITLE>
بگذاريد كمربند سبز كشورسبز بماند
گلستان به نفت آلوده مي شود
اسدالله افلاكي
</TITLE>
<TEXT>


چشم انداز
دكتر كهرم مي گويد: چه اشكالي دارد كه براي ايجاد اشتغال و كارآفريني در استان گلستان، به جاي پرداختن به صنعت نفت به صنعت توريسم بپردازيم. در حالي كه با توجه به قابليت هاي بالقوه اي كه در گلستان وجود دارد رونق صنعت توريسم مي تواند براي تمام مردم استان و فرزندان آنها شغل ايجاد كند. فراموش نكنيم كه بهره برداري ضابطه مند از پارك گلستان و درياچه هاي آلاگل، آجيگل و آلماگل و ديگر جاذبه هاي موجود در استان به راحتي مي تواند جاي صنعت پتروشيمي را پر كند و باعث ايجاد اشتغال و كسب درآمد شود.
هنگامي كه يكي از مسئولان استان گلستان گفته بود قرار است گلستان مثل عسلويه بشود بسياري از صاحبنظران محيط زيست، اين طرز نگاه را بزرگترين تهديد براي اين استان سرسبز تلقي كردند، چرا كه گلستان، گيلان و مازندران سه استاني هستند كه كمربند سبز كشور را تشكيل داده اند، استانهايي كه حفظ و صيانت از آنها با توجه به شرايط اقليمي كشور، ضرورتي اجتناب ناپذير است. چرا كه مگر ما در كشورمان چه اندازه فضاي سبز داريم كه مي خواهيم در بخشي از تنها كمر بند سبزمان، تاسيسات نفتي برپا كنيم. گويي عبور جاده، رها كردن فاضلابهاي صنعتي و خانگي، پساب هاي كشاورزي آميخته به سموم دفع آفات و كود شيميايي، دفن زباله  در جنگل و تغيير كاربري اراضي منابع طبيعي براي تخريب عرصه هاي منابع طبيعي و محيط زيست كم است كه مي خواهيم تاسيسات نفتي را به آن اضافه كنيم. تبديل گلستان به عسلويه البته كار چندان دشواري نيست. اما عسلويه را به گلستان تبديل كردن تقريبا امري محال است. هر چه هست قرار است تاسيسات نفتي و پتروشيمي در بخشي از استان گلستان سر برآورد.
فروش سهام آن هم آغاز شده است. هر چند كه اصيليان معاون انساني سازمان حفافظت محيط زيست گفته است: سازمان محيط زيست براساس قوانين گذشته، احداث هرگونه صنايع آلاينده را در استانهاي شمالي كشور ممنوع كرده است.
اين مقام مسئول با اشاره به اينكه هنوز احداث مجتمع پتروشيمي در استان گلستان قطعي نشده و فروش سهام آن نيز قبل از اخذ مجوز غيرقانوني است، تصريح كرده است: مصوبه احداث صنايع، تنها صنايع گروه الف و ب با آلايندگي كم را مجاز و استقرار صنايع ج را در مناطق شمال كشور ممنوع كرده اما با پيگيري هاي استانداري ها و مطرح شدن موضوع در كميسيون هاي مربوطه اين مصوبه لغو شده است. در نتيجه امكان احداث صنايع گروه ج محقق شده اما مقرر گرديده است اين صنايع در شهرك هاي صنعتي مستقر شوند. وي تاكيد مي كند هنوز گزارش ارزيابي زيست محيطي مربوط به احداث مجتمع پتروشيمي به سازمان محيط زيست ارائه نشده اما قطعاً اين مجتمع آلاينده است و سازمان سخت گيري خواهد كرد.
ضرورت حفظ اكوسيستم سبز گلستان
دكتر اسماعيل كهرم مدرس محيط زيست در اين باره به همشهري گفت: احداث مجتمع پتروشيمي در اين استان به دلايل مختلف باعث تخريب محيط زيست مي شود نخست به دليل اراضي وسيعي كه تاسيسات اين مجتمع در آن احداث مي شود و ديگر آن كه مواد آلوده كننده ناشي از آن تخريب محيط زيست را در پي خواهد داشت. سومين عامل، جاده هاي مواصلاتي مورد نياز براي دسترسي به اين مجتمع و حمل فرآورده هاي توليدي آن به ديگر مكانهاست. افزون بر همه اينها، تاسيسات رفاهي مورد نياز كاركنان اين مجتمع به اين تخريب دامن مي زند و در نتيجه به يكباره ميزان وسايل آلوده كننده اين استان كه متاسفانه استان پر وسعتي هم نيست چند برابر مي شود. اكوسيستم سبز و تقريبا بكر آن لطمه مي بيند چرا كه به ناگهان، حجم زيادي از مواد آلوده كننده وارد اين استان كوچك سرسبز مي شود؛ استاني كه بايد به عنوان ذخيرگاه سرسبز مملكت باقي بماند.
وي مي افزايد: ما فقط يك نوار سبز داريم كه خيلي هم باريك و كم وسعت است و اين متعلق به همه كشور است يعني در واقع تنها استراحتگاه و محل تفرج و تفريح مردم است كه مي توانند نسبت به سرسبز بودن آن اطمينان داشته باشند. حال اگر اين نوار سبز را با تاسيسات نفتي و غيره تكه تكه كنيم و از بين ببريم ديگر در كجا چنين مكاني با اين ويژگي پيدا خواهيم كرد.
كهرم به تجارب جهاني در اين زمينه اشاره مي كند و مي گويد: براي نمونه جزاير قناري در اسپانيا تا حدود 50 سال پيش سبز و خرم بود و پوشش گياهي آن تا لب ساحل امتداد داشت در حالي كه امروز، اين جزيره به مجموعه اي از هتل ها، تاسيسات ورزشي و مجتمع هاي رفاهي و توريستي تبديل شده است و مردمي كه به اين جزيره مي روند با گشودن پنجره محل اقامتشان با پنجره ديگري مواجه مي شوند يعني همه جا پر از مكان هاي توريستي است و ديگر نشاني از آن طبيعت بكر وجود ندارد و فقط آفتاب آنجا آن هم براي شهرونداني كه از كشورهايي نظير سوئد، آلمان و انگليس مي آيند، جاذبه دارد.
كهرم خاطر نشان مي سازد: اگر تصور مي كنيد وسعت گلستان آن قدر هست كه اين تاسيسات در آن به چشم نمي آيد و آسيبي به استان نخواهد رساند، اين تصور باطلي است چرا كه در استان هاي شمالي سفره هاي آب زيرزميني آن قدر بالاست كه هرگونه مواد آلوده كننده بلافاصله در آن نفوذ مي كند. يعني اگر مواد نفتي نشت كند تمام آب هاي زيرزميني را آلوده خواهد كرد و اين يعني بروز فاجعه. زيرا وقتي آب هاي زيرزميني آلوده و آغشته به مواد نفتي شد، آب شرب مردمي كه كيلومترها دورتر از اين تاسيسات زندگي مي كنند آغشته به نفت مي شود، همين طور چشمه اي كه در فاصله 50 كيلومتري آن قرار دارد مسموم مي شود. اينها هشدارهايي است كه جدي گرفتن آن مي تواند دليل قابل قبولي براي انصراف از احداث مجتمع پتروشيمي در استاني با اين موقعيت باشد. با اين همه اين اولين بار نيست كه محيط زيست كشور فداي اقتصاد مي شود.
گلستان را به عسلويه تبديل نكنيد
اين استاد دانشگاه تصريح مي كند: مسئولي گفته است ما مي خواهيم اينجا را(استان گلستان)عسلويه كنيم، حال پرسش اين است كه مگر عسلويه نمونه مطلوبي است كه بقيه استانها از آن تبعيت كنند؟ آيا فراموش كرده ايم كه كشور 70 ميليوني ما به يك فضاي سبز هم احتياج دارد. اين در حالي است كه در شهرهاي ما فضاي سبز تقريبا از بين رفته است و تنها يك نوار سبز در خطه شمالي باقي مانده كه بايد آن را هم براي خودمان و هم براي نسل هاي آينده حفظ كنيم.
بر اين اساس، چه اشكالي دارد كه براي ايجاد اشتغال و كارآفريني در استان گلستان، به جاي پرداختن به صنعت نفت به صنعت توريسم بپردازيم. در حالي كه با توجه به قابليت هاي بالقوه اي كه در گلستان وجود دارد رونق صنعت توريسم مي تواند براي تمام مردم استان و فرزندان آنها شغل ايجاد كند. فراموش نكنيم كه بهره برداري ضابطه مند از پارك گلستان و درياچه هاي آلاگل، آجيگل و آلماگل و ديگر جاذبه هاي موجود در استان به راحتي مي تواند جاي صنعت پتروشيمي را پر كند و باعث ايجاد اشتغال و كسب درآمد شود.
اين كارشناس محيط زيست مي گويد: اگر در گذشته تمدنها در كنار رودخانه ها شكل مي گرفت براي آن بود كه از آب اين رودخانه ها استفاده كنند، اما الان كارخانه ها و تاسيسات به خاطر آن در كنار رودخانه ها احداث مي شوند كه بتوانند فاضلاب خود را در آن رها كنند، يعني رودخانه ها وسيله اي مجاني براي انتقال فاضلاب كارخانجات صنعتي و ساير فاضلاب ها شده است. نمونه آن، كارخانه كاغذسازي در كناره رودخانه دز است كه مشكلات عديده زيست محيطي را ايجاد كرده است.
نكته ديگر اينكه، در حال حاضر، استانهاي گيلان، مازندران و گلستان آلوده ترين رودخانه هاي كشور را دارند و اين به خاطر آن است كه پساب هاي كشاورزي كه آميخته به كودهاي شيميايي و سموم دفع آفات نباتي است به رودخانه ها نفوذ مي كند. همچنين فاضلاب هاي خانگي سر از رودخانه ها در مي آورد و در مواردي مستقيم وارد رودخانه مي شود براي نمونه در انزلي فاضلاب هاي انساني مستقيما وارد تالاب انزلي مي شود يعني لوله هاي توالت در تالاب تخليه مي شود و اين يعني نابودي آن، چراكه ما يك پديده غني شدگي داريم يعني وقتي مواد غذايي بيش از حد در تالاب وجود داشته باشد جانوران و گياهان مثلا جلبكها، قارچ ها و ني ها بي حد و حصر رشد مي كنند در نتيجه فضاي تالاب را از ساير موجودات مي گيرند و اين باعث مرگ تالاب مي شود. فاضلاب هاي كارخانه ها هم كه به كرات باعث بروز فاجعه شده است، زيرا وقتي شير فاضلاب را باز مي كنند نتيجه آن مي شود كه ناگهان صدهاهزار آبزي تلف مي شود؛ حال تصور كنيد اين تاسيسات نفتي به اين فاضلاب ها اضافه شود، اين ديگر واقعا يك فاجعه است.
كهرم ضمن ابراز تاسف از بي توجهي به مسائل زيست محيطي مي گويد: اين بي توجهي بيشترين آسيب را به محيط زيست كشور وارد ساخته و به همين دليل است كه به سادگي در دل جنگل زباله دفن مي شود و در فضاهاي بكر و سرسبز كارخانه هاي آلودگي زا احداث مي گردد، كمااينكه در گيلان كارخانه باطري سازي راه اندازي مي شود. در حالي كه شايسته آن است كه حداقل اين سه استان سبز ايران را كه هر روز هم پوشش سبز آن تحليل مي رود حفظ كنيم. چرا كه اين پهنه  ها تمام شدني است.
</TEXT>
</DOC>
<DOC>
<DOCID>HAM2-851101-087</DOCID>
<DOCNO>HAM2-851101-087</DOCNO>
<ORIGINALFILE>/1385/851101/news/_theatre.htm</ORIGINALFILE>
<ISSUE>يكشنبه 1 بهمن 1385 - سال چهاردهم - شماره4188 - Jan 21, 2007</ISSUE>
<DATE calender="Western">2007-01-21</DATE>
<DATE calender="Persian">1385/11/01</DATE>
<CAT xml:lang="fa">ادب و هنر.هنر.تئاتر</CAT>
<CAT xml:lang="en">Literature and Art.Art.Theater</CAT>
<TITLE>
حريق در جنگل هاي گيلان
</TITLE>
<TEXT>


ميراث خبر: بر اثر وزش باد گرم و بي احتياطي برخي از افراد، از روز 29 دي ماه، مناطقي از جنگل هاي شهرستانهاي شفت، رودبار، سياهكل و رشت طعمه حريق شده  است. فتح الله رمضانيان، معاون حفاظت و امور اراضي اداره كل منابع طبيعي گيلان گفت: براثر وزش باد گرم و بي احتياطي برخي از افراد، از روز 29 دي ماه، مناطقي از جنگل هاي شهرستانهاي شفت، رودبار، سياهكل و رشت طعمه حريق شده است. وي علت آتش سوزي را وزش باد گرم و بي توجهي افراد در خاموش كردن كامل آتش عنوان كرد. رمضانيان اظهار داشت: آتش سوزي در مناطق جنگلي شهرستان هاي شفت، رودبار و سياهكل از ساعت دو بامداد امروز، 30 دي، با همكاري نيروهاي بسيج، سپاه، نيروهاي مردمي و ماموران منابع طبيعي خاموش شده است. معاون حفاظت و امور اراضي منابع طبيعي گيلان خاطرنشان كرد: آتش سوزي در مناطق جنگلي شهرستان رشت در منطقه "عزيز كيان لاكان" همچنان ادامه دارد و ماموران منابع طبيعي با همكاري ساير نهادها مشغول مهار آن هستند.
</TEXT>
</DOC>
<DOC>
<DOCID>HAM2-851101-088</DOCID>
<DOCNO>HAM2-851101-088</DOCNO>
<ORIGINALFILE>/1385/851101/news/_theatre.htm</ORIGINALFILE>
<ISSUE>يكشنبه 1 بهمن 1385 - سال چهاردهم - شماره4188 - Jan 21, 2007</ISSUE>
<DATE calender="Western">2007-01-21</DATE>
<DATE calender="Persian">1385/11/01</DATE>
<CAT xml:lang="fa">ادب و هنر.هنر.تئاتر</CAT>
<CAT xml:lang="en">Literature and Art.Art.Theater</CAT>
<TITLE>
اجراي دستور العمل زيست محيطي
</TITLE>
<TEXT>


فارس: رئيس سازمان محيط زيست گفت: از يك ماه ديگر وزارت نفت دستورالعمل اصلاح امور زيست محيطي را اجرا مي كند. فاطمه واعظ جوادي از تهيه آئين نامه اجرايي دستورالعمل اصلاح امور زيست محيطي در سازمانهاي زير مجمو عه وزارت نفت خبر داد و گفت: اجراي اين آئين نامه از يك ماه ديگر ضروري مي شود. وي افزود: آئين نامه اجرايي براي اصلاح امور زيست محيطي در مباحثي چون پالايشگاه، پتروشيمي و نفت در 12 بند تهيه شده كه براي تصويب به دولت تقديم شده است. وي در ادامه گفت: در اين دستورالعمل كه در كميسيون هاي دولت در دست بررسي است، چارچوب هاي اقدامات اين مراكز نفتي و پتروشيمي مشخص شده است كه پس از ابلاغ آن لازم الاجرا مي شود.
</TEXT>
</DOC>
<DOC>
<DOCID>HAM2-851101-089</DOCID>
<DOCNO>HAM2-851101-089</DOCNO>
<ORIGINALFILE>/1385/851101/world/_asib.htm</ORIGINALFILE>
<ISSUE>يكشنبه 1 بهمن 1385</ISSUE>
<DATE calender="Western">2007-01-21</DATE>
<DATE calender="Persian">1385/11/01</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
نشست علمي  ائمه جمعه كشور برگزار شد
آموزش مهارت هاي زندگي ديني
</TITLE>
<TEXT>


 ليلا خاكسار
نشست علمي كاربردي روش هاي ترويج مهارت هاي زندگي با شركت ائمه جمعه سراسر كشور در پايان آذر ماه سال جاري در مدرسه دارالشفاء قم برگزار شد.
حجت الاسلام والمسلمين تقوي، رئيس سياست گذاري ائمه جمعه كشور در اين نشست ضمن اشاره به فضاسازي مناسب با اهداف پيش بيني شده گفت: در دنياي كنوني مهارت هاي زندگي با عناوين مختلف در مراكز علمي مورد بحث و بررسي قرار مي گيرد. انسان آفريده شده است براي اينكه به كمال مطلوب نزد آفريننده برسد و آفريننده انسان همه ابزارها را براي رشد و تعالي او آماده كرده است.اما آنچه اهميت دارد انتخاب راه و روش درست براي رسيدن به اين مقصد نهايي است.
وي با طرح اين پرسش كه زندگي چيست و انسان چه تفسيري از آن دارد؟ادامه داد، همه انسان ها به دنبال خوب زندگي كردن هستند. انسان چون آزاده است و قدرت انتخاب دارد زمينه رشد براي او فراهم است. همه پيشرفت هايي كه مشاهده مي كنيم، مرهون همين خصيصه انساني است كه فرشتگان و حيوانات فاقد آن هستند. اما سؤال اينجاست كه چرا برخي روش بهتر را انتخاب
مي كنند و برخي ديگر نمي توانند؟
سخنران اين نشست ادامه داد: عواملي در انتخاب درست، نقش دارند كه انسان بايد اين عوامل را بشناسند و در راستاي آن گام بردارد. اين در حالي است كه دشمن امروز وقت بسياري صرف فضاسازي و طراحي صحنه هاي اجتماعي كرده تا افراد در انتخاب هاي خود تحت تأثير اين عوامل باشند.
حجت الاسلام والمسلمين تقوي در پايان سخنان خود با تأكيد بر ضرورت استفاده صحيح از روش ها و مهارت هاي لازم تصريح كرد: اگر مي خوانيم  ان الصلاه تنهي عن الفحشاء و المنكر و با وجود نماز خواندن تنهي عن الفحشاء در آن نيست، اشكال در روش ها است و بايد آن را اصلاح كرد و تا وقتي كه روش ها اصلاح نشود. فايده اي بر كارها مترتب نمي شود.
بايد مهارت بهره گيري از نماز را در جهت سالم سازي جامعه داشته باشيم و آن را عملي كنيم، تا نماز تأثير مثبت خود را به درستي ايفا كند.
زندگي كردن با مردم
معاون آموزش حوزه علميه قم نيز در اين نشست با بيان اينكه اسلام در برنامه هاي خود از هيچ امري غفلت نكرده و هرآنچه كه براي سعادت انسان لازم بوده بيان كرده است، گفت: آن چه بر عهده ماست، نحوه انتقال اين مفاهيم عميق و گسترده اسلامي به مخاطب است، كه از كجا شروع كنيم و با چه روشي با او سخن بگوييم؟
حجت الاسلام  والمسلمين بهجت پور يادآور شد: ما نبايد اسلام را هم چون داروخانه اي بدانيم كه به شخص مريض بگويد براي مرض شما مثلاً هشت دارو وجود دارد بلكه بايد با استفاده از داروي مناسب او را درمان كرد و اين يعني روش كشف راه براي انتقال مفاهيم.
وي عمل به تعاليم قرآن مجيد را تنها راه نجات ملت ها عنوان كرد و افزود: خداوند براي تحول عظيم در جامعه قرآن را به تدريج نازل كرد، و تبيين اين كتاب مقدس و عمل به دستورات آن كه سرافرازي را به دنبال خواهد داشت وظيفه ماست.
معاون آموزش حوزه علميه قم خاطر نشان كرد: زبان قرآن، زبان تربيت، زندگي با مردم و زبان دغدغه هاي ملت ها است، لذا امام جمعه اي موفق است كه مانند قرآن با مردم زندگي كند و در كنار حوادث زندگي مردم باشد. همان طور كه اهل بيت عليهم السلام، كه اين روش سرلوحه زندگي آنها بوده است، موفق ترين انسانها بوده اند.
وي ادامه داد: در  زندگي پربار ائمه اطهار عليهم السلام، ميزان انتقال مفاهيم در تبليغ چهره به چهره بيش از سخنراني رسمي بوده است، و اين نكته بسيار مهمي است كه همه ما بايد به آن توجه ويژه داشته باشيم. هنر يك مدبر قرآن، شناخت نيازها و ظرفيت ها و استفاده صحيح از مطالب قرآن كريم است.
وي در بخش ديگري از سخنان خود به مسأله ربوبيت الهي اشاره كرد و گفت: اگر مسأله ربوبيت الهي به خوبي تبيين و حل شود، فرصت براي انجام بسياري از كارها مهيا مي شود. شناخت مقام ربوبي پروردگار متعال و ترس از آن مقام آماده سازي و شناخت ظرفيت ها از جمله عوامل بسيار مؤثر در هدايت انسان ها مي باشد.
وي در پايان با تأكيد بر اين كه راه قرآن، بهترين راه و روش زندگي و سعادت بشر است، يادآور شد: ما از اين كه از حقيقت قرآن كريم دور هستيم، بايد اظهار تأسف كنيم، ولي بدانيم كه تنها راه رستگاري عمل به قرآن كريم و تعاليم آسماني آن است.
حجت الاسلام والمسلمين كرمي هم در اين نشست طي سخناني اظهار داشت: در مورد كار با جوانان، دو بحث وجود دارد، بحث قالبي و محتوايي، دربحث قالبي مدير يا شخصي از فعالان فرهنگي شهر شناسايي مي شود تا مسائل ريز جوانان را از نظر قالبي انجام دهد و علت اين كه قالبي گفته مي شود، اين است كه معمولاً جوان به دو نفر روي خوش نشان مي دهد، اول كسي كه متناسب با نيازهاي او سخن بگويد و دوم كسي كه بتواند با او ارتباطي داشته باشد.
بنابراين يكي از بحث هاي قالبي شناسايي افراد فعال شهر مثل طلاب يا فرهنگيان، جهت كار با جوانان است كه اين نفرات بايد به صورت تك تك توجيه شوند.
اقدام بعدي تشكيل گروه جوانان صنفي در هر هفته است يعني جوانان آن شهر، اعم از دانش آموزان، دانشگاهيان، شاغلين در كارخانه ها و مغازه ها توسط همان شخصي كه مي تواند با آنان ارتباط برقرار كند، جمع شده و با نام و صنف خودشان به نماز جمعه جذب شوند.
سومين بحث قالبي براي جوانان اين است كه كار توليدي گروه هاي مختلف اعم از قاريان و حافظان قرآن جنبه ديني و فرهنگ معارفي پيدا مي كند.
چهارم اين كه هر هفته جلسه اي با عنوان پرسش و پاسخ يا مشاوره، در قالب ديدار هفتگي با جوانان برگزار شود.
وي در ادامه مي افزايد: در روانشناسي بحثي وجود دارد كه اگر بخواهي افراد را بالا ببري، چند پله وجود دارد. يكي از آنها تأمين نيازهاي بنيادين افراد است، كه اگر نياز فرد تأمين شود، نسبت به زندگي امنيت خاطر پيدا مي كند و اگر عشق و تعلق پيدا كرد، به كسي كه به او چنين كمكي كرده است، عشق و تعلق خاطر پيدا مي كند و اگر عشق و تعلق خاطر پيدا كرد،عزت نفس پيدا مي كند.
يعني فقط كسي كه نياز او را تأمين كند را به ذهن خود راه مي دهد. لذا مي بينيم كه بعضي از جوان ها ما را به ذهنشان راه نمي دهند. بايد آن حصار را بشكنيم و وارد ميدان شويم تا با آنها ارتباط برقرار كنيم. بعد با ما آشنا شوند و در نهايت اگر عزت نفس آمد، حصاري دورش مي آيد كه مي شود خودشكوفايي به اين معنا كه از فكرو فطرت خودش درست استفاده كند.
حجت الاسلام والمسلمين كرمي يادآور شد: در كار با جوان بايد پنج جنبه را مورد توجه قرار داد: جنبه هاي عقلاني، عاطفي، اجتماعي، ديني و جسماني يعني اگر مي خواهيم نور قرآن را در وجود او منور كنيم. اگر به مسائل عاطفي او بي توجه باشيم، قرآن را در ذهن او خراب مي كنيم. به همين دليل مي گويند براي هر كاري چهار عامل لازم است: رغبت، دقت، يادگيري و معرفت. حضرت علي عليه السلام 9 راهكار را براي دوستي با جوانان بيان مي كنند، خوش بيني، خيرخواهي، خوش زباني، فروتني، بخشش خطاهاي آنان، وفاداري به قولي كه به آنان داده مي شود، انصاف و راستگويي.
وي خاطرنشان كرد: جوان سه چيز را دوست دارد: مقبوليت، محبوبيت و موفقيت. جوان براساس اميد،انرژي و ابتكاري كه دارد، نمي خواهد در حوزه كاري خود با مشكل مواجه شود. لذا دوست دارد هميشه موفق باشد. از طرفي بر اساس تحقيقي كه روانشناسان و جامعه شناسان ارائه داده اند، تمام ناهنجاري ها، ريشه در يك ناكامي دارد. جوان هرچه احساس كند موفقيت به دست مي آورد و اين خلاء پر مي شود، آنجا مي رود. در اين جاست كه يك امام جمعه بايد با شناسايي مديري موفق سعي در جمع كردن جوانان داشته باشد و به صورت چرخشي با جوانان ديدار كند. در اين صورت چون با امام جمعه ديدار داشته اند، احساس مقبوليت مي كنند كه در نهايت منجر به موفقيت مي شود.
كرمي همچنين در ادامه مي گويد: حضرت اميرالمومنين علي عليه السلام مي فرمايند، براي نفوذ در جوانان چند راه وجود دارد،يكي از اين راه ها تكريم است، كه اگر مورد تكريم قرار گرفتند اعتماد مي كنند و اگر اعتماد پيدا كردند و به شما علاقه مند شدند با شما همفكر مي شوند و اگر همفكر شدند، با شما هم راي مي شوند.
روش هاي محكوم به شكست نيز يكي دلخوشي دادن بي جا است كه مثلا اگر فلان كار را انجام دهي، اهل بهشت مي شوي، با كنايه زدن، فرمان دادن و درلفافه سخن گفتن است.
درگير مديريت زمان
حجت الاسلام والمسلمين ايراندوست نيز در اين نشست به موضوع مديريت زمان پرداخت و گفت: اين كه مديريت زمان به معناي صرفه جويي در زمان به تنهايي نيست، بلكه به معناي استفاده صحيح از زمان است و در خصوص
را ه هاي ادراك زمان بحث هاي زيادي وجود دارد. حركت خورشيد و ماه يك دوره مبناي زمان و زمان سنجي بود، حركت مواد سيال مثل آب يكي از ابزارهاي سنجش وقت براي بشر بود و اذان نيز يكي از شيوه هاي زمان سنجي بوده است.
مديريت زمان در واقع همان مديريت بر خويشتن است يعني ارائه برنامه ها و طرح هايي جهت جلوگيري از اتلاف وقت و هدف گذاري تعيين اولويت و رعايت اولويت ها به منظور استفاده صحيح از وقت است.
وي در ادامه گفت: دلايل عدم استفاده از مديريت زمان عبارتند از:1- عدم اطلاع، چون بي اطلاع هستند،  زمان را ارزانترين در نظر گرفته و هدر مي دهند.2- سستي و تنبلي 3- بي هدفي و بي انگيزه بودن در مسير كار 4- عادت، كه شهيد مطهري عادت را دو نوع مي داند، فعلي و انفعالي كه عادت فعلي مورد تاييد اسلام است.
اما راه استفاده از زمان تعيين اولويت براي كارهاي زياد، حذف برخي فعاليت ها از زندگي كاهش استرس، حذف مزاحمت ها، ايجاد وقت براي كارهاي مفيد، توانايي مديريت جلسات، تسلط بر مكاتبات اداري، مهار كردن تماس هاي تلفني، اصول علمي مديريت زمان، ثبت و تحليل زمان هاي مصرفي و در نهايت ايجاد جدول زمان بندي براي كارها.
انتشار هزار عنوان كتاب قرآني
دكتر بيستوني هم در اين نشست با ايراد سخناني به نتايج برخي تحقيقات كتابخانه اي و ميداني درباره كتب تفسير پرداخت و گفت: ما ده هزار كتب تفسير از صدر اسلام تاكنون داريم كه روش همه آنها بررسي گروهي آيات است. مثلا چند آيه را طرح كرده و بعد تك تك آيات را بررسي و اقوال مختلف تفسيري را رد يا قبول مي كنند.
تقريباً همه تفاسير فارسي فاقد اعراب هستند و لذا خواننده يا آن را غلط مي خواند و يا متن عربي را نمي خواند. وي در همين زمينه افزود: انشاء و ادبيات متون تفسيرها به جزء تفسير نمونه مربوط به نسل هاي قبلي است و براي عموم مردم به ويژه جوانان قابل فهم نيست و بيشتر به درد كساني كه تخصص آنها در زمينه علوم قرآني است مي  خورد.
دكتر بيستوني به نتيجه تحقيق ميداني كه در برخي مدارس و مناطق مذهبي انجام شده اشاره و تصريح كرد: طبق اين تحقيق نود وپنج درصد دانش آموزان دبيرستان روخواني قرآن را بلد نيستند و از 509 نفر فقط سي وشش نفر توانستند قرآن را درست بخوانند و از 170 دختر دبيرستاني فقط پنج نفر روخواني صحيح قرآن را بلد بودند  . اين خروجي چهارده سال آموزش قرآن در سيستم آموزشي است . لذا به اين نتيجه رسيديم كه با استفاده از قرآن سيره معصومين و توصيه هاي رهبري و مرجع و متخصصين علوم قرآني روش انس با قرآن را ابداع كنيم.
وي همچنين مباني ابداع روش انس با قرآن را تشريح و خاطر نشان كرد: قرآن كريم در آيات متعددي تصريح مي كند كه كتابي است براي همه مردم و شفاست .
قرآن مثل داروخانه است و بنا نيست هر دارويي را هر بيماري مصرف كند . به همين دليل نيز بايد مثل ديگر كتاب ها مخاطب شناسي شده و به صورت موضوعي تفسير شود. لزومي ندارد ما همه آيات را براي هر مخاطبي تفسير كنيم و به همين دليل ما در روش انس با قرآن سه گروه كودك، نوجوان و جوان را در نظر گرفتيم.
</TEXT>
</DOC>
<DOC>
<DOCID>HAM2-851101-090</DOCID>
<DOCNO>HAM2-851101-090</DOCNO>
<ORIGINALFILE>/1385/851101/world/_asib.htm</ORIGINALFILE>
<ISSUE>يكشنبه 1 بهمن 1385</ISSUE>
<DATE calender="Western">2007-01-21</DATE>
<DATE calender="Persian">1385/11/01</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
گروه سني 27 تا 36 سال بيشتر در معرض رفتارهاي پرخطر قرار دارند
</TITLE>
<TEXT>
ايسنا: براساس نتايج مقاله اي كه در سومين جشنواره آسيايي بهداشت خانواده ارائه شد، گروه سني 27 تا 36 سال بيشتر در معرض رفتارهاي پرخطر چون سوانح و حوادث، خشونت، رفتارهاي جنسي غيرايمن، مصرف دخانيات و سوء مصرف مواد مخدر هستند.
رمضان  خاني روانپزشك و استاد دانشگاه با بيان اين مطلب و درباره رفتارهاي پرخطر گفت: امروزه در جامعه، ما نگران شيوع بيماري هاي قابل انتقال به   وسيله روابط جنسي هستيم؛ چرا كه در گذشته معتادان تزريقي در رأس هرم مبتلايان به ايدز بودند اما اين هرم به  سمت رفتارهاي جنسي در حال تغيير است.
اين استاد دانشگاه كه مقاله اي را با عنوان پيشگيري از رفتارهاي پرخطر در سومين جشنواره آسيايي بهداشت خانواده ارائه نموده، در ادامه اظهار داشت: مطالعات نشان مي دهد 27 تا 36 سالگي بيشترين گروه سني در معرض رفتارهاي پر خطر چون مصرف دخانيات و سوءمصرف مواد مخدر هستند؛ به طوري كه متأسفانه سن گرايش به اين مواد در كشور كاهش يافته و زنگ خطري براي افزايش آسيب  هاي اجتماعي و به تبع آن بيماري هاي ناشي از اين رفتارهاست. وي در پايان خاطرنشان كرد: با شناسايي موقعيت و گروه هاي پرخطر و برنامه ريزي در جهت آموزش و مشاركت افراد در اطلاع رساني مي توان كودكان و نوجوانان و جوانان را درمقابله صحيح با رفتارهاي پرخطر توانمند كرد.
</TEXT>
</DOC>
<DOC>
<DOCID>HAM2-851101-091</DOCID>
<DOCNO>HAM2-851101-091</DOCNO>
<ORIGINALFILE>/1385/851101/world/_asib.htm</ORIGINALFILE>
<ISSUE>يكشنبه 1 بهمن 1385</ISSUE>
<DATE calender="Western">2007-01-21</DATE>
<DATE calender="Persian">1385/11/01</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
نگاه
تبليغات در عرصه نقد و نظر
</TITLE>
<TEXT>
سيد عليرضا شفيعي مطهر
يك حكومت مردمي، بدون اطلاعات مردمي و وسايل به دست آوردن آن، يا تراژدي است، يا كمدي، و يا هر دوي آنها
جيمز مديسون
حق دسترسي مردم به اطلاعات براي نخستين بار در قرن 18 در اسكانديناوي مورد استفاده قرار گرفت و امروز يكي از معيارهاي اصلي سنجش آزادي، دموكراسي و توسعه انساني در كشورهاي جهان محسوب مي شود. اين حق در بسياري از كشورهاي پيشرفته و توسعه يافته به صورت قانون به تصويب مراجع مربوطه رسيده و حكومت ها امانتدار شهروندان هستند و موظف اند هر لحظه كه مردم بخواهند، آن را در اختيار آنان قرار دهند. هم اكنون در 50 كشور جهان، حق دسترسي شهروندان به اطلاعات به صورت قانون مصوب، تدوين شده و در حال اجراست و پيش بيني مي شود در آينده اي نه چندان دور به صورت ارزشي جهان شمول، مقبوليت عمومي بيابد.
محققان آمريكايي براساس يك مطالعه جديد تخمين مي زنند كه سالانه به طور ميانگين به ازاي هر انسان ساكن در كره زمين 800 مگابايت اطلاعات در جهان توليد مي شود(500 m.b معادل 25000 صفحه a4 مي باشد). اطلاعات ذخيره شده روي كاغذ، فيلم، ديسك هاي نوري و ديسك هاي مغناطيسي از سال 1999 تا 2004 دو برابر شده است. حجم اطلاعات توليدي هر سال در مقايسه با سال پيش به ميزان 30 درصد افزايش يافته است.(فصلنامه فرهنگ مشاركت، شماره 37 و 38، سال 82).
در عصري كه آن را عصر اطلاعات ناميده اند، حجم عظيم اطلاعات هر راه و روزني كه مي يابد، سيلاب  وار جاري مي شود.  رسانه هاي ديداري- شنيداري، نوشتاري نوين، عرصه عرضه و ارائه اين حجم عظيم است. رسانه ها،  امتداد ذهن و انديشه انسان ها هستند. اثربخشي شگرف و تحول آفريني ژرف رسانه ها، متوليان اطلاع رساني، از جمله توليد كنندگان كالاهاي فرهنگي، صنعت، گردشگري، اقتصادي را بر آن داشته تا از اين امكان اثرگذار سود جويند. نوآوري چونان خوني تازه در رگ هاي روزگار جاري مي شود و جوامع بشري را حيات مي بخشد. اگر در جامعه اي، نوآوري با مقاومت روبه رو شود، آهنگ توسعه صفر مي شود. بهره گيري از پديده هاي نو در عرصه  رسانه اي نياز روز و ضرورت زمان است. فعالان عرصه تبليغات نيز خود را محق مي دانند تا در حوزه فعاليت خود از اين موهبت مدرن بهره جويند. نوآوري از يك سو و مقاله هنر از سوي ديگر دو عامل شتاب دهنده و اثر بخش در دنياي تبليغات است. هنر شكوهمند ترين كلام براي بيان احساس بشري است. به قول نيچه: اگر هنر نبود زير بار حقيقت در هم مي شكستيم. در اين بخش، سوداگراني موفق ترند كه اين دو عامل را بهتر و بيشتر به كار گيرند، اما نكته اي كه در اين عرصه كمرنگ و منفي است، ارزش گزاري محتواي پيام هاي اصلي تبليغي است.
در جامعه ما اين بخش متولي ندارد. عدم ارزش گزاري در عرصه تبليغات، دغدغه اصلي هر ارزشمدار كمال گر است. اخيراً در يكي از روزنامه هاي صبح مقاله اي با عنوان تبليغات منفي اين دغدغه بحق را در يك پيام تبليغاتي به سواحل تركيه سفر كنيد پي مي گيرد و فساد مشهود در آن سواحل نه چندان زيبا را به نقد مي كشد. ما در اينجا درصدد نقد يا نفي يا پاسخگويي آن مقاله نيستيم، كه در بسياري از موارد خود را با دغدغه ايشان سهيم مي دانيم. اما تذكر چند نكته را از باب و ذكر فان الذكري تنفع المؤمنين(ذاريات 55)به عرصه داوري پژوهشگران عرضه مي داريم:
1 - ارزش گزاري و جهت دهي محتواي پيام هاي بازرگاني در همه رسانه ها، از جمله بيلبوردها دغدغه مشترك همه ماست. همه رسانه هاي پرنفوذ از جمله رسانه ملي كه با صرف هزينه هاي بسيار سنگين، صدها آيتم و هزاران ساعت برنامه ارشادي و اطلاع رساني در باب تنوير افكار عمومي و افزايش آگاهي مخاطبان تهيه و پخش مي كنند، اما در كنار آن و در لابه لاي برنامه هاي آگاهي بخش، صدها آگهي بازرگاني پخش مي كنند كه گاه نافي و خنثي كننده پيام  هاي مفيد بهداشتي خود آنهاست. مانند تبليغ چيپس و پفك و بخاري هاي بدون دودكش در كنار پيام هاي بهداشتي مبني بر زيان آور بودن آنها براي سلامت و بهداشت انسان، يا صدها تبليغ خريد و فروش وام بانكي با وجود تصريح بانك ها مبني بر غيرقانوني بودن آنها.
2 - ما نيز چون نويسنده محترم آن مقاله بر اين باوريم كه هر نوآوري به صرف نوآوري نمي تواند عامل ارزش باشد، اما اينگونه نيز مي انديشم كه مدرنيزاسيون(مدرن شدن ابزار)بايد با مدرنيته(نوانديشي)همراه و هماهنگ باشد. در دنياي امروز، نمي توان از آخرين و جديد ترين ابزارها و وسايل مدرن بهره جست، اما در انديشه و تفكر در قرون وسطي سير كرد.
3 - نويسنده محترم مقاله، محتواي يك پيام تبليغ بازرگاني مبني بر سفر به سواحل يك كشور را مورد نقد و بحث قرار داده، نفس اين پيام را از مصاديق تهاجم فرهنگي دانسته است. در اينجا چند سؤال مقدر ذهن نقاد و طبع وقاد انسان را به چالش فرا مي خواند:
الف- قرآن كريم حداقل در 14 مورد با لفظ اولم يسيروا... افلم يسيروا في الارض... و سيروا في الارض فانظروا... انسان ها را به گردش و جهانگردي
فرا مي خواند.بنظر مي رسد خداوند در اين فراخواني قيد و بندي مبني بر چگونگي محل سير و مقصد جهانگردي مشخص نفرموده است و مسئله سير در زمين علي الاطلاق مورد تأكيد قرار گرفته است.
ب- امروزه صنعت جهانگردي و توريسم از بالاترين منابع درآمدي كشورهاي توريستي است. همين كشور مورد اشاره سالانه حدود نيمي از درآمد نفت ما را از محل توريسم كسب مي كند؛ در حالي كه جاذبه هاي توريستي آن بيش از كشور ما نيست. كشور ما يكي از ده كشور توريستي جهان است و بالقوه مي توانيم بيش از نيمي از درآمد نفت را از محل جهانگردي به دست آوريم(حدود سالي 20 ميليارد دلار)ما نيز چون نويسنده محترم متأسفيم كه چرا متوليان فرهنگي و گردشگري ما در اين زمينه سرمايه گذاري و تبليغ لازم را معمول نمي فرمايند.
ج- متولي اين بيلبوردهاي تبليغاتي كيست؟ و چه نهادي مسئوليت نظارت بر اين پيام ها را برعهده دارد؟ و گزارش فعاليتهاي آنان كي و كجا به مردم عرضه مي شود؟ به هر صورت، مردم حق دارند بپرسند عوارض و ماليات هايي كه مي پردازند چگونه و در چه راه هايي هزينه مي گردد.بنابه بررسي اين نگارنده، سازمان زيباسازي شهرداري تهران عهده  دار اين مسئوليت است. شهروندان قدرشناس تهراني ذيحق هستند كه بدانند عوارض پرداختي آنان به شهرداري در كجا و چگونه هزينه مي شود. بنابراين شايسته است سازمان زيباسازي گزارشي مفصل از فعاليت هاي فرهنگي در حوزه مسئوليت خود را در مطبوعات كشور منتشر كند، تا شهروندان عزيز با رغبت بيشتر وظايف همكاري و مشاركت خود را با خدمتگزاران خود در شهرداري پذيرا گردند.
1 - كيهان: 16/10/85
2 - روزنامه جمهوريت چاپ آنكارا نوشت: تركيه با رشد 21 درصد، صنعت جهانگردي خود رده هشتم جهان را كسب كرده است. ارزش افزوده بخش جهانگردي تركيه نقطه عطفي براي اقتصاد اين كشور است. تركيه در سال گذشته، شمار توريست هاي خارجي خود را از 14 ميليون به 17 ميليون نفر افزايش داده و عنوان كشور سريع الرشد مديترانه را ازآن خود ساخته است. تركيه در نظر دارد در سال 2010 شمار توريست هاي خود را به  30 ميليون نفر و درآمد آن را به 30 ميليارد دلار افزايش دهد(شرق، 15/12/83).
</TEXT>
</DOC>
<DOC>
<DOCID>HAM2-851101-092</DOCID>
<DOCNO>HAM2-851101-092</DOCNO>
<ORIGINALFILE>/1385/851101/world/_asib.htm</ORIGINALFILE>
<ISSUE>يكشنبه 1 بهمن 1385</ISSUE>
<DATE calender="Western">2007-01-21</DATE>
<DATE calender="Persian">1385/11/01</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
جدول اعداد(سودوكو)269
</TITLE>
<TEXT>


اعداد 1 تا 9 را در هر يك از سطرها و ستون ها و مربع هاي كوچك 3 در 3 طوري قرار دهيد كه فقط يك بار نوشته شود. پاسخ جدول را فردا در روزنامه ملاحظه خواهيد كرد.
</TEXT>
</DOC>
<DOC>
<DOCID>HAM2-851101-093</DOCID>
<DOCNO>HAM2-851101-093</DOCNO>
<ORIGINALFILE>/1385/851101/world/_econw.htm</ORIGINALFILE>
<ISSUE>يكشنبه 1 بهمن 1385</ISSUE>
<DATE calender="Western">2007-01-21</DATE>
<DATE calender="Persian">1385/11/01</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
الگوي جديد سيستم بانكي
تفكيك فيزيكي يا تغيير ماهوي
</TITLE>
<TEXT>


جدي ترين پرسشي كه در خصوص الگوي جديد معرفي شده براي عمليات بانكي بدون ربا ارائه شده اين است كه؛ تا چه ميزان ابهام ها در خصوص ربوي بودن كاركرد نظام بانكي و شائبه ها درباره صوري بودن معاملات بانكي را مرتفع مي سازد؟ آيا اين الگو صرفاً به تفكيك فيزيكي بانكها براساس تقسيم بندي عقود بانكي مي پردازد كه براساس اين الگو جداسازي بانكها سپرده گذاران و وام گيرندگان آگاه شوند كه بانك عامل طرف قرارداد آنها به عنوان وكيل براساس كدام عقود فعاليت دارد يا اينكه الگوي ارائه شده به تغيير ماهوي عمليات بانكي و عقود مورد استفاده مي پردازد و ابهام ربوي بودن و شائبه صوري بودن معاملات بانكي را دچار تغيير بنيادين مي كند؟
حسين لطفي
نظام حاكم بر بانكداري كشور در حال حاضر به لحاظ حقوقي برمبناي قانون ملي شدن بانكها و قانون فعاليت بانكهاي خصوصي استوار است و به لحاظ كاركرد از قانون عمليات بانكداري بدون ربا و سياستهاي پولي اعمال شده از سوي بانك مركزي پيروي مي كند. دغدغه مهم اين است كه ارائه الگوي جديد براي تغيير ساختار كاركردي و عملياتي نظام بانكي بدون اصلاح يا تغيير ساختار حقوقي و ماهوي تا چه ميزان مشروعيت و كارآمد خواهد بود. فرض موجود را بپذيريم كه الگوي جديد بر پايه ساختار حقوقي كنوني بنا نهاده مي شود و با فراهم آوردن بستر قانون براي آن زمينه اجرايي آن ايجاد مي شود. در اين شرايط و با قبول فرض مذكور ربوي بودن عمليات بانكي كنوني از سوي منتقدين حذف مي شود چه اينكه اين شبهه را منتقدان ناشي از پاك كردن صورت مسأله قلمداد كنند يا اينكه مدافعان آن را ناشي از تلقي غلط منتقدان از مفهوم ربا در فقه اسلامي عنوان كنند، مهم اين است كه الگوي جديد ناظر بر ربوي بودن يا نبودن عمليات بانكي نخواهد بود و صرفاً به شفاف تر شدن پاره اي از عقود بانكي نزد سپرده گذاران و تسهيلات گيرندگان مي انجامد و شايد از اين جهت دو طرف به همراه بانك به عنوان وكيل شفاف تر در جريان فرآيند معاملات بانكي قرار گيرند.
دغدغه دوم درباره اين الگو، اين است كه صرفاً به تفكيك عقود بانكي موجود و جداسازي بانكها بر پايه اين عقود فعلي مي پردازد و به دليل موضوعيت نداشتن عقودي چون مزارعه و مساقات برحذف آنها تأكيد ضمني دارد وليكن ابزار جديدي براي تأمين منابع محدود بانكي و يا تخصيص بهينه منابع ارائه نمي كند. اين امكان وجود دارد كه با اجرايي شدن الگوي مذكور منابع بانكها در آينده دستخوش تغييرات ناشي از تصميم گيري سپرده گذاران شود، به نحوي كه ميل به سپرده گذاري در بانكهاي تجاري و تخصصي افزايش يابد و از سوي ديگر سيل تقاضا براي اخذ وام و تسهيلات از بانكهاي جامع در قالب قرض الحسنه يا نرخ بهره كم فزوني گيرد يا اينكه منابع بانكها بيشتر در جهت تأمين سود بيشتر و رويكرد تجاري سوق يابد و اشتياق بانكها براي باقي ماندن بر رويكرد غيرتجاري كاهش يابد.
در اين شرايط مي توان با اعمال سياستهاي پولي و كنترل از سوي بانك مركزي و جهت دادن الزامي به ميزان منابع بانكها تا حدودي مشكل را مرتفع ساخت اما اين گونه اتخاذ تصميم و چاره انديشي رابطه سپرده گذاران به عنوان تأمين كننده منابع بانكي با تسهيلات گيرندگان در قالب تخصيص منابع بانكي مخدوش خواهد شد و رقابت بين بانكها را واقعي نخواهد كرد.
نكته ديگر درخصوص الگوي مذكور اين است كه با توجه به ابلاغيه سياستهاي كلي اصل 44 قانون اساسي و واگذاري سهام برخي از بانكها و نيز فعاليت بانكهاي خصوصي آيا عمليات بانكي در كليه بانكها و در تمامي سطوح بايد يكسان باشد؟ در اين صورت مي توان اين پيش بيني را تصور كرد كه عمده سپرده هاي بانكي به سمت بانكهاي تجاري و سپس تخصصي سوق پيدا مي كند كه عقود مورد استفاده در اين بانكها عمدتاً توأم با ريسك سپرده گذاري و سپرده پذيري و اخذ تسهيلات يا نرخ سود مورد انتظار خواهد بود و بانكهاي عامل هم متناسب با شرايط اقتصادي كشور سپرده ها و منابع خويش را با رويكرد بازدهي بالا، سرعت نقدشوندگي، تجاري بودن و سرمايه گذاري در بخش هاي واقعي به كار خواهند گرفت و كمتر به امور زير بنايي و توليدي كه مستلزم رويكرد سرمايه گذاري مالي است، روي مي آورند. محدوديت منابع بانكي، افزايش تقاضا براي اخذ تسهيلات بانكي به طور طبيعي جابجايي در فرآيند عمليات بانكي در دو حوزه تخصيص و تجهيز منابع بانكها را تشديد مي كند و امكان بروز پديده هايي چون رانت جويي، صوري بودن معاملات بانكي، هزينه شدن منابع در بخش هاي غيرهدف و... را به دنبال خواهد آورد. هر چند تفكيك بانكها براساس عقود مورد استفاده تا حدي بر شفاف تر شدن اهداف و نيت ها كمك مي كند تا تكليف خود را بهتر بدانند اما جامع و مانع كاستي ها و ابهامها نخواهد بود. مهم اين است كه الگوي جديد با فرض مردود بودن شبهه ربوي عمليات بانكي براساس قانون كنوني، تا چه ميزان منابع تجهيز كننده و تخصيص دهنده بانكها را شفاف تر، واقعي تر و اقتصادي تر مي سازد و اهداف اقتصادي كلان كشور را ياري مي رساند.
فرض ديگر و بنيادين اين است كه الگوي ارائه شده شبهه ربوي بودن عمليات بانكي را به دو شيوه رفع خواهد كرد: شيوه نخست اصلاح قانون كنوني و شيوه دوم عدم اصلاح قانون و به جاي آن اصلاح فرآيند عملياتي بانكها. در حال حاضر شيوه نخست به دليل پراكندگي نظرات فقهي و اقتصادي از يك سو و اجماع حاكميت نظام بر انطباق قانون حاضر با شرع مقدس و عدم مغايرت با اصول قانون اساسي موضوعيت ندارد. اما شيوه دوم با عنايت به الگوي مذكور بر فروض اقتصادي و فقهي استوار مي شود كه چنين است.
فرض اول: سپرده گذاري به عنوان تجهيز كننده منابع بانكي در شرايط اقتصادي تورمي با زيان ناشي از كاهش ارزش پول و سپرده خود مواجه مي شوند.
فرض دوم: گيرندگان وام و تسهيلات در قالب تجهيز منابع بانكي به دليل تورم در اقتصاد با بازدهي و افزايش سود ناشي از سرمايه گذاري از محل سپرده هاي دريافتي روبه رو مي شوند.
فرض سوم: پرداخت سود بانكي به طور علي الحساب و نه قطعي به سپرده گذاران به جهت حفظ ارزش پول و سپرده آنها و دريافت سود بانكي براي جبران سود پرداختي به سپرده گذاران از وام گيرندگان و هزينه هاي بانكي امري شرعي، منطقي و معقول و متناسب با عرف اقتصادي است.
فرض چهارم: درصورت صفر بودن نرخ تورم- فرض محال محال نيست- در اقتصاد ايران، سپرده گذاران با امانت گذاردن سپرده هاي خود به نظام بانكي وكالت مي دهند با سرمايه گذاري آنها در قالب عقود مختلف مبادله اي، مشاركتي يا قرض الحسنه اي، سود ناشي از اين سرمايه گذاري مستقيم يا غير مستقيم آنها را پرداخت كنند و وام گيرندگان هم با شناخت نسبت به عقود بانكي و آگاهي دقيق از ماهيت منابع تخصيص يافته حق انتخاب خواهند داشت و متناسب با نوع انتخاب و آزادي عمل خويش مختارانه و بدون ابهام سود ناشي از اخذ تسهيلات را متعهد مي شوند.
فرض پنجم: حق الوكاله نظام بانكي هم بسته به نوع عقود و تعهد شده و كاركرد بانكها مشروعيت پيدا مي كند و بر كارآمدي نظام بانكي مي افزايد.
نتيجه آنكه با لحاظ قراردادن فروض فوق ابهام ربوي بودن عمليات بانكي براساس قانون فعلي برطرف خواهد شد حال آنكه در خصوص جهت گيري منابع بانكها چه در وجه تجهيز و چه در قالب تجهيز با نيازهاي واقعي شهروندان و اهداف اقتصادي كشور هنوز محل مناقشه و ترديد است.
</TEXT>
</DOC>
<DOC>
<DOCID>HAM2-851101-094</DOCID>
<DOCNO>HAM2-851101-094</DOCNO>
<ORIGINALFILE>/1385/851101/world/_econw.htm</ORIGINALFILE>
<ISSUE>يكشنبه 1 بهمن 1385</ISSUE>
<DATE calender="Western">2007-01-21</DATE>
<DATE calender="Persian">1385/11/01</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
سايه روشن
ناكار آمدي نظام تعرفه اي در حمايت از توليد
</TITLE>
<TEXT>
گروه اقتصادي- نا كار آمدي سياست هاي تعرفه اي حمايت از لوازم صوتي و تصويري و افزايش واردات و كاهش توليد را به دنبال داشته است.
رييس هيات مديره انجمن توليدكنندگان لوازم صوتي و تصويري با انتقاد از نوع تركيب كميسيون ماده يك، گفت: در اين كميسيون كه در خصوص تعيين تعرفه واردات كالا ها تصميم گيري مي شود، وزارت صنايع يك راي و وزارت جهاد كشاورزي، گمرك، وزارت بازرگاني و وزارت امور اقتصادي و دارايي نيز صاحب يك راي هستند، بديهي است اظهار نظر در مورد برخي كالا ها مانند واردات تلويزيون ارتباط چنداني به برخي اعضاي اين كميسيون مانند وزارت جهاد كشاورزي ندارد بلكه وزارت صنايع به عنوان متولي بخش صنعت بايد در جهت ايجاد تسهيلات براي سرمايه گذاران اقدام كند. محمد حسين برخوردار تعرفه پايين واردات تلويزيون به كشور و رشد ورود اين محصول را عامل كاهش توليد داخلي دانست و با اشاره به كاهش 5 تا 10 درصدي قيمت تلويزيون در كشور طي سال گذشته، گفت: با افزايش قيمت نفت، قيمت مواد اوليه مورد نياز كارخانه ها كه از طريق واردات تامين مي شوند نيز افزايش يافته، همچنين افزايش دستمزد و حق بيمه كارگران نيز عامل افزايش قيمت تمام شده توليد داخلي لوازم صوتي و تصويري است.
وي با بيان اين كه در حال حاضر سود واردكنندگان تلويزيون بيشتر از سود توليدكنندگان اين محصول در كشور است، گفت: واردات بي رويه تلويزيون باعث ركود بازار توليدات داخل شده و به همين دليل توليد براي سرمايه گذاران داخلي صرفه ندارد. اكنون عوارض پرداختي براي واردات هر اينچ تلويزيون دو هزار تومان تعيين شده كه بسيار پايين مي باشد. اين در حالي است كه بهره بانكي پرداختي توسط توليدكنندگان براي توليد هر دستگاه تلويزيون كمتر از شش هزار تومان نخواهد بود. رييس هيات مديره انجمن توليدكنندگان لوازم صوتي و تصويري، ميزان ظرفيت نصب شده براي توليد تلويزيون در كشور را بيش از 2 ميليون دستگاه در سال عنوان كرد و گفت: ميزان توليد و مصرف اين محصول در كشور يك ميليون و 300 هزار دستگاه در سال است. اما در سال گذشته يك ميليون و 150 هزار دستگاه تلويزيون در كشور توليد شده كه دليل اين ركود، واردات بيش از حد تلويزيون به كشور بوده است. برخوردار با اشاره به گردش مالي 300 ميليارد توماني صنعت ساخت تلويزيون در سال گفت: براساس پيش بيني هاي انجام شده سال آينده شاهد رشد 10 درصدي توليد تلويزيون در كشور خواهيم بود كه البته تحقق اين امر نيازمند عملكرد صحيح گمرك است.
</TEXT>
</DOC>
<DOC>
<DOCID>HAM2-851101-095</DOCID>
<DOCNO>HAM2-851101-095</DOCNO>
<ORIGINALFILE>/1385/851101/world/_econw.htm</ORIGINALFILE>
<ISSUE>يكشنبه 1 بهمن 1385</ISSUE>
<DATE calender="Western">2007-01-21</DATE>
<DATE calender="Persian">1385/11/01</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
اقتصادانرژي
</TITLE>
<TEXT>
توسعه ظرفيت پالايش نفت اندونزي
گروه اقتصادي- شركت ملي نفت اندونزي پرتامينا، و شركت ژاپني ميتسويي در نظر دارند كه با تشكيل شركت مشترك سرمايه گذاري، يك واحد توليد بنزين با صرف هزينه يك ميليارد دلار در پالايشگاه كيلاكاپ در جاوه تاسيس كنند.
به گزارش شانا به نقل از ژورنال نفت و گاز، سورسو آتمومومارتويو، رئيس بخش پالايش پرتامينا اعلام كرد كه اين واحد جديد ظرفيت توليد 40 تا 50 هزار بشكه بنزين در روز را خواهد داشت.
وي اظهار داشت كه پرتامينا در نظر دارد ساخت اين واحد توليد بنزين را در سال 2008 آغاز كند و در سال 2010 به بهره برداري برساند.
پالايشگاه كيلاكاپ داراي دو برج تقطير و يك واحد مرغوب سازي بنزين با ظرفيت توليد 29 هزار بشكه در روز است.
پرتامينا در نظر دارد ظرفيت توليد نفت خام خود را در طول چهار سال آينده به 300 هزار بشكه در روز برساند و چند پالايشگاه بزرگ كشور را پيشرفته كند.
همچنين پرتامينا در نظر دارد از شركت هاي خارجي دعوت كند تا در پروژه 18 ميليارد دلاري افزايش ظرفيت توليد نفت و پالايش در اندونزي مشاركت كنند.
لازم به ذكر است اندونزي يك سوم فرآورده هاي نفتي مورد نياز خود را از طريق واردات تامين مي كند اين در حالي است كه ظرفيت كنوني پالايش اندونزي يك ميليون بشكه در روز بوده و براي تامين تقاضاي رو به رشد اين كشور، اندك است.
چين و همكاري با ايران
گروه اقتصادي- درپي انتشار خبرهايي از فشار آمريكا براي تجديد نظر چين درقرارداد هاي همكاري با ايران در زمينه گاز، دولت چين بر دخالت نداشتن آمريكا در امور داخلي اين كشورتاكيد كرد.
در همين حال يك شركت نفتي چين به ادامه روند مذاكره براي عقد قرارداد با ايران در زمينه توليد گاز خبرداده است. به گزارش خبرگزاري داوجونز دراين زمينه مذاكرات به مرحله امضاي تفاهم نامه براي سرمايه گذاري 6/3ميليارد دلاري رسيده است.
اين گزارش به نقل از يك مقام چين افزود: شركت ملي نفت چين وابسته به دولت براساس توافقي در حوزه گازي ايران درجنوب ايران سرمايه گذاري مي كند. به موجب اين قرارداد، شركت ملي نفت چين تا 16ميليارد دلار در حوزه گاز پارس شمالي ايران سرمايه گذاري خواهد كرد.
</TEXT>
</DOC>
<DOC>
<DOCID>HAM2-851101-096</DOCID>
<DOCNO>HAM2-851101-096</DOCNO>
<ORIGINALFILE>/1385/851101/world/_idea.htm</ORIGINALFILE>
<ISSUE>يكشنبه 1 بهمن 1385</ISSUE>
<DATE calender="Western">2007-01-21</DATE>
<DATE calender="Persian">1385/11/01</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
نگاهي به زمينه هاي قيام امام حسين(ع)
پنجاه سال پس از پيامبر(ص)
</TITLE>
<TEXT>


با شهادت امام علي(ع)زمامداري، طي  آشوب ديگر از امام حسن(ع)به معاويه منتقل شد   پس از اين واقعه نقشه رهبري مسلمانان  عوض شد و حكومت اسلامي به دست همان كينه جويان به سلطنت ضداسلامي تبديل شد
امام حسين (ع) : انگيزه نهضت من، هوي و هوس و تمايلات بشري نيست، هدف من فساد و ستمگري نيست، بلكه من فقط براي اصلاح در امت جدم از وطنم خارج شدم، هدفم امر به معروف و نهي از منكر است
سهند صادقي بهمني
رسول گرامي اسلام در دوره اي دعوت خويش را آغاز كرد كه داراي مشخصات و ويژگي هاي منحصر به فردي بود. همين علائم باعث شد تا مورخان از آن دوره به عنوان جاهليت ياد كنند. دعوت پيامبر مبتني بود بر نفي عقايد انحرافي و خرافي و دعوت به راست كيشي و راست انديشي، نفي ظلمت و فراخواندن به نور. اصلي ترين دشمنان و سرسخت ترين مخالفان پيامبر را تيره اي از قبيله قريش تشكيل مي دادند كه گر چه بعدها با هدايايي كه پيامبر به آنها تحت عنوان تاليف قلوب اعطا كرد به اسلام گرويدند؛ اما به شهادت قرائن تاريخي هيچگاه عداوت و كينه قلبي خويش را نسبت به اسلام و مسلمانان ساده دل از ياد نبردند.
پيامبر(ص)13 سال در مكه به دعوت پرداخت؛ اما جز تني از جوانان فقير و محروم به او نگرويدند. گرچه آنان نيز تحت فشار و ظلم بي حد و حصر قريش مجبور به كوچ اجباري به سوي حبشه شدند.
رسول گرامي با تمام اين حوادثي كه پي در پي بر او مي رفت خود نيز مجبور به سفر شد، مدينه را برگزيد كه آن روزها يثربش مي ناميدند. يثرب اما او را امان داد و او را حاكم بر خويش كرد تا در سايه او به حل نزاع ها و اختلاف هاي داخلي اش بپردازد، اختلاف هاي قبيله اي كه خود سالها بود از آن رنج مي برد.
قريشيان اما در 10 ساله مدينه هم رسول را راحت نگذاشتند. جنگ پس از جنگ و فتنه پس از فتنه. اين كينه ادامه يافت تا رسول صلح و رأفت به قدرت تدبير خويش و لطف عيان الهي مكه را بي خونريزي به تسلط خويش درآورد و پايگاه شرك و ظلم واژگون شد. اما آن تيره از قريش باز هم اسلام نياورد مگر ظاهري و حتي به ظاهر هم تسليم نشدند مگر وقتي شمشيرهاي تيز ياران پيامبر را بر گرده خويش ديدند در حالي كه برق شمشيرها چشمانشان را خيره كرده بود. به قول امير بيان(ع)اسلام نياوردند بلكه تسليم شدند. 3 سال پس از اينكه مكه و كعبه از شرك و آلودگي هاي آن رهايي يافت و به دژ استوار توحيد و يگانه پرستي مبدل شد رسول اسلام امت خويش را تنها گذارد. گرچه ولي اي از جنس خويش را بر ايشان به نص الهي ولايت داد. مردمان اما به تحريك همان كينه ورزان در همهمه پس از رحلت پيامبر، امانت الهي را به اهلش باز ندادند و اسلام كه در دوران پيامبر اسلام(ص)، سرعت پر شتابي به خود گرفته بود و اميد مي رفت تا در مدت كوتاهي دعوتش جهان را فرا گيرد، از مسير خويش منحرف شد. و شد آنچه شد و رفت بر خاندان رسالت آنچه رفت از غصب حق و خلافت. نخستين قرباني اين دگرگوني و سير قهقرايي جاهلي علي  ابن ابي طالب (ع)بود. علي(ع)در سال 35 هجري زمام امور را به دست گرفت. اموري كه اختلاف طبقاتي شديد و نظام اشرافي با همه مظاهر زشتش، از نشانه ها و مشخصات آن به شمار مي رفت.
بازگشت امور به مسير اصلي  خويش اما زمانبر بود و پرخطر. چرا كه منافع عده  بسياري را تهديد مي كرد. حضرت هر چند در ابتدا مردم را وعده داد كه حقوق از دست رفته عامه مسلمانان را از غارتگران مي گيرم، هرچند مهريه زنانشان كرده باشند(نهج البلاغه،
خ 15)اما در عمل كمتر موفق شد تا آن جماعت كينه توز را به راه آورد و نخوت از سرشان بيرون كند. حضرت معتقد به تغييرات گسترده در بافت حكومت و جامعه بود. ايشان در جايي مي فرمايند: روزگار دگرباره شما را در بوته آزمايش ريخت مانند روزي كه خدا پيامبر شما را برانگيخت. آگاه باشيد كه ابتلاي امروز شما همان ابتلاي آغاز بعثت است كه دوباره برگشته. قسم به خدايي كه پيامبر را برانگيخت، سخت زير و زبر خواهيد شد و به شدت غربال مي شويد. تا طبقه پايين مانده بالا آيند و طبقه بالا به زير روند؛ عقب افتادگان كه حق تقدم دارند جلو افتند و پيش افتادگان كه حق تقدم ندارند به عقب رانده شوند...(نهج البلاغه، خ 16)ايشان گرچه در راه اين تغييرات گام برداشت اما حتي برخي از نزديكترين يارانشان از ايشان مي خواستند تا در تغييرات تعديل نمايد و بيشتر جانب اغنيا و ثروتمندان را داشته باشد، كه البته امام آن را رد مي كرد. آري، اجراي اصول و موازين اسلامي، منشا بروز فتنه ها و شورش هاي زيادي شد كه دوره 5 ساله ايشان صرف مبارزه با نتايج شوم اين شورش ها گرديد. عاقبت ايشان نيز اسير تير كينه گرديدند و در محراب به خاطر شدت عدلشان شمشير كينه را بر فرق سر سنگين ديدند. با شهادت امام علي(ع)و رسيدن سال به سنه 41 خلافت طي يك فتنه و آشوب ديگر از امام حسن(ع)به معاويه منتقل شد. پس از اين واقعه نقشه رهبري مسلمانان به كلي عوض و حكومت اسلامي به دست همان كينه جويان به سلطنت ضداسلامي تبديل شد. اين خلافت نه تنها با خلافت معنوي- اسلامي بي شباهت بود، بلكه حتي خلافت خلفاي نخستين را نيز نمي ماند. در يك عنوان مي توان آن را يك دولت نژادپرست طبقاتي عربي ناميد. جاحظ متكلم برجسته معتزلي مي گويد: بعد از كناره گيري امام حسن(ع)از خلافت، دوره سلطنت استبدادي معاويه شروع شد. عجب است كه آن سال را سال جماعت عام الجماعه نام گذارده اند، حال آنكه بايد نام آن سال را سال تفرقه و زور و ظلم گذارد. سالي كه امامت و خلافت به سلطنت كسرايي و قيصري تبديل شد.(رسائل الجاحظ،
ص 294)
فرزندان اميه، همان كينه توزان و اشراف بت پرستي بودند كه تا آخرين دم اسلام نياوردند و با پيامبر و يارانش سرسختانه مبارزه كردند.
حكومت بني اميه، حكومتي ضدديني بود و بسياري از آيين هاي جاهلي، خاصه نژادپرستي را زنده كرد.
خطباي دنياپرست احاديث بسياري در فضيلت بني اميه و مذمت علي و آلش جعل كردند و از آن زمان، سب صحابه در ميان مسلمانان معمول شد. نقل است كه روزي مغيره نزد معاويه رفت و به او گفت: ديگر بس است. شايسته است كه رفتارت را با بني هاشم خوب كني. آنها در وضعي نيستند كه از آنها بيم داشته باشي. معاويه گفت: هيهات، هيهات! اين مرد هاشمي(حضرت محمد(ص))كاري كرده كه روزانه 5 بار نامش در رديف نام خدا برده مي شود، چاره اي نيست به جز اينكه اين نام را به گور كنم.
مغيره ادامه داد: تو به آرزوي خود كه همانا حكومت كردن بر مردمان بود رسيدي چه خوب است كه از لعن علي صرفنظر كني. معاويه پاسخ داد: نه! قسم به خدا، كودكان بايد با لعن او بزرگ شوند و بزرگان پير شوند و كسي در فضيلت علي فضيلتي نقل نكند.(شرح نهج البلاغه- ابن ابي الحديد- ج 3- ص 255-254)
معاويه تمامي اين امور را زمينه اي مي دانست كه در آن مي توانست شرايط انتقال خلافت را به فرزندش يزيد فراهم آورد، و اين امر تا زماني كه حسن(ع)زنده بود ميسر نمي شد. لذا مبلغ سنگيني پول را براي جعده دختر اشعث كندي فرستاد و به او وعده داد اگر حسن را مسموم كند، او را همسر فرزند خود خواهد كرد. بدين حيلت، امام به دست زنش مسموم شد، معاويه نيز براي استمرار خلافت در خاندانش يزيد را به عنوان جانشين خود تعيين كرد و با سياست بازي، رشوه پردازي، تطميع، تهديد و فشار نظامي از مسلمانان براي يزيد به عنوان حاكم و خليفه پس از خود بيعت گرفت. در اين شرايط ياران و اصحاب رسول خدا را مي توان به لحاظ گرايش به سه دسته تقسيم كرد:
الف)گروهي كه اين وضع را برنتابيدند، فرياد كشيدند و در اين راه جان خويش را فدا كردند.
ب)گروهي هم در كنج خلوت و رياضت و عبادت لغزيدند و از صحنه قضاوت ميان حق و باطل خويش را كنار كشيدند و حتي برخي از آنان مهر خاموشي بر لب زدند.
ج)گروهي هم از عنوان صحابه براي آباداني دنياي خويش بهره بردند و افتخارات صحبت رسول الله را در كاخ سبز در معرض يغما گذاردند تا جايي كه براي خوشايند معاويه حديث نيز جعل كردند.



پس از شهادت امام حسن(ع)، امام حسين(ع)در وضعيت خاصي قرار گرفته بود. چرا كه او نمي توانست مانند گروه اول دست به قيام مسلحانه بزند، زيرا مسلمانان پاك نهاد چشم به او دوخته بودند، سيره برادر نيز چنين بود. تعهد به عهد و پيمان. گرچه بنابر برخي نقل ها معاويه پيمان زير پا نهاد ولي برخي ديگر از مورخان صحت آن را مورد ترديد قرار مي دهند. شايد حق با دسته دوم باشد چرا كه معاويه آدمي اهل تظاهر و رياكاري بود. تا جايي كه به طور مستقيم دست به قتل حسن(ع)نبرد. امام حسين (ع)به رغم اصرار شيعيان قيام مسلحانه را رد مي كرد و مي گفت: تا معاويه زنده است، دست به قيام مسلحانه نزنيد.در سال 58 هجري يعني دو سال مانده به پايان پيمان سال چهل و يكم، امام راهي مكه شد. موضع امام نسبت به معاويه را مي توان از سخنراني هاي ايشان كه در سرزمين وحي ايراد شده است، دريافت. ايشان در مني و در جمع يك هزار نفر از تابعان و صحابه چنين مي گويند: اي مسلمانان! بدانيد كه اين ديكتاتور سركش با ما و شيعيان ما چه كرده است. شما ديده ايد و شاهد و ناظر جنايات او بوده ايد. من از شما شهادت مي خواهم، اگر راست مي گويم شهادت دهيد و اگر دروغ مي گويم تكذيب كنيد. اي مردم، به سخنان من توجه كنيد و اين حقايق را نگه داريد تا به شهر خود برسيد و براي قبائل و عشاير خود بگوييد و گواه بگيريد. اگر شهادت دادند آنها را هم در اين موضوع شركت دهيد. من مي ترسم دين حق از ميان برود و خدا مي خواهد نور حق روشن بماند، اگر چه كافران را خوشايند نباشد. اي مردم، شما را به خدا قسم، آيا مي دانيد رسول خدا روزي كه عقد برادري بين مردم بست، علي ابن  ابي طالب را برادر خود خواند. همه تصديق كردند و گفتند: راست مي گويي. امام در شأن و منزلت علي ابن ابي طالب به سخن ادامه داد و آيات و روايات را يك به يك بر مردمان باز مي گفت و تصديق از آنان مي گرفت. ايراد اين خطبه روشنگر و تكان دهنده در سرزمين مني، در ميان انبوه صحابه و تابعان و در اوج قدرت معاويه كه تمام صداها را خاموش و نفس ها را در سينه ها حبس كرده بود، دليل عظمت فكري و قدرت روحي امام حسين(ع)است. او در اين گفتار مردم را به اين امر متوجه مي سازد كه آن كس را كه الان، در منابر، نمازها و دعاها لعن مي كنند، برادر رسول خدا و شخص دوم عالم اسلام است، شخصي كه اين همه آيات درباره او نازل شده است. بدين گونه امام با دست خالي دو سال قبل از پايان تعهد امام حسن(ع)به معاويه مشغول زمينه سازي براي قيام آينده است. وضعيت اما پس از مرگ معاويه كاملا دگرگونه شد. يزيد كه بر جاي پدر نشسته بود حتي در ظاهر هم به دستورات اسلام پايبند نبود و به هيچ وجه اعتقادي به مباني اسلام نداشت. امام در اين مرحله به اين نتيجه قطعي رسيد كه ديگر وقت قيام رسيده است، و امري تجويز كردند كه در دوران معاويه حكم به تحريم آن داده بودند.
امام خود وصيتي كه به برادرش محمدبن حنيفه نگاشته است به همين موضوع اشاره مي كند: انگيزه نهضت من، هوي و هوس و تمايلات بشري نيست، هدف من فساد و ستمگري نيست، بلكه من فقط براي اصلاح در امت جدم از وطنم خارج شدم، هدفم امر به معروف و نهي از منكر است، هركس دعوت مرا به پاس احترام حق پذيرفت، زهي سعادت! چه خدا هميشه پشتيبان حق است و هر كس نپذيرفت شكيبايي اختيار خواهم كرد تا خداي داور، ميان من و اين قوم به حقيقت داوري كند، زيرا او بهترين داورهاست.(تاريخ طبري- ج6 - ص 197).
</TEXT>
</DOC>
<DOC>
<DOCID>HAM2-851101-097</DOCID>
<DOCNO>HAM2-851101-097</DOCNO>
<ORIGINALFILE>/1385/851101/world/_idea.htm</ORIGINALFILE>
<ISSUE>يكشنبه 1 بهمن 1385</ISSUE>
<DATE calender="Western">2007-01-21</DATE>
<DATE calender="Persian">1385/11/01</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
نگاه امروز
از اندوه به اميد
</TITLE>
<TEXT>
گروه انديشه: در گذشته مي گفتند كه هر تكراري ملال آور و رنج زاست و آدمي همواره براي گريز از فشار تكرار، در جست وجوي امور تازه و صد البته لذت آفرين است؛ اما پژوهش هاي تاريخي مربوط به فرهنگ و تمدن هاي متفاوت نشان از فراگير نبودن اين امر داشته است. بدين معنا كه در فرهنگ ها و تمدن هاي بشري ساز و كار رنج و لذت و راه هاي گريز از رنج و جست وجوي لذت يكسان نيست. اقوام و ملت ها، رخدادهاي تاريخ ساز و
تمدن آفرين خود را بسته به درجات الم و لذتي كه از آن در ناخودآگاهي تاريخي خود نگاه داشته اند، در هنگامه هايي از سال، از نو تجربه مي كنند.
بي ترديد، اين امر يادآوري امر يكه و منحصر به فردي است كه تنها يك بار در تاريخ يك ملت رخ نموده و بدين طريق فراتر از رنج و شادي اي كه به همراه مي آورد، در پس خود حامل معنايي است. اين معناست كه مي تواند در هر بار با تكرار آن واقعه بازآفريني شود و برگزار كنندگان را در پويه جديدي از تاريخ قرار دهد. از اين نگاه، مجموع نمادها، روايت ها، گفتارها و سنت هايي كه اين معنا در آنها متبلور است، فضايي ايجاد مي كند كه بر آن منطق گفت وگو حاكم است.
به همين دليل نيروي برانگيزاننده اين فضا نه منطق تك گويي اقتدار كه منطق گفت وگوست. از اين رو، مراسمي از اين دست، در تاريخ به گونه اي خودجوش از سوي مردم برگزار مي شده است.
با توجه به آنچه گفته شد، بار ديگر در آستانه تكرار و باز خواني رخدادي عظيم( محرم و عاشورا)هستيم كه از جمله مهم ترين حوادث تاريخ اسلام و به ويژه براي شيعيان آغاز گر مرحله اي جديد در فرهنگ و تاريخ آنهاست.
محرم در بطن خود حامل حقيقتي است فرا تاريخي كه پيوسته خود را در وراي زمان ها و مكان هاي مختلف مي گستراند و شيعيان با گراميداشت آن به هستي و هويت خود معنايي جديد مي دهند. بي گمان اين حادثه خون بار، تاريخ شيعه را امري حماسي كرده است.
  شيعه همواره فلسفه تاريخ خود را تراژيك و حماسي تفسير كرده است. تفسيري كه پيوسته معنايي را باز آفريني مي كند و همين معناست كه با وجود گذشت روزگاران، گرد تاريخ بر آن نمي نشيند و همواره خود را در افق تاريخ
باز مي نماياند و به عبارتي نو به نو مي شود؛ اما در تفسير شيعي، تاريخ سرانجامي تراژيك ندارد. بدين معنا كه در اين سنت، اميد به ظهور امام عصر(عج)مهر پاياني است بر آن.
بنابراين حركت عاشورا را نمي توان جداي از اين فرجام خوش نگريست. به بيان ديگر، محرم آغاز گر پويه تاريخي شيعه و ظهور حضرت مهدي(عج)در حكم تكميل آن است.
</TEXT>
</DOC>
<DOC>
<DOCID>HAM2-851101-098</DOCID>
<DOCNO>HAM2-851101-098</DOCNO>
<ORIGINALFILE>/1385/851101/world/_litew.htm</ORIGINALFILE>
<ISSUE>يكشنبه 1 بهمن 1385</ISSUE>
<DATE calender="Western">2007-01-21</DATE>
<DATE calender="Persian">1385/11/01</DATE>
<CAT xml:lang="fa">ادب و هنر.ادبیات</CAT>
<CAT xml:lang="en">Literature and Art.Literature</CAT>
<TITLE>
نگاهي به كتاب باغ هاي شني
صبر كنيد تا چشمتان به تاريكي عادت كند
</TITLE>
<TEXT>


مهرك زيادلو
نثر منحصربه فرد، متفاوت و نه چندان ساده يك داستان براي آنها كه به بهانه گذراندن وقت يا چند دقيقه مطالعه قبل از خواب به سراغ كتاب مي روند، كسالت بار است و در خوش بينانه ترين حالت، نام نويسنده يا عنوان كتاب، آنها را به صرافت خواندن مي اندازد؛ به همين دليل، چندان بعيد نيست تا يك رمان يا مجموعه داستان قابل تامل كنار گذاشته شود و مدت ها گوشه كتابخانه، دست نخورده باقي بماند.
مراسم ششمين جايزه گلشيري در خانه هنرمندان برگزار شد و برترين هاي ادبيات داستاني سال 1384 معرفي شدند. از بين پنج نامزد بخش داستان اول، مجموعه باغ هاي شني نوشته حميدرضا نجفي عنوان بهترين مجموعه داستان را به دست آورد و توجه دوستداران ادبيات داستاني را به خود معطوف كرد و شايد به بهانه جايزه گلشيري، اين كتاب 126صفحه اي خواننده عام را نيز وادار به مطالعه كند؛ پنج داستان هم جنس با نثر خاص كه به قول خود نويسنده، خواندن آنها مثل اين مي ماند كه وارد دنياي زيرزميني شويد و تا چشمتان به تاريكي عادت كند، كمي  طول مي كشد. داستان هاي اين مجموعه غالبا در فضاي زندان اتفاق مي افتند؛ البته به جز داستان اول. اصطلاحات زندانيان و لحن رايج آنها درهر 5داستان با سخاوتمندي به كار رفته تا آنجا كه خواننده به اصطلاح پاستوريزه دچار گيجي مي شود اما وقتي چشمتان به تاريكي عادت كرد، ذره ذره مهارت نويسنده در ساختن فضا، زبان و شخصيت پردازي، شما را تا انتهاي قصه خواهد كشاند.
ضد قهرمانان فراموش شده
دو دو سر، گمشده در آفريقا، پيش، دم آخر و مخلص - داستان هاي اين مجموعه - همه از زاويه ديد اول شخص روايت شده اند؛ زاويه اي كه خواننده با آن احساس راحتي بيشتري مي كند و صميمي تر است. آدم هاي نجفي در موقعيت هاي ناخوشايند و تلخ خود تنها هستند؛ طردشدگاني كه جامعه، پذيراي آنها نيست و كمرشان زير بار تحقير خم شده است. با وجود اين، چندان خودشان را درگير فكركردن به جزئيات آنچه پشت سر گذاشته اند نمي كنند و به سبك و سياق زندانيان شرور، شعار بي خيالي مي دهند. با تمام اينها در اصرارشان بر فراموشي، بار عاطفي عظيمي  نهفته است. شايد راوي داستان گمشده در آفريقا مثال خوبي براي عواطفي باشد كه زير پوسته بي خيالي پنهان شده اند.
مطالعه تك تك داستان ها به خواننده مي رساند در واقع زندانيان مستحق مجازات هستند و در هيچ كجا از جهت گيري هاي سياسي و مبارزات روشنفكرانه خبري نيست و نويسنده، سوداي قهرمان سازي ندارد. آدم هاي كتاب، همه دزد و شيادند؛ از راوي داستان اول تا شخصيت هايي چون جهانگير مظلوم يكي از داستان ها؛ ضدقهرماناني كه با شناختن آنها در كشمكش با خويشتن و ديگران، قشري از جامعه را به ياد مي آوريم كه دست كم مستحق فراموش شدن نيستند و از اين نظر، كتاب نيز مورد توجه قرار گرفته است. نويسنده تا آنجا كه توانسته از واردشدن به دنياي دروني شخصيت هايش پرهيز كرده و به خواننده اجازه مي دهد خودش شخصيت ها را قضاوت كند. آدم ها در لابه لاي گفت وگوهاي قوي و ديالوگ هاي موجز شناسانده شده اند و همين به خودنپرداختن ها و عدم درون گرايي زندانيان، باعث شده به راحتي شخصيت خاكستري آنها را بپذيريم.
پايان باور پذير
گرچه زبان خاص كتاب در آغاز، داستان ها را سخت خوان كرده است و اصولا چرايي استفاده از اين لحن در هر پنج داستان و محدود كردن طيف خواننده نامشخص است اما تسلط قابل توجه نجفي در زبان متفاوتش را نمي توان ناديده گرفت و كمي  شكيبايي و اصرار در هضم محصول ذهن او، داستان ها را جامي اندازد.
يكي از دلايل انتخاب مجموعه داستان باغ هاي شني به اعتقاد هيات داوران، پايان بندي موفق قصه هاست. پايان بسته داستان ها نقش مهمي  در باورپذيري جرياني دارد كه نويسنده با تلنگري به شخصيت داستان، آن را معني دار كرده و خواننده را با عدم قطعيت در انتهاي قصه رها نمي كند. وقتي مجموعه باغ هاي شني را مرور مي كنيم، عنوان كتاب را بر سرصفحه هيچ كدام از داستان ها نمي بينيم اما كنايه باغ هاي شني در پايان داستان آخر را مي توان اشاره راوي رنج كشيده به آرزوهايي دانست كه تا آخرين لحظه هم اتفاق نمي افتند و همين جاست كه اسم كتاب، مصداق پيدا مي كند. گرچه نويسنده در هيچ كجاي داستان ها درگير همدردي با شخصيت هايش نيست اما تلخي آنچه بر سر زندانيان مي آيد، خواننده را تحت تاثير قرار مي دهد.
پنج قصه، پنج راوي
مجموعه باغ هاي شني با وجود فضاي مشترك، زاويه ديد مشابه و لحن يكسان، پنج قصه جداگانه است و تصور دنباله دار بودن مجموعه و تكراري بودن شخصيت ها تنها ناشي از شباهتي ظاهري است. شايد بد نباشد در اظهار نظر داوران، به امتياز يك دستي مجموعه در عين تكراري نبودن داستان ها اشاره كنيم. در واقع آدم هاي هر قصه متفاوت هستند و هر كدام از زاويه خاص خود به موقعيت هاي خلق شده توسط نويسنده، نگاه مي كنند. به طور كلي داستان هاي باغ هاي شني در عين پرداختن به معضلات جامعه سنتي و آدم هايي با فرهنگ عام، از ويژگي داستان مدرن برخوردارند. حميدرضا نجفي نويسنده 42ساله در اولين مجموعه داستان خود شخصيت هاي داستاني اش را به طور مستقيم تعريف نكرده. قهرمانان ضدقهرمان او يك مشت آدم هاي له شده اند كه فضاي كوتاه يك روز يا يك شب، بستر مناسبي براي گفت وگوهاي مختصر آنهاست و در ظرفيت ناچيز داستان كوتاه، كاملا حقيقي به نظر مي رسند.
</TEXT>
</DOC>
<DOC>
<DOCID>HAM2-851101-099</DOCID>
<DOCNO>HAM2-851101-099</DOCNO>
<ORIGINALFILE>/1385/851101/world/_litew.htm</ORIGINALFILE>
<ISSUE>يكشنبه 1 بهمن 1385</ISSUE>
<DATE calender="Western">2007-01-21</DATE>
<DATE calender="Persian">1385/11/01</DATE>
<CAT xml:lang="fa">ادب و هنر.ادبیات</CAT>
<CAT xml:lang="en">Literature and Art.Literature</CAT>
<TITLE>
ما هم ونه گات داريم؟
</TITLE>
<TEXT>


زهير توكلي
پايگاه اينترنتي ميراث خبر(chn)چندي پيش خبري را از پايگاه اينترنتي topics. com ترجمه و نقل كرد. خواندن اين خبر تأمل برانگيز است: كتابخانه عمومي شهر ايندياناپوليس، زادگاه كورت ونه گات، نويسنده مشهور آمريكايي، با كمك چندين مؤسسه فرهنگي ايالت ايندياناي آمريكا، در سال 2007، سال كورت ونه گات را برگزار مي كند.
برنامه هاي مربوط به بزرگداشت اين نويسنده برجسته در سال 2007 بيشتر به خوانش كتاب هاي او، ميراث خانوادگي اش و اين كه چگونه ونه گات، شهر ايندياناپوليس را در ميان ديگر شهرهاي آمريكا متمايز ساخته است، اختصاص دارد. مهم ترين برنامه سال ونه گات، به ديدار مردم با اين نويسنده برجسته در فصل بهار اختصاص خواهد داشت. ونه گات ساعت 7 بعدازظهر 27 آوريل 2007 در سالن clowes hall شهر ايندياناپوليس يك مراسم سخنراني آزاد خواهد داشت. اين سخنراني در زمره مجموعه سخنراني هاي يادمان مك فادن است كه سخنراني چهره هاي مشهوري چون جان آپدايك و تام ولف نيز در اين مجموعه قرار گرفته است.همچنين به همت كتابخانه عمومي ايندياناپوليس، كتابي از اين چهره مشهور ادبيات ايالت اينديانا براي پروژه يك كتاب، يك شهر آمريكا در سال 2007 انتخاب مي شود.
اين كتاب بر اساس رأي گيري از عموم اهالي ايالت ايندياناي آمريكا از ميان كتاب هاي ونه گات انتخاب و درست روز بعد از سخنراني ونه گات به عنوان منتخب پنجمين دوره يك كتاب، يك شهر اعلام مي شود. ونه گات خود نيز در مراسم انتخاب اين كتاب كه در كتابخانه مركزي برگزار مي شود، حضور مي يابد.
***
دقت در جزئيات اين خبر دربرگيرنده نكاتي از حيث مهندسي فرهنگي است كه تاحدودي در كشور ما بدان كم  توجه مي شود.
در كشور ما شعرا، نويسندگان و هنرمندان بزرگ گرچه پايتخت نشين اند، اما خاستگاه بيشتر آنها از شهرستان هاي مختلف است و اين شهرستاني بودن در آثارشان به تواتر منعكس مي شود. في المثل كسي كه استاد شفيعي كدكني را نشناسد، با خواندن اشعارش مي فهمد كه او بچه خراسان است يا محمود دولت آبادي زادگاهش و ايل و عشيره كردتبار خراساني اش و شهر سبزوارش را در كليدر جاودانه كرده است؛ اما متاسفانه اكثر اين نويسندگان، شعرا و هنرمندان بزرگ، اتفاقاً در زادگاهشان و نزد توده مردم و حتي جماعت كتابخوان ناشناسند. حال برمي گرديم به آن قسمت از خبر كه براي پروژه يك كتاب، يك شهر آمريكا در سال 2007 با نظرسنجي از عموم اهالي ايالت ايندياناي آمريكا، كتابي را از ميان كتاب هاي ونه گات برگزيده اند. اين يعني نه تنها همشهريان كورت ونه گات او را مي شناسند، كه كتاب هايش را هم خوانده اند. آيا مي شود روزي برسد كه كتابخواني در كشور ما هم اين قدر فراگير شود؟
در وزارت ارشاد گذشته،به كوشش مديركل امور استانهاي وقت، كنگره هاي نكوداشت برخي از بزرگان ادبيات ايران مثل دكتر زرين كوب، محمدعلي بهمني، سلمان هراتي و... در زادگاهشان برگزار شد، خوب است كه همان سرنخ ها را از دست ندهيم و چنين نكوداشت هايي كه فايده اش غير از تكريم بزرگان فرهنگ و ادب ايران، احساس هويت بومي در شهرستان ها است، دنباله پيدا كند.
</TEXT>
</DOC>
<DOC>
<DOCID>HAM2-851101-100</DOCID>
<DOCNO>HAM2-851101-100</DOCNO>
<ORIGINALFILE>/1385/851101/world/_litew.htm</ORIGINALFILE>
<ISSUE>يكشنبه 1 بهمن 1385</ISSUE>
<DATE calender="Western">2007-01-21</DATE>
<DATE calender="Persian">1385/11/01</DATE>
<CAT xml:lang="fa">ادب و هنر.ادبیات</CAT>
<CAT xml:lang="en">Literature and Art.Literature</CAT>
<TITLE>
نگاه
دو جايزه و چهار نكته
</TITLE>
<TEXT>
كامران محمدي
دو هفته گذشته در فضاي ادبيات داستاني ايران، جوايز يكه تاز ميدان بوده اند. يكشنبه دو هفته پيش، 17 دي بنياد گلشيري،  مراسم نهايي خود را در خانه هنرمندان ايران برگزار كرد و تنها چهار روز پيش از آن، چهارشنبه 13 دي، منتقدان و نويسندگان مطبوعات نيز رأي خود را اعلام كرده بودند.
حميد رضا نجفي(باغ هاي شني)، حسين سناپور(سمت تاريك كلمات)، فريبا وفي(روياي تبت)و منير الدين بيروتي(چهار درد)برگزيدگان جايزه گلشيري در سه بخش مجموعه داستان اول، مجموعه داستان و رمان بودند و محمد كشاورز(بلبل حلبي)و فرخنده آقايي(از شيطان آموخت و سوزاند)در بخش مجموعه داستان و رمان، برگزيدگان منتقدان و نويسندگان مطبوعات.
يك
شايد اين حق هر داوري باشد كه براساس ديدگاه ها و آموخته هايش و البته معيارهايي كه قاعدتاً مي بايست از مفروضات نخستين برگزاركنندگان جايزه باشد، رأيش را صادر كند و به حاشيه ها و بحث هاي احتمالي، بي توجه باشد. اما اين پرسش، بدون ترديد، پرسش همه گيري است: چه طور ممكن است دو گروه داوري كه تا حدود زيادي همسو نيز هستند، به دو رأي كاملاً متفاوت در دو داوري جدا برسند؟ به ويژه آن كه برخي چهره هاي فعال يا داور در دو گروه به طور مشترك حضور داشته اند.
دو
اما علاوه بر اين پرسش، نكته ديگري پس از اعلام رأي جايزه بنياد گلشيري، به شدت در ميان اهالي ادبيات داستاني مطرح شد: چه طور ممكن است كه برگزيدگان اين جايزه، طبق معمول، از نزديكان يا بهتر است بگوييم شاگردان مرحوم گلشيري اند؟ اين پرسش وقتي شدت بيشتري يافت كه به فاصله چند روز پس از آن، اعلام نتايج منتقدان و نويسندگان مطبوعات نشان داد بين اين دو رأي اختلاف فاحشي وجود دارد.
سه
اين پرسش، اگر چه درباره تمام جوايز ادبي كه هر روز بر تعدادشان افزوده مي شود، صادق است، اما شايد براي جوايزي كه بيشتر از سايرين مورد سئوال قرار مي گيرند و منتسب به يك فرد واحد هستند، ضرورت بيشتري داشته باشد:
چرا هيأت داوران، معيارهاي خود را رسماً اعلام نمي كنند و تنها در بيانيه هايي مشابه دلايلي كلي را براي توجيه رأي شان مطرح مي كنند؟
و اما بعد
جايزه هاي ادبي، اگر هيچ فايده اي نداشته باشند، دست كم در بالا بردن شمارگان كتاب مي توانند موثر باشند. اما تنها به اين شرط كه به جاي تمركز برادبيات دشوار و دور از مردم، به ادبيات مناسب حال و روز امروز ايران نزديك تر شده ، با آراي سالم، اعتماد علاقه مندان ادبيات را جلب كنند.
</TEXT>
</DOC>
<DOC>
<DOCID>HAM2-851101-101</DOCID>
<DOCNO>HAM2-851101-101</DOCNO>
<ORIGINALFILE>/1385/851101/world/_litew.htm</ORIGINALFILE>
<ISSUE>يكشنبه 1 بهمن 1385</ISSUE>
<DATE calender="Western">2007-01-21</DATE>
<DATE calender="Persian">1385/11/01</DATE>
<CAT xml:lang="fa">ادب و هنر.ادبیات</CAT>
<CAT xml:lang="en">Literature and Art.Literature</CAT>
<TITLE>
يك كتاب، يك نگاه
قرباني كردن متن
</TITLE>
<TEXT>


حسام الدين مطهري
كتاب دوم حبيب  احمدزاده، بعد از مجموعه  داستان هاي شهر جنگي كه با تأخيري 10ساله به چاپ رسيد، اين روزها يا تجديد چاپ مي شود و اگر نه، جايزه مي گيرد يا اين كه نامزد جايزه مي شود و...؛ رماني 312صفحه اي با شيوه اي از روايت كه به اصرار، عده اي پست مدرن مي خوانندش.
احمدزاده  40 واندي ساله كه خود طعم تلخ روزهاي جنگ 8ساله را چشيده و اتفاقاً  دستي هم در فيلمسازي و فيلمنامه نويسي دارد، نوشتن از جنگ را بازگوكردن تجربياتش مي داند و بر همين اصل، بايد شطرنج با ماشين قيامت را رماني برآمده از خاطرات يا تصويرهاي گنگ پيش چشم نويسنده اش بدانيم؛ خاطراتي كه نه همان طور كه واقع شده اند، با اندكي تغيير و دست كاري و اعمال سليقه به اين روز و حال درآمده و سپرده شده است به انتشارات سوره مهر.
راوي داستان، ديده بان 17ساله اي است كه به تبع سن و سالش، خوي و رفتار جواني دارد. اما اتفاق بزرگي چون جنگ، مهمترين سرخط هاي سرنوشت او را تعيين مي كند. باقي روايت داستان بماند به عهده آنهايي كه تحمل خواندنش تا به آخر را داشته اند.
شيوه روايت در اين اثر، به شدت با تصوير همراه است؛ گويي تأثير وجه فيلمسازي نويسنده بر اثر داستاني اش به وضوح قابل رؤيت بوده و از قوت آن كاسته است. اگر ميان رمان و سينما، همين تفاوت تصوير و متن نبود، چطور مي شد نكته تمايزي براي اين دو قائل شد؟
گرچه هر قدر كه نويسنده رمان، دست تواناتري در توصيف تصاوير داستانش داشته باشد، قابل ستايش است اما آنچه در اين اثر ديده مي شود، سواركردن داستان بر تصوير، به قيمت قرباني كردن متن است.
</TEXT>
</DOC>
<DOC>
<DOCID>HAM2-851101-102</DOCID>
<DOCNO>HAM2-851101-102</DOCNO>
<ORIGINALFILE>/1385/851101/world/_mycity.htm</ORIGINALFILE>
<ISSUE>يكشنبه 1 بهمن 1385</ISSUE>
<DATE calender="Western">2007-01-21</DATE>
<DATE calender="Persian">1385/11/01</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
حقوق مصرف كننده با همين قوانين هم دست يافتني است
پولش را داده ام، حقم را مي خواهم
</TITLE>
<TEXT>


شهره مهرنامي
فاسدبودن مواد خوراكي يا همان خوراكي هاي تاريخ مصرف گذشته، منفجرشدن گوشي همراه هنگام صحبت كردن به علت داغ كردن دستگاه، ايرادهاي فني خودرو درست بعد از بيرون آمدن از كارخانه، خرابي دستگاه هاي برقي و كلنجار شهروندان بي نوا با گارانتي هاي ناشنوا و بالاخره نوسانات برقي كه باعث سوختن و ازبين رفتن وسايل برقي شهروندان مي شود و مثال هايي از اين دست، مصاديقي هستند از حقوق ازدست رفته مصرف كننده.
حقوق مصرف كننده موضوعي است كه از گذشته نه چندان نزديك در كشورهاي اروپايي و آمريكايي به آن توجه بسياري شده و حتي مراكزي تأسيس شده تا بتوان خسارت واردشده به مصرف كننده را از اين طريق جبران كرد؛ مصرف كننده اي كه هزينه مي پردازد تا از بهترين خوراك، پوشاك و وسايل مورد نياز خود كه به دست سازندگان آن توليد شده استفاده كند، اما به جاي استفاده، ضرر هم مي بيند. در ديگر كشورها(هر چند كه آنها نيز از تاريخ حقوقي بسيار فرسوده اي برخوردار باشند)با ايجاد رويه هاي قضائي يا تصويب لوايحي به تكميل قانون خود و به روزشدن آن كمك مي كنند اما متأسفانه در قوانين حقوقي كشور ما كمتر اثري از حقوق مصرف كننده به چشم مي خورد و تازگي ها هم به قول يكي از وكلا، هر كسي مي خواهد پايان نامه دانشگاهي پر و پيماني داشته باشد، به سراغ حمايت از حقوق مصرف كننده مي رود.
دكتر علي صابري- وكيل پايه يك دادگستري- در اين زمينه مي گويد: مردم حق دارند كالاي سالم دريافت كنند، خوراكي سالم بخورند، لباس سالم بپوشند و.... در ديگر كشورها هم از اول، چيزي به عنوان حقوق مصرف كننده يا حمايت از حقوق مصرف كننده وجود نداشته و بر اساس همين مسئوليت مدني آن را تقسيم بندي كرده اند.
مسئوليت مدني مي گويد كه هر كس نسبت به اعمالي كه عمداً  يا در نتيجه بي احتياطي به جان يا سلامتي، مال يا آزادي، حيثيت يا شهرت تجاري ديگري لطمه اي وارد كند(چه مادي و چه معنوي)، خسارت ناشي از عمل خود را نيز بايد جبران كند؛ همان جمله اي كه در ماده 1 مسئوليت مدني ايران نيز آمده و سال 1339 هم به تصويب رسيده است. اما در فرانسه همين مسئوليت مدني را به چند شاخه تقسيم كرده اند. براي مثال مسئوليت مدني عرضه كنندگان دارو يا مواد خوراكي و.... در همان كشور وقتي بحثي مثل ورود خون هاي آلوده پيش مي آيد، مفهومي تحت عنوان مسئوليت مدني ناشي از انتقال خون هاي آلوده  را ابداع مي كنند؛ يعني به جاي اين كه قانون حمايت از حقوق مصرف كننده را به كار بگيرند، قانون مسئوليت مدني را براي اين موضوع به كار مي گيرند؛ موضوعي كه به اجتماع، آسيب  وارد كرده است. اين به آن دليل نيست كه كشوري مثل فرانسه كه قانونش همچون كشور ما مكتوب است، قانون كم دارد؛ فرانسه بالزاك دارد كه معتقد است ملتي كه 40هزار قانون دارد، اصلاً  قانون ندارد؛ يعني تراكم قانون به درد نمي خورد. اما وقتي موضوع جديدي مانند ورود خون هاي آلوده پيش مي آيد با همان تقسيم بندي  ماده مسئوليت  مدني، به دنبال جهت اثبات تقصير مي گردند؛ يعني مي خواهند از اين طريق ببينند بار اثبات دعوا بايد به عهده چه كسي باشد؛ توليد كننده، وارد كننده، ناظر يا ديگران. صابري ادامه مي دهد: در اين مسير مجبور مي شويم از ويژگي هاي مصرف كننده كالا بيرون بياييم و عنوان ديگري را براي آن برگزينيم. براي مثال امروزه در اروپا ديگر نمي گويند مسئوليت مدني پزشك بلكه مي  گويند مسئوليت مدني ناشي از اعمال پزشك؛ چون اعمال پزشك شامل اطلاع رساني، آزمايشگاه، راديولوژي، داروخانه، بيمارستان و غيره نيز مي شود و تنها پزشك اينجا مسئول نيست.
او مي گويد: به نظر مي رسد از همين ماده يك مسئوليت مدني كه حدود 50سال پيش نيز در ايران تصويب شده مي توان براي حمايت از حقوق مصرف كننده استفاده كرد.
صابري در مورد نوسانات برقي كه باعث خرابي وسايل برقي مي شود مي گويد: اينجا باز بحث مسئوليت مدني دولت در ميان است؛ يعني همان ماده11 معروف كه دولت نيز در برابر خساراتي كه به شهروندان وارد مي كند مسئول است و بايد خسارات آنان را جبران كند.
اما آيا براي مسأله اي به اين كوچكي، به نظر شما كسي حاضر مي شود پله هاي عريض و طويل ناكجاآباد دادگاه هاي تهران را طي كند تا ثابت كند كه به علت تجهيزات ناسالم برق منطقه، دستگاه برقي من از بين رفته و من خسارات آن را مي خواهم؟
صابري پاسخ مي دهد: تصور كنيد اگر قوانيني هم بگذارند اما دستگاه اجرايي، آن را اجرا نكند، باز هم بايد شهروندان، مراحل قضائي را طي كنند. منظورم اين است كه اگر حقوق مصرف كننده در قالب شعار باقي بماند، تأثير ندارد؛ يعني اين امكان پذير است كه در تدوين قوانين، انگيزه قانونگذار، حمايت از مصرف كننده باشد؛ به شرط اين كه مصرف كننده نيز به حقوق خود آشنا باشد و به دنبال گرفتن آن حق نيز باشد.
به عقيده صابري مي توان براي چنين مواردي حتي دادگاه ها و روش هاي خاص دادرسي را ايجاد كرد تا اين رويه، زمان كوتاه تري را در بر بگيرد و زيان ديده زودتر به مقصد برسد و سرگردان نماند.
او درباره دادگاه شعبه 1054 حقوق شهروندي كه به تازگي تأسيس شده مي گويد: به نظر مي رسد آن را براي احقاق حقوق شهروندي تأسيس كرده اند؛ ولي اين حقوق شهروندي چيست؟ به نظر مي رسد هنوز مفهوم آن براي خود قاضي هم روشن نيست.
حقوق شهروندي، بخشي از حقوق بشر است. همان گونه كه جامعه و دولت يك كودك بي سرپرست را مراقبت و سرپرستي مي كند تا به او خسارت وارد نشود، بايد مراقب شهروندان خود باشد كه آنها نيز دچار خسارت نشوند.
او مي گويد: به نظر مي رسد بهتر باشد شعب خاص زيادي در تمام نقاط شهر براي مسئوليت مدني ايجاد شود و قضاتي كه تخصص هاي خاص ديده و با كنوانسيون هاي بين المللي آشنايي دارند به كار گرفته شوند تا مفهوم حمايت از حقوق مصرف كننده در جامعه جا بيفتد و شهروند بداند براي احقاق حقوق خود، به كجا بايد مراجعه كند.
صابري مي گويد: مسأله ديگر آن است كه مصرف كنندگان فكر مي كنند نمي توان حق خود را گرفت؛ در صورتي كه دولت نيز برآيندي از خود مردم است و اگر 10درصد مردم، دعاوي خود با دولت را پيگير باشند، مطمئناً  اين فرهنگ در جامعه ايجاد مي شود.
همان گونه كه بارها و بارها ديده ايم، كارخانه هاي معتبري چون تويوتا و بنز خودروهاي معيوب خود را از سطح كشور جمع كرده و به جاي آن، خودروي سالم به مصرف كننده تحويل داده اند. صابري مي گويد درست است كه يك ماده بيشتر در مورد مسئوليت مدني وجود ندارد و نام حقوق شهروندي و حمايت از حقوق مصرف كننده در قانون ما جايي ندارد اما اگر مردم خود بخواهند كه حق خود را بگيرند، با همان يك ماده مسئوليت مدني هم مي توان به دنبال حق ازدست رفته آنان بود.
</TEXT>
</DOC>
<DOC>
<DOCID>HAM2-851101-103</DOCID>
<DOCNO>HAM2-851101-103</DOCNO>
<ORIGINALFILE>/1385/851101/world/_mycity.htm</ORIGINALFILE>
<ISSUE>يكشنبه 1 بهمن 1385</ISSUE>
<DATE calender="Western">2007-01-21</DATE>
<DATE calender="Persian">1385/11/01</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
از شهر
حق تقدم با خودرو چند سرنشين
</TITLE>
<TEXT>
گروه شهري- اختصاص مسير ويژه در بزرگراه ها براي تردد خودروهاي سه سرنشين به بالا از برنامه  هاي آينده سازمان حمل و نقل و ترافيك است.
اجراي طرح تردد خودروهاي 3 سرنشين به بالا در يكي از خطوط بزرگراهي در كشورهاي مختلف تجربه شده و نتايج خوبي از آن به دست آمده است كه به زودي در ايران نيز اجرا خواهد شد.تردد خودروهاي سه سرنشين به بالا با نام اختصاري hov در يكي از خطوط بزرگراهي با علامت لوزي مشخص كرد. تردد خودروهاي سه سرنشين به بالا از سرعت متوسط بيشتري برخوردار خواهد بود.اين طرح علاوه بر اشاعه فرهنگ ترافيك در روان سازي تردد خودروها نيز نقش بسزايي خواهد داشت.حمايت از خودروهاي چندسرنشين در همه شهرهاي بزرگ جهان ازجمله سياست هاي معمول مديريت ترافيك به شمار مي رود اما با توجه به محدود بودن معابر بزرگراهي در تهران، ممكن است در مراحل اوليه اجراي چنين طرحي به جاي اختصاص يك باند ويژه به خودروهاي سه سرنشين به بالا، امكان بهره مندي آنها از مسير ويژه كنوني كه اختصاص به اتوبوس ها دارد فراهم شود.
</TEXT>
</DOC>
<DOC>
<DOCID>HAM2-851101-104</DOCID>
<DOCNO>HAM2-851101-104</DOCNO>
<ORIGINALFILE>/1385/851101/world/_mycity.htm</ORIGINALFILE>
<ISSUE>يكشنبه 1 بهمن 1385</ISSUE>
<DATE calender="Western">2007-01-21</DATE>
<DATE calender="Persian">1385/11/01</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
اعداد اساسي
</TITLE>
<TEXT>
800
گروه شهري- احتمال دارد زماني كه داريد از خيابان عبور مي كنيد يك دستگاه اتوبوس لذت تنفس گازهاي سمي را به شما تحميل كند. احتمالاً تعداد زيادي از شما با اين موضوع برخورد داشتيد و از اين مسئله به ستوه آمده ايد.
به جرأت مي توان گفت نقش اتوبوس ها در آلودگي  هوا كمتر از ساير وسايل نيست. تنها تفاوت آنها اين است كه اين وسيله نقليه تعداد بيشتري مسافر جابه جا مي كند. اما موضوع اعداد امروز مقدار جابه جايي مسافر نيست،  در واقع خروج تعدادي اتوبوس مشكل زا كه آلودگي هوا ايجاد مي كنند اعداد اساسي امروز را به خود اختصاص مي دهد.
بد نيست بدانيد حذف 800 دستگاه اتوبوس دودزا از ناوگان اتوبوسراني پايتخت تا پايان امسال اتفاق مي افتد. اين اتوبوس ها كه براي محيط  زيست مشكل زا هستند از ناوگان حمل و نقل عمومي شهر تهران خارج شده و اتوبوس هاي گازسوز جايگزين آنها مي شود.
از آنجايي كه 80 درصد آلودگي هواي تهران ناشي از تردد وسايل نقليه شخصي است و با توجه به اينكه تعداد تقاضاي سفر روزانه در تهران زياد است، بهترين روش كاهش آلودگي هواي تهران، مديريت تقاضاي سفر از طريق گسترش وسايل حمل و نقل عمومي مانند مترو، تاكسي و اتوبوس است.
بدنيست بدانيد طرح مطالعاتي در زمينه حذف كربن سياه از سوخت اتوبوس ها و آزبست از لنت ترمز اتوبوس ها در مراحل پاياني است.
</TEXT>
</DOC>
<DOC>
<DOCID>HAM2-851101-105</DOCID>
<DOCNO>HAM2-851101-105</DOCNO>
<ORIGINALFILE>/1385/851101/world/_mycity.htm</ORIGINALFILE>
<ISSUE>يكشنبه 1 بهمن 1385</ISSUE>
<DATE calender="Western">2007-01-21</DATE>
<DATE calender="Persian">1385/11/01</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
حقوق شهروندي
اكثريت، اقليت
</TITLE>
<TEXT>
گروه شهري- وخيم شدن وضعيت ترافيك تهران، كارشناسان حوزه شهري را واداشت تا طرح هاي مختلفي را براي حل مشكلات ناشي از ترافيك پيش بيني كنند.
با وجود پيشنهاد محدوديت تردد خودروهاي تك سرنشين به جاي طرح تردد زوج و فرد خودروها از سوي شهرداري تهران به شوراي عالي ترافيك اين موضوع مسكوت مانده و با وجود اينكه اجراي طرح زوج و فرد در پايتخت همچنان ادامه دارد، تهران همچنان با مشكلي به نام ترافيك دست به گريبان است.
برخي كارشناسان با اين ادعا كه اين طرح محدود كردن هر چه بيشتر حقوقي است كه شهروندان يك شهر به عنوان حقوق اوليه بايد از آن برخوردار باشند، مخالف هستند اما در حقيقت يكي از دلايل طرح اين موضوع بازگرداندن حقوق شهرونداني است كه با استفاده از حمل ونقل عمومي به موضوع ترافيك كمك مي كنند اما به دليل تردد حجم بالاي خودروهاي شخصي در پايتخت با ترافيك روبه رو مي شوند.
ترديدي نيست كه تنفس هواي مطلوب و رفت و آمد روان حق تمام شهروندان است، اما آيا در حال حاضر كه هنوز محدوديتي براي تردد خودروهاي تك سرنشين اعمال نشده، شهروندان از چنين حقي برخوردار هستند يا آنكه مشكل ترافيك و آلودگي هوا به گونه اي است كه با اجراي اين محدوديت ها شهروندان همچنان از بهره مندي از چنين حقي محروم خواهند بود؟
البته نمي توان منكر اين موضوع شد كه ايجاد محدوديت براي شهروندان از طريق سياست هاي اجباري سلب حقوق شهروندي است، اما در شرايط فعلي كه هنوز راهكارهايي براي كنترل تردد خودروهاي تك سرنشين مانند افزايش قيمت سوخت، هزينه پاركينگ، دريافت عوارض و... وجود ندارد، گريزي از اعمال چنين محدوديت هايي نيست.
آيا تا به حال به اين نكته توجه كرده ايم كه تردد در سطح شهر با استفاده از خودروهاي شخصي و به صورت تك سرنشين محدود كردن حقوق اكثريت شهروندان براي استفاده از رفت و آمد سريع و آسان، به نفع اقليتي از شهروندان است و آيا اين عادلانه است كه تنها به بهانه تأمين رفاه عده اندكي از شهروندان تك سرنشين اجازه دهيم كه حقوق شهرونداني كه از حمل و نقل عمومي استفاده مي كنند به واسطه ترافيك ناشي از تردد خودروهاي تك سرنشين زايل شده و آنها نيز به واسطه اين ترافيك زيان كنند.
ممكن است اين سوال پيش بيايد كه آيا اجراي چنين طرح هايي ناديده گرفتن حقوق شهروندان براي استفاده از امكانات رفاهي و حمل و نقل راحت نيست؟ اما بايد گفت كه استفاده از خودروهاي تك سرنشين تنها شامل حال عده محدودي از شهروندان داراي وسيله است كه بدون توجه به حقوق اكثريت شهروندان به راحتي و با استفاده از خودروهاي شخصي براي رفت و آمدهاي روزمره خود، به تضييع حقوق بسياري از مردم كه از حمل و نقل عمومي استفاده مي كنند، مي پردازند.
</TEXT>
</DOC>
<DOC>
<DOCID>HAM2-851101-106</DOCID>
<DOCNO>HAM2-851101-106</DOCNO>
<ORIGINALFILE>/1385/851101/world/_sciew.htm</ORIGINALFILE>
<ISSUE>يكشنبه 1 بهمن 1385</ISSUE>
<DATE calender="Western">2007-01-21</DATE>
<DATE calender="Persian">1385/11/01</DATE>
<CAT xml:lang="fa">علمی فرهنگی.علمی</CAT>
<CAT xml:lang="en">Science and Culture.Science</CAT>
<TITLE>
مصاحبه با يكي از تحليلگران گارتنر در مورد امنيت آي تي
امنيت روز افزون شبكه
</TITLE>
<TEXT>



جان پسكيتر از گارتنر مانند بسياري از تحليلگران صنعت از كار عملي در تكنولوژي شروع كرد. او كار خود را در ادارات دولتي آغاز كرد و سپس 11 سال در gte كار كرد. پسكيتر كه در حال حاضر به عنوان قائم مقام گارتنر فعاليت مي كند و بخش حريم خصوصي و امنيت را سرپرستي مي كند اخيرا در مورد شروع كارش در it با سردبير network world مصاحبه اي انجام داده و در مورد اينكه چگونه شاهد تكامل بازار در طول 25 سال فعاليتش بوده توضيحاتي داده است كه مختصري از آن را مي خوانيم.
- درباره چگونگي شروع كارتان در عرصه it صحبت كنيد.
وقتي در سال 1978 كالج را تمام كردم در national security agency مشغول به كار شدم. اين كار قبل از كار در بخش امنيت كامپيوتر و امنيت شبكه بود. كار تماما درباره امنيت اطلاعات و امنيت ارتباطات بود. من حدود چهار سال ديگر در كار دولتي ماندم و مشغول كار در u.s. secret service شدم. در آنجا سيستم هاي امنيتي را مي ساختم. هيچ كس آنجا را دپارتمان it نمي ناميد اما ما سيستم هاي it را براي استفاده هاي خاص مي ساختيم.
سپس من كار دولتي را رها كرده و به مدت 11 سال در gte كار كردم. من آنجا به عنوان پيمانكار پشتيبان در ساخت سيستم هاي محاسباتي امن براي جامعه هوشمند كار مي كردم. در اين شغل نگراني هاي زيادي درباره سيستم هاي محاسباتي امن پيش روي اينترنت مثل ملزومات nsa و orange book براي امنيت چند سطحي وجود داشت. در اين شغل از سال 1985 تا 1990 فعاليت داشتم.
- چه چيزي باعث شد شما از كاركردن در تكنولوژي دست كشيده و به تحليل بازار و توصيه و مشاوره دادن به ديگران بپردازيد؟
با كار كردن در اين عرصه متوجه شدم كه متخصصان امنيت اين راه را بسيار پيچيده ساخته اند. قبل از آن دنياي كامپيوترها از ترمينال هاي بي صدا و(digital equipment corp)dec vaxe ساخته شده بود كه فراتر از مين فريم بود و كامپيوتر شخصي حضور در صحنه را آغاز كرد. اين موضوع بر من تاثير گذاشت و به خود گفتم: اگر امنيت بتواند فقط به تجارت نه بگويد پس شكست مي خورد. اين چيزي بود كه در دنياي امنيت چند سطحي اتفاق افتاد. بنابراين بعد از 11 سال كار كردن در gte هم بر روي پروژه هاي دولتي و هم كاركردن بر روي پروژه هاي تجاري تشخيص دادم كه وقت تغيير براي من فرارسيده است. در ضمن من با فروشندگاني كار كردم كه چشمان مرا باز كردند.
- از كار كردن با فروشندگان بگوييد.
من به مدت 3 سال براي فروشندگان محصولات امنيتي كار كردم. كارهايي كه انجام دادم عبارتند از: كار در صنايع pki و فايروال، مديريت گروه هاي مشاوره اي و كمك به شركت ها در راه اندازي سازمان ها، معماري و سياست هاي امنيتي. بار ديگر متوجه شدم كه متخصصان امنيت به جاي ارائه راهكارهايي براي ايمن ساختن كارهاي تجاري فقط مي توانند كارها را متوقف سازند.
دومين مسئله اي را كه فهميدم اين بود كه صنعت فروش راهكارهاي امنيتي روش دفاع و آگاهي را در پيش گرفته بود. پيغام فروشندگان به مشتريان اين است: هر چه خريداري مي كرديد باز هم بخريد و محصول مرا نيز خريداري كنيد. من با خود فكر كردم كه اين كار احمقانه است. بيشتر وقت ها وقتي مشاوره  مي دهيد به مردم مي گوييد كه(شما به نام دفاع و آگاهي)3 محصول داريد كه دقيقا يك كار مشابه انجام مي دهند. بدين طريق در سال 1999 به گارتنر رفتم.
- چگونگي شروع به همكاري با گارتنر را توضيح دهيد.
رفتن به آنجا تا حدي تصادفي بود(همانطور كه اكثر كارها براي من اين گونه بود)اگر براي مدت زمان زيادي يك جا كار كنيد، مثل زمانيكه من 11 سال براي gte كار كردم، مسئوليتهاي زيادي بر دوشتان خواهد بود. من تمام كارهاي تحقيقاتي و بودجه بندي توسعه را مديريت مي كردم و تمام سرمايه گذاري ها و تجهيزات بودجه را تنظيم مي نمودم. براي اينكار بايد واقعا يك تحليلگر بود و بتوان تصميم گيري كرد. بسيار خوب من اين مقدار پول را براي r&amp;d دارم، اين نرم افزارها و تجهيزات را دارم و اين شركت هاي تجاري اين درخواست ها را كرده اند، حال چگونه اين درخواست ها را در مقابل كارهاي تجاري و نيازهاي شركت آناليز كنيم، آيا اين پروژه ها كافي و كامل هستند. در انتهاي يازدهمين سال كاري تشخيص دادم كه كارهاي مهندسي انجام نمي دهم. رشته من مهندسي برق بوده اما در اين رابطه كار نمي كنم. من در حال آناليز كردن آنچه ديگران انجام مي دادند بودم. داشتم آن را با نيازهاي يك تصور بزرگ مقايسه مي كردم. بدين گونه توصيه هايي در باره اينكه در كجا سرمايه گذاري كنيم و چگونه اين كار را انجام دهيم به رئيس واحد تجاري كردم. من گزارشات فراواني مي نوشتم و تحقيقات مفصلي انجام مي دادم بنابراين وقتي موقعيتي پيش آمد تا يك تحليلگر شوم متوجه شدم كه آنها نيز همين كار را انجام مي دهند اما به جاي يك شركت براي شركت هاي متعدد كار مي كنند.
- فكر مي كنيد چه تجاربي از كار كردن با تكنولوژي هاي امنيتي اكنون به شما كمك مي كند كارتان را به عنوان يك تحليلگر صنعت به خوبي انجام دهيد؟
دو چيز وجود دارد كه بايد به عنوان يك تحليلگر انجام دهيد. گفتن اينكه تصوير بزرگ را ببين آسان است، اما بايد بدانيد كه تصوير بزرگ براي همه يكسان نيست. براي يك تحليلگر آسان است كه بگويد: اين آن چيزي است كه بايد انجام شود. اما بايد دانست كه چه چيزي به طور واقعي مي تواند انجام شود و چه چيزي بايد انجام شود. مجددا دفاع و آگاهي در تئوري عالي است و همه ما مي توانيم بگوييم: امنيت مقصد نيست، بلكه يك سفر است. اما اگر در مسافرت هستيد بايد بدانيد كجا مي خواهيد برويد، بايد در مورد مسير درست تصميم گيري كنيد و نمي توانيد هر كاري را انجام دهيد. براي كنترل بودجه مجدد تحقيق و گسترش(r&amp;d)و كنترل 50 فردي كه مي خواهند 5 برابر بودجه تعيين شده هزينه كنند مجبوريد مبادلاتي انجام دهيد.
- وقتي صحبت از امنيت مي شود چگونه مي توانيد مشتريان را به سازش كردن توصيه نماييد؟ به نظر مي رسد توجيه مضايقه در بودجه اندكي مشكل باشد.
امنيت همه اش درباره اولويت بندي، ريسك ها و مبادلات است. شما نمي توانيد هر چه را فروشندگان به شما توصيه مي كنند خريداري كنيد و نمي توانيد به هر پروژه اي كه واحدهاي تجاري مي خواهند جواب مثبت بدهيد. امنيت همه اش درباره رسيدن به نقطه مصالحه انجام همه كارهايي است كه مي توانيد انجام دهيد و رسيدن به امنيتي كه مي توانيد داشته باشيد.
- چه جنبه اي از كار كردن در گارتنر به شما كمك مي كند مسايل و مشكلات امروزي موجود در امنيت شبكه را درك كنيد؟
نيمي از روزهاي هفته من با سرويس گيرندگان شركت تلفني صحبت مي كنم. اين كار چشم مرا باز كرده است. من تجربه كار در it را براي ساليان دراز داشته ام، اما 11 سال با gte كار كردم كه يك شركت صنعتي است. در گارتنر، در طول هفته من با 20 سرويس گيرنده از 20 شركت مختلف و 5 صنعت مختلف صحبت مي كنم. اين همان بخشي است كه به من كمك مي كند.
- چگونه صحبت كردن با چند شركت با تجربه عملي خودتان با تكنولوژي مقايسه مي شود؟
بسياري از سيستم هاي ساخته شده براي nsa براي آنچه آنها تحليلگر مي نامند ساخته شده اند، اما معناي واقعي آن تحليلگر هوشمند است. آنچه تحليلگران هوشمند انجام مي دهند بررسي بخش هاي كوچكي از ديتا است. البته چه كارشان را درست انجام دهند چه اشتباه كاملا مشخص خواهد شد. اما آنها هميشه يك تصوير ناقص دارند و ورودي ها را از منابع زيادي دريافت مي كنند. تحليلگران بايد الگو را بشناسند و گرايشات را نيز شناسايي كنند. در اينجا نيز همينطور است تجربه من در كار كردن در يك محل مدتي طولاني الگوي چگونگي عملكرد gte را به من نشان داد. اما در گارتنر من مي توانم با صحبت كردن با تعداد زيادي از مشتريان الگوهاي نيازهاي واقعي آنها را بشناسم. و وقتي فروشندگان به صحبت كردن درباره ساخت چيزي كه با هزينه هماهنگ باشد مي رسند ما آن را يك خوش بيني مي بينيم. زيرا مسير آنها با مسير كاربر نهايي در ارتباط است.
- وقتي بدعت گذاران اشتباه مي كنند چه اتفاقي مي افتد؟ با تكنولوژي هايي كه درباره آنها گزافه گويي شده چگونه رفتار مي كنيد؟
فروشندگان و افرادي مثل شما از ما مي خواهند به عنوان تحليلگر يكپارچگي فيزيكي و امنيت اطلاعات را توضيح دهيم و مي خواهند بدانند چرا اين مسئله يك گرايش جديد است. من مجبورم به آنها بگويم خير اين يك گزارش نيست. سرويس گيرنده هايي وجود دارند كه ممكن است سيستم هاي سرهم بندي شده را خريداري كنند اما اين يك گرايش گسترده نيست. گاهي صحبت هايي مي شود و عملي نمي گردند. كاركردن در it كمك مي كند محدوديت هاي دنياي واقعي را كه متخصصان امنيت it ايجاد مي كنند، بشناسيد. حقيقت در جايي است كه شركت هاي تحليلگر با شركت هاي تجاري گفتگو مي كنند. صادقانه بايد بگويم به اين دليل من مدتها در گارتنر مانده ام. بدون تعامل با سرويس گيرنده ها توصيه هايتان غيرمفيد است.
- امنيت با چه روش هايي تكامل يافته است؟
امروزه امنيت واقعا قدرتي براي نه گفتن ندارد. اين بزرگترين تغييري است كه از اوايل دهه 1980 با ظهور كامپيوترهاي شخصي و اينترنت آغاز شد. اگر يك تكنولوژي جديد يا حتي يك فرآيند تجاري ظاهر شود و تجارت بتواند با آن پول به دست آورد حتما آن را به كارخواهد گرفت. اكنون امنيت به جاي گفتن نه ما نمي توانيم تكنولوژي بي سيم داشته باشيم مجبور است كه بگويد بسيار خوب ما بايد بي سيم داشته باشيم حال چگونه مي توانيم از آن با امنيت كامل استفاده كنيم.
- به نظر مي رسد تهديدهاي زيادي وجود داشته باشند كه بايد تحت كنترل قرار گيرند. براي كنترل خطرات چه راهكارهايي داريد؟
تغيير بزرگ ديگر در مورد تهديدها است. انگيزه هاي زيادي براي تهديدها ايجاد شده است و اين اتفاق از سال 2003 به بعد افتاده است. تا قبل از سال 2003 انواع wormها، ويروس ها و بعضي دردسرها تهديد به شمار مي رفتند. گاهي اوقات دردسرها بر كارهاي تجاري تاثيري گذاشت و بيشتر به شكل قطع برق همه را آزار مي  داد. از آن به بعد انگيزه هاي مالي با حملات ديده مي شد. اين گونه حملات تاثير بزرگي بر كارهاي تجاري مي گذارند. اين مسئله فشار بيشتري بر متخصصان امنيت وارد مي آورد و آنها نمي توانند فقط با گفتن اينكه ما به شما گفته بوديم اين كار را نكنيد خود را راحت كنند.
- امروزه صنعت امنيت تا چه حد با رشته اي كه در كالج خوانده ايد قابل مقايسه است؟
اكنون امنيت بسيار مهم تلقي شده و هجوم به طرف آن ديده مي شود زيرا بسيار قابل رويت شده است. بسياري از سرمايه گذاران با جرأت در آن سرمايه  گذاري مي كنند. تا 10 سال پيش امنيت چندان اهميت نداشت فقط تعدادي از مردم در اين حوزه كار مي كردند. موضوع امنيت نيز مانند منبع باز بود. همه با هم كار مي كردند و تمام موضوع امنيت به اين برمي گشت كه امنيت خوب است. اما وقتي موضوع پول به ميان آمد همه چيز تغيير كرد. امنيت نيز مانند بسياري ديگر از بازارها اهميت پيدا كرده. اين تغيير بزرگي است. امنيت نيز اكنون بازار خودش را دارد.
ترجمه: عميد نمازي خواه
network world
</TEXT>
</DOC>
<DOC>
<DOCID>HAM2-851101-107</DOCID>
<DOCNO>HAM2-851101-107</DOCNO>
<ORIGINALFILE>/1385/851101/world/_sciew.htm</ORIGINALFILE>
<ISSUE>يكشنبه 1 بهمن 1385</ISSUE>
<DATE calender="Western">2007-01-21</DATE>
<DATE calender="Persian">1385/11/01</DATE>
<CAT xml:lang="fa">علمی فرهنگی.علمی</CAT>
<CAT xml:lang="en">Science and Culture.Science</CAT>
<TITLE>
فوق سري
بمب هدايت شونده استحكام شكن
</TITLE>
<TEXT>


گروه علمي فرهنگي- بمب هدايت شونده واحد 28 موسوم به unit 28 كه gbu-28 نيز ناميده مي شود، يك بمب 5000 پوندي هدايت شونده به وسيله ليزر است كه از سري بمب هاي استحكام شكن موسوم به bunker busting محسوب مي شود و به وسيله شركت ريتون طراحي و ساخته شده است.
اين بمب مخصوص عمليات نيروهاي ارتش ايالات متحده در جريان عمليات طوفان صحرا براي نفوذ در استحكامات بسيار مقاوم و در اعماق زمين ساخته شده مراكز فرماندهي ارتش عراق ساخته شد. با اين حال، تنها دو عدد از اين بمب ها توسط بمب افكن هاي f-111f در عمليات طوفان صحرا مورد استفاده قرار گرفت و پرتاب شد.
gbu-28 در اصل مدلي است كه از تغيير بر روي گلوله توپ 8 اينچي موسوم به m110 howitzers ساخته شده است. وزن گلوله اين توپ، بالغ بر 4700 پوند و حاوي 360 پوند از مواد به شدت منفجره است.
متصدي نشانه روي، هدف را با ليزر نشانه گذاري كرده و سپس مهمات مورد نظر، به سمت نقطه اي كه ليزر از آن برگشت يافته است، هدايت مي شود.
اين بمب، آزمونهاي شرايط بحراني را در مركز تست تونوپا واقع در نوادا پشت سر گذاشت. اين مركز، يك مكان بزرگ است كه توسط وزارت انرژي آمريكا براي سهولت در انجام برنامه هاي تسليحاتي ارتش بنا شده است. پس از انجام اين آزمايش، معلوم گشت كه اين بمب، توانايي نفوذ تا عمق 30 متري سطح زمين(100 فوت)و يا 6 متري(20 فوت)يك سطح سفت(مانند سطح بتوني)را داراست.
اولين مشتري خارجي اين بمب كه خريد آن توسط كنگره مورد موافقت قرار گرفت، اسرائيل بود كه مجوز خريد اين بمب را به تاريخ آوريل 2005 دريافت كرد. اما دريافت اين بمب ها، به دنبال درخواست دولت اسرائيل به تاريخ جولاي 2006، شتاب بسيار بيشتري گرفت. مقامات ارشد نظامي اسرائيل، تصريح كردند كه در جريان درگيري 33 روزه با حزب الله لبنان، از ساير تسليحات با دقت بالا در حمله به مواضع نيروهاي اين سازمان استفاده كرده اند.
</TEXT>
</DOC>
<DOC>
<DOCID>HAM2-851101-108</DOCID>
<DOCNO>HAM2-851101-108</DOCNO>
<ORIGINALFILE>/1385/851101/world/_siasatw.htm</ORIGINALFILE>
<ISSUE>يكشنبه 1 بهمن 1385</ISSUE>
<DATE calender="Western">2007-01-21</DATE>
<DATE calender="Persian">1385/11/01</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
تلاش هاي امريكا براي همراهي جهاني عليه ايران
اقداماتي كه شدت مي گيرد!
</TITLE>
<TEXT>


گروه سياسي- موضوع پرونده هسته اي ايران و اقداماتي كه امريكا در جهت افزايش فشار بر ايران انجام مي دهد روزبروز ابعاد گسترده تري به خود مي گيرد. اين اقدامات بويژه پس از تصويب قطعنامه عليه ايران وارد مرحله جدي تر نيز شده است. قطع همكاري 7 بانك بزرگ اروپايي با ايران و تحريم بانكهاي سپه و صادرات، فشار بر روسيه و چين جهت كاهش روابط اقتصادي، كاهش قيمت نفت در بازارهاي جهاني، سفرهاي متعدد مقامات اروپايي و آمريكايي به منطقه، تشديد تضاد شيعه و سني و... و اخيرا گروگان گيري 5 ديپلمات ايراني در عراق از جمله اقدامات جديد عليه ايران در سطح جهاني است.آنچه كه امروز به گونه اي واضح و روشن عليه منافع ايران انجام مي شود حاصل سلسله اقداماتي است كه امريكا در سالهاي اخير و بويژه چند ماه گذشته در توجيه اروپا، روسيه و چين و اكنون كشورهاي اسلامي و همسايه ايران انجام داده و مي دهد، است.
توجيه اروپا
چندي پيش كاندوليزا رايس وزير خارجه آمريكا در سفر اروپايي خود مدعي شد كه ايران اكنون با يك جبهه متحد از آمريكا و اروپا روبه روست و بايد فعاليت غني سازي خود را متوقف كند.
اما روزنامه تايم در رابطه با نوع روابط اروپا و امريكا بر سر ايران نوشت: آمريكا در پي رويارويي با ايران است اما اروپا چنين موضعي ندارد لذا به نظر مي رسد واشنگتن اين بار در مقابله با ايران حتي از جنگ عراق هم كمتر متحد و هم پيمان خواهد داشت.
اروپايي ها نمي خواهند ايران هسته اي شود. فرانسه، آلمان و انگليس در رأس يك گروه كاري هدايت تلاش هاي ديپلماتيك براي اين منظور را به عهده گرفته اند تا تنها از راه ديپلماتيك به اين هدف برسند. انگيزه آنها فقط اين نيست كه از ظهور يك كشور مسلح به سلاح هسته اي ديگر بيم دارند، بلكه به اين خاطر هم هست كه از عواقب اقدام نظامي  احتمالي آمريكا يا اسراييل براي امنيت جهاني نگران هستند. اروپايي ها پيگير مذاكرات هستند اما اين را هم تصريح كرده اند كه تا وقتي آمريكا به اين روند نپيوندد، ديپلماسي پاسخ نمي دهد.
اما رايس در جريان سفر اخيرش به اروپا بارها تأكيد كرد كه آمريكا قصد ندارد به اين تلاش ديپلماتيك بپيوندد. تندروهاي واشنگتن به دنبال تغيير حكومت در ايران هستند و اين با اساس تلاش هاي اروپايي ها در تضاد است.
رايس در نشست با روشنفكران فرانسوي در پاريس متوجه شد كه افكار عمومي اروپا و حتي بسياري از مقامات اروپايي تمايل دارند كه ايران هسته اي را به عنوان يك عامل اجتناب ناپذير بپذيرند، صاحب نظران سياست خارجي فرانسه كه با رايس در پاريس ديدار كردند به او گوشزد كردند كه به عقيده آنها پاكستان هسته اي از ايران هسته اي به مراتب خطرناك تر است. البته رايس اين نظر را قبول ندارد و اين تعجبي هم ندارد چون علي رغم تبديل شدن پاكستان به سوپرماركت مخفيانه هسته اي دنيا، اين كشور همچنان متحد آمريكاست...
روزنامه لس آنجلس تايمز هم در 21 نوامبر براي توجيه اروپايي ها بر ضرورت برخورد با ايران و جلوگيري از هسته اي شدن آن دلايل و استنادات خاص خود را دارد.
اين روزنامه نوشت: به خوبي روشن است كه نه مسكو و نه پكن با تحريم هاي شديد بر ضد ايران موافق نيستند. علاوه بر اين، حتي اگر آنها هم موافق باشند اين كار، ايران را متوقف نخواهد كرد. همچنان كه محمود احمدي نژاد رئيس جمهور ايران اظهار داشت: "به بركت خون شهدا، يك انقلاب اسلامي جديد در حال شكل گيري است… دوران ستمگري، دوران رژيم هاي سلطه گر، و دوران خودگامگي و استبداد و بي عدالتي به سر آمده است… و موج انقلاب اسلامي به زودي به تمام دنيا خواهد رسيد.
بنابر اين ما دو راه بيشتر پيش رو نداريم: مي توانيم آماده شويم كه در كنار يك ايران مسلح هسته اي زندگي كنيم، يا مي توانيم با استفاده از قدرت نظامي از آن جلوگيري كنيم. اما واقعيت اين است كه ما نمي توانيم به راحتي در كنار يك ايران مسلح به سلاح هسته اي زندگي كنيم. يكي از دلايل، حمايت ايران از حزب الله و حماس است كه دولت ايران را به عنوان مهمترين دولت حامي  تروريست در جهان معرفي كرده است. امروزه ايران نزديك ترين متحد سوريه - كه بيشتر آنان سني هستند - است. پيوند بين تهران و دمشق بيش از آنكه مذهبي باشد ايدئولوژيك است. به همين ترتيب ايران از گروه هاي مبارز حماس و جهاد اسلامي كه كلا سني هستند حمايت مي كند.(ايران محبوبيت زيادي بين فلسطينيان دارد.)
سال جاري شاهد بوديم كه مسلمانان در مقابل دشمن مشترك طي جنگ لبنان در تابستان، به سرعت بر اختلاف ميان سني و شيعه فائق آمدند، و در مصر نام كودكان تازه متولد شده را حزب الله و نصرالله مي گذاشتند.
خلاصه اينكه ايران مي تواند قوميت و ايدئولوژي را در هم بياميزد. دارا بودن سلاح هسته اي موجب برتري ايران در منطقه مي شود. و اين امر ما را به سمت يك درگيري جهاني از نوع درگيري اي كه چهل سال با اتحاد جماهير شوروي داشتيم سوق خواهد داد. اين همان برخورد تمدن ها خواهد بود كه در باره آن بسيار سخن گفته شده، اما به جزئيات آن كمتر پرداخته شده است.
ايران رقيب ايالات متحده نيست، اما محمود احمدي نژاد مساله را به اين شكل نمي بيند. او و پيروان جهادي اش معتقدند كه دنياي اسلام قبلا بر يكي از دشمنان لامذهب خود(اتحاد جماهير شوروي)فائق آمده است، و به موقع خود بر ديگري هم پيروز خواهد شد.
اگر تهران به قدرت مسلط منطقه تبديل بشود، در اين صورت عرصه منازعه به جنوب شرق آسيا يا آفريقا يا حتي قسمت هايي از اروپا كشيده خواهد شد. چون حكومت ايران سعي خواهند كرد كه سلطه خود را بر مسلمانان سرتاسر جهان گسترش دهند. ما بدون ترديد در پايان پيروز خواهيم شد، اما اين درگيري چقدر ادامه خواهد يافت، و چه كسي مي تواند تلفات آن را تخمين بزند. مشخص نيست.
تنها راه جلوگيري از اين توسعه خطرناك، استفاده از نيروي نظامي است. نه با حمله به ايران، همچنان كه ما در عراق اين كار را كرديم، بلكه با انجام حملات هوايي بر ضد تاسيسات هسته اي ايران. ما درباره اين تاسيسات هسته اي اطلاعات قابل توجهي داريم؛ بر اساس برخي ارزيابي ها اگر ما بتوانيم به تعداد زيادي از آنها حمله كنيم، كه ممكن است بين چند روز تا چند هفته طول بكشد، مي توانيم خرابي هاي جدي به بار بياوريم. اين امر برنامه هسته اي ايران را متوقف نخواهد كرد، اما آن را به تعويق خواهد انداخت.
اما اين پرسش مطرح است كه آيا حمله هوايي ايالات متحده، آتش ضد آمريكايي گري را در سرتاسر جهان شعله ور نخواهد كرد و در عراق مقابله به مثل نخواهد شد؟ احتمالا چرا، اما اين هزينه اي است كه ما بايد بپردازيم. زيرا گزينه ديگر به مراتب بدتر است، در سال 1917وينستون چرچيل بعد از حاكميت بلشويك ها در اتحاد جماهير شوروي خواستار مداخله نظامي  به منظور سرنگوني رژيم تازه تاسيس شد. اما همكاران او روي هزينه هاي اين عمل - از دست دادن سربازان، استهزاء بين المللي و كينه جويي لنين- تاكيد كردند و ايده او را ناديده گرفتند. از اين هزينه ها جلوگيري شد، اما در عوض دنيا درگير بزرگ ترين فاجعه انساني ساخته دست بشر شد. كمونيسم مدعي بود كه صد ميليون هوادار دارد و اين ادعا منجر به ايجاد نازيسم و فاشيسم، و به جنگ جهاني دوم منتهي شد.
ديدارها و مذاكراتي را كه تايم به آن اشاره مي كند و يا توجيهاتي كه لس آنجلس تايمز به آنها تمسك كرده است، مربوط به پيش از تصويب قطعنامه سازمان ملل بود. اما پس از تصميم گيري شوراي امنيت، اروپايي ها در نخستين قدم همكاري بانكهاي بزرگ خود را با ايران قطع كردند. با اين حركت همكاري اروپايي ها براي با امريكا جهت اجراي قطعنامه سازمان ملل آغاز شد. پس از اين اقدام، شاهد سير نزولي بهاي نفت در بازارهاي جهاني بوديم كه مي تواند از نگراني هاي اروپايي ها در خصوص احتمال قطع و يا افزايش سرسام آور قيمت آن بكاهد. اين موضوع امتيازي مثبت براي اروپايي ها جهت آماده شدن و اجراي مراحل بعدي محسوب مي شود.
توجيه كشورهاي اسلامي  و همسايه ايران
در كنار تلاش هايي كه امريكايي ها براي توجيه اروپاييان انجام دادند، اين روزها فعاليتهاي وزارت خارجه امريكا براي جلب نظر كشورهاي منطقه خاورميانه و عربي و اسلامي جهت همكاري اعراب با امريكا و پياده شده قطعنامه شوراي امنيت سازمان ملل افزايش چشمگيري يافته است. دميدن در تنور اختلافات قومي ، نژادي و مذهبي حاصل رفت و آمدهاي سياستمداران غربي به منطقه است.
شايد بتوان جنگ لبنان را نيز در نزديكي دولتهاي عربي به امريكا بي تاثير ندانست. يكي از نتايج جنگ در لبنان كه در آن حزب الله توانست از پيشروي اسراييل در خاك اين كشور جلوگيري كند، شور و شعفي بود كه در ميان مردم كشورهاي اسلامي و بويژه عربي از مقابله يك گروه اسلامي عرب در برابر اسراييل ايجاد شد. بالا رفتن روحيه مردم عرب از اين پيروزي به نفع دولتهاي آنها - كه ترجيح مي دهند وارد درگيريهاي نظامي در منطقه نشوند- نبود. اين وضعيت مي توانست به كاهش مشروعيت و اقتدار حكومتهاي عربي در برابر مردم خود منجر شود. چنين شرايطي باعث احساس خطر در ميان حكومتهاي عربي شد و زمينه بهره برداري امريكا از آن را فراهم ساخت. موضع گيري ناگهاني و سريع برخي كشورهاي عربي عليه ايران نتيجه اين شرايط هم بود. به عبارت ديگر حمله اسراييل به لبنان و مقاومت حزب الله، ترس دولتهاي عربي را به دنبال داشت و آنان سريعتر جذب خط مشي امريكا در منطقه كه بخشي از آن مقابله با ايران است شدند.
</TEXT>
</DOC>
<DOC>
<DOCID>HAM2-851101-109</DOCID>
<DOCNO>HAM2-851101-109</DOCNO>
<ORIGINALFILE>/1385/851101/world/_siasatw.htm</ORIGINALFILE>
<ISSUE>يكشنبه 1 بهمن 1385</ISSUE>
<DATE calender="Western">2007-01-21</DATE>
<DATE calender="Persian">1385/11/01</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
نگاه
قطعنامه با ايران به عنوان دارنده سلاح اتمي برخورد كرده است
</TITLE>
<TEXT>
گروه سياسي- پس از تصويب قطعنامه، خبرگزاري مهر با دكتر علي خرم كارشناس امور بين الملل و متخصص فيزيك هسته اي گفتگويي انجام داد تا مستقل از آنچه كه امريكا در رابطه با پرونده هسته اي ايران انجام مي دهد، اثرات اجراي قطعنامه بر ايران مورد بررسي قرار گيرد.
از نظر خرم اعضاي شوراي امنيت سازمان ملل براي افزايش فشار بر ايران در ابعاد اقتصادي و سياسي در يكسال آينده نيز، نياز به قطعنامه جديد نخواهند داشت و با همين قطعنامه خواهند توانست نيات خود را پياده كنند.
خرم كه سالها نمايندگي ايران را در كميته خلع سلاح شوراي امنيت بر عهده داشته است، مي گويد: اين قطعنامه با ايران به عنوان يك كشور دارنده سلاح اتمي برخورد كرده است و اگر در اين مقطع قرار نداريم بايد نسبت به اين مساله حساس باشيم. زيرا اين قطعنامه ايران را در جايگاه كره شمالي قرار مي دهد و همه آنچه گفته مي شود روسيه ظرف دو ماه گذشته براي خارج كردن آنها از قطعنامه تلاش كرده است، بطور نهاني در قطعنامه گنجانده شده است.
راه تفسير بندهاي مربوط به ارسال مواد و تجهيزات(دو منظوره)به ايران هم براي همه كشور ها باز است. طبق مفاد قطعنامه، كشورها مي توانند از قضاوت خود در ممنوعيت آيتم هاي دو منظوره در صورتي كه به فعاليتهاي هسته اي ممنوعه ايران كمك كند، استفاده كنند، اما بايد كاربرد و مكان آنها بازبيني شود و به اطلاع كميته تحريم هاي شوراي امنيت برسد.
اين قطعنامه همچنين از كشورها مي خواهد كميته تحريم هاي شوراي امنيت را از عبور هر فرد يا نماينده گروه هايي كه در فهرست ضميمه قطعنامه ذكر شده، از مرزهاي خود مطلع كنند و با اين شرايط هر تصميمي در خصوص اتباع و مسئولان ايراني در سفرهاي خارجي به بهانه نمايندگي از سوي نهاد هاي خاص محتمل است و چالش بر انگيز خواهد بود. دستگيري ديپلمات هاي ايراني در عراق نيز مي تواند در همين راستا، محتمل باشد. اعضاي دايم شوراي امنيت در فريبي آشكار اعلام كرده اند كه با توجه به موارد تحريم ذكر شده قصد ما فشار بر مردم ايران نيست و مقامات داخلي نيز متاسفانه بر اين امر صحه مي گذارند.
اين قطعنامه براي حاكميت ايران بسيار مداخله جويانه است و تصويب كنندگان آن همه پلهاي پشت سر را خراب كرده اند ولي همچنان از امكان مذاكره و آشتي سخن مي گويند.
بايد در يكي دو ماه آينده يك تصميم جدي بگيريم، اگر به واقع آنگونه كه رئيس جمهور مي گويد ايران كشوري هسته اي شده و ادبيات بكار گرفته شده متناسب با جايگاهمان است بايد جايگاهمان را درست تعريف كنيم و از مواهب آن نيز بهره ببريم و در صورتي كه منظورمان از هسته اي شدن صرفا آماده سازي 3000 دستگاه سانتريفيوژ است نبايد اجازه دهيم اين تنبيهات عليه ما اعمال شود.
قطعنامه در حقيقت ايران را از همكاري هاي تكنيكي و علمي آژانس جز در موارد پزشكي و كشاورزي محروم كرده است و بر اين اساس اجازه بسياري از پژوهش هاي مدرن را در اين رشته نخواهيم يافت، در واكنش به اين اقدام مي توانيم بازرسان را بيرون كنيم و مونيتورينگ آژانس را كاهش دهيم اما بايد ببينيم اين اخراج تا چه اندازه -بعد از بيش از 2000 نفر روز بازرسي، اطمينان از صلح آميز بودن فعاليت هاي ايران و كشف فاصله چندين ساله ايران تا بمب هسته ايمي تواند براي اعضاي شوراي امنيت فوريت داشته و حساسيت برانگيز باشد.
</TEXT>
</DOC>
</HAMSHAHRI2>