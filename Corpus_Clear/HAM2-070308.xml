<?xml version="1.0" encoding="utf-8"?>
<!DOCTYPE HAMSHAHRI2 SYSTEM "hamshahri.dtd">
<HAMSHAHRI2>
<COPYRIGHT>
Hamshahri2 Corpus, Beta Release!
Copyright 2004-2008, Database Research Group (DBRG), Faculty of Engineering, University of Tehran
All the news content in the corpus is copyrighted by Hamshahri Newspaper (www.hamshahri.net)

Homepage:
http://ece.ut.ac.ir/dbrg/hamshahri/ham2

Contact:
darrudi@insf.org 

Please view the enclosed `Help.txt` file in the package for more information (tag description, etc).

IT IS A BETA RELEASE, PLEASE DON NOT REDISTRIBUTE IT!
</COPYRIGHT>
<DOC>
<DOCID>HAM2-851217-001</DOCID>
<DOCNO>HAM2-851217-001</DOCNO>
<ORIGINALFILE>/1385/851217/news/_adabh.htm</ORIGINALFILE>
<ISSUE>پنجشنبه 17 اسفند 1385 - سال چهاردهم - شماره4225 - Mar 8, 2007</ISSUE>
<DATE calender="Western">2007-03-08</DATE>
<DATE calender="Persian">1385/12/17</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
پايان تدوين يك مشت پر عقاب
رضا كيانيان و خزر معصومي، عكس از علي نيك رفتار
</TITLE>
<TEXT>


گروه ادب هنر- مجموعه تلويزيوني يك مشت پر عقاب   به كارگرداني اصغر هاشمي روزهاي پاياني تدوين خود را توسط محمدرضا موئيني پشت سر مي گذارد. ساخت موسيقي بعد از تدوين آغاز و در نهايت اين مجموعه براي پخش در سال جديد آماده مي شود. مجموعه يك مشت پر عقاب از محصولات مركز سيما فيلم است كه در چهارده قسمت پنجاه دقيقه اي ساخته شده و براي پخش از شبكه يك سيما آماده مي شود.
فيلمنامه يك مشت پر عقاب را فرهاد توحيدي نوشته و يك ملودرام خانوادگي است كه در قالبي معمايي،جنايي در بستر انقلاب داستانش را روايت مي كند و پايان قصه مجموعه با شروع انقلاب اسلامي در سال 57 همزمان مي شود كه اين حادثه به پايان بخشيدن به اين ملودرام كمك مي كند.
يك مشت پرعقاب در مناطق مختلف تهران، لواسان، حومه كرج،  شهريار، فرودگاه مهرآباد،  تبريز و پادگان عجب شير تصويربرداري شده است.
رضا كيانيان، حامد بهداد، خزر معصومي، عليرضا خمسه، هرمز هدايت، پرويز پورحسيني، احمد آقالو، آهو خردمند، فريبا كامران، بهرام ابراهيمي، نيره فراهاني، ارسطو خوش رزم، اشكان خطيبي، مهرداد ضيايي، مهدي تقي نيا، كاظم هژيرآزاد، هومن كيايي، حنانه شهشهاني  و ساره بيات از جمله بازيگراني هستند كه در اين مجموعه حضور دارند.
اين مجموعه در دو مرحله تصويربرداري شد كه مرحله اول از 29شهريور ماه سال گذشته آغاز شد و تا29 اسفندماه سال 84 به طول انجاميد و 26 ارديبهشت ماه سال جاري مرحله دوم آن آغاز شد كه در 4 آبان به پايان رسيد.
</TEXT>
</DOC>
<DOC>
<DOCID>HAM2-851217-002</DOCID>
<DOCNO>HAM2-851217-002</DOCNO>
<ORIGINALFILE>/1385/851217/news/_adabh.htm</ORIGINALFILE>
<ISSUE>پنجشنبه 17 اسفند 1385 - سال چهاردهم - شماره4225 - Mar 8, 2007</ISSUE>
<DATE calender="Western">2007-03-08</DATE>
<DATE calender="Persian">1385/12/17</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
پاسخ وزير ارشاد به منتقدان درباره دوپاره شدن نمايشگاه كتاب تهران
حق ناشران همچنان محفوظ مي ماند
</TITLE>
<TEXT>
گروه ادب و هنر- سرانجام پس از هفته ها انتقاد از جابه جايي بخش داخلي نمايشگاه بين المللي كتاب تهران و دوپاره سازي نمايشگاهي كه 19 سال به صورت متمركز برگزار شده بود، وزير فرهنگ و ارشاد اسلامي به انتقادهاي مطرح شده، پاسخ گفت.
جالب آن كه توضيحات محمدحسين صفارهرندي زماني توسط خبرگزاري ها مخابره شد كه كمتر از دو ساعت پيش از آن، خبر ديگري، مساله برگزاري نمايشگاه كتاب امسال را بغرنج تر كرده بود: 35 نماينده مجلس شوراي اسلامي بابت جابه جايي نمايشگاه كتاب و تفكيك بخش داخلي و خارجي آن به صفار هرندي تذكر دادند. خبرگزاري ايسنا اين 35 نفر را به اين شرح ا علام كرده است: شجاع پوريان، قنبري، فروزش، ناطق نوري، رودكي، اعلمي، پاك نژاد، مشيري، تابش، پيرمؤذن، شهبازخاني، عباسي، جبارزاده، مؤدب پور، محسني بندپي، اللهياري، گرامي مقدم، عليخاني، صادق دقيقي، شايق، جلودارزاده، قمي، رعيت، نوروززاده،  نديمي، آذر، غفوري فرد، اميري خامكاني، حسيني حيدرآبادي، عسگري، نژاد فلاح، وزيري، حق شناس، اسماعيل زاده و اميدوار رضايي.
در تذكر اين نمايندگان، به تصميم پرهزينه، دردسرساز و غيركارشناسي وزارت ارشاد براي جابه جايي محل نمايشگاه بين المللي كتاب و تفكيك بخش داخلي و خارجي آن اشاره شده است.
هر چند بسيار پيش تر از نمايندگان مجلس، ناشران داخلي بسيار به صورت مستقيم و غيرمستقيم، در گفتگوهاي جمعي و فردي با رسانه هاي گروهي، مخالفت خود را با اين تصميم معاونت فرهنگي ارشاد اعلام كرده بودند، اما ظاهرا تصميم، جدي تر از اين حرف هاست. آن چنان جدي كه محسن پرويز، معاون فرهنگي صفار هرندي، روز قبل از تذكر نمايندگان و توضيحات وزير، درباره واكنش ها و نامه هاي روزهاي اخير تعدادي از ناشران، مبني بر شركت نكردن در نمايشگاه كتاب، با توجه به دو قسمتي شدن مكان برگزاري آن به ايسنا گفت: در اين رابطه،  نامه اي به دست من نرسيده است، اما مصاحبه هايي را كه برخي از افراد در رسانه هاي مختلف انجام داده اند، ديده ام و به هر حال نظر شخصي خود را درباره نمايشگاه كتاب مطرح كرده اند. برخي اعلام كرده اند كه در نمايشگاه شركت نمي كنند و طبيعتا اين جزو اختيارات افراد و حقوق قانوني آنهاست. اما كمتر از يك روز بعد، تذكر 35 نماينده مجلس نشان داد كه ديدگاه هاي مطرح شده توسط افراد مورد نظر پرويز كه گروه گسترده اي از ناشران خصوصي بزرگ را شامل مي شود، چندان هم شخصي نيست.معاون فرهنگي وزارت ارشاد ادامه داده است: هر كس كه علاقمند نبود، مي تواند در نمايشگاه شركت نكند، اما بزرگ نمايي هم كه در ارتباط با حضور نداشتن ناشران در نمايشگاه صورت مي گيرد، به نظرم اغراق آميز است.
با اين حال محمدحسين صفارهرندي، ضمن تأييد موضع معاون خود، كمي ملايم تر پاسخ داده است: جاي اين ناشران محفوظ است و هر وقت كه بخواهند از آن ها نيز براي شركت در نمايشگاه ثبت نام مي كنيم. وزير فرهنگ و ارشاد اسلامي كه ديروز صبح با خبرگزاري ايلنا سخن مي گفت، افزود: اين حق طبيعي هر يك از ناشران است كه در نمايشگاه ثبت نام كنند يا نه. البته ما در هر صورت وظيفه خودمان را انجام مي دهيم.
صفار هرندي در توضيح دلايل جابه جايي بخش داخلي نمايشگاه كتاب نيز گفت: با توجه به وضعيت فعلي نمايشگاه دائمي و دردسرهايي كه ترافيك در طول برگزاري نمايشگاه براي ناشران به وجود مي آورد تصميم به برگزاري نمايشگاه در دو محل مصلي(نمايشگاه ناشران داخلي)و محل دائمي نمايشگاه هاي بين المللي(نمايشگاه ناشران خارجي)گرفتيم كه بار ترافيكي را در يك مكان متمركز نكنيم. البته چاره اي جز اين كار نداشتيم، محل فعلي نمايشگاه هاي بين المللي قابليت و ظرفيت برپايي نمايشگاه  در سطح بين المللي را ندارد و اميدواريم تا سه سال آينده، نمايشگاه كتاب را در محل مناسب و با شكوه تمام برگزار كنيم. صفار هرندي درباره تعداد ناشران شركت كننده در نمايشگاه امسال نيز اين طور گفته است: اگر در زمان نمايشگاه با همين تعداد ناشر كه براي حضور در نمايشگاه ثبت نام كرده اند سري به نمايشگاه بزنيد، درخواهيد يافت كه تعداد ناشران شركت كننده كم نيست. تا نمايشگاه امسال كمتر از دو ماه ديگر باقي است و براي قضاوت نهايي درباره تصميمات وزارت ارشاد تا آن زمان بايد منتظر ماند.
</TEXT>
</DOC>
<DOC>
<DOCID>HAM2-851217-003</DOCID>
<DOCNO>HAM2-851217-003</DOCNO>
<ORIGINALFILE>/1385/851217/news/_adabh.htm</ORIGINALFILE>
<ISSUE>پنجشنبه 17 اسفند 1385 - سال چهاردهم - شماره4225 - Mar 8, 2007</ISSUE>
<DATE calender="Western">2007-03-08</DATE>
<DATE calender="Persian">1385/12/17</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
با پيگيري جدي همشهريحراج 260 اثر هنري متوقف شد
</TITLE>
<TEXT>
گروه ادب  و هنر- مزايده عمومي فروش تابلوهاي نفيس معاصر ايران كه قرار بود توسط شركت ساختماني نوساز صورت گيرد، متوقف شد.
پس از پيگيري هاي يك هفته    اي همشهري به منظور جلوگيري از چنين اقدام غيرفرهنگي، شناسا مدير ارتباطات سازمان گسترش و نوسازي صنايع ايران وابسته به وزارت صنايع رسماً توقف اين مزايده را اعلام كرد.
وي با بيان اين كه طي اين مدت كارشناسان و مسئولان مختلفي از اين مجموعه آثار ارزشمند ديدن كرده اند، گفت: اين آثار جزو اموال شركت است و از 30 سال پيش نيز متعلق به شركت بوده و به ثبت رسيده است.
شناسا اضافه كرد: در صورت لزوم، آثار را به موزه خواهيم داد، اما به هر حال مسئولان مربوطه در اين باره تصميم نهايي را خواهند گرفت.
وي گفت: كارشناسان حقوقي سازمان گسترش و نوسازي صنايع ايران اكنون مشغول بررسي اين قضيه هستند و آثار همچنان در حال نگهداري است.به نظر مي رسد مسئولان سازمان گسترش و نوسازي و شركت ساختماني نوساز بيشتر به دنبال اثبات راه هاي قانوني و حقوقي چنين مزايده اي هستند و بحث اصلي را كه همشهري در اين چند روز مد نظر قرار داده يعني نقش حمايتي دولت و ادارات دولتي در خريد آثار هنري هنرمندان به جاي فروش اين گونه آثار و نيز حفظ آنها به عنوان ثروت ملي كشور را به هيچ وجه مورد توجه قرار نداده اند.ناگفته پيداست كه خريد و فروش آثار هنري، امري بديهي است كه هميشه و در همه جاي دنيا صورت مي گيرد، ولي به شرط آن كه در كنار اين اقدام، حمايت هاي كاملي نيز صورت بگيرد. ضمناً اين كه يك دستگاه دولتي، حدود 28 سال آثاري را در انبار ساختمان خود نگهداري كند و روزي تصميم بگيرد به گونه اي از اين نگهداري فارغ شود، منطقي به نظر نمي رسد.
پيام آخر براي رسول
گروه ادب و هنر درگذشت ناگهاني رسول ملاقلي پور سبب شد مسئولان و فعالان عرصه سينما هر يك با بيان نكات ويژه اي، فقدان اين كارگردان مطرح را تسليت بگويند.
محمود احمدي نژاد،صفار هرندي،محسن رضايي، رضا پورحسين و محمد رجبي معمار در پيام هايي جداگانه درگذشت رسول ملا قلي پور را تسليت گفتند.علاوه بر اينها، شوراي هماهنگي تبليغات اسلامي، هيات مديره خانه سينما و شوراي مركزي انجمن منتقدان و نويسندگان سينمايي نيز در پيام هاي جداگانه اي، درگذشت ملاقلي پور را تسليت گفتند.شايان ذكر است، مراسم تشييع جنازه مرحوم ملاقلي پور، امروز پنج شنبه ساعت 9 صبح از مقابل تالار وحدت برگزار مي شود. مجلس يادبود وي نيز روز شنبه 19 اسفند ساعت 16 در مسجد امير واقع در خيابان كارگر شمالي، روبروي پمپ بنزين برپا مي شود.
خون بازي با دو هفته تأخير اكران مي شود
فارس: تهيه كننده فيلم خون بازي گفت: اكران اين فيلم با دو هفته تأخير، از اول فروردين اكران مي شود.
جهانگير كوثري گفت: فيلم خون بازي از اول فروردين اكران مي شود. اين فيلم در گروه سينما عصر جديد، بهمن و سينما ايران اكران مي شود و ما در آغاز اكران 10 سينما در اختيار خواهيم داشت، اما اگر فيلم با استقبال مخاطبان همراه باشد، تعداد سينماها را افزايش مي دهيم. كوثري در پايان افزود: به نظر مي رسد فيلم هاي اكران نوروزي امسال از تنوع خوبي برخوردارند و اين امر خيلي مثبت است. از سوي ديگر سينما حتي در شرايط فعلي آنقدر پتانسيل دارد كه حتي اگر 5 فيلم خوب هم در يك زمان اكران شوند، مي توانند به فروش ايده آلي برسند. به همين دليل معتقدم سينماي ايران در سال 86 اكران خوب و موفقي خواهد داشت.
</TEXT>
</DOC>
<DOC>
<DOCID>HAM2-851217-004</DOCID>
<DOCNO>HAM2-851217-004</DOCNO>
<ORIGINALFILE>/1385/851217/news/_adabh.htm</ORIGINALFILE>
<ISSUE>پنجشنبه 17 اسفند 1385 - سال چهاردهم - شماره4225 - Mar 8, 2007</ISSUE>
<DATE calender="Western">2007-03-08</DATE>
<DATE calender="Persian">1385/12/17</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
اخبار كوتاه
</TITLE>
<TEXT>
كيارستمي در نيويورك: 82 اسفند نمايش فيلم هاي برگزيده عباس كيارستمي در موزه هنرهاي مدرن نيويورك به پايان مي رسد.
كنگره پروين اعتصامي در اراك:  كنگره 2 روزه پروين اعتصامي با حضور اساتيد و محققان ادبيات ديروز در دانشگاه اراك آغاز شد.
تأسيس بانك اطلاعات تاريخ شفاهي ايران: در نخستين همايش تاريخ شفاهي ايران، علي اكبر اشعري رئيس سازمان اسناد و كتابخانه ملي از ايجاد بانك اطلاعاتي تاريخ شفاهي ايراني در مصاحبه با مشاهير و نامداران كشور خبر داد. تاكنون حدود 400 مصاحبه انجام شده است.
25 ميليارد دلار فروش جهاني هاليوود: مجموع فروش جهاني فيلم هاي سينمايي ساخت آمريكا در سال 2006 به بيش از 8/25 ميليارد دلار رسيد. رشد فروش نسبت به سال گذشته 11 درصد بيشتر است، در اين سال 607 فيلم سينمايي توليد شده است.
نمايش بزرگترين نقاشي جهان: بزرگ ترين نقاشي جهان كه 5 هزار متر طول دارد و با موضوع پيامبر اعظم(ص)تصوير شده در نمايشگاه بزرگ پيامبر اعظم در غرفه اي به مساحت 170 مترمربع به نمايش گذاشته مي شود.
پايان جشنواره تئاتر پليس: پنجمين جشنواره سراسري تئاتر پليس پس از 7 روز، امروز در سالن مجموعه تئاتر شهر به كار خود پايان مي دهد.
گرگان خبرنگار همشهري: توليد نمايش تولد يك آهنگ به نويسندگي و كارگرداني موسي جرجاني در حوزه هنري استان گلستان آغاز شد.
تبريز خبرنگار همشهري: رئيس سازمان ميراث فرهنگي، گردشگري و صنايع دستي آذربايجان شرقي از ايجاد 40 موزه جديد در سه سال آينده در اين استان خبر داد.
شيراز خبرنگار همشهري: جشنواره ملي، فرهنگي و هنري و ادبي رسول مهر دانشجويان كشور در شيراز به كار خود پايان داد. اين جشنواره در پنج بخش شعر، قطعه ادبي، داستان و نشريات دانشجويي برگزار شد.
</TEXT>
</DOC>
<DOC>
<DOCID>HAM2-851217-005</DOCID>
<DOCNO>HAM2-851217-005</DOCNO>
<ORIGINALFILE>/1385/851217/news/_akhar.htm</ORIGINALFILE>
<ISSUE>پنجشنبه 17 اسفند 1385 - سال چهاردهم - شماره4225 - Mar 8, 2007</ISSUE>
<DATE calender="Western">2007-03-08</DATE>
<DATE calender="Persian">1385/12/17</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
عكس روز
</TITLE>
<TEXT>


عكس: خبرگزاري فرانسه‎/ احمد الربايه
شيعيان از سراسر عراق براي شركت در مراسم اربعين سرور و سالار شهيدان امام حسين عليه السلام وارد كربلا مي شوند.
</TEXT>
</DOC>
<DOC>
<DOCID>HAM2-851217-006</DOCID>
<DOCNO>HAM2-851217-006</DOCNO>
<ORIGINALFILE>/1385/851217/news/_akhar.htm</ORIGINALFILE>
<ISSUE>پنجشنبه 17 اسفند 1385 - سال چهاردهم - شماره4225 - Mar 8, 2007</ISSUE>
<DATE calender="Western">2007-03-08</DATE>
<DATE calender="Persian">1385/12/17</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
بازار
</TITLE>
<TEXT>


گران هاي بازار خودرو
طي روز هاي اخير سمند، پژو glx206، تيپ 6 و 5، پژو پارس elx، سمند 2گانه سوز و پژو روآ شامل افزايش قيمت شده اند. همچنين به گفته آگاهان بازار، پرايد 2گانه سوز نيز باعث بروز اختلاف قيمت در خودروهاي پرايد شده است. اما نكته اي كه در مورد خودرو هاي خارجي جلب توجه مي كند اين  است كه نبود خدمات پس از فروش مناسب و اشباع بازار از خودروهاي وارداتي به همراه توصيه هاي اتحاديه نمايشگاه داران مبني بر مناسب نبودن شرايط خريد اين دسته از خودرو ها، بازار آنها را كساد كرده و تقاضا در اين بخش ركود داشته است. از سوي ديگر هزينه تعويض پلاك نيز اعلام شد و برابر آن هزينه تعويض يا تحويل پلاك به وسايل نقليه 250هزار ريال تعيين گرديد. بر اين اساس هيچ يك از واحدهاي دولتي يا خصوصي حق دريافت وجه مازاد ندارند.
</TEXT>
</DOC>
<DOC>
<DOCID>HAM2-851217-007</DOCID>
<DOCNO>HAM2-851217-007</DOCNO>
<ORIGINALFILE>/1385/851217/news/_akhar.htm</ORIGINALFILE>
<ISSUE>پنجشنبه 17 اسفند 1385 - سال چهاردهم - شماره4225 - Mar 8, 2007</ISSUE>
<DATE calender="Western">2007-03-08</DATE>
<DATE calender="Persian">1385/12/17</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
در شهر چه خبر
</TITLE>
<TEXT>
سوهان مجاز
عرضه سوهان در ظروف پلاستيك زرد رنگ به دليل استفاده از رنگ هاي غير مجاز ممنوع شد. از اين پس فقط ظروف سفيد رنگ با مواد اوليه مناسب براي پوشش سوهان، مجاز شناخته مي شود. جواد كرباسي سرپرست اداره نظارت بر مواد غذايي و بهداشتي دانشگاه علوم پزشكي قم  مي گويد: امسال?? واحد توليدي به دليل  رعايت نكردن مسايل بهداشتي به تعزيرات معرفي شدند و?0 واحد نيز اخطار لازم را دريافت كرده اند. از سويي??? كارگاه توليدي سوهان در قم موفق به اخذ كد بهداشتي شده اند در حالي كه اين ميزان تا سال گذشته فقط?? كارگاه بود.
هشدار آبگرفتگي
احتمال آبگرفتگي استان گلستان اخبار حوادث طبيعي چند روز اخير را كه شامل سقوط بهمن، وقوع زلزله و سيل بود تكميل كرد. اداره كل هواشناسي استان گلستان در اطلاعيه اي نسبت به احتمال اختلال در ترددهاي جاده اي در نقاط مختلف استان هشدار داد. نقشه هاي پيش يابي تشديد جريانات مرطوب شمالي از روي درياي خزر و جريانات گرم و مرطوب جنوبي را بر روي هواي استان نشان مي دهد. پيامد اين تغييرات هوايي در استان گلستان وزش نسبتاً شديد باد، بارندگي، مواج شدن دريا و كاهش دما خواهد بود.
36 هزار مزاحمت
از كل تماس هاي تلفني با اورژانس شهرستان شهريار فقط 3 درصد آن واقعي و 97 درصد آن بي مورد بوده  است. به عبارتي ديگر نسبت مزاحمت ها به 36هزار و 205 تماس از 37هزار و 320 تماس كلي مي رسد. متأسفانه فقط در يك ماه گذشته چند بيمارپيش از رسيدن خودرو هاي اورژانس فوت شده اند كه بي شك تماس هاي غير واقعي در آنها بي تأثير نبوده است.
سنگيني قبض برق
اگر رقم هاي قبض برق شما باعث حيرت تان شده بهتر است نيم نگاهي به سيم كشي ساختمان بيندازيد. از شهر سميرم خبر مي رسد فرسوده بودن 50 درصد از سيم كشي هاي ساختمان هاي اين شهر، موجبات مصرف بالاي انرژي و بيشتر شدن هزينه برق را فراهم آورده است. به طور معمول هنگامي  كه سيم فاز برق در داخل ديوار فرسوده باشد مصرف زياد انرژي را به همراه دارد و خطرآفرين نيز است. شهرستان سميرم در???كيلومتري اصفهان قرار دارد.
بازارچه خيريه
فرهنگسراي بانو با هدف حمايت از بيماران ام.اس اقدام به برپايي بازارچه خيريه و نيكوكاري به نفع بيماران ام اس و تقويت روحيه مشاركت بيشتر آنان در فعاليت هاي اجتماعي كرده است.در اين بازارچه كه تا 18 اسفند از ساعت 10 صبح تا 19 داير است انواع شيريني هاي خانگي ويژه نوروز، محصولات صنايع دستي، لباس هاي سنتي و تركمن، كاشيكاري، آينه كاري، هفت سين، گل مصنوعي، كارت پستال نوروزي، پتينه، دكوپاژ، تخم مرغ هاي تزئيني، زيورآلات و... در معرض ديد و فروش علاقمندان قرار دارد.علاقه مندان مي توانند با تلفن هاي 8-88786276 تماس بگيرند.
تور لاك پشت ها
تخم گذاري لاك پشت هاي دريايي از نوع پوزه عقابي در سواحل جنوبي جزيره قشم آغاز شده است. همه ساله هم زمان با نزديك شدن به فصل بهار، لاك پشت هاي دريايي از نوع پوزه عقابي كه از نادرترين لاك پشت ها در جهان هستند، به سواحل امن روستاي شيب دراز از توابع شهرستان قشم مي آيند و در آن جا تخم گذاري مي كنند. تخم گذاري لاك پشت ها در اين مكان كه به صورت شبانه صورت مي گيرد از اسفندماه آغاز مي شود و تا اوايل خردادماه ادامه دارد. اين لاك پشت هاي غول پيكر دريايي در چاله هايي كه در ماسه ها حفر مي كنند، بيش از???تخم سفيد و گرد به فاصله?? دقيقه مي گذارند و روي آن را شن و ماسه مي ريزند و سپس به دريا باز مي گردند. در حال حاضر ورود تورهاي ويژه از سراسر كشور براي ديدن لاك پشت هاي دريايي آغاز شده است.
شير يارانه اي
رئيس سازمان بازرگاني استان مركزي مي گويد، سهميه شير يارانه اي اين استان كافي نيست و نياز روزانه مردم را كه در حدود 100 تن شير است برآورده نمي كند. گفته مي شود كه هم اكنون تنها 70 تن شير يارانه اي در اين استان توزيع مي گردد.همچنين از شهروندان خواسته شده در صورت مشاهده تخلف، موارد را با شماره تلفن 124 در ميان بگذارند.
</TEXT>
</DOC>
<DOC>
<DOCID>HAM2-851217-008</DOCID>
<DOCNO>HAM2-851217-008</DOCNO>
<ORIGINALFILE>/1385/851217/news/_akhar.htm</ORIGINALFILE>
<ISSUE>پنجشنبه 17 اسفند 1385 - سال چهاردهم - شماره4225 - Mar 8, 2007</ISSUE>
<DATE calender="Western">2007-03-08</DATE>
<DATE calender="Persian">1385/12/17</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
مسابقه با جايزه‎/43
</TITLE>
<TEXT>
زائر اربعين
زائر معروف حضرت اباعبدالله ع در روز اربعين چه كسي بود؟
a)دعبل خزاعي b)عبدالله بن جعفر
c)ابوايوب انصاري d)جابربن عبدالله بن انصاري
نحوه شركت در مسابقه: شركت كنندگان بايد يكي از گزينه هاي a ,b ,c ,d را حداكثر تا ساعت 19 امروز به شماره 3000251 و دارندگان تلفن هاي تاليا و ايرانسل به شماره 09122029165 اس ام اس كنند. به حساب 10 نفر از افرادي كه پاسخ صحيح داده باشند(5 نفر از تهران و 5 نفر از شهرستان ها)جايزه نقدي واريز مي شود. شماره تلفن همراه برندگان با حذف 3 رقم آن(و جايگزين علامت * به جاي رقم هاي حذف شده)يكشنبه در روزنامه چاپ مي شود و همكاران ما به منظور دريافت شماره حساب بانكي با آنها تماس مي گيرند.



شماره تلفن برندگان مسابقه 42
پاسخ صحيح مسابقه 42 گزينهb بود.
2 جايزه ويژه براي مشتركان sms خبري: هر روز 2 نفر از برندگان از ميان مشتركان sms خبري همشهري انتخاب مي شوند. اين مشتركان بايد در صورت شركت در مسابقه پس از تايپ گزينه صحيح(a, b, c, d)حروف sms را پس از آن درج و سپس ارسال كنند. گفتني است شانس مشتركان sms خبري، 10 برابر بيشتر از ساير شركت كنندگان است.
</TEXT>
</DOC>
<DOC>
<DOCID>HAM2-851217-009</DOCID>
<DOCNO>HAM2-851217-009</DOCNO>
<ORIGINALFILE>/1385/851217/news/_akhar.htm</ORIGINALFILE>
<ISSUE>پنجشنبه 17 اسفند 1385 - سال چهاردهم - شماره4225 - Mar 8, 2007</ISSUE>
<DATE calender="Western">2007-03-08</DATE>
<DATE calender="Persian">1385/12/17</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
چشم انتظار
سيدمهدي شجاعيچشم انتظار
</TITLE>
<TEXT>
مصلحت ديد من آن است كه ياران همه كار
بگذارند و سر طره ياري گيرند
آنان كه به قله مرتفع انتظار صعود كرده اند، بيش از دو راه پيش رو نداشته اند، يا مسير روشن و هموار عقل، انديشه و تفكر را درنورديده اند، يا پاي دل به مسير سنگلاخ امامان بر عشق و عاطفه سپرده اند و خود را به مقصد رسانده اند.
عقل از كدام مسير، به انتظار مي رسد؟
عقل مي گويد: عالم بدون منتقم، يعني تصور ساختار جهان، مبتني بر ستم.
عقل مي گويد: جهان بدون موعود يعني داستان بدون پايان، زيستن بدون انتظار، يعني راه رفتن بدون چشم، زندگي بدون اميد يعني مرگ تدريجي.
هستي بدون امام يعني كشتي بي ناخدا.
حكم عقل اين است كه: تنها با ظهور موعود، عاقبت جهان ختم به خير مي شود.
و ترسيم هر سرنوشتي جز اين، عبث شمردن خلقت است، بن بست دانستن مسير كمال بشريت است و باطل تلقي كردن فلسفه آفرينش است.
عقل مي گويد:انتظار، انگيزه زيستن است، بهانه زندگي است، توشه تحرك است و توان تلاش.
انتظار، شيرازه اوراق پراكنده زندگي است.
انتظار، پيوند انسان با ابديت است.
انتظار، يك اشتغال نيست براي جسم، يك دغدغه حياتي است براي روح.
انتظار، پيش و بيش از آن كه رفتن راه باشد، يافتن راه است، پيدا كردن مسير است، تشخيص دادن جهت است.
چشم انتظاري سكون نيست. حركت هم نيست. جهت دادن به حركت است. هموار كردن راه با نگاه است.
انتظار، تنظيم تحرك، مبتني بر نظر و بصريت است.
مقصود عقل از گذاشتن همه كار و گرفتن طره يار، تعطيل كردن امور نيست. تنظيم سمت و سوي امور است.
تنظيم قبله كردار با طره ياراست.
و افضل الاعمال انتظار الفرج يعني: همين.
انتظار برترين كار است بي آن كه خود در عمل كمترين كار باشد.
انتظار جهت دهنده هر كار است، معني بخش رفتار است. روح حاكم بر اعمال است.كسي كه منتظر است دست از همه كار نمي شويد اما به هر كاري هم دست نمي يازد.كسي كه منتظر است، هر كار و همه كارش را با افق انتظار مي سنجد.
اين نسخه اي است كه عقل به اجرايش فرمان مي دهد. باش تا سخن عشق را هم در اين باب بشنوي.
smshojaee.persiablog.com
</TEXT>
</DOC>
<DOC>
<DOCID>HAM2-851217-010</DOCID>
<DOCNO>HAM2-851217-010</DOCNO>
<ORIGINALFILE>/1385/851217/news/_akhar.htm</ORIGINALFILE>
<ISSUE>پنجشنبه 17 اسفند 1385 - سال چهاردهم - شماره4225 - Mar 8, 2007</ISSUE>
<DATE calender="Western">2007-03-08</DATE>
<DATE calender="Persian">1385/12/17</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
درختكاري در شهر
</TITLE>
<TEXT>


پژوهشگران مركز مطالعات و تحقيقات رسانه اي همشهري در تاريخ 3 تا 7 اسفندماه سال جاري يك نظرسنجي تلفني درباره روز درختكاري در سطح شهر تهران انجام دادند. در اين  نظر سنجي  به طور  تصادفي با 1200 نفر تماس گرفته شد. نتايج اين نظرسنجي نشان مي دهد كه اكثريت پاسخگويان، معادل 53 درصد، تا به حال شخصاً درختي نكاشته اند. 48 درصد از پاسخگويان گفتند درختكاري در شهر بر عهده شهرداري و مردم با مشاركت يكديگر است. 41 درصد شهرداري را به تنهايي مسئول درختكاري معرفي كردند و 11درصد هم درختكاري را برعهده مردم دانستند.
نوع درخت هايي كه پاسخگويان ترجيح مي دهند در شهر كاشته شود در نمودار نشان داده شده است.
اين نظرسنجي ها ادامه دارد. ممكن است در روزهاي آينده، پژوهشگران مركز مطالعات و تحقيقات رسانه اي همشهري، با تلفن شما هم تماس بگيرند.
</TEXT>
</DOC>
<DOC>
<DOCID>HAM2-851217-011</DOCID>
<DOCNO>HAM2-851217-011</DOCNO>
<ORIGINALFILE>/1385/851217/news/_bourse.htm</ORIGINALFILE>
<ISSUE>پنجشنبه 17 اسفند 1385 - سال چهاردهم - شماره4225 - Mar 8, 2007</ISSUE>
<DATE calender="Western">2007-03-08</DATE>
<DATE calender="Persian">1385/12/17</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
قيمت ها منطقي نباشد، واگذاري سهام متوقف مي شود
هشدار مدير عامل سازمان خصوصي سازي
</TITLE>
<TEXT>


گروه بورس در پي به فروش نرفتن سهام شركت مپنا در روز سه شنبه مديرعامل سازمان خصوصي سازي ضمن بيان اين كه دست هاي پشت پرده اي درجريان بوده تهديد كرد: در صورت بروز دوباره چنين رويدادهايي خصوصي سازي نخواهيم كرد.
روز سه شنبه سازمان خصوصي سازي معادل 3 درصد از سهام شركت مديريت پروژه هاي نيروگاهي ايران(مپنا)را در بورس عرضه كرد. حداقل قيمتي كه سازمان خصوصي سازي براي اين سهم در نظر گرفته بود 250 تومان بود در حالي كه تمامي ايستگاه هاي معاملاتي تقاضاي خريد خود را براي سهام مپنا بر روي نرخ 140 تومان ارائه كرده بودند همين موضوع منجر شد تا سازمان خصوصي سازي از فروش سهام مپنا صرف نظر كند.
روز سه شنبه غلامرضا حيدري كرد زنگنه بلافاصله پس از پايان معاملات اين روز اعلام كرد كه سهام دولتي را مفت حراج نمي كنيم. به گزارش ايسنا وي همچنين در جلسه معارفه شركت فولاد مباركه كه در همان روز برگزار شد ضمن ابراز نگراني، اولين هشدار را به بخش خصوصي و سرمايه گذاران داد و گفت: سياست هاي ارشد نظام و دولت باعث نمي شود به هر قيمت سهام بفروشيم، اگر اين گونه باشد خصوصي سازي نخواهيم كرد. وي تأكيد كرد: به بخش خصوصي هشدار مي دهم كه انجام نشدن معامله به روي مپنا خطرناك و به معناي چراغ قرمزي است و بايد بورس، كارگزاران و سرمايه گذاران مراقب باشند.
او تصريح كرد: از 270 ايستگاه معاملات خريد و فروش سهام قيمت 140 تومان براي خريد سهام مپنا درج شده بود. رئيس سازمان خصوصي سازي ارائه دستور خريد هاي 140 توماني را براي سهام مپنا هماهنگ شده دانست و افزود: هشدار مي دهم اگر احساس كنيم اين رويه براي سهام فولاد مباركه تكرار شود و قيمت منطقي نباشد، هيچ شركتي را واگذار نمي كنيم. وي از بخش خصوصي خواست تا در موضع انفعال قرار نگيرد و ادامه داد: عرضه 5 درصدي سهام شركت ها در بورس براي بخش خصوصي است كه اگر اين رويه مردود باشد، قطعاً  نظر مسئولان نظام تغيير خواهد كرد. زنگنه افزود: برخي فكر نكنند كه دولت مجبور به فروش است، نه اين طور نيست، چوب حراج بر اموال دولتي نخواهيم زد و نه ارزان فروشي و نه گران فروشي، بلكه منطقي فروشي مدنظر است. او افزود: ما به دنبال افشاي اطلاعات، اعتمادسازي، قيمت گذاري منطقي هستيم تا بخش خصوصي مغبون نباشد و در اين موضع نباشد كه در صورت حضور خارجي ها صحبت هايي مانند حضور جاسوس ها و نفوذي ها مطرح شود كه آمدند و خوردند و بردند، به دنبال اين هستيم بخش خصوصي را در كشور توانمند كنيم كه اگر اين كار نشود رقيب وارد خواهد شد.
مدير عامل خصوصي سازمان خصوصي سازي در گفت وگوي ديگري با ايلنا اعلام كرد: ما براي فروش سهام مپنا حتي نيم ساعت به زمان انجام معامله اضافه كرديم، اما به لحاظ مختلف از جمله نبود نقدينگي در پايان سال و همچنين وجود برخي دست هاي پشت پرده از جمله ارائه يك قيمت ثابت توسط 270 ايستگاه كارگزاري منجر به عدم انجام معامله بر روي اين سهام شد.
كردزنگنه با بيان اين مطلب كه بايد تغييراتي بر ساختار فعلي بورس انجام شود گفت: چنين ساختاري و متحد قيمت دادن اين تعداد كارگزاري نشان دهنده دست هاي پشت پرده اي است كه ممكن است با ادامه اين روند ديگر هيچ سهمي از سوي سازمان خصوصي سازي در تالار بورس عرضه نشود. وي با بيان اين كه ما براي رسيدن به اهداف خود حاضريم جلوي دولت بايستيم، گفت: رسيدن به اهداف خصوصي سازي با هر قيمتي موجه نيست و بايد دست هاي پشت پرده اي كه موجب برهم خوردن تعادل بازار و عدم دسترسي به قيمت منطقي را موجب مي شوند كوتاه كرد. وي افزود: در صورت تكرار چنين اوضاعي با وجود مشخص شدن تعدادي خريدار خارجي در صورت نياز اين سهام به خريداران خارجي واگذار خواهد شد.
ديدگاهي ديگر
در همين حال عضو هيأت مديره شركت بورس تهران در گفت وگو با موج در خصوص عدم استقبال از عرضه سهام مپنا در بورس گفت: بازار سرمايه ديد مناسبي به شركت هاي پيمانكار و مقاطعه كار ندارد.
مصطفي اميد قائمي در اين باره گفت: دولت پس از واگذاري شركت هاي مقاطعه كاري به بخش خصوصي، دست از حمايت و اعطاي قرارداد به آنها برداشت كه اين موضوع منجر شد تا ديد مردم نسبت به اين شركت ها با ترديد باشد. مدير عامل شركت صبا تأمين در خصوص عدم ورود اين شركت براي خريد سهام مپنا گفت: ورود اين مجموعه براي خريد سهام مپنا بستگي به قيمت عرضه از سوي سازمان خصوصي سازي داشت. ضمن اين كه ما هنوز تصميم قطعي براي خريد اين سهام نداشتيم.
عرضه مپنا در سال 86
رييس سازمان خصوصي سازي همچنين از عرضه سهام مپنا در سال جديد خبر داد و گفت: ساختار كنوني بورس جوابگوي واگذاري 150 هزار ميليارد توماني دارايي هاي دولت نيست و بايد در آن و هم چنين وضعيت مجوز شركت هاي كارگزاري تجديد نظر شود.
كرد زنگنه درباره زمان عرضه سهام مپنا گفت: براي عرضه مجدد اين سهم به هماهنگي با سازمان بورس و مسئولان شركت نياز است كه به نظر مي رسد اين عرضه در سال جديد انجام شود. وي با بيان اين مطلب كه وضعيت عرضه سهام فولاد مباركه به مانند مپنا نخواهد بود؟ گفت: هرگاه احساس كنيم در پشت پرده تباني هايي براي حراج اموال دولت انجام شده، اقدام و قطعاً منافع ملي و كشور را ترجيح خواهيم داد و جلوگيري خواهيم كرد.
</TEXT>
</DOC>
<DOC>
<DOCID>HAM2-851217-012</DOCID>
<DOCNO>HAM2-851217-012</DOCNO>
<ORIGINALFILE>/1385/851217/news/_bourse.htm</ORIGINALFILE>
<ISSUE>پنجشنبه 17 اسفند 1385 - سال چهاردهم - شماره4225 - Mar 8, 2007</ISSUE>
<DATE calender="Western">2007-03-08</DATE>
<DATE calender="Persian">1385/12/17</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
تداوم صف هاي خريد سهامبراي سرمايه گذاري ملي
</TITLE>
<TEXT>


گروه بورس- معاملات روز گذشته بورس تهران در حالي رقم خورد كه براي چندمين روز متوالي، صف هاي خريد سهام شركت سرمايه گذاري ملي ايران تداوم يافت.
براساس اين گزارش، در دادوستدهاي ديروز بار ديگر 158تقاضا براي خريد يك ميليون و 300 هزار سهم شركت سرمايه گذاري ملي ايران به ثبت رسيد. ديروز همچنين شركت مهركام پارس پس از ماه ها حضور در جدول عرضه به جدول تقاضاي بازار پيوست و 3 تقاضا براي خريد 900هزار سهم اين شركت در كارگزاري ها ثبت شد. در مبادلات ديروز صف هاي خريد پارسيان همچنان پابرجا بود به طوري كه بيش از 24هزار ميليون ريال از نقدينگي بازار روانه خريد اين سهم شد، سهامداران ديروز 1400 تقاضا براي خريد 14ميليون سهم پارسيان پر كردند. برپايه اين گزارش، تراكتورسازي ايران، بانك اقتصاد نوين و سرمايه گذاري بهمن نيز از جمله تازه واردين به جدول تقاضاي بازار بودند و سهامداران براي خريد سهام اين شركت ها صف بسته بودند. صف هاي خريد سهام شركت پتروشيمي شيراز نيز از مرز يك ميليون و250 هزار سهم فراتر رفت. ديروز بازارگرداني سهام روي شركت سرمايه گذاري صنعت بيمه نيز ادامه يافت. اين گزارش حاكيست، صف هاي فروش سهام معدني همچنان در بورس تهران پابرجاست.
</TEXT>
</DOC>
<DOC>
<DOCID>HAM2-851217-013</DOCID>
<DOCNO>HAM2-851217-013</DOCNO>
<ORIGINALFILE>/1385/851217/news/_bourse.htm</ORIGINALFILE>
<ISSUE>پنجشنبه 17 اسفند 1385 - سال چهاردهم - شماره4225 - Mar 8, 2007</ISSUE>
<DATE calender="Western">2007-03-08</DATE>
<DATE calender="Persian">1385/12/17</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
نماد 2 شركت متوقف شد
</TITLE>
<TEXT>
گروه بورس- در مبادلات روز گذشته بورس تهران نماد دو شركت متوقف شد.
بر اساس اين گزارش، در پايان مبادلات ديروز بازار سهام نماد شركت فولاد كاويان براي برگزاري مجمع عمومي عادي فوق العاده و انتخاب اعضاي هيأت مديره و نماد مبادلاتي شركت سرمايه گذاري بهمن براي برگزاري مجمع عادي سالانه متوقف شد.
در پايان مبادلات روز سه شنبه نيز نماد شركت هاي ماشين آلات زراعي و عمراني ايران، سايپا ديزل، جام دارو و مهندسي نصير ماشين بسته شد.
</TEXT>
</DOC>
<DOC>
<DOCID>HAM2-851217-014</DOCID>
<DOCNO>HAM2-851217-014</DOCNO>
<ORIGINALFILE>/1385/851217/news/_bourse.htm</ORIGINALFILE>
<ISSUE>پنجشنبه 17 اسفند 1385 - سال چهاردهم - شماره4225 - Mar 8, 2007</ISSUE>
<DATE calender="Western">2007-03-08</DATE>
<DATE calender="Persian">1385/12/17</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
كاهش 11 واحدي شاخص
</TITLE>
<TEXT>
گروه بورس- شاخص كل بورس تهران در مبادلات آخرين روز كاري هفته بار ديگر كاهش يافت.
براساس اين گزارش، ديروز شاخص كل بورس تهران با 11 واحد كاهش به 9 هزار و 894 واحد رسيد.
شاخص هاي بازده بازار و صنعت نيز هر كدام به ترتيب با 35 و 11 واحد كاهش روبه رو شدند اما شاخص واسطه گري هاي مالي با 56 واحد افزايش به كار خود پايان داد.
اين گزارش حاكي است در دادوستدهاي ديروز شركت چادرملو بيشترين نقش را در سقوط شاخص داشت به طوري كه عملكرد معاملاتي اين شركت در پايان مبادلات روز گذشته منجر به افت شاخص تا سقف 5/6 واحد شد.
پس از چادرملو شركت ايران خودرو، بانك اقتصاد نوين و سرمايه گذاري غدير هر كدام با 5/2 واحد تأثير منفي بر شاخص در جايگاه بعدي جاي گرفتند.
ايران خودرو ديزل نيز ديروز 5/1 واحد شاخص بورس را پايين كشيد.
بر پايه اين گزارش، بانك پارسيان ديروز تنها شركتي بود كه توانست بيش از يك واحد شاخص را مثبت كند، به طوري كه افزايش ارزش سهام اين شركت منجر به افزايش 5/4 واحدي شاخص شد.
</TEXT>
</DOC>
<DOC>
<DOCID>HAM2-851217-015</DOCID>
<DOCNO>HAM2-851217-015</DOCNO>
<ORIGINALFILE>/1385/851217/news/_bourse.htm</ORIGINALFILE>
<ISSUE>پنجشنبه 17 اسفند 1385 - سال چهاردهم - شماره4225 - Mar 8, 2007</ISSUE>
<DATE calender="Western">2007-03-08</DATE>
<DATE calender="Persian">1385/12/17</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
روندها
</TITLE>
<TEXT>
هفته اي تحت تأثير مپنا
شنبه 12 اسفند: بازار اولين روز هفته نيز مثل روزهاي گذشته شاهد توجه معامله گران به سهام  گروه خودرويي بود. در گروه خودرويي، 4 ميليون و 570 هزار برگه سهم ايران خودرو با قيمت 2 هزارو 950 ريال مورد معامله قرار گرفت. نماد توليد محور خودرو نيز در اين روز پس از تعديل منفي eps باز شد. سه ميليون و 500 هزار برگه سهم ايران خودرو ديزل نيز به رغم ايجاد نوسانات ناشي از فروش سهم از سوي برخي از معامله گران به قصد شناسايي سود، با 58 ريال افزايش قيمت معامله شد.
يكشنبه 13 اسفند: تعويق عرضه مپنا به بهانه طي نشدن مراحل تشريفات در حالي اتفاق افتاد كه در بازار از اختلاف نظر مديران مپنا با مسئولان سازمان خصوصي سازي بر سر قيمت گذاري سهام اين شركت به  عنوان دليل اصلي تأخير در عرضه شركت مزبور سخن گفته مي شود. در اين رابطه گفته مي شد، مديران مپنا به عرضه سهام شركت در قيمت 250 تومان رضايت داده اند، اما كارشناسان بازار معتقدند كه عرضه مپنا با قيمت مزبور با اقبالي مواجه نخواهد شد و سهام اين شركت بايد با قيمت 175 تا 200 تومان عرضه شود.
دوشنبه 14 اسفند: بورس تهران در روز مياني هفته شاهد تداوم خروج معامله گران از نمادهاي معاملاتي و تجهيز بازار براي عرضه سهام مپنا بود. در اين روز شايعات مختلفي درباره قيمت سهام مپنا در روز عرضه شنيده مي شد. در ظاهر سازمان خصوصي سازي براي عرضه سهام مپنا با قيمت 250 تومان با مسئولان اين شركت به توافقات ضمني رسيده است. شنيده مي شد قرار بر اين است كه مپنا با قيمت 250 تومان عرضه شده تا براساس تقاضاي بازار، قيمت تعادلي آن مشخص شود.
سه شنبه 15 اسفند: شنيده مي شد با ابطال معامله مپنا، احتمال عرضه مجدد آن در روز چهارشنبه بعيد است و ظاهراً نماد اين شركت به منظور بررسي هاي بيشتر جهت مشخص شدن قيمت واقعي فعلاً متوقف خواهد بود. در بازار اين روز دو بلوك عمده سهام بانك پارسيان نيز عرضه و به دليل ادامه رقابت( احتمالاً سرمايه گذاري تدبير و سرمايه گذاري سمند)تا ساعت 12:25 ادامه رقابت به روز معاملاتي بعد موكول شد.
چهارشنبه 16 اسفند: در اين روز دو بلوك 50 ميليون سهمي بانك پارسيان با قيمت پايه هزارو 990 ريال، يك بلوك 23 ميليون سهمي ملي سرب و روي با قيمت پايه 6 هزارو 90 ريال، يك بلوك 1.5 ميليون سهمي قند هگمتان با قيمت پايه 2 هزارو 700 ريال و يك بلوك 1.12 ميليون سهمي شكر با قيمت پايه 2 هزارو 560 ريال مورد معامله قرار گرفتند. اين معاملات عمده رونق دوباره اي به ارزش معاملات در اين روز بخشيد. ارزش معاملات در اين روز به 414.47 ميليارد ريال بالغ شد كه با توجه به قرار داشتن در روزهاي پاياني سال، رقم قابل توجهي ارزيابي مي شود. در روز چهارشنبه شركت هاي بانك پارسيان، حق تقدم چادرملو و حق تقدم پتروشيمي اراك از جمله شركت هاي مورد توجه بازار بودند.
www.iratahlil.com
</TEXT>
</DOC>
<DOC>
<DOCID>HAM2-851217-016</DOCID>
<DOCNO>HAM2-851217-016</DOCNO>
<ORIGINALFILE>/1385/851217/news/_bourse.htm</ORIGINALFILE>
<ISSUE>پنجشنبه 17 اسفند 1385 - سال چهاردهم - شماره4225 - Mar 8, 2007</ISSUE>
<DATE calender="Western">2007-03-08</DATE>
<DATE calender="Persian">1385/12/17</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
كاهش شاخص سهام در امارات
</TITLE>
<TEXT>
ايسنا: شاخص سهام در بازارهاي مالي امارات كاهش يافت.
روند نزولي شاخص سهام در بازارهاي مالي امارات همچنان ادامه دارد؛ به طوري كه روز گذشته براي سومين روز متوالي شاخص سهام در بورس دوبي بيش از 17/1 درصد و در بازار مالي ابوظبي بيش از 18 صدم درصدكاهش يافت. در معاملات روز سه شنبه در بورس دوبي بيش از 1933 ميليون سهم به ارزش 9021 ميليون درهم معامله شد كه شاخص سهام در اين بورس بيش از 17/1 درصد كاهش يافت و شاخص كل سهام در بورس دوبي به 4113 واحد رسيد. هم چنين در معاملات روز سه شنبه در بورس ابوظبي بيش از 60 ميليون سهم به ارزش 264 ميليون درهم دادوستد شد كه شاخص سهام در بورس ابوظبي بيش از 18 صدم كاهش يافت و شاخص كل به 3078 واحد رسيد.
</TEXT>
</DOC>
<DOC>
<DOCID>HAM2-851217-017</DOCID>
<DOCNO>HAM2-851217-017</DOCNO>
<ORIGINALFILE>/1385/851217/news/_bourse.htm</ORIGINALFILE>
<ISSUE>پنجشنبه 17 اسفند 1385 - سال چهاردهم - شماره4225 - Mar 8, 2007</ISSUE>
<DATE calender="Western">2007-03-08</DATE>
<DATE calender="Persian">1385/12/17</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
بورس تهران، 20 اسفند پذيراي فولاد مباركه
</TITLE>
<TEXT>


گروه بورس- سازمان بورس و اوراق بهادار از عرضه سهام فولاد مباركه در روز 20 اسفند ماه جاري خبر داد.
بر اساس اين گزارش، سازمان بورس و اوراق بهادار روز گذشته با صدور اطلاعيه اي اعلام كرد سهام شركت فولاد مباركه اصفهان به عنوان دومين شركت مشمول اصل 44 قانون اساسي در روز يكشنبه هفته آينده واگذار خواهد شد. در همين حال همايش معارفه شركت فولاد مباركه پس از پذيرش در بورس تهران در روز سه شنبه برگزار شد. در اين جلسه مدير عامل كارگزاري بانك صنعت و معدن نيز عرضه سهام فولاد مباركه در روز يكشنبه را تاييد كرد.
رسول اسكندري- مديرعامل كارگزاري بانك صنعت و معدن- در همايش معارفه شركت فولاد مباركه كه روز سه شنبه برگزار شد، گفت: پنج  درصد سهام فولاد مباركه روز يكشنبه هفته آينده در تالار فرعي معاملات بورس عرضه خواهد شد كه با توجه به سهم 45 درصدي شركت از صنعت فولاد كشور، خريد اين سهم در اصل به معناي خريد صنعت فولاد كشور است؛ چرا كه اين شركت نماينده صنعت فولاد است.
واگذاري فولاد خوزستان، ايرالكو و ذوب آهن
در همين حال ايرج اكبريه ـ مشاور وزير صنايع ـ گفت: هم اكنون 90 درصد از سهام 15 ميليارد و 850 ميليون سهم فولاد مباركه در اختيار سازمان توسعه و نوسازي صنايع و معادن(ايميدرو)قرار داد10، درصد از سهام اين شركت بابت رد ديون دولت به سازمان تأمين اجتماعي، صندوق بازنشستگي كشور و چند نهاد غير دولتي واگذار شد كه قيمت سهام اين 10درصد تا چند روز آينده مشخص و اعلام مي شود.
وي ادامه داد: پنج شركت از شركت هاي زير مجموعه ايميدرو مشمول صدر اصل 44 هستند كه بعد از عرضه مناسب سهام ملي مس سهام شركت فولاد مباركه با سه برابر سرمايه ملي مس يكشنبه آينده در بورس عرضه خواهد شد و سهام شركت هاي فولاد خوزستان، ايرالكو و ذوب آهن نيز در سال آينده واگذار خواهند شد.
معاون اقتصادي ايميدرو، فولاد مباركه را گل سرسبد وزارت صنايع معرفي كرده و افزود: اين شركت هرچند از لحاظ فروش در سال 84 رتبه نهم را كسب كرده، اما با توجه به هلدينگ بدون سازمان هايي چون سازمان گسترش در واقعيت فولاد مباركه دومين يا سومين شركت برتر سال 84 است. وي ادامه داد: اگر ما دوم شديم، به خاطر سهم
50 درصدي فولاد مباركه است و شركتي كه هفته آينده در بورس واگذار خواهد شد، داراي فروش دوهزار و 200 ميليارد توماني و سود 650 ميليارد تومان است كه سود اعلامي سال 86 از سود 32 توماني امسال بيشتر خواهد بود. وي دوسوم از دارايي  سه هزار و 500 ميليارد توماني فولاد مباركه را مربوط به حقوق صاحبان دانست و خاطرنشان كرد:  سهام اين شركت هم در بلندمدت و هم در كوتاه مدت قطعاً با سود مناسبي همراه خواهد بود.
موضع شركت
محمد رجايي مدير عامل شركت فولاد مباركه نيز در اين همايش با اشاره به سابقه شركت و بهره برداري محصولات از سال  ،72 گفت: ديروز از مرز ظرفيت توليد  2‎/4 ميليون تن عبور كرديم و از ابتداي امسال تاكنون  4 ميليون و  350 هزار تن توليد داشتيم و  100 درصد از سود  650 ميليارد تومان پيش بيني شده را نيز پوشش داده ايم.
وي درباره عملكرد شركت از سال  78 تا  84 خاطرنشان كرد: طي اين مدت بيش از  7‎/38 ميليون تن فولاد به ارزش ارزي  12 ميليارد دلار توليد كرديم كه اين روند صعودي در سال  85 نيز ادامه يافته است.
رجايي سهم توليدات شركت از كل توليد فولاد خام كشور را  46 تا  47 درصد ارزيابي كرد و گفت:  67 درصد از سود ايميدرو توسط فولاد مباركه تأمين مي شود و اين شركت هم اكنون در رتبه بيستم دنيا قرار دارد كه با اجراي برنامه هاي طرح و توسعه به مقام هاي بهتري دست خواهيم يافت.
مديرعامل فولاد مباركه از پيشنهاد تأمين منابع مالي توسط خارجي ها خبر داد و درباره تحريم احتمالي تاكيد كرد: تحريم ها غالباً جنبه رواني دارند و ما كارمان را بدون توجه به اين مسائل انجام مي دهيم و احساسي هم در اين رابطه نداشته و محدوديت هاي صادراتي نيز نداريم.
به گفته معاون مالي و اقتصادي شركت، تا  15 اسفند ماه تمام سود  324 ريالي سهام پوشش داده خواهد شد و براي سال  86 نيز  332 ريال به ازاي هر سهم سود خالص در نظر گرفته شده است.
</TEXT>
</DOC>
<DOC>
<DOCID>HAM2-851217-018</DOCID>
<DOCNO>HAM2-851217-018</DOCNO>
<ORIGINALFILE>/1385/851217/news/_bourse.htm</ORIGINALFILE>
<ISSUE>پنجشنبه 17 اسفند 1385 - سال چهاردهم - شماره4225 - Mar 8, 2007</ISSUE>
<DATE calender="Western">2007-03-08</DATE>
<DATE calender="Persian">1385/12/17</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
پارسيان پرطرفدارترين سهم ديروز
</TITLE>
<TEXT>
گروه بورس- در مبادلات روز گذشته بازار سهام بانك پارسيان عنوان پرطرفدارترين سهام بورس را از آن خود كرد.
براساس اين گزارش، در داد و ستدهاي روزگذشته، بانك پارسيان توانست توجه بيشتر فعالان بازار را به سوي خود جلب كند به طوري كه بيش از 177 نفر اقدام به خريد سهام اين شركت كردند. به اين ترتيب اين بانك به لحاظ بيشترين تعداد خريدار در مكان اول جدول معاملات بورس جاي گرفت. اين تعداد خريدار بيش از 5ميليون سهم بانك پارسيان را به سبد دارايي هاي خود اضافه كردند.
پس از بانك پارسيان، شركت ايران خودرو با 117 خريدار در مكان دوم جدول به لحاظ بيشترين تعداد خريدار جاي گرفت.
شركت هاي سرمايه گذاري پتروشيمي، سيمان فارس و خوزستان و سرمايه  گذاري بهمن نيز به ترتيب با 34، 33 و 33 خريدار از جمله سهام پرطرفدار ديروز بودند.
براساس اين گزارش، ديروز شركت الكتريك خودرو شرق بيشترين حجم معاملات بورس را از آن خود كرد.
ديروز تعداد 4 سهامدار 5ميليون و 300 هزار سهم اين شركت را خريداري كردند تا اين شركت عنوان نخست جدول معاملات را به لحاظ بيشترين تعداد سهام معامله شده از آن خود كند. بانك هاي پارسيان و اقتصاد نوين نيز به لحاظ بيشترين حجم معاملات در مكان هاي دوم و سوم قرار گرفتند.
پس از اين دو شركت، سرمايه گذاري بهمن با معامله 5/3 ميليون از سهامش در جايگاه چهارم جاي گرفت.
</TEXT>
</DOC>
<DOC>
<DOCID>HAM2-851217-019</DOCID>
<DOCNO>HAM2-851217-019</DOCNO>
<ORIGINALFILE>/1385/851217/news/_diet.htm</ORIGINALFILE>
<ISSUE>پنجشنبه 17 اسفند 1385 - سال چهاردهم - شماره4225 - Mar 8, 2007</ISSUE>
<DATE calender="Western">2007-03-08</DATE>
<DATE calender="Persian">1385/12/17</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
هشدار براي چاقي كودكان
محققان با بررسي بچه هايي كه در 3 سالگي اضافه وزن داشتند، متوجه شدند اكثرآنها دچار بلوغ زودرس مي شوند
</TITLE>
<TEXT>


گروه سلامت - دوران بلوغ، به خودي خود استرس و تنش به همراه مي آورد و با بحران هايي به خصوص براي دختربچه ها همراه است، چه برسد كه اين دوران خيلي زودتر از موقع و مثلاً در 9 سالگي اتفاق بيفتد. متأسفانه، اين پديده واقعيت دارد و علت آن هم اضافه وزن دختران است. محققان به تازگي نتايج پژوهشي را منتشر كرده اند كه نشان مي دهد دختراني كه در 3 سالگي اضافه وزن داشته اند، زودتر از بقيه همسن و سال هايشان پا به دوران بلوغ مي گذارند.
به طور طبيعي بلوغ در دختران بايد از سن 10 سال به بالا شروع شود، اما محققان دانشگاه ميشيگان با بررسي دختربچه هايي كه در سن 3 سالگي اضافه وزن داشتند، متوجه شدند اكثر اين دختران در سن 9 سالگي وارد بلوغ مي شوند. در بررسي هاي اين محققان كه در نشريه پدياتريكس چاپ شده است، آمده كه آنها در حين مطالعه خود با دختراني مواجه شدند كه مي شد علائم اوليه بلوغ را در سن نه، هشت و حتي هفت سالگي در آنها ديد. در بررسي هاي قبلي، رابطه بين چاقي با بلوغ زودرس دختران، مشخص شده بود، اما دانشمندان
نمي دانستند كه آيا چاقي باعث تسريع در بلوغ مي شود يا برعكس، شروع فرايند بلوغ باعث چاقي مي شود. اما اين مطالعه كه پي گيري دختران را از سن 3 سالگي شروع كرده است، نشان داد كه چاقي علت و بلوغ زودرس نتيجه آن است. توجيه اين محققان براي اين پديده اين است كه بافت چربي در اين كودكان، باعث آزاد شدن هورموني به نام لپتين مي شود كه مسؤل شروع فرايند بلوغ مي شود. به طور طبيعي، بافت چربي بايد تنها 20 تا 25 درصد وزن بدن را تشكيل دهد، اما در اين كودكان، گاه حتي 50 درصد وزن بدن، از چربي تشكيل شده كه اكثر آن اضافه است.
پايين آمدن سن بلوغ در دختران، زنگ خطري است كه باعث نگراني متخصصان مي شود. علتش هم در درجه اول، تنش ها و استرس هايي است كه اين ورود پيش از موعد به دنياي بزرگترها در اين كودكان ايجاد مي كند. بلوغ زودرس دختران، احتمال سر زدن رفتارهاي پرخطري مثل مصرف مواد مخدر، الكل و نيز ارتباط جنسي را هم در آنها بيشتر مي كند.اما موضوع به همين جا ختم نمي شود. شروع زودرس قاعدگي در دختران، مي تواند آنها را مستعد ابتلا به انواع سرطان ها كند كه شايع ترين و مهم ترين آنها، سرطان سينه است.همه اين مشكلات، اضافه مي شود بر عوارضي كه چاقي و اضافه وزن مستقيما براي فرد به وجود مي آورد. عوارضي چون بيماري هاي قلبي و عروقي و ديابت.
</TEXT>
</DOC>
<DOC>
<DOCID>HAM2-851217-020</DOCID>
<DOCNO>HAM2-851217-020</DOCNO>
<ORIGINALFILE>/1385/851217/news/_diet.htm</ORIGINALFILE>
<ISSUE>پنجشنبه 17 اسفند 1385 - سال چهاردهم - شماره4225 - Mar 8, 2007</ISSUE>
<DATE calender="Western">2007-03-08</DATE>
<DATE calender="Persian">1385/12/17</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
جكوزي عليه مردان
</TITLE>
<TEXT>
گروه سلامت- بچه دار شدن آرزوي همه زوج هاست و ناباروري، يك بيماري سخت دونفره كه كلي هزينه و دردسر خاص خودش را دارد. به همين دليل است كه محققان در سراسر دنيا دنبال متهم هاي اصلي ناباروري مي گردند تا به جاي درمان، بتوانند از آن پيشگيري كنند. اين بار محققان دانشگاه كاليفرنيا، انگشت اتهام را به طرف وان هاي پر از آب داغ حمام، جكوزي ها و حوضچه هاي آب گرم گرفته اند. آنها مي گويند حرارت اين مكان ها، روي تعداد و كيفيت اسپرم ها، حداقل تا چند ماه، تاثير مي گذارند و اين چيزي است كه مي تواند باروري مردان را كم كند.
به گزارش بي بي سي، اين محققان مرداني را كه به علت ناباروري به اين كلينيك ها مراجعه كرده بودند، بررسي كردند. آزمايش ها نشان داد در آنهايي كه حداقل 30 دقيقه در هفته در وان پر از آب داغ حمام خيس مي خوردند، هم تعداد اسپرم ها كم شده و هم شاخص هاي كيفيت اسپرم آنها پايين تر آمده است. شاخص هايي مثل تحرك، اندازه و غيره. بعد از 3 تا 6 ماه خودداري از اين گونه حمام ها، در نيمي از اين مردان تعداد اسپرم ها 5 برابر شده بود، نكته اي كه از نظر دانشمندان يك تاثير فوق العاده بود. در اين مردان همچنين تحرك اسپرم ها از 12 درصد به 34 درصد رسيده بود كه اين هم قابل توجه بود. نكته جالب اينكه 5 نفر از 6 نفري كه قطع اين حمام هاي داغ روي آنها تاثيري نگذاشته بود، سيگاري هاي قهاري بودند. محققان مي گويند اثر منفي سيگار بر كيفيت اسپرم ها آن قدر مهم هست كه ادامه ناباروري اين مردان را بتوان به آن نسبت داد.
البته اين كار تحقيقاتي كه در نشريه انجمن اورولوژي برزيل چاپ شده، هنوز براي صدور حكم نهايي براي حمام هاي داغ كافي نيست. مهم ترين علت آن است كه آناليز اسپرم مردان تنها يكي از عوامل تاثيرگذار بر باروري زوجين محسوب مي شود و هم براي بيماران و هم براي پزشك، نتيجه نهايي يعني باروري مهم است.
با اين حال آنچه كه در مورد اين مطالعه مي توان گفت اين است كه چنين اتهامي چندان هم بيراه نيست. تاثير منفي حرارت بر باروري مردان، از سالها قبل مشخص شده بود. در مطالعات قبلي، كه در سال 1965 انجام شده بود، محققان نشان دادند كه حرارت بالاي حمام مي تواند تعداد اسپرم ها را به طور موقت پايين بياورد ولي البته روي كيفيت اسپرم ها كاري انجام نشده بود. همچنين در هفته هاي گذشته، مطالعه اي درباره تاثير لپ تاپ روي باروري مردان منتشر شده بود كه اين تاثير هم از اثر حرارت روي كيفيت مايع اسپرم ناشي شده بود.
دانشمندان مي دانند كه اسپرم براي زنده ماندن و حفظ كيفيتش، نياز به دمايي اندكي پايين تر از دماي 37 درجه بدن دارد. به همين دليل است كه بيضه ها، يعني غدد توليدكننده آنها، در كيسه هايي به نام اسكروتوم، در خارج محيط داخلي مرد قرار گرفته اند. اگر به هر دليلي فرد در محيطي با دماي بالاتر قرار بگيرد، ممكن است روي كيفيت اسپرم ها تاثير منفي داشته باشد.بنابراين يك نكته در مورد نتايج چنين مطالعاتي قطعي به نظر مي رسد: زوج هايي كه مشكل ناباروري دارند، بهتر است به اين موضوع هم توجه داشته باشند. مردان از قرارگرفتن به مدت طولاني در محيط هاي با حرارت بالا مثل وان پر از آب داغ دوري كنند. به اين ترتيب شايد بتوانند از نگراني بي بچه بودن و نيز از درمان هاي سخت و پرهزينه ناباروري خلاص شوند.
</TEXT>
</DOC>
<DOC>
<DOCID>HAM2-851217-021</DOCID>
<DOCNO>HAM2-851217-021</DOCNO>
<ORIGINALFILE>/1385/851217/news/_diet.htm</ORIGINALFILE>
<ISSUE>پنجشنبه 17 اسفند 1385 - سال چهاردهم - شماره4225 - Mar 8, 2007</ISSUE>
<DATE calender="Western">2007-03-08</DATE>
<DATE calender="Persian">1385/12/17</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
اخبار كوتاه
</TITLE>
<TEXT>
جمع آوري داروهاي مازاد در جشن نيكوكاري
داروهاي مازاد خانگي در سراسر كشور جمع آوري مي شود. دكتر فرخ مختارزاده مدير بهداشت و محيط زيست سازمان بسيج سازندگي به مهرگفت: جمع آوري اين داروها همزمان در 5 هزار پايگاه جمع آوري هدايا و كمك هاي نقدي صورت مي گيرد.به گفته وي، جمع آوري داروها به منظور سم زدايي از منازل و پايش استفاده بهينه از داروها صورت مي گيرد و با اجراي اين طرح ميزان مراجعه به اورژانس ها، هزينه هاي سبدي و آمار مرگ و مير ناشي از مسموميت دارويي كاهش مي يابد.
افزايش 2 برابري بيماران كليوي طي 5 سال
رييس مركز مديريت پيوند و بيماري هاي خاص وزارت بهداشت با اشاره به شعار روز جهاني كليه آيا از وضعيت كاركرد كليه هاي خود خبر داريد؟ به ايسنا گفت: از هر10 فرد بالغ يك نفر به درجاتي از آسيب كار كليه دچار است كه با آزمايش هايي ساده و ارزان مي توان از صحت عملكرد كليه آگاه شد. وي اضافه كرد: مبتلايان به نارسايي پيشرفته كليه(نيازمندان به دياليز و پيوند)در دنيا طي 10 سال و در ايران طي 5 سال 2 برابر مي شود و ديابت و فشار خون علت مهم افزايش شيوع نارسايي  است كه بر اساس آمارهاي جهاني احتمال افزايش شيوع اين عوارض در سال آينده 17 درصد است.
نتايج آزمايش پرندگان پارك پرديسان منفي است
دكتر كامران باقري لنكراني با بيان اينكه تا كنون نتايج تست هاي اوليه درخصوص تاييد آنفلوانزاي پرندگان در پارك پرديسان منفي بوده است، گفت: در عين حال هم اكنون اقدامات لازم با فرض مثبت بودن نتايج در حال انجام است و در اين راستا، وزارت بهداشت،  جهاد كشاورزي، سازمان دامپزشكي و سازمان حفاظت محيط زيست با يكديگر همكاري مي كنند.
</TEXT>
</DOC>
<DOC>
<DOCID>HAM2-851217-022</DOCID>
<DOCNO>HAM2-851217-022</DOCNO>
<ORIGINALFILE>/1385/851217/news/_diet.htm</ORIGINALFILE>
<ISSUE>پنجشنبه 17 اسفند 1385 - سال چهاردهم - شماره4225 - Mar 8, 2007</ISSUE>
<DATE calender="Western">2007-03-08</DATE>
<DATE calender="Persian">1385/12/17</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
محققان مي گويند
</TITLE>
<TEXT>
بازي هاي رايانه اي زمينه ساز رانندگي پرخطر
بازي هاي رايانه اي، به خصوص اگر خوب طراحي شده باشند، خيلي خوب مي توانند آدمها را جوگير كنند. اين جوزدگي ها، چندان هم بي خطر نيست و ممكن است در دنياي واقعي كار دستمان بدهد. يك مطالعه جديد در موسسه آموزش رانندگي بي. اس .ام در انگليس نشان مي دهد بازي هاي رايانه اي در نحوه رانندگي واقعي افراد تأثير مي گذارد و باعث مي شود اين گونه افراد با سرعت هاي بالاتر رانندگي كنند. محققان اين مركز عقيده دارند بازي هايي كه شرايط اتومبيل راني را شبيه سازي كرده اند، مي توانند چنين تأثيري بر افراد داشته باشند.به گزارش بي بي سي ، بررسي وضعيت هزار راننده داوطلب نشان داد يك چهارم افرادي كه اين گونه بازي ها را به طور مرتب انجام مي دهند، مي گويند موقع راندن خودروهاي واقعي هم حسي شبيه حس انجام بازي رايانه اي به آنها دست مي دهد.
زلزله مصنوعي به بازماندگان زلزله كمك مي كند
خيلي از بازماندگان زلزله هاي بزرگ هستند كه آن چنان از اين واقعه ضربه خورده اند كه تا مدت ها بعد از آن، نمي توانند فراموشش كنند و دائم در حال اضطراب از آن هستند. محققان براي كمك به اين افراد وسيله اي ساخته اند كه با ايجاد زلزله مصنوعي باعث درمان اين اختلالات روحي ناشي از زلزله مي شود. اين وسيله كه كار محققان مركز تحقيقات رفتار و درمان استانبول است، تا به حال از آزمايش هاي مختلف سربلند بيرون آمده است.
به گزارش بي. بي. سي، افراد مي توانند با قرار گرفتن درون دستگاه، شخصاً شدت لرزه ها و مدت زمان رخ دادن آنها را كنترل كنند و همين مي تواند ترس و اختلالات رواني مربوط به زلزله را در آنها از بين ببرد.
مشكلات رواني، عامل مشكلات خانواده
شايد ما بتوانيم ادعا كنيم كه اين حرف برايمان تازگي ندارد، اين كه افراد با اختلال رواني، نمي توانند خوب از پس كنترل خانه و خانواده برآيند. اما محققان دانشگاه كالگري در كانادا تلاش كرده اند همين ادعا را ثابت كنند. نتيجه اين شده كه اين افراد نمي توانند بين كار و خانواده شان تعادل به وجود آورند.
خبرگزاري رويترز اين مطالعه را به اين شكل گزارش كرده است كه آنها بيش از 450 كارمند زن و مرد را انتخاب كردند. بررسي ها نشان داد حداقل 17 درصد اين افراد نوعي اختلال روانپزشكي داشته اند. از اختلالات خلقي مثل افسردگي گرفته تا اضطراب و سوءمصرف مواد مخدر. همين گروه هم بودند كه از همه بيشتر تعارض بين خانواده و كارشان را تجربه مي كردند.
چاقي مرگ مي آورد
هر طور كه حساب كنيد، اين چاقي به درد شما و هيچكس نمي خورد. هر روز هم دلايلمان براي اين حرف محكم تر مي شود. به تازگي محققان مركز مايوكلينيك در روچستر آمريكا گفته اند چاقي باعث وقفه تنفسي در موقع خواب مي شود و همين احتمال بروز نوعي ناراحتي قلبي به نام فيبريلاسيون قلبي را در آنها بالا مي برد. در فيبريلاسيون قلبي، ضربان قلب به طرز آشوبناكي به هم مي ريزد و همين ممكن است آن را از كار بيندازد.
خبرگزاري رويترز گزارش كرده است اين محققان وضعيت قلبي و نيز خواب بيش از 3 هزار و 500 نفر را براي نزديك به 5 سال بررسي كردند. در اين مدت، 133 نفر دچار اين عارضه خطرناك شدند. اينها همان كساني بودند كه بيشترشان در موقع خواب دچار وقفه تنفسي مي شدند. محققان مي گويند مهم ترين عامل در قطع شدن دوره اي تنفس اين افراد در موقع خواب، اضافه وزن اين گروه از افراد مورد مطالعه بوده است. البته اين موضوع در افراد زير 65 سال صدق مي كند، طوري كه در سالمندان، بيماري هاي زمينه اي ديگر باعث بروز اين مشكل مي شده است.
</TEXT>
</DOC>
<DOC>
<DOCID>HAM2-851217-023</DOCID>
<DOCNO>HAM2-851217-023</DOCNO>
<ORIGINALFILE>/1385/851217/news/_ejtem.htm</ORIGINALFILE>
<ISSUE>پنجشنبه 17 اسفند 1385 - سال چهاردهم - شماره4225 - Mar 8, 2007</ISSUE>
<DATE calender="Western">2007-03-08</DATE>
<DATE calender="Persian">1385/12/17</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
وعده مديركل امور رفاهي آموزش و پرورش به فرهنگيان:
فرهنگيان تا 5 سال ديگر صاحب خانه مي شوند
50 درصد حقوق معلمان صرف هزينه اجاره خانه مي شود
</TITLE>
<TEXT>


گروه اجتماعي- مدير كل امور رفاهي و تعاون فرهنگيان آموزش و پرورش به 360 هزار فرهنگي فاقد مسكن وعده دادكه تا 5 سال آينده صاحب خانه مي شوند.
علي قطب الديني با بيان اين كه نيمي از درآمد فرهنگيان، صرف اجاره خانه مي شود، گفت: هيچ فرهنگي تا 5 سال آينده بدون مسكن نمي ماند.
به گزارش مهر، وي در مراسم كلنگ زني پروژه مسكوني 1200 واحدي پونك فرهنگيان زنجان با بيان اين كه در حال حاضر 360 هزار، يعني يك سوم فرهنگيان كشور فاقد مسكن هستند، اظهار كرد: واحد هاي 50 تا60 متري جوابگوي نياز مسكن فرهنگيان نيست؛ چرا كه با فرهنگ و مسائل شرعي و ديني همخواني ندارد و اين واحدها بايد به حداقل 80 تا90 متري افزايش يابد.
ارتقاي شغلي معلمان
همچنين عضو كميسيون آموزش و تحقيقات مجلس شوراي اسلامي گفت: بحث ارتقاي شغلي حل شد و حق جذب 20 درصد معلمان نيز برطرف شده است.
فاطمه آجرلو اظهار داشت: از سوي ديگر وديعه مسكن فرهنگيان كه 30 ميليون ريال بود به 70 ميليون ريال اصلاح شد كه اين قدم خوبي براي حل مشكلات مسكن فرهنگيان است.
وي از تهيه لايحه بازنشستگي كامل با 25 سال سابقه خبر داد و اظهار داشت: اين طرح نيز آماده طرح در صحن علني مجلس است .
عضو كميسيون آموزش و تحقيقات مجلس، مصوبه مستمري بگيران، نظام هماهنگ پرداخت حقوق با تاكيد بر فرهنگيان و كاركنان آموزش و پرورش و به روز شدن حقوق بازنشستگان آموزش و پرورش را از ديگر اقدامات كميسيون آموزش و تحقيقات مجلس براي فرهنگيان دانست.
وي تصريح كرد: زمان دست به دست كردن مسائل آموزش و پرورش به پايان رسيده و مسائل اين وزارتخانه كه زير ساخت تمام مسائل كشور محسوب مي شود بايد با درايت و تعامل مسئولان بخش هاي مختلف برطرف شود.
آموزش تخصصي و مهارتي
مديركل دفتر ارتقاء مهارت هاي حرفه اي و تربيت معلم وزارت آموزش و پرورش اعلام كرد : 84 درصد از 5700 هزار ساعت دوره آموزش ضمن خدمت معلمان در سال تحصيلي جاري، تخصصي و مهارتي بوده است.
حسين نقوي درباره چگونگي ارتقاء علمي معلمان يادآور شد: كلاس هاي ذكر شده تا 2 سال پيش بر اساس نياز سنجي از اين افراد بر گزار مي شد و اكنون 2 سال است كه كلاس هاي ضمن خدمت فرهنگيان هدفمند شده است.
</TEXT>
</DOC>
<DOC>
<DOCID>HAM2-851217-024</DOCID>
<DOCNO>HAM2-851217-024</DOCNO>
<ORIGINALFILE>/1385/851217/news/_ejtem.htm</ORIGINALFILE>
<ISSUE>پنجشنبه 17 اسفند 1385 - سال چهاردهم - شماره4225 - Mar 8, 2007</ISSUE>
<DATE calender="Western">2007-03-08</DATE>
<DATE calender="Persian">1385/12/17</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
وسايل پزشكي در بيمارستان ها در اختيار بيماران قرار مي گيرد
اصلاح اساسنامه سازمان تأمين اجتماعي
بانك اطلاعات شخصي بيمه شدگان در وزارت رفاه ايجاد مي شود
</TITLE>
<TEXT>


گروه اجتماعي - اصلاح اساسنامه سازمان تأمين اجتماعي در وزارت رفاه هفته آينده آغاز مي شود.
محمد حسن طريقت منفرد، معاون سياستگذاري و برنامه ريزي وزارت رفاه و تأمين اجتماعي، با اعلام اين خبر گفت: اصلاح اساسنامه هاي سازمان بيمه خدمات درماني و صندوق بيمه اجتماعي روستاييان در هفته هاي گذشته به پايان رسيده  است و اصلاح اساسنامه سازمان تأمين اجتماعي نيز هفته آينده در وزارت رفاه شروع مي شود.
وي با اشاره به اينكه اين اصلاحات در جهت رفع موانع و مشكلات پيش روي افراد تحت پوشش اين صندوق ها انجام مي شود افزود: در صورتي كه مشكل پيش بيني نشده اي به وجود نيايد اصلاح اساسنامه سازمان تأمين اجتماعي در سال جاري به پايان خواهد رسيد در غير اين  صورت پايان يافتن اين اساسنامه به سال آينده موكول مي شود.
طريقت يكي از مهم ترين چالش هاي پيش روي وزارت رفاه و تأمين اجتماعي را غيرمنطقي بودن تعرفه هاي پزشكي عنوان كرده و گفت: يكي از برنامه هاي پيشنهادي وزارت رفاه براي سال آينده تصحيح تعرفه هاي پزشكي است چرا كه عدم واقع بيني موجود در اين تعرفه ها سبب شده است تا برخي رشته هاي مادر تخصصي پزشكي با تهديد جدي روبه رو شده اند.
به اعتقاد معاون سياستگذاري و برنامه ريزي وزارت رفاه و تأمين اجتماعي عدم تعادل در اين تعرفه ها توانسته است آثار جبران ناپذيري بر نظام سلامت كشور بگذارد تا آنجا كه بسياري از رشته هاي تخصصي مورد نياز كشور از سوي دانشجويان رشته پزشكي براي ادامه تحصيل انتخاب نمي شود.
وي افزود: واقعيت اين است كه اين تعرفه ها به لحاظ علمي تا به امروز پاسخگوي نياز سلامت كشور نبوده است. در واقع عدم برخورداري تعرفه هاي پزشكي از تعادل مورد نياز سبب مضمحل شدن برخي رشته هاي مورد نياز نظام سلامت كشور و برجاي گذاشتن آثار سوء بر سياست هاي سلامت كشور شده است.
معاون سياستگذاري و برنامه ريزي وزارت رفاه خبر داد: بر اساس قانون، تعرفه خدمات درماني بايد پس از تعيين سرانه و با در نظر داشتن سطح درآمد گروههاي بيمه شده، به پيشنهاد مشترك سازمان مديريت و برنامه ريزي و وزارت رفاه به شوراي عالي بيمه ارائه شود. وي با تأكيد بر اين كه تعرفه درمان بر مبناي سرانه سامان مي گيرد، گفت: سال گذشته شوراي عالي بيمه سرانه 7 هزار توماني را براي درمان پيشنهاد داد؛ اما اين رقم قبل از تصويب نهايي اعلام و در نتيجه سبب شد فضاي مبادلات بر مبناي آن، عليرغم تأمين اعتبار شكل گيرد و در نتيجه بار سنگيني بر مردم تحميل شد.
به گفته معاون سياستگذاري وزارت رفاه بازنگري در اين تعرفه ها حداكثر تا پايان خردادماه سال آينده توسط اين وزارتخانه به پايان خواهد رسيد و پس از آن تمامي مراكز ملزم به تبعيت از تعرفه جديد خواهند بود.
ديگر چالش پيش رويي كه وزارت رفاه سعي در حل آن براي سال آينده خواهد داشت ايجاد يك بانك اطلاعات بيمه اي است، از اين رو وزارت رفاه از تمامي دستگاه هاي بيمه اي خواسته است تا نسبت به تكميل اطلاعات شخصي بيمه شدگانشان با درج كد ملي اقدام و نتيجه را به وزارت رفاه و تأمين اجتماعي اعلام كنند.
طريقت منفرد در اين باره گفت: تمامي بيمه ها بايد فهرست كامل و دقيقي از بيمه شدگانشان را به منظور رفع همپوشاني هاي بيمه اي به وزارت رفاه ارائه دهند تا با تشكيل يك بانك اطلاعات بيمه اي تشكيل شود.وزارت رفاه و تأمين اجتماعي سال آينده براي حل مشكل وسايل پزشكي نيز چاره اي انديشيده است به اين ترتيب كه اين وسايل از طريق بيمارستان ها و مراكز درماني در اختيار بيماران قرار مي گيرد.
</TEXT>
</DOC>
<DOC>
<DOCID>HAM2-851217-025</DOCID>
<DOCNO>HAM2-851217-025</DOCNO>
<ORIGINALFILE>/1385/851217/news/_ejtem.htm</ORIGINALFILE>
<ISSUE>پنجشنبه 17 اسفند 1385 - سال چهاردهم - شماره4225 - Mar 8, 2007</ISSUE>
<DATE calender="Western">2007-03-08</DATE>
<DATE calender="Persian">1385/12/17</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
6 درصدمعتادان زن هستند
</TITLE>
<TEXT>
گروه اجتماعي - مديركل مركز مطالعات، تحقيقات و آموزش ستاد مبارزه با مواد مخدر كشور گفت: بيش از???هزار نفر از بانوان كشور معتاد به مصرف مواد مخدر هستند.
به گزارش پايگاه اطلاع رساني مبارزه با موادمخدر روشنك وامقي گفت: بر اساس آمار غيررسمي و مطالعات پراكنده در رابطه با اعتياد، حداقل شش درصد كل معتادان جامعه را بانوان تشكيل مي دهند.
وي با بيان اينكه آمارگيري در مورد اعتياد در كشور با مشكل مواجه است افزود: بر اساس آمار رسمي حدود دو ميليون نفر در كشور معتاد به مصرف مواد مخدر هستند.
مشاور دبيركل ستاد مبارزه با مواد مخدر در امور بانوان، بدون ارائه آماري از افزايش آمار بانوان معتاد كشور نسبت به سال گذشته گفت: با شيوع مواد اعتيادآور جديد كه دسترسي و مصرف آساني دارند آمار ابتلاي زنان به اعتياد در كشور افزايش يافته است.
وي تصريح كرد: بانوان بويژه جوانان در سال هاي اخير به تصور اينكه مواد جديد نيروزا هستند استقبال بيشتري از اين مواد مي كنند. وامقي خاطرنشان كرد: در گذشته ترياك بيشترين ماده مخدر مصرفي بانوان بود ولي با ورود مواد جديد، مصرف كراك بيشتر از ساير مواد مخدر در بين بانوان شايع شده است. وي افزود: تحقيقات نشان مي دهد زنان تمايل بيشتري به مصرف مواد مخدر استنشاقي و خوراكي دارند. وامقي با انتقاد از بي توجهي به امور پژوهشي در رابطه با علل و عوامل اعتياد بانوان گفت: امسال تنها دو طرح در رابطه با اين موضوع به دبيرخانه ستاد مبارزه با مواد مخدر كشور ارائه شده است.
مدير كل مركز مطالعات، تحقيقات و آموزش ستاد مبارزه با مواد مخدر كشور، تدوين اولويت هاي پژوهشي در رابطه با زنان و مصرف مواد مخدر و نيز ترويج راه هاي پيشگيري و درمان اعتياد با توجه به شرايط زنان را از برنامه هاي جديد اين ستاد عنوان كرد.
</TEXT>
</DOC>
<DOC>
<DOCID>HAM2-851217-026</DOCID>
<DOCNO>HAM2-851217-026</DOCNO>
<ORIGINALFILE>/1385/851217/news/_ejtem.htm</ORIGINALFILE>
<ISSUE>پنجشنبه 17 اسفند 1385 - سال چهاردهم - شماره4225 - Mar 8, 2007</ISSUE>
<DATE calender="Western">2007-03-08</DATE>
<DATE calender="Persian">1385/12/17</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
هاشمي رفسنجاني: دانشگاه آزادبا قوت به كار خود ادامه دهد
</TITLE>
<TEXT>
گروه اجتماعي هاشمي رفسنجاني طي پيامي به چهاردهمين همايش سراسري مديران فرهنگي دانشگاه آزاد اسلامي در مشهد مقدس بر ادامه مسير بالندگي و كمال اين دانشگاه تاكيد كرد.
در بخشي از اين پيام رئيس مجمع تشخيص مصلحت نظام آمده است: بر مديران فرهنگي دانشگاهي فرض است كه با ترسيم دورنما و تدوين راهكارهاي اجرايي مناسب، روند كيفيت بخشي به برنامه ها و ايجاد اعتلا و رشد را مدنظر قرار داده و با بهره گيري از توان وسيع فرهنگي و علمي دانشگاه از تزريق مباني پژوهشي و خردورزي همراه با اعتدال و موازنه در جميع حركات غفلت نورزند.
در اين پيام كه توسط رئيس دانشگاه آزاد اسلامي قرائت شد ضمن اشاره به ربع قرن حضور موثر دانشگاه در عرصه دانش و فرهنگ، تاكيد شده است كه دانشگاه اكنون به درخت تناوري از تجربه و افتخار مبدل شده كه دايره تنگ برخورداري از تحصيلات دانشگاهي را درهم شكسته و گستره تعليم و تربيت را تا دورترين نقاط و كرانه هاي محروم كشور به ارمغان برده است.عبدالله جاسبي، رئيس دانشگاه آزاد اسلامي نيز در اين همايش به فعاليت هاي متعدد و موثر معاونت فرهنگي اشاره كرد و الگوسازي در سياستگذاري هاي فرهنگي، تعميق پژوهش محوري در عرصه فرهنگي، استفاده از نمادهاي انقلاب اسلامي در دانشگاه ها و بناي مسجد در هر واحد دانشگاهي را به عنوان اولويت هاي مهم معاونت فرهنگي دانشگاه عنوان كرد.
</TEXT>
</DOC>
<DOC>
<DOCID>HAM2-851217-027</DOCID>
<DOCNO>HAM2-851217-027</DOCNO>
<ORIGINALFILE>/1385/851217/news/_ejtem.htm</ORIGINALFILE>
<ISSUE>پنجشنبه 17 اسفند 1385 - سال چهاردهم - شماره4225 - Mar 8, 2007</ISSUE>
<DATE calender="Western">2007-03-08</DATE>
<DATE calender="Persian">1385/12/17</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
فصل بودجه و مشكلات معيشتي فرهنگيان
</TITLE>
<TEXT>
گروه اجتماعي: چهارمين اجتماع اعتراضي معلمان روز سه شنبه در مقابل مجلس برگزار شد. اين اجتماعات در اعتراض به تاخير در تصويب لايحه نظام هماهنگ پرداخت و همچنين پايين شمردن منزلت معلمان برگزار شده است. در اجتماع روز سه شنبه هزاران تن از معلمان شركت كرده بودند. تعداد شركت كنندگان در تجمع از 7 تا 10 هزار نفر تخمين زده شده است. بررسي لايحه بودجه در مجلس علت انتخاب اين زمان از سوي معلمان جهت طرح درخواستهاي مالي خود بوده است.
دولت كه لايحه خدمات كشوري را به مجلس ارائه كرده بود در پي ناتواني از تخصيص اعتبار آن خواستار پس گرفتن لايحه از مجلس شد تا با تغييراتي دوباره به مجلس بدهد، اما نمايندگان با ارجاع لايحه به دولت مخالفت كرده و آن را در جلسه علني با تغييراتي در جهت اعمال نظر دولت بررسي و تصويب كردند. اين تغيير در نحوه اجراي نظام هماهنگ به گونه اي بود كه بار مالي زيادي براي دولت نداشته باشد. حداد عادل هم پس از تصويب اين لايحه خطاب به كاركنان دولت گفت كه انتظار نداشته باشند با قانوني شدن اين مصوبه كل مطالباتشان به يكباره پرداخت شود. مصوبه به شوراي نگهبان رفت و اين شورا بيش از 20 ايراد قانوني از آن گرفت و لايحه را به مجلس برگرداند. از آنجا كه اگر اين لايحه بخواهد در مسير عادي بررسي شود فرهنگيان نمي توانند اميدواري چنداني به حل مشكلات خود در كوتاه مدت داشته باشند بنا براين آنها بهترين راهكار را تجمع در مقابل مجلس در فصل بودجه ديده اند. تنها راه قانوني براي انجام خواسته فرهنگيان، گنجاندن موضوع در لايحه بودجه و تخصيص اعتبار آن است. كه در آن صورت بررسي اين لايحه در مجلس در سال آينده با مشكلات كمتري روبه رو شده و پس از تصويب مي توان از ابتداي سال 86 قابليت اجرايي پيدا كند. مجلسي ها قول داده اند كه تا پايان دوره هفتم نظام هماهنگ پرداخت كاركنان دولت را قانوني كنند. پايان دوره مجلس هفتم، هفت خرداد 1387 است.
</TEXT>
</DOC>
<DOC>
<DOCID>HAM2-851217-028</DOCID>
<DOCNO>HAM2-851217-028</DOCNO>
<ORIGINALFILE>/1385/851217/news/_ejtem.htm</ORIGINALFILE>
<ISSUE>پنجشنبه 17 اسفند 1385 - سال چهاردهم - شماره4225 - Mar 8, 2007</ISSUE>
<DATE calender="Western">2007-03-08</DATE>
<DATE calender="Persian">1385/12/17</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
تصويب آيين نامه تكريم استادان بازنشسته دانشگاه ها
</TITLE>
<TEXT>
گروه اجتماعي- شوراي عالي انقلاب فرهنگي در نشست سه شنبه شب خود كه به رياست محمود احمدي نژاد تشكيل شد چند مصوبه داشت كه آيين نامه تكريم استادان بازنشسته دانشگاه ها، اعطاي جايزه ادبي پروين اعتصامي و راه اندازي پايگاه استنادي علوم ايران و جهان اسلام از جمله آنهاست.
در اين آيين نامه به منظور قدرداني و سپاس از زحمات ارزشمند اعضاي هيأت علمي دانشگاه ها و موسسات آموزش عالي و تحقيقاتي كه با رتبه استاد تمامي بازنشسته مي شوند ،  مزاياي برخورداري از كانون استادان و همسرانشان،  استفاده از تخفيف ويژه در برخي هزينه ها نظير بازديد از موزه ها، استفاده از اماكن گردشگري، كتابخانه ها و سفرهاي علمي داخلي و خارجي با خطوط پروازي داخلي در نظر گرفته شده است.
بر اساس اين گزارش كليات راه اندازي پايگاه استنادي علوم ايران و جهان اسلام(isc)با هدف انتشار و ترويج علم از طريق ايجاد نشريات علمي كيفي، حفاظت از جريان سالم توليد علم از طريق داوري تخصصي مقالات توسط جامعه علمي و تبادل آرا و نظريه هاي دانشمندان ايراني و اسلامي در راستاي نهضت نرم افزاري و توليد علم در كشور، در اين نشست به تصويب شورا رسيد.
بر اساس اين گزارش شوراي عالي انقلاب فرهنگي در راستاي تحقق رسالت نبوي و تكميل مكارم اخلاقي ،  سالروز ولادت اسوه حسنه و الگوي شايسته انساني، پيامبر اعظم(ص)را به عنوان روز اخلاق و مهرورزي نامگذاري كرد. در ادامه اين جلسه اعطاي جايزه ادبي پروين اعتصامي مطرح شد و كليات آن به تصويب شوراي عالي انقلاب فرهنگي رسيد. اين جايزه با هدف ترغيب و تشويق بانوان جهان به ويژه بانوان مسلمان و ايراني در راستاي ايجاد و تقويت پيوند ميان فرهنگ و ادبيات ملل مختلف در سه گروه سني كودك ،  نوجوان و بزرگسال در نظر گرفته شده است.
</TEXT>
</DOC>
<DOC>
<DOCID>HAM2-851217-029</DOCID>
<DOCNO>HAM2-851217-029</DOCNO>
<ORIGINALFILE>/1385/851217/news/_ejtem.htm</ORIGINALFILE>
<ISSUE>پنجشنبه 17 اسفند 1385 - سال چهاردهم - شماره4225 - Mar 8, 2007</ISSUE>
<DATE calender="Western">2007-03-08</DATE>
<DATE calender="Persian">1385/12/17</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
با مردم
230233379 تا 12 به استثناءروزهاي تعطيل
</TITLE>
<TEXT>
فرهنگ سازي براي كاهش مشكلات ترافيك
عدم استفاده عابران از پل هاي ويژه عابر پياده موجب سنگيني و آشفتگي بيشتر ترافيك در شهر تهران است، پيشنهاد مي كنيم، براي ايجاد رغبت بيشتر به منظور استفاده از پل هاي عابر پياده، فرهنگ سازي شود. البته رفع برخي مشكلات و كمبودهاي فني اين پل ها براي راحتي رفت و آمد عابران بويژه بيماران و كهنسالان ضروري است.
مهدي ميرزاحسيني- تهران
واردات بي رويه چاي و برنج
بر پايه اخبار رسمي، چند برابر نياز كشور برنج وارد شده است. واردات  چاي، به مراتب بيشتر از اين است، اين قبيل واردات بي  رويه، به توليدات داخلي لطمه مي زند و سبب مي شود، عده زيادي كه در اين بخش ها سرگرم توليد به سود اقتصاد ملي هستند، به كارهاي غيرمولد روي بياورند. در اين موارد بايد مصالح ملي و ملاحظات اقتصادي رعايت شود.
قنبري عسلي- رشت
براي مردم كم درآمد خانه  ارزان بسازيد
@ يكي از راه هاي حل مشكلات مسكن، احداث خانه هاي ارزان قيمت به صورت انبوه، براي تأمين مردم كم درآمد و فاقد مسكن است و دولت بايد، با ايجاد تمهيدات لازم بخش خصوصي حتي سرمايه هاي كوچك را به سمت اجراي چنين طرحي سوق دهد، تا مردم بي خانه، همچنان با مشكل بغرنج روبه رو نباشند.
ن. جليلي- كرمانشاه
مطالبات بازنشستگان كشوري
با عنايت به بحث هاي بودجه در مجلس شوراي اسلامي، اميدوارم، مطالبات بازنشستگان كشوري از قبيل پاداش پايان خدمت سال 79، 12درصد سال 1380، بيمه عمر، سهام عدالت و وام ضروري هم مورد توجه نمايندگان محترم و مسئولان عزيز باشد.
محمد كشاورزي آزاد- تهران
راهي براي كاهش بيكاري
فارغ التحصيل رشته كشاورزي و ساكن ايلام هستم. بايد امكانات كافي، براي ايجاد اشتغال امثال من در استان ايلام فراهم شود تا جوانان ناچار به مهاجرت به تهران نشوند. راه چاره نيز، سوق دادن بخش وسيعي از فعاليت هاي اقتصادي تهران به استان هاست.
س- ت- ايلام
در انتظار خودرو جديد
بسياري از دارندگان خودروهاي فرسوده كه از راه جابه جايي مسافران امرار معاش مي كردند، با انجام تشريفات لازم، در انتظار دريافت خودرو جديد به سر مي برند. قرار بود ايران خودرو، اين خودروها را 15 روزه به متقاضيان تحويل دهد، اما با وجود اين كه موعد قسط اول براي متقاضيان فرا رسيده، هنوز موفق به تحويل خودرو جديد نشده اند.
4 مورد تلفن به همشهري
تشكر و پيشنهاد
ضمن تشكر از شهرداري تهران در مورد بهسازي پياده روهاي خيابان ولي عصر، پيشنهاد مي كنم، براي مراقبت از درختان چنار اين خيابان، از روش هاي فني و تخصصي كارشناسان استفاده به عمل آيد تا اين درختان كه موجب سرسبزي و زيبايي شهر تهران هستند، محفوظ بمانند.
ماه منير- حتهران
ميراث هاي تاريخي يزد
@ در توسعه شهر يزد و ساخت و سازهاي جديد، مراقبت  از ميراث هاي فرهنگي و ابنيه قديمي ضروري است و اين مسأله بايد در سطح ملي مورد توجه قرار بگيرد.
محسن مودتي- يزد
كمبود آسفالت و روشنايي
در سطح بزرگراه شهيد بابايي دست اندازهاي زيادي وجود دارد و علاوه بر اين، اين بزرگراه از روشنايي برخوردار نيست كه اميد است با توجه مسئولان، اين قبيل كمبودها برطرف گردد.
علي محمدي- تهران
متقاضي تأسيس دارالترجمه
@ از 2 سال پيش براي تأسيس دارالترجمه طبق ضوابط وزارت فرهنگ و ارشاد اسلامي اقدام كردم، اما پس از اين مدت،  اعلام شده كه طبق بخشنامه تا اطلاع ثانوي صدور مجوز دارالترجمه متوقف شده است. خواستار حل اين معضل هستم.
م. قاسمي- ساوه
غلط هاي چاپي در كتابهاي كارشناسي ارشد
@ كتاب هاي دوره كارشناسي ارشد سنجش 3 در رشته علوم سياسي و روابط بين الملل داراي غلط هاي چاپي زيادي است. اميدوارم با اعمال دقت بيشتر از سوي دست اندركاران چاپ و انتشار اين كتاب ها شاهد چنين مسائلي نباشيم.
ن.م- تهران
جايگاه سوخت
با توجه به كمبود ايستگاه سوختگيري گاز مايع براي خودروها در شميران، پيشنهاد مي كنم با تمهيدات لازم يك جايگاه سوختگيري گاز cg در منطقه يك- شميرانات احداث گردد.
رضا صادقي
</TEXT>
</DOC>
<DOC>
<DOCID>HAM2-851217-030</DOCID>
<DOCNO>HAM2-851217-030</DOCNO>
<ORIGINALFILE>/1385/851217/news/_ejtem.htm</ORIGINALFILE>
<ISSUE>پنجشنبه 17 اسفند 1385 - سال چهاردهم - شماره4225 - Mar 8, 2007</ISSUE>
<DATE calender="Western">2007-03-08</DATE>
<DATE calender="Persian">1385/12/17</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
پاسخ مسئولان
</TITLE>
<TEXT>
توضيح و تصحيح
در پاسخ مطلب درج شده به عنوان شرح كاريكاتور در همشهري مورخ 29/11/85 با موضوع خط فقر به اطلاع مي رساند، خبر نقل شده در خصوص رقم خط فقر از قول دكتر راغفر مشاور وزير رفاه و بهزيستي مي باشد كه سهواً از سوي معاون وزير رفاه و بهزيستي، نقل شده بود.
اداره كل روابط عمومي و امور بين الملل وزارت رفاه و تأمين  اجتماعي
لكه گيري و آسفالت انجام مي شود
در پاسخ به مطلب درج شده در ستون با مردم همشهري مورخ 19/11/85 تحت عنوان تقاضاي آسفالت يك خيابان به اطلاع مي رساند: با توجه به استعلام به عمل آمده در خصوص آسفالت خيابان رودبار شرقي نرسيده به تقاطع ميرداماد لكه گيري صورت گرفته و در سال آينده نسبت به روكش محل مذكور اقدام لازم به عمل مي آيد.
روابط عمومي شهرداري منطقه 3 تهران
</TEXT>
</DOC>
<DOC>
<DOCID>HAM2-851217-031</DOCID>
<DOCNO>HAM2-851217-031</DOCNO>
<ORIGINALFILE>/1385/851217/news/_eqtes.htm</ORIGINALFILE>
<ISSUE>پنجشنبه 17 اسفند 1385 - سال چهاردهم - شماره4225 - Mar 8, 2007</ISSUE>
<DATE calender="Western">2007-03-08</DATE>
<DATE calender="Persian">1385/12/17</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
بنزين سهميه بندي؛ ليتري100 تومان - مازاد بر سهميه به قيمت آزاد
سهميه اي و آزاد؛عرضه بنزين دو نرخي شد
</TITLE>
<TEXT>


موضوع بنزين در صدر مسائل ناگشوده اقتصاد ملي باقي ماند. به نظر مي رسد هنوز اراده اي مستحكم براي پرداخت هزينه اجتماعي سياسي شكستن بن بست قيمت بنزين و ترويج الگوي صحيح مصرف آن شكل نگرفته است. البته كه تصميم قاطع و اقدام مسئولانه براي نجات اقتصاد كشور از اختاپوس بنزين تبعات كوتاه مدتي دارد كه دولت ها و مجلس هاي پيشين نيز حاضر به پرداخت آن نشدند، اما حقيقت ديگر آن است كه هرچه تصميم گيري و اقدام در اين زمينه به تعويق بيافتد هزينه آن بالاتر خواهد رفت و عوارض آن مخرب تر خواهد بود.
از دولت نهم و از مجلس هفتم انتظار مي رفت با اين معضل،مسئولانه تر و اساسي تر برخورد كنند و اقتصاد ملي را از بحران بنزين برهانند.
بحث ها و جدلهاي كارشناسي به جاي خود، اما حقيقت آن است كه نه در دولت و نه در مجلس، ترديدي وجود ندارد كه ادامه روند گذشته بحران زاست، ويرانگر است و نه تنها منافع ملي و چشم انداز توسعه كشور را تهديد مي كند، بلكه در شرايط خاص مي تواند امنيت ملي ما را نيز به خطر اندازد.
آنچه ديروز و در ادامه چندين ماه بحث و بررسي در مجلس به تصويب رسيد، گام بلندي در مسير ناهموار حل اين معضل بزرگ به شمار مي رود و قابل تقدير و تحسين است اما فراموش نكنيم كه مشكل برجاي خود مانده است و همه آنان كه درد را مي شناسند و ابعاد موضوع براي شان مكشوف است، چه در مجلس، چه دولت و چه رسانه ها، بايد هر چه زودتر زمينه حل ريشه اي مساله بنزين را فراهم كنند.
گروه اقتصادي- با تصويب مجلس شوراي اسلامي بنزين از ابتداي خرداد سال آينده هر ليتر 100 تومان و به صورت سهميه بندي توزيع خواهد شد و قيمت فروش مازاد بر سهميه بندي نيز از سوي دولت تعيين خواهد شد.
با تصويب نمايندگان مجلس، دولت موظف شد حداكثر از ابتداي خرداد سال آينده بنزين توليد داخل به علاوه بنزين وارداتي را با سقف يارانه معادل ارزي 22 هزار و 250 ميليارد ريال به صورت سهميه بندي با اولويت استفاده كارت هوشمند به قيمت هر ليتر 100 تومان عرضه نمايد. براساس اين مصوبه قيمت فروش بنزين مازاد سهميه بندي به گونه اي تعيين خواهد شد كه يارانه بنزين وارداتي در سال آينده بيشتر از مبلغ 22 هزار و 250 ميليارد ريال نشود. دستگاه هاي دولتي مجاز به استفاده از بنزين سهميه بندي با قيمت هر ليتر 100 تومان نمي باشند. طبق اين مصوبه نحوه و ميزان سهميه بندي و تعيين قيمت مناسب بنزين غيرسهميه اي بنا به پيشنهاد سازمان مديريت و برنامه ريزي كشور و وزارت نفت تا پايان فروردين ماه به تصويب هيات وزيران خواهد رسيد. همچنين قيمت هر ليتر نفت گاز(گازوئيل)در سال 86 مبلغ 45 تومان تعيين شد. اين بند در حالي به تصويب رسيد كه مذاكرات نمايندگان مجلس درباره نحوه قيمت گذاري بنزين كه در بند و تبصره 13 آمده بود، چندين ساعت از وقت مجلس را گرفت و پيشنهادات مختلف نمايندگان براي تغيير مصوبه كميسيون تلفيق(كه نهايتا تصويب شد)هيچ يك راي نياورد.
تسهيلات براي گازسوز كردن خودروها
نمايندگان مجلس شوراي اسلامي در جلسه علني صبح ديروز مجلس، شركت ملي نفت را موظف كردند براي توليد خودروهاي پايه گازسوز يا دوگانه سوز و يا تبديل خودروهاي بنزيني و نفت گازي به دوگانه سوز، مبلغ 2 هزارو 800 ميليارد ريال از منابع داخلي به صورت كمك بلاعوض تخصيص دهد.
در حالي كه كميسيون تلفيق بودجه در بند الف تبصره 13 تصويب كرده بود كه نيروي انتظامي به هنگام شماره گذاري خودروهاي توليد داخل و وارداتي، عوارض مصوب هيات وزيران را دريافت كند، كه اين مصوبه به معناي افزايش قيمت خودروهاي توليد داخل در سال آينده بود، ديروز نمايندگان مجلس با تغيير اين مصوبه، خودروهاي داخلي را از عوارض شماره گذاري معاف كردند.با تصويب مجلس، نيروي انتظامي مكلف شد عوارض حاصل از شماره گذاري خودروهاي وارداتي كه براي اولين بار شماره گذاري مي شوند را از صاحب خودرو اخذ و به نام وزارت كشور واريز كند و به اين ترتيب از خودروهاي توليد داخل عوارض اخذ نخواهد شد. بر اساس مصوبه كميسيون تلفيق قرار بود رقم مورد پيش بيني 650 ميليارد توماني حاصل از عوارض خودروهاي داخلي صرف تامين طرح هاي تبصره 13 در ساماندهي حمل و نقل عمومي گردد كه با مصوبه ديروز مجلس، اين اقدام منتفي شد.نمايندگان مجلس شوراي اسلامي همچنين دولت را مكلف كردند براي جايگزيني خودروهاي فرسوده كمك بلاعوض و يا كمك سود تسهيلات پرداخت كند.
سيگار گران مي شود
با تصويب نمايندگان مجلس سال آينده قيمت سيگار توليد داخل 10 درصد و قيمت سيگار وارداتي 20 درصد افزايش مي يابد. همچنين، با تصويب نمايندگان مجلس شوراي اسلامي كليه شركت هاي بيمه تجاري مكلف شدند از ابتداي سال 86 ده درصد از حق بيمه شخص ثالث، سرنشين و مازاد دريافتي را به حساب درآمد عمومي واريز نمايند.
</TEXT>
</DOC>
<DOC>
<DOCID>HAM2-851217-032</DOCID>
<DOCNO>HAM2-851217-032</DOCNO>
<ORIGINALFILE>/1385/851217/news/_eqtes.htm</ORIGINALFILE>
<ISSUE>پنجشنبه 17 اسفند 1385 - سال چهاردهم - شماره4225 - Mar 8, 2007</ISSUE>
<DATE calender="Western">2007-03-08</DATE>
<DATE calender="Persian">1385/12/17</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
امروز با حضور رئيس جمهوري، طرح متانول چهارم پتروشيمي زاگرس به بهره برداري مي رسد
افزايش 8 درصدي سهم ايران در بازار جهاني متانول
</TITLE>
<TEXT>


گروه اقتصادي- طرح متانول چهارم پتروشيمي زاگرس واقع در منطقه ويژه اقتصادي انرژي پارس(عسلويه)پس از 750 هزار نفر ساعت كار مهندسي امروز با حضور رئيس جمهور به بهره برداري مي رسد.
به گزارش روابط عمومي شركت ملي صنايع پتروشيمي، ارزش سالانه فروش محصولات اين مجتمع به 353 ميليون دلار در سال مي رسد و با ورود محصولات واحد اول و دوم مجتمع پتروشيمي زاگرس به بازار جهاني، سهم ايران در توليد متانول از 5/1 درصد به 15/9 درصد افزايش مي يابد.
اين مجتمع كه عمليات اجرايي آن از بهمن سال 1379 در شركت پتروشيمي زاگرس آغاز شده است، توان توليد يك ميليون و 650 هزار تن متانول گريدaa را در سال دارد. براي ساخت اين مجتمع 220 ميليون دلار و 951 ميليارد ريال و جمعاً 325 ميليون دلار(2970 ميليارد ريال)سرمايه گذاري شده است و براي 284 نفر به طور مستقيم شغل ايجاد كرده  است.
سه ميليون متر مكعب عمليات خاكي، 47 هزار متر مكعب بتن ريزي و دو هزار و 500 تن اسكلت فلزي نمايانگر حجم عظيم كار انجام شده براي راه اندازي اين پروژه بزرگ است.خوراك مجتمع پتروشيمي زاگرس گاز طبيعي و اكسيژن است كه به ترتيب از شركت نفت و گاز پارس و شركت مبين تأمين مي شود.محصول اين مجتمع به عنوان ماده اوليه توليد اسيد استيك، رزين ها، پلي اورتان ها، فرمالدئيد، dmeو mtbe به كار مي رود.
ليسانس و مهندسي پايه اين طرح به عهده شركت لورگي آلمان، مهندسي تفصيلي و خريد تجهيزات بر عهده پيدك و لورگي، ساخت و نصب بر عهده شركت هاي ايراني رامشير، فريمكو، كانرودسازه و ماشين سازي اراك بوده است.
تجهيزات و قطعات صنعتي مورد نياز در ساخت اين مجتمع به دست متخصصان كشورمان در شركت هاي آذر آب، ماشين سازي اراك و كولر هوايي آبان ساخته شده است.
از اين مجتمع صنعتي به عنوان بزرگ ترين واحد توليد متانول جهان نام برده مي شود. متانول به عنوان ماده اوليه و استراتژيك محصولاتي نظير اسيد اسيك، رزين ها، پلي اورتان ها، فرمالدئيد، dme و mtbe است كه اين مواد خود ماده اوليه صنايع پتروشيمي و لاستيك سازي است.
</TEXT>
</DOC>
<DOC>
<DOCID>HAM2-851217-033</DOCID>
<DOCNO>HAM2-851217-033</DOCNO>
<ORIGINALFILE>/1385/851217/news/_eqtes.htm</ORIGINALFILE>
<ISSUE>پنجشنبه 17 اسفند 1385 - سال چهاردهم - شماره4225 - Mar 8, 2007</ISSUE>
<DATE calender="Western">2007-03-08</DATE>
<DATE calender="Persian">1385/12/17</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
گزارش جديد صندوق بين المللي پول از اقتصاد ايران
آينده مطلوب در گرو توسعه بخش خصوصي
حسين لطفي
</TITLE>
<TEXT>


بر اساس ماده 4 مواد موافقتنامه صندوق بين المللي پول، اين نهاد به طور دائمي با اعضاي خود مباحث و مذاكرات دوجانبه دارد و به طور معمول هر ساله گروهي از كارشناسان صندوق از كشورهاي عضو ديدار مي كنند و با مذاكره با مقامات اقتصادي آن كشور درباره سياست ها و توسعه هاي اقتصادي آن، اطلاعات مالي و اقتصادي جديد آن كشور را جمع آوري مي كنند. اين كارشناسان پس از بازگشت به دفتر مركزي صندوق بين المللي، گزارشي از وضعيت اقتصادي آن كشور را تهيه كرده و به كميته اجرايي صندوق ارائه مي كنند.
كميته اجرايي صندوق نيز بر اساس آن گزارش، به بحث و بررسي آخرين وضعيت اقتصادي كشور مربوطه مي پردازند و در پايان مباحثات، مديركل صندوق به عنوان رئيس كميته اجرايي ديدگاه هاي كميته را خلاصه مي كند و آن را به مسئولان كشور مربوطه ارسال مي دارد.
متن زير خلاصه گزارش جديد صندوق بين المللي پول از اوضاع اقتصادي ايران است كه روز دوشنبه منتشر شده است.
صندوق بين المللي پول در گزارش سالانه خود از اقتصاد ايران اعلام كرد: شاخص هاي رشد اقتصادي، تورم، بيكاري، كسري بودجه، مازاد حساب جاري و ذخاير ارزي ايران تماماً در شرايط رو به بهبودي به سر مي برند. در گزارش صندوق بين المللي پول آمده است: با قيمت هاي بالاي نفت خام و سياست هاي انبساطي دولت، اقتصاد ايران در سال مالي 84 نيز به رشد خود ادامه داد و رشد واقعي توليد ناخالص داخلي ايران در سطح ميانه اي قرار دارد اما رشد توليد ناخالص داخلي بدون نفت به 6 درصد رسيد.
همچنين نرخ بيكاري در نيمه نخست سال 85 همچنان در سطح بالايي قرار دارد و به 2/10 درصد رسيد. نرخ تورم در ايران در پايان سال 84 به 2/10 درصد كاهش يافت كه عمدتاً به علت كاهش قيمت مواد غذايي و كند شدن روند تضعيف ارزش ريال بوده است. نرخ تورم 12 ماهه پس از آن كه در فروردين 85 به 7 درصد كاهش يافت، در دي ماه به 9/15 درصد رسيد.
انتقاد از سياست هاي مالي
صندوق بين المللي پول در ادامه گزارش خود، سياست هاي مالي ايران در طول 2 سال اخير را انبساطي اعلام كرده و افزوده است: هرچند وضعيت كلي اقتصادي ايران با مازاد مالي روبه رو است، اما كسري دولت در بخش غيرنفتي(بر پايه تعهدات)تا پايان سال 85 به 75/17 درصد توليد ناخالص داخلي آن خواهد رسيد كه نسبت به رقم 25/14 درصدي سال گذشته از رشد قابل توجهي برخوردار خواهد بود. مصارف گسترده درآمدهاي نفتي توانايي بانك مركزي ايران در تحقق اهداف پولي آن را با چالش مواجه ساخته است و در اثر آن، رشد نقدينگي در نيمه نخست سال 85 به 35 درصد نيز رسيده است، البته اعطاي اعتبارات ارزي به بخش خصوصي همچنان در حال افزايش است.در ابتداي سال 85، دولت ايران نرخ سود بانك ها را كاهش داد و بانك هاي خصوصي كه پيش از آن از آزادي عمل در تعيين نرخ سود برخوردار بودند نيز مشمول كاهش سود قرار گرفتند. اما بازار سرمايه ايران پس از آن كه شاهد سقوط شديدي در طول سال 84 بود، در اواخر اين سال تا حدودي به حالت عادي خود بازگشت.
بهبود شاخص هاي خارجي
شاخص هاي خارجي ايران در سال 84 با بهبود مواجه شدند و مازاد حساب جاري ايران به 5/7 درصد توليد ناخالص داخلي آن رسيد كه نسبت به رقم 25/1 درصدي سال 83 قابل توجه است و عمدتاً به علت افزايش درآمدهاي نفتي و صادرات غيرنفتي صورت گرفته است. ذخاير ناخالص بين المللي ايران شامل موجودي حساب ذخيره ارزي در شهريور 85 به معادل 9 ماه واردات كالا و خدمات رسيد و بدهي خارجي كاهش يافت.
اگرچه سرعت اصلاحات ساختاري در دوران ابتدايي دولت فعلي ايران، كاهش يافت اما دولت اخيراً برنامه خصوصي سازي گسترده اي را آغاز كرده است. به دنبال ابلاغ سياست هاي اصل 44 قانون اساسي ايران، دولت موظف به واگذاري 80 درصد بنگاه هاي دولتي(به جز بخش بالادستي نفت، زيربناهاي حياتي و برخي بانك ها)به بخش خصوصي طي 10 سال است.
روندهاي مطلوب
با توجه به اين كه انتظار مي رود قيمت هاي انرژي در سطح بالا باقي بماند و تقاضاي خارجي موجب افزايش صادرات غيرنفتي ايران شود، رشد اقتصادي ايران در ميان مدت مطلوب به نظر مي رسد. بدين ترتيب، پيش بيني مي شود رشد واقعي توليد ناخالص داخلي ايران در پايان سال 85 به 8/5 درصد برسد و فعاليت مطلوب بخش غيرنفتي همچنان ادامه يابد؛ اما تورم كماكان 2 رقمي باقي خواهد ماند.
پيش بيني مي شود مازاد حساب جاري ايران به علت سياست هاي مالي انبساطي روي به كاهش گذارد اما ذخاير ارزي بين المللي مطمئناً روند صعودي خود را ادامه خواهد داد. لايحه بودجه سال 86 كه هم اكنون در مجلس در حال بررسي است در سايه كاهش قابل توجه هزينه هاي جاري و يارانه ها بر مبناي قيمت محافظه كارانه نفت و كاهش كسري تجاري غيرنفتي دولت به 5/14 درصد توليد ناخالص داخلي تدوين شده است.
اعضاي كميته اجرايي صندوق بين المللي پول پيش بيني مي كنند رشد قوي اقتصادي ايران و بهبود وضعيت ارزي خارجي آن كه بيانگر عملكرد قوي بخش غيرنفتي و شرايط مطلوب بازار نفت است، تداوم يابد. با اين وجود، صندوق نسبت به انبساطي بودن سياست هاي كلان اقتصادي ابراز نگراني كرده و آن را عامل تشديد فشارهاي تورمي مي داند. صندوق معتقد است احتمال كاهش چشمگير قيمت هاي نفت خام، ريسك پايداري مالي ايران و چشم انداز اقتصاد كلان آن را افزايش مي دهد. صندوق بين المللي پول مهمترين چالش هاي اقتصاد ايران را دشواري رسيدن به يك اقتصاد بازاري مؤثر و پايدار و دستيابي به نرخ هاي رشد پايدار لازم براي كاهش بيكاري مي داند. صندوق تأكيد مي كند كه براي پشت سر گذاشتن اين چالش ها دولت بايد سياست هاي مالي را منضبط تر سازد و اصلاحات ساختاري را به منظور تضمين ثبات اقتصاد كلان، رقابت پذيري خارجي و افزايش اطمينان سرمايه گذاري تسهيل نمايد و بخش خصوصي و غيرنفتي را توسعه دهد.
پيشنهادات صندوق به اقتصاد ايران
صندوق بين المللي پول خواستار موضع مالي محدودتري از سوي دولت به منظور كاهش فشار تقاضا و جلوگيري از زوال قدرت رقابتي شده است. صندوق با استقبال از بودجه انقباضي دولت براي سال 86 و استفاده از ماليات بر ارزش افزوده در آينده نزديك و تقويت نظام مالياتي،  بر هدفمند كردن يارانه هاي انرژي به روشي كه از اقشار كم درآمد حمايت شود، تأكيد كرده است. صندوق همچنين بر اولويت بندي هزينه ها، تقويت نقش بودجه به عنوان مهمترين ابزار سياست مالي و جلوگيري از برداشت از حساب ذخيره ارزي براي تأمين هزينه هاي جاري تأكيد نموده است. افزون بر اين، تلاش براي افزايش آگاهي عمومي از اهميت اين اصلاحات نيز ضروري است زيرا تا زماني كه از اين اصلاحات حمايت عمومي نشود، اجراي كامل آنها ممكن نخواهد بود.
صندوق بين المللي پول خواستار منقبض تر شدن سياست پولي دولت و استفاده مؤثرتر از ابزارهاي پولي شده است. در همين چارچوب صندوق تصريح نموده كه بانك مركزي براي انتشار اوراق ميان مدت مشاركت به منظور جذب نقدينگي، به استقلال بيشتري نياز دارد. به طور كلي تر، صندوق از دولت خواسته است به طور تدريجي كنترل هاي خود بر نرخ هاي سود و تسهيلات تكليفي را از دوش بانك ها بردارد. اكثر اعضاي كميته اجرايي صندوق از افزايش انعطاف نرخ ارز حمايت كرده و آن را عامل تقويت اقتصاد ايران در برابر شوك هاي خارجي و تقويت اثربخشي سياست هاي پولي و كنترل تورم مي دانند. اين عده تأكيد كرده اند كه رقابت پذيري اقتصادي در ايران از طريق انضباط مالي و اصلاحات صحيح ساختاري، از رشد به مراتب بهتري برخوردار خواهد بود. در مقابل، برخي اعضاي كميته اجرايي صندوق، تثبيت نرخ ارز اسمي را مي پسندند.
صندوق بين المللي پول موج جديد خصوصي سازي در ايران و تلاش براي واگذاري شركت هاي دولتي از جمله برخي بانك هاي بزرگ را تحسين نموده و موفقيت اين كار را نيازمند يك طرح قدرتمند و اجراي يك چارچوب حقوقي دقيق در خصوص برنامه خصوصي سازي دانسته كه به افزايش رقابت پذيري و كارآيي اقتصادي منتهي خواهد شد. صندوق اعلام كرده كه موفقيت برنامه خصوصي سازي و تحريك بخش خصوصي به سرمايه گذاري تا حد زيادي به انتقال واقعي بخش اعظم كنترل اقتصاد به بخش خصوصي و همچنين اصلاحاتي در راستاي بهبود فضاي تجاري مشروط است.
</TEXT>
</DOC>
<DOC>
<DOCID>HAM2-851217-034</DOCID>
<DOCNO>HAM2-851217-034</DOCNO>
<ORIGINALFILE>/1385/851217/news/_eqtes.htm</ORIGINALFILE>
<ISSUE>پنجشنبه 17 اسفند 1385 - سال چهاردهم - شماره4225 - Mar 8, 2007</ISSUE>
<DATE calender="Western">2007-03-08</DATE>
<DATE calender="Persian">1385/12/17</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
نامه 160 نماينده براي تغيير مصوبه بنزين
</TITLE>
<TEXT>
گروه اقتصادي - به دنبال تصويب پيشنهاد كميسيون تلفيق بودجه در صحن علني مجلس درباره بنزين، بالغ بر 160 نماينده مجلس با امضاي نامه اي خواستار بازگشت به لايحه دولت در مورد بند و تبصره 13 شدند. اين نامه به دنبال اعتراض خوشچهره، سبحاني و ميرمحمدي به نحوه مديريت جلسه مجلس از سوي هيات رئيسه و عدم طرح پيشنهاد بازگشت به لايحه دولت، تهيه شد. در جلسه صبح ديروز در آغاز بررسي بند و تبصره 13 عده اي از نمايندگان خواستار بازگشت به لايحه دولت و تصويب بنزين 80 توماني به طور سهميه بندي بودند كه هيات رئيسه مجلس آن را به علت مغايرت با قانون برنامه چهارم، در دستور كار قرار نداد. نمايندگان معترض به تصويب مصوبه كميسيون تلفيق بودجه معتقدند اين مصوبه بدتر از پيشنهاد دولت است و عملا در آن تصميمي گرفته نشده است چرا كه به طور هم زمان، سهميه بندي، 3 نرخي شدن(100 تومان، آزاد و مصرف دولتي)، و افزايش قيمت را به همراه دارد كه همگي داراي آثار منفي هستند. با ارائه اين نامه به نظر مي رسد با وجود تصويب مصوبه كميسيون تلفيق بودجه درباره بنزين، سرنوشت بنزين در مجلس با چالش هاي جديدي روبرو باشد.
</TEXT>
</DOC>
<DOC>
<DOCID>HAM2-851217-035</DOCID>
<DOCNO>HAM2-851217-035</DOCNO>
<ORIGINALFILE>/1385/851217/news/_eqtes.htm</ORIGINALFILE>
<ISSUE>پنجشنبه 17 اسفند 1385 - سال چهاردهم - شماره4225 - Mar 8, 2007</ISSUE>
<DATE calender="Western">2007-03-08</DATE>
<DATE calender="Persian">1385/12/17</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
بهره برداري از تصفيه خانه فاضلاب مشهد
</TITLE>
<TEXT>
مشهد خبرنگار همشهري: بهره برداري از بزرگترين تصفيه خانه فاضلاب شرق كشور در شهر مشهد با حضور وزير نيرو آغاز شد.
در اين مراسم مهندس پرورش مديرعامل شركت آب و فاضلاب مشهد با اشاره به بحران كم آبي شهر مشهد گفت: هم اكنون شبكه لوله گذاري و احداث تصفيه خانه هاي فاضلاب يكي از اولويت هاي مهم كلانشهر مشهد است به طوري كه از اين طريق علاوه بر بهره گيري از مزاياي زيست محيطي و جلوگيري از آلودگي آبهاي زيرزميني، مي توان با جايگزيني پساب فاضلاب در بخش كشاورزي نسبت به تأمين آب شهروندان و جلوگيري از افزايش افت تراز آبهاي زيرزميني در دشت مشهد اقدام كرد.
</TEXT>
</DOC>
<DOC>
<DOCID>HAM2-851217-036</DOCID>
<DOCNO>HAM2-851217-036</DOCNO>
<ORIGINALFILE>/1385/851217/news/_eqtes.htm</ORIGINALFILE>
<ISSUE>پنجشنبه 17 اسفند 1385 - سال چهاردهم - شماره4225 - Mar 8, 2007</ISSUE>
<DATE calender="Western">2007-03-08</DATE>
<DATE calender="Persian">1385/12/17</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
گفت وگوي امروز
كنترل مصرف مهمترين هدف در بخش بنزين
</TITLE>
<TEXT>
گروه اقتصادي- در حالي كه دولت در لايحه بودجه سال آينده پيشنهاد داده بود بنزين در سال آينده به صورت تك نرخي 80 تومان و سهميه بندي عرضه گردد، مجلس شوراي اسلامي ديروز تصويب كرد كه بنزين از ابتداي خرداد سال آينده هر ليتر 100 تومان و به صورت سهميه بندي توزيع شده و قيمت فروش مازاد بر سهميه بندي نيز از سوي دولت تعيين گردد. با دكتر حسن سبحاني عضو كميسيون برنامه و بودجه گفت وگو كرده ايم.
ميزان تأثير افزايش قيمت بنزين در شرايط دو نرخي شدن آن بر تورم چه قدر خواهد بود؟
در مورد افزايش سطح عمومي قيمت ها به واسطه افزايش قيمت بنزين آن قدر آمارهاي متفاوت و در دامنه هاي گسترده اعلام شده است كه از هم اكنون نمي توان پيش بيني قاطعانه اي در اين زمينه داشت. اما مسلم است كه افزايش يك باره قيمت بنزين بر سطح عمومي قيمت ها و ذهنيت عمومي مردم تأثير بسياري مي گذارد و بايد ابزاري براي سنجش اين تأثير داشت. نبايد اين گونه پنداشت كه هر فرد مي تواند 20 تومان يا هر رقم ديگر افزايش قيمت بنزين را پرداخت كند چرا كه احساس و ادراك افزايش قيمت بنزين و گازوئيل، موارد و مسائل حاشيه بنزين و گازوئيل را تحت تأثير قرار مي دهد و به هر حال افزايش قيمت بنزين بر سطح عمومي قيمت ها تأثير مي گذارد.
در شرايط فعلي، اساساً مهمترين مسئله در مورد بنزين در كشور چيست؟
الآن معتقدم كه كنترل مصرف بنزين بايد هدف اصلي باشد چون اگر نيازي به واردات بنزين نداشته باشيم و بنزين توليد داخل نيز مصرف كل كشور را تأمين كند، باز هم بايد مصرف را كنترل كرد چون اصولاً ديگر معابر شهري ما در تهران كششي براي حمل ونقل عمومي ندارند. رشد روزافزون خودروهاي شخصي بهره وري حمل ونقل عمومي را كم كرده است.
حال اگر سهميه بندي بنزين از خردادماه آغاز شد اما حمل ونقل عمومي سامان نيافت، چه كسي پاسخ گوي مردم خواهد بود؟
قرار است كه كل بنزين توليد داخلي به علاوه نزديك 16 ميليون ليتر واردات روزانه، كه مجموعاً 60 ميليون ليتر مي شود به صورت سهميه بندي با قيمت 100 تومان ارائه شود و سوخت وسائل حمل ونقل عمومي نيز تماماً از اين محل تأمين شود. در شرايط فعلي تحقيقاً هر گزينه داراي مشكلاتي خواهد بود. ما اساساً دو گزينه براي حل معضل بنزين داريم؛ يكي فروش بنزين به قيمت آزاد 500 توماني و ديگري حفظ قيمت در سطح 80 تا 100 تومان و پذيرش معايب و تنگناهاي عدم استفاده از خودروي شخصي. به نظر من گزينه دوم، تنگناهايي را دارد اما با پذيرش اين تنگناها حمل ونقل عمومي به تدريج بهبود خواهد يافت تا مشكلي كه طي چند دهه ايجاد شده، طي چند سال آينده حل گردد.
</TEXT>
</DOC>
<DOC>
<DOCID>HAM2-851217-037</DOCID>
<DOCNO>HAM2-851217-037</DOCNO>
<ORIGINALFILE>/1385/851217/news/_eqtes.htm</ORIGINALFILE>
<ISSUE>پنجشنبه 17 اسفند 1385 - سال چهاردهم - شماره4225 - Mar 8, 2007</ISSUE>
<DATE calender="Western">2007-03-08</DATE>
<DATE calender="Persian">1385/12/17</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
اصل 44
واريز 250 ميليارد تومان از محل خصوصي سازي به خزانه دولت
</TITLE>
<TEXT>


مهر: مديرعامـــــل سازمان خصوصي سازي اعلام كرد: مهمترين مسئله در مورد اجرايي شدن اصل 44 قانون اساسي تفكر و انديشه جامعه در مورد سرمايه و ثروت است.
غلامرضا حيدري كردزنگنه، افزود: آزادسازي اقتصادي بايد قبل از خصوصي سازي انجام شود تا انحصارهاي دولتي، موانع و ساختارهاي قانوني مربوط به بازار كه از جمله مشكلات اصلي آزادسازي اقتصادي هستند رفع شوند.
وي با اشاره به فقدان قانون ضد انحصار و وجود شوراي رقابت در كشور، گفت: عدم ثبات قوانين عدم امنيت سرمايه گذاري را به دنبال دارد زيرا سرمايه گذاران در جايي سرمايه گذاري مي كنند كه از امنيت به خصوص امنيت رواني برخوردار باشند.
وي يكي از علل انقباض يك بخش و هجوم سرمايه ها به ساير بخش ها را مربوط به بحث امنيت دانست و افزود: سرمايه گذاران به دليل عدم اعتماد به تصميمات در پي فعاليت هاي زودبازده هستند.
مديرعامل سازمان خصوصي سازي با تأكيد بر اين كه مشكلات مربوط به نرخ مواد اوليه بالا و رانت هاي دولتي قدرت رقابت را از بخش خصوصي مي گيرد، افزود: هزينه هاي مختلف از جمله آب، برق، توليد و مكمل هاي آن، عدم حمايت از كارفرمايان، مسائل فرهنگي و مقاومت برخي مديران دولتي در مقابل واگذاري ها از جمله مشكلات اجراي اصل 44 قانون اساسي است.
وي همچنين عدم حمايت هاي پولي، مالي، ارزي و مالياتي از بخش هاي خصوصي و تعاوني، رانت ها و يارانه هاي بيش از حد دولتي و مقررات پيچيده را مانع رشد و رقابت بخش خصوصي با بخش هاي دولتي دانست و تصريح كرد: يكي از مشكلات نيز پايين بودن درآمد سرانه در كشور است كه باعث نبود سرمايه در دست مردم و در نتيجه عدم سرمايه گذاري مي شود.
وي گفت: برخي ها خصوصي سازي را بخشي از اقتصاد و نقطه تعالي اقتصاد و برخي ها خصوصي سازي را شبيه يك انقلاب كه تمام ساختارهاي كشور دگرگون مي شود، مي دانند.
مديرعامل سازمان خصوصي سازي ادامه داد: دولت ها با توجه به شكستن مقاومت ها خصوصي سازي را 2 مرحله اي مي  كنند.
به گفته وي قرار است سهم نهادها، شركت هاي شبه دولتي، صندوق هاي بازنشستگي و غيره به 20 درصد كاهش يابد، ضمن اين كه طي سه سال نيز تمام شركت هاي دولتي بايد واگذار شوند.
وي با اشاره به اين كه سازمان خصوصي سازي بيشتر گران فروشي كرده تا ارزان فروشي، تأكيد كرد: ظرفيت بازار سرمايه بايد 500 ميليارد دلار باشد. وي گفت: اين در حالي است كه براي فروش سهام هر شركتي، صورت حساب سه ساله دستگاه ها، تراز عملياتي، وضعيت مالي شركت ها و غيره را در هيأت عالي واگذاري و غيره بررسي  مي شود.
به گفته وي آنچه تا پايان سال جاري از واگذاري ها به صورت نقدي، بدون اقساط و سهام عدالت به خزانه دولت واريز خواهد شد حدود 200 تا 250 ميليارد تومان خواهد بود.
</TEXT>
</DOC>
<DOC>
<DOCID>HAM2-851217-038</DOCID>
<DOCNO>HAM2-851217-038</DOCNO>
<ORIGINALFILE>/1385/851217/news/_eqtes.htm</ORIGINALFILE>
<ISSUE>پنجشنبه 17 اسفند 1385 - سال چهاردهم - شماره4225 - Mar 8, 2007</ISSUE>
<DATE calender="Western">2007-03-08</DATE>
<DATE calender="Persian">1385/12/17</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
يادداشت
عليرضا سلطاني
</TITLE>
<TEXT>
انتخاب بين بد و بدتر
سرانجام پس از چند سال تاخير در تصميم گيري و احاله مساله به آينده،مجلس اولين گام را براي حل بحران بنزين برداشت. اين مهم را بايد نقطه عطف تصميم گيري مجلس در مورد بنزين در سال هاي اخير ارزيابي كرد.تصميم ديروز مجلس اگرچه بهترين راه  حل براي كنترل بحران مصرف بنزين در كشور نيست اما مي تواند از كم ضررترين راه حل ها به شمار آيد. تصميم ديروز مجلس انتخاب بين بد و بدتر بود. شيوه تصميم گيري نيز بيانگر واقعيت هايي ديگر از مساله بنزين است. طرح پيشنهادهاي متعدد و عدم اجماع بر سر يك راه حل و نهايتا رجوع به مصوبه كميسيون تلفيق(كه آن هم در يك پيچيدگي خاص و پس از چند بار راي گيري به تصويب رسيد)و اعتراض برخي از نمايندگان به اين مصوبه، بيانگر عدم اجماع پيرامون اين مساله حساس و سرنوشت ساز است. بايد توجه داشت وضعيت مصرف بنزين در كشور به دليل كوتاهي هاي گذشته براي مهار مصرف و بهينه كردن آن، به مرحله اي رسيده كه هر تصميمي آثار زيانبار خود را دارد و در اين شرايط راه حلي كه اثرات اقتصادي و اجتماعي كمتري داشته باشد كمتر يافت مي شود.
به هرحال بايد از هم اكنون دولت و مجلس برنامه ريزي براي عملياتي شدن سيستم مصوب عرضه بنزين را آغاز كرده و در يك فرايند تصميم گيري دقيق و كارشناسي زمينه هاي اجراي آن را به خصوص در مورد كارت هوشمند سوخت فراهم سازند. از سوي ديگر از هم  اكنون پيامدهاي اقتصادي و اجتماعي اين طرح پيش بيني شده و به طور خاص آمادگي براي برخورد كارشناسي با آثار رواني مساله كه عمدتا در تورم تبلور مي يابد ايجاد شود. بديهي است هرگونه ترديد نسبت به مصوبه اخير و اهمال يا سستي در اجراي آن و يا عدم برخورد كارشناسي و برنامه ريزي شده، هدف ملي مهار مصرف بنزين را با بن بست مواجه ساخته و هزينه هاي اقتصادي را افزايش مي دهد.
بايد توجه كرد كه اين راه حل براي هميشه و براي همه زمان ها نيست و در واقع راه حل موقت براي گذار به شرايط مطلوب است. دولت و مجلس بايد ضمن اجراي اين طرح تلاش خود را براي نهادينه كردن الگوي بهينه مصرف در كشور و به طور خاص اجراي تبصره 13 دوچندان كرده و به تكاليف برنامه چهارم در اين زمينه عمل كنند.
</TEXT>
</DOC>
<DOC>
<DOCID>HAM2-851217-039</DOCID>
<DOCNO>HAM2-851217-039</DOCNO>
<ORIGINALFILE>/1385/851217/news/_havad.htm</ORIGINALFILE>
<ISSUE>پنجشنبه 17 اسفند 1385 - سال چهاردهم - شماره4225 - Mar 8, 2007</ISSUE>
<DATE calender="Western">2007-03-08</DATE>
<DATE calender="Persian">1385/12/17</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
آدم ربايان مسلح به آخرخط رسيدند
تصوير سردسته باند به دستور بازپرس پرونده بدون پوشش چاپ شده استاعضاي باند با ربودن پزشك، قصد كشتن او را داشتند اما با هم اختلاف پيدا كردند
</TITLE>
<TEXT>


گروه حوادث- با پيدا شدن مردي در صندوق عقب خودروي پژو، كارآگاهان جنايي تهران پرده از فعاليت يك باند مسلح گروگانگيري برداشتند.
متهمان تا كنون به دو گروگان گيري مسلحانه اعتراف كرده اند و احتمال مي رود افراد ديگري نيز قرباني اين باند شده باشند.
مردي در صندوق عقب پژو
غروب چهارم بهمن، زمانيكه مالك يك باغ بزرگ در اطراف تهران در تماس تلفني با پليس از ورود مخفيانه 3 خودروي مرموز به باغش خبر داد، بلافاصله تيمي از ماموران عازم اين باغ شد.
مردان غريبه كه از خودروهاي خود پياده شده و مشغول بازرسي باغ بودند با مشاهده خودروي پليس كه در حال ورود به باغ بود، بلافاصله سوار خودروهاي خود شده و با رها كردن پژو پرشيا مشكي در باغ از آنجا فرار كردند. ماموران پس از ورود به باغ به بازرسي داخل خودرو پژو پرشيا پرداختند و با مردي كه در صندوق عقب خودرو محبوس شده بود مواجه شدند. اين مرد كه به شدت ترسيده بود با ديدن پليس گفت كه ساعتي قبل 5 مرد غريبه با سد كردن راه او در حوالي ميدان تجريش، خود را مامور اطلاعات معرفي كرده و با تهديد اسلحه وي را در صندوق عقب خودرو اش زنداني كردند. پس از اظهارات اين مرد در حالي كه پليس احتمال مي داد مردان مسلح قصد داشته اند با ربودن او دست به اخاذي از وي بزنند، رسيدگي به موضوع در دستور كار تيم ويژ ه اي از كارآگاهان آگاهي قرار گرفت و جست  وجو براي شناسايي مردان مسلح آغاز شد.
دستگيري
باند آدم ربايي
مدتي بعد در حالي كه تحقيقات ماموران ادامه داشت پزشك پيري خود را به اداره آگاهي رساند و از ماجراي اسارت 10 روزه اش در بند 5 مرد مسلح پرده برداشت. اين مرد گفت كه مردان مسلح پس از ربودن او از باغش در نياوران وي را به باغي در ده ونك برده و قصد كشتن او را داشتند كه به دنبال اختلافي كه بين خودشان به وجود آمد، وي را شبانه درميدان تجريش رها كرده و متواري شده اند. پس از اظهارات اين مرد ماموران در چهره نگاري از مردان مسلح متوجه شدند كه آنان همان افرادي هستند كه راننده پژو را در ميدان تجريش ربوده بودند و به اين ترتيب تحقيقات آنها وارد مرحله اي تازه شد.
كاراگاهان در ادامه بررسي ها متوجه شدند كه در زمان ربوده شدن پزشك ميانسال فردي وارد باغ او مي شد و هربار مقداري از اثاثيه خانه او را به مكاني نامعلوم منتقل مي كرد. با شناسايي اين مرد جوان كه علي نام دارد، وي به اداره پليس انتقال يافت و در بازجويي ها مدعي شد كه چندي پيش يكي از دوستانش به نام زكريا نقشه ربودن اين پزشك را با وي درميان گذاشته و با همكاري چند مرد ديگر تصميم گرفتند پس از ربودن و به قتل رساندن او، املاك وي را به فروش رسانده و پول زيادي به جيب بزنند.
سرهنگ حسين خوئيني معاون آگاهي پايتخت روزگذشته درتوضيح اين خبر گفت: كارآگاهان اداره 11آگاهي پايتخت با انجام كارهاي اطلاعاتي موفق شدند سردسته اين باند را در سر قرار با يك جاعل اسناد در ميدان تجريش دستگير و هر دوي آنها را به اداره پليس انتقال دهند.
سردسته باند كه زكريا نام دارد در بازجويي ها به 2 فقره آدم ربايي ناكام اعتراف كرد و گفت كه پس از طراحي نقشه قتل پزشك ميانسال و ربودن او، از طريق فروش مقداري از اسناد و مدارك وي به هاشم 20 ميليون تومان به دست آورده بودند و قصد داشتند به سرقت هاي خود ادامه دهند كه دستگير شدند. زكريا در خصوص نخستين آدم ربايي نيز گفت: ما ازسوي فردي كه ازگروگان 5 ميليون تومان طلب داشت اجيرشده بوديم تا با تهديد اسلحه مبلغ ذكرشده را از وي بگيريم كه در اين كار ناكام مانديم.
اين گزارش حاكي  است از آنجا كه احتمال وقوع آدم ربايي ها و سرقتهاي ديگري از سوي زكريا و اعضاي باندش وجود دارد قاضي روشن بازپرس شعبه سوم دادسراي جنايي كه رسيدگي به اين پرونده را بر عهده دارد از كساني كه توسط اين باند مورد اخاذي قرار گرفته اند خواست به دادسراي جنايي پايتخت مراجعه كنند.
</TEXT>
</DOC>
<DOC>
<DOCID>HAM2-851217-040</DOCID>
<DOCNO>HAM2-851217-040</DOCNO>
<ORIGINALFILE>/1385/851217/news/_havad.htm</ORIGINALFILE>
<ISSUE>پنجشنبه 17 اسفند 1385 - سال چهاردهم - شماره4225 - Mar 8, 2007</ISSUE>
<DATE calender="Western">2007-03-08</DATE>
<DATE calender="Persian">1385/12/17</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
قاچاقچي انسان، مسافر خود را آتش زد
</TITLE>
<TEXT>
بندرعباس- خبرنگارهمشهري: قاچاقچي انسان پس از دريافت 13 ميليون تومان از مرد بنگلادشي او را به كوه هاي اطراف بندرعباس كشاند و آتش زد.
ماجراي اين جنايت سياه زماني فاش شد كه شامگاه 11 اسفند تعدادي از رهگذران در يكي از جاده هاي فرعي بندرعباس با يك مرد بنگلادشي كه به شدت سوخته بود روبه رو شدند.
مرد مجروح كه محمد ارشد نام داشت به بيمارستان انتقال يافت و در تحقيقات پليسي مدعي شد كه توسط فردي به نام عبدالمجيد به آتش كشيده شده است.
اين مرد به ماموران گفت: عبدالمجيد يك قاچاقچي انسان است و قرار بود مرا به فرانسه انتقال دهد اما بعد از گرفتن 13 ميليون تومان از من با ترفندي خاص مرا به كوههاي اطراف شهر كشاند و با بستن دست و پايم به آتش كشاند.
با مرگ مرد بنگلادشي رسيدگي به پرونده وارد مرحله جديدي شد و عبدالمجيد به اتهام قتل تحت تعقيب قرار گرفت. در حالي كه رديابي ها براي شناسايي اين مرد ادامه داشت كارآگاهان دريافتند كه اين مرد يك ملوان اخراجي است كه با تشكيل باند قاچاق انسان از سال ها قبل در حال انتقال غيرقانوني افراد به خارج از كشور است. ماموران در ادامه بررسي هاي خود متوجه شدند اين مرد باند قاچاق خود را تا اروپا و امريكا هدايت كرده و با دريافت مبالغ هنگفتي از افراد مختلف آنها را به كشورهاي اروپايي قاچاق مي كند. به اين ترتيب تحقيقات ويژه براي رديابي متهم در دستور كار پليس قرار گرفت و ماموران موفق شدند وي را در يك عمليات ضربتي دستگير كنند.
اين قاتل خطرناك در بازجويي هاي اوليه به قتل مرد بنگلادشي اعتراف كرد و مدعي شد: اين كار را با همدستي يكي از دوستانش انجام داده است. او گفت: روز حادثه بعد از گرفتن 13 ميليون تومان دستمزد از مرد بنگلادشي به بهانه پهلو گرفتن لنج او را به كوههاي اطراف بندرعباس برده و بعد از بستن دست و پايش وي را با گازوئيل به آتش كشيديم.
پس از اظهارات متهم،قاضي خداداد، بازپرس شعبه سوم دادسراي عمومي و انقلاب بندرعباس براي او و همدستش قرار بازداشت صادر كرد و متهمان در اختيار پليس قرار گرفتند.
</TEXT>
</DOC>
<DOC>
<DOCID>HAM2-851217-041</DOCID>
<DOCNO>HAM2-851217-041</DOCNO>
<ORIGINALFILE>/1385/851217/news/_havad.htm</ORIGINALFILE>
<ISSUE>پنجشنبه 17 اسفند 1385 - سال چهاردهم - شماره4225 - Mar 8, 2007</ISSUE>
<DATE calender="Western">2007-03-08</DATE>
<DATE calender="Persian">1385/12/17</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
اعدام 5 قاتل در زندان اوين
</TITLE>
<TEXT>


گروه حوادث 5 محكوم به اعدام بامداد ديروز در زندان اوين به دار آويخته شدند. حكم اعدام اين محكومان در حالي به اجرا درآمد كه ششمين محكوم با گرفتن مهلت 6 ماهه از اولياء دم به سلول خود بازگشت.
قاتل خسيس
نخستين محكوم كه بامداد ديروز طناب دار را برگردن خود حس كرد مردي بود كه سه سال قبل راننده يك موسسه كرايه خودرو را به خاطر گرفتن 300 تومان كرايه بيشتر، به قتل رسانده بود. اين مرد كه با پيدا شدن جسد خون آلود راننده خودرو در شهرك احمديه تحت تعقيب پليس قرار گرفته بود، پس از دستگيري و اعتراف به جنايت به قصاص محكوم و به دار آويخته شد.
شوخي مرگبار
دومين محكوم به مرگ، قاتل دو برادر 14 و 16 ساله حوالي ورامين بود كه به دنبال يك شوخي دست به قتل آنها زده بود. عامل جنايت كه دوست قربانيان بود پس از آنكه اين دو برادر به شوخي وي اعتراض كردند با ميله آهني به جان آنها افتاد و هر دو را از پشت بام به پايين پرت كرد. او سپس براي آنكه كسي پي به ماجرا نبرد اجساد قربانيان را داخل چاهي در همان حوالي انداخت اما پليس پس از كشف اجساد قربانيان او را دستگير كرد. حكم قصاص اين محكوم به اعدام با حضور اولياي دم برگزار شد.
جنايت در تاريكخانه
سومين اعدامي عامل جنايت تاريكخانه عكاسي بود كه در آن مردي به طرز هولناكي از پاي درآمده بود. اين جنايت ظهر 13 شهريورماه سال 83 در طبقه دوم پاساژ طلافروش در فلكه دوم فرديس كرج رخ داد. قاتل كه پس از دستگيري انگيزه خود از اين جنايت را اختلافات مالي عنوان كرده بود، صبح ديروز براي آخرين بار از اولياي دم تقاضاي بخشش كرد اما التماس هاي او و تلاش قاضي اجراي احكام به جايي نرسيد و او قصاص شد.
قتل در نمايشگاه
عاملان قتل مالك نمايشگاه خودرو در خيابان 17 شهريور تهران، آخرين اعداميان بامداد ديروز بودند. اين دو مرد 37 و 25ساله كه سيامك و بابك نام داشتند متهم بودند كه در ساعات اوليه 12 ارديبهشت ماه سال جاري در زيرزمين نمايشگاه خودروي خيام، مالك 47 ساله  آن را به قتل رسانده اند. آنها كه پس از جنايت دست به سرقت از نمايشگاه زده بودند پس از دستگيري و اعتراف به قتل در دادگاه كيفري به قصاص محكوم شدند.
مهلتي براي يك قاتل
ديگر محكوم به اعدام كه توانست از خانواده مقتول مهلت 6 ماهه بگيرد حسينعلي نام دارد كه به اتهام قتل باجناقش به قصاص محكوم شده است. او با كمك اعضاي كميته صلح و سازش دادسراي جنايي تهران پاي چوبه دار موفق شد از اولياي دم 6 ماه فرصت بگيرد.
</TEXT>
</DOC>
<DOC>
<DOCID>HAM2-851217-042</DOCID>
<DOCNO>HAM2-851217-042</DOCNO>
<ORIGINALFILE>/1385/851217/news/_havad.htm</ORIGINALFILE>
<ISSUE>پنجشنبه 17 اسفند 1385 - سال چهاردهم - شماره4225 - Mar 8, 2007</ISSUE>
<DATE calender="Western">2007-03-08</DATE>
<DATE calender="Persian">1385/12/17</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
معماي مرموز مرگ زن جوان
</TITLE>
<TEXT>
گروه حوادث- رسيدگي به پرونده مرگ مرموز زني كه پيكر حلق آويز شده  او در خانه اش پيدا شده بود در دادگاه كيفري استان تهران آغاز شد. همسر اين زن كه تنها متهم پرونده است در نخستين جلسه محاكمه مدعي شد كه زن جوان خودكشي كرده است.
شامگاه سوم مرداد83 با پيدا شدن جسد بي جان زني به نام فاطمه كه از چارچوب اتاق خواب خانه اش در تهران پارس حلق آويز شده بود تحقيقات پليسي براي كشف راز مرگ اين زن آغاز شد. ماموران در بازجويي از مادرشوهر فاطمه دريافتند ساعتي قبل، زماني كه وي براي ديدن عروسش به خانه آنها رفته بود با پيكر حلق آويز شده اين زن روبه رو شده بود.
هفت روز بعد هنگام برگزاري مراسم ختم اين زن، برادر شوهر او ادعايي را مطرح كرد كه باعث شد شوهر فاطمه به اتهام قتل همسرش دستگير شود. اين مرد گفت كه فاطمه خودكشي نكرده بلكه برادرش به نام قربان او را به قتل رسانده است. با اين ادعا ماموران قربان را به اتهام قتل بازداشت كردند اما پس از آنكه مشخص شد او در روز حادثه در محل كارش بوده است براي وي قرار منع تعقيب صادر شد. با اعتراض خانواده فاطمه به اين قرار، پرونده به شعبه 74 دادگاه كيفري استان ارسال و صبح ديروز شوهر فاطمه به عنوان تنها متهم پرونده پاي ميز محاكمه قرار گرفت. اين مرد با رد اتهام قتل همسرش گفت: همسرم شب قبل از حادثه گفت كه از دخالت هاي مادرش خسته شده و ديگر نمي تواند اين وضعيت را تحمل كند. پس از اظهارات قربان، قاضي دادگاه ختم جلسه را اعلام كرد و قرار است كه حكم اين پرونده به زودي صادر شود.
</TEXT>
</DOC>
<DOC>
<DOCID>HAM2-851217-043</DOCID>
<DOCNO>HAM2-851217-043</DOCNO>
<ORIGINALFILE>/1385/851217/news/_informatic.htm</ORIGINALFILE>
<ISSUE>پنجشنبه 17 اسفند 1385 - سال چهاردهم - شماره4225 - Mar 8, 2007</ISSUE>
<DATE calender="Western">2007-03-08</DATE>
<DATE calender="Persian">1385/12/17</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
گفت وگو با نماينده جوان ايران در پروژه يافتن ذره هيگز
سه ايراني در سرن
</TITLE>
<TEXT>




حضور ايران در بزرگ ترين پروژه تحقيقاتي فيزيك در جستجوي ذره گمشدهقرن ها پيش يكي از فلاسفه يونان باستان به اسم دموكريتوس نظريه اي داد كه مضمون آن اين بود كه وقتي اجسام را به قطعات كوچك تر تقسيم مي كنيم، سرانجام به جايي مي رسيم كه ديگر قابل تقسيم نيست. دموكريتوس اسم اين ذره بنيادي را اتم گذاشت. پيشرفت هاي علم شيمي پس از دوران تاريكي در اروپا به خصوص كارهاي لاوازيه باعث شد كه دوباره اين نظريه زنده شود و سرانجام جان دالتون بود كه در قرن 19 همه آن چه كه در مورد اتم ها به عنوان بنيادي ترين جز طبيعت مي دانستيم را در نظريه اي واحد جمع وجور كرد. اما دانشمندان هر روز عناصر جديدتري را كشف مي كردند و اتم ها آن قدر زياد شدند كه بعيد به نظر مي رسيد آنها اجزاي سازنده طبيعت باشند. همزمان با اين وقايع، كشفيات جديد دانشمندان نشان مي داد كه احتمالاً خود اتم ها اجزاي سازنده كوچك تري دارند و به اين ترتيب، الكترون و هسته كشف شد.همزمان با پيشرفت فيزيك ذرات تجربي، با ساختن شتاب دهنده هاي بزرگ تر، فيزيك ذرات نظري هم به پيشرفت هاي عظيمي نايل شد. اوايل، شتاب دهنده ها جنگلي از ذرات بنيادي را پيدا كرده بودند كه تعدادشان حتي از اتم ها هم بيشتر بود. اما اوضاع اين گونه نماند. فيزيكدانان نظريه پرداز با استفاده از مكانيك كوانتومي(نظريه ميدان هاي كوانتومي)توانستند سروساماني به اين جنگل بدهند و انواع ذرات را در يك نظريه زيبا به نام مدل استاندارد ذرات بنيادي طبقه بندي كردند. نظريه مدل استاندارد بدون شك در كنار شاهكارهايي مثل نقاشي موناليزاي داوينچي يا مجسمه داوود ميكل آنژ يا بناي اهرام مصر يكي از بزرگ ترين و زيباترين ساخته هاي دست بشر است و نماد عظمت و شكوه عقلانيت بشر مدرن در كشف دنياي اطرافش.در مدل استاندارد، ذرات بنيادي به دو دسته تقسيم مي شوند: بوزون ها كه حامل نيرو هستند و فرميون ها كه مواد از آنها تشكيل شده. فرميون ها خودشان دو دسته اند: كوارك ها و لپتون ها. مثلاً الكترون يك لپتون است و بنيادي است، اما پروتون از 3 كوارك درست شده است. فوتون(ذرات تشكيل دهنده نور)نوعي بوزون است كه حامل نيروي الكترومغناطيسي است.يكي از عميق ترين و رازآلودترين اسرار طبيعت اين است كه اجسام و ذرات جرم خود را از كجا به دست مي آورند. سال هاي سال نظر متعارف در ميان فيزيكدانان اين بود كه چيزي كه از آن با عنوان ميدان هيگز ياد مي شود و به وسيله ذره اي موسوم به بوزون هيگز توليد مي شود، مسئول بروز جرم در اجسام است. البته به رغم هزينه و زمان و استفاده زيادي كه از دستگاه هاي شتاب دهنده شده، هنوز هيچ كس بوزون هيگز را در آزمايشگاه يا در عرصه كيهان پيدا نكرده است.براي پيداكردن ذره هيگز بايد شتاب دهنده اي داشته باشيم كه بتواند به ذرات انرژي زيادي بدهد كه آنها پس از برخورد با هم بتوانند هيگز را آشكار كنند. اين شتاب دهنده، برخورددهنده بزرگ هادروني(lhc)ناميده مي شود كه در يك پروژه تحقيقاتي بزرگ كه گفته مي شود بزرگ ترين و مهم ترين پروژه بنيادي فيزيك در دنياست، در كشور سوييس در حال تكميل است. هفته پيش، اين پروژه وارد مرحله جديدي شد و يكي از قسمت هاي اصلي lhc كه سازه اي بسيار عظيم بود، به محل اصلي اش در تونل منتقل شد. كشورمان هم در اين پروژه همكاري دارد. به اين بهانه، با يكي از فيزيكدانان جوان كشورمان كه به نمايندگي از كشور ما در پروژه lhc حضور دارد، به گفت وگو نشسته ايم.مهدي صارمي فر
msaremif@hamshahri.org
براي كشف هسته اتم، لرد رادرفورد، در دهه اول قرن بيستم دستگاهي ساخت كه در آن ذرات باردار را در ميدان الكتريكي قرار داد. اين ذرات شتاب گرفتند و به ورقه نازكي از طلا كوبيده شدند و مشخص شد كه تمام جرم اتم هاي طلا در مركز آن قرار دارد و به اين ترتيب، هسته اتم كشف شد. اسم اين دستگاه را شتاب دهنده گذاشتند. از آن زمان تا حالا، شتاب دهنده ها ذرات زيراتمي زيادي را كشف كرده اند. براي آزمايش هاي خيلي بزرگ، نياز هست كه ذراتي كه شتاب مي گيرند به سرعت هاي بسيار بالايي در حدود سرعت نور برسند. براي ذرات سنگين تر از الكترون رسيدن به چنين سرعتي در يك مسير صاف، خيلي به صرفه نيست. براي همين شتاب دهنده ها را به صورت دايره هاي بزرگي مي سازند.
ذره هيگز در دهه 1970 به افتخار فيزيكدان انگليسي پيتر هيگز نامگذاري شده. طبيعت را 4 نيروي بنيادي مي گردانند كه عبارت اند از: گرانش، الكترومغناطيس، هسته اي ضعيف و هسته اي قوي. فيزيكدانان سال هاست دنبال نظريه اي مي گردند كه اين 4 نيرو را در قالب يك نيرو توجيه كند. در نظريه، ذره هيگز، نيروي الكترومغناطيس و نيروي ضعيف هسته اي را به هم پيوند مي زند و يكي مي سازد.براي پيداكردن ذره هيگز بايد شتاب دهنده اي داشته باشيم كه بتواند به ذرات انرژي زيادي بدهد كه آنها پس از برخورد با هم بتوانند هيگز را آشكار كنند. شتاب دهنده هاي فعلي قادر به توليد اين ميزان انرژي نيستند(غير از تواترون در آمريكا). براي همين از سال 2000 شتاب دهنده lep در سرن تعطيل شد تا در آن تجهيزات جديدي قرارداده شود و شتاب دهنده بزرگ تري ساخته شود. اين شتاب دهنده، برخورددهنده بزرگ هادروني يا به اختصار lhc ناميده مي شود. اين آزمايشگاه در نزديكي شهر ژنو؛ در مرز سوييس و فرانسه در زير زمين در حال احداث است. در اين آزمايشگاه، پروتون ها، در يك تونل??كيلومتري شتاب گرفته و به اندازه??تريليون الكترون ولت انرژي مي گيرند و به هم برخورد مي كنند تا اين برخورد، ردي از هيگز را به ما نشان دهد. lhc مراحل پاياني خود را مي گذراند. هفته پيش، يكي از قسمت هاي اصلي lhc كه سازه اي بسيار عظيم بود، به محل اصلي اش در تونل منتقل شد. اين عمليات بسيار وقت گير و حياتي بود به طوري كه بعد از آن مي توان گفت كه قسمت هاي اصلي lhc آماده شده است. جالب است بدانيد كه كشورمان هم در اين پروژه همكاري دارد. دكتر حسام ارفعي، استاد دانشگاه صنعتي شريف و تعدادي از همكاران و دانشجويانشان در اين پروژه همكاري دارند. به اين بهانه با يكي از فيزيكدانان جوان كشورمان كه عضو تيم ep در پروژه lhc است به گفت وگو نشسته ايم. دكتر سعيد پاك طينت، فارغ التحصيل فيزيك شريف و عضو تيم آزمايش cms در lhc است كه مهم ترين آزمايش براي پيداكردن ذره هيگز است.
* هفته گذشته يكي از قسمت هاي مهم lhc نصب شد. اين قطعه چه چيزي است و به چه دردي مي خورد؟
- اين يكي از قسمت هاي اصلي سولنوئيد آزمايش cms بود كه به سالن اصلي كه براي آن در نظر گرفته بودند منتقل شد. cms يكي از 2 تا آزمايش اصلي اين آزمايشگاه هست. آزمايش ديگر اسمش atlas است.
* اين قطعه خيلي بزرگ بود و انتقالش بسيار مشكل بود. چرا آن را در همان جا نساختيد؟
- مي خواستند هم زمان هم تالار اصلي را بسازند و هم قطعه هاي اصلي آزمايش cms را. براي همين آنها را روي زمين، قطعه قطعه ساختند و بعد به آزمايشگاه منتقل كردند.
* cms چند قطعه هست؟
- 15 قطعه اصلي كه به 100 متري زيرزمين منتقل شود.
* اين قطعه ظاهراً خيلي اهميت حياتي براي اين آزمايش دارد.
- بله. اين قسمت مركزي cms است كه يك مغناطيس ابررسانايي و يك ردياب براي دنبال كردن مسير ذرات بنيادي و يك گرماسنج الكترومغناطيسي در آن قرار مي گيرد.
* برنامه cms كي اجرا مي شود؟
- قرار است كه در اكتبر 2007 يعني 10 مهر امسال lhc شروع كند به برخورد دادن ذرات با هم و داده ها استخراج شود. اما اين راه اندازي آزمايشي است و مي خواهيم ببينم كه دستگاه كار مي كند يا نه.
* برنامه اصلي براي پيدا كردن هيگزكي اجرا مي شود؟
- داده فيزيكي كه ما انتظار داريم، اواسط سال 2008 به دست مي آيد.
* اين تاريخ براي هر دو تا آزمايش هست؟ هم atlas و هم cms؟
- بله اين دو تا آزمايش بايد هم زمان انجام شود. اين آشكارسازها انواع ذرات را همزمان آشكار مي كنند. منتها ساختار آنها با هم فرق دارد. براي همين همزمان 2 تا آزمايش با دو تا تكنولوژي متفاوت با هم انجام مي شود تا اگر يكي از اين آشكارسازها اين ذرات را كشف كرد، ديگري هم نتيجه را تاييد كند. فقط هيگز و ابرتقارن هم نيست. اگر نظريه ريسمان علامتي در انرژي هاي پايين داشته باشد، مي توان آن را در اينجا ديد.
* غير از اين 2 تا، 2 آزمايش ديگر هم در lhc هست.
- كلاً 4 آزمايش هست. غير از atlas و cms دوتاي ديگر هست lhcb وديگري alice كه اولي قرار است به شكست تقارن نگاه كند و دومي به نتيجه برخورد يون هاي سنگين مي پردازد. يعني هسته هاي طلا يا سرب را به هم مي كوبند و نتيجه را مطالعه مي كند.
* نتيجه چنين برخوردي چيست؟
- اثر برخورد،توده اي از كوراك و گلوئون است كه به آن كوراك گلوئون پلاسما مي گويند. در آزمايش alice اين را بررسي مي كنند.
* مي شود گفت كه lhc بزرگترين آزمايش علمي تمام تاريخ بوده؟ از لحاظ حجم نيرو، هزينه و اندازه؟
- [خنده] خوب ما كه نمي توانيم چنين حرفي بزنيم چون ممكن است يكي ديگر در جايي ديگر ادعا كند كه آزمايش من مهمتر است. الان سؤال مهم در فيزيك ذرات بنيادي، پيدا كردن هيگز است. lhc مي تواند جواب اين سؤال را بدهد. آن چيزي را كه فعلاً ما دنبالش هستيم را پيدا مي كند. اما اين كه گفتيد بزرگترين آزمايش علمي هست را از استادم نقل قول مي كنم كه...
* كي؟
- تزيانو كميروسي، يك فيزيكدان ايتاليايي در سرن. ايشان مي گفت كه پروژه lhc قابل مقايسه است با پروژه تونل مانش. از لحاظ عظمت.
* چند نفر در اين آزمايش همكاري مي كنند؟
- چيزي حدود 4000 فيزيكدان.
* كل تيم چند نفر است؟
- حدود 10 هزار نفر.
* چند تا كشور؟
- حدود 40 كشور.
* ايران اين وسط چي كار مي كند؟ ظاهراً بعضي از قطعات lhc در كارخانه هپكو توليد شده است.
- قرارداد همكاري ايران 2 قسمت است. يكي فرستادن دانشجو براي آزمايش و مطالعه مسائل فيزيكي و قسمت ديگر اين بود كه ايران بايد چيزهايي را براي lhc مي ساخت.چيزهايي كه ايران ساخت خيلي بزرگ نبودند. اما تا حدودي ظريف بود و نياز به نظارت خودشان هم بود. چندين بار تيم هاي سرن به ايران آمدند تا به مراحل ساخت اين دستگاهها نظارت داشته باشند.
* چه بودند؟
- يكي شان يك ميز بود كه خيلي دقيق بود و بايد بار زيادي را تحمل مي كرد. و ديگري پوششي بود براي قسمتي از آشكارساز كه يكي در كارخانه هپكو ساخته شد و ديگري در تانك سازي دورود اصفهان.
* نتيجه كار چه بود؟
- من در سوئيس بودم كه اين قطعات رسيد. و من از خودشان شنيدم كه خيلي خوششان آمده است. اتفاقاً جايزه اي هم به هپكو دادند به خاطر كيفيت بالاي چيزي كه ساخته بودند. يك مهندس هلندي بود كه روي ساخت اين قطعات نظارت مي كرد. اين قطعه ها هم نارنجي بود. وقتي بهش گفتيم كه چرا اينها را رنگ نارنجي زديد، گفت ايراني ها مي خواستند سبز و سفيد و قرمز بزنند اما بالاخره نارنجي شد كه رنگ تيم  ملي فوتبال ماست!
* چند تا ايراني آنجا هستند؟
- 3 تا دانشجوي دكترا و استادان اردلان و ارفعي و منصوري كه بيشتر مسئوليت هاي مديريتي دارند. دكتر ارفعي بيشتر دخيل هستند.
* تيم lhc مي تواند با كشف هيگز جايزه نوبل فيزيك را ببرد؟
- خوب نوبل يك خورده سياسي هم هست. سال 1995 كوارك t كشف شد ولي تا حالا جايزه نوبل به آن نداده اند.
</TEXT>
</DOC>
<DOC>
<DOCID>HAM2-851217-044</DOCID>
<DOCNO>HAM2-851217-044</DOCNO>
<ORIGINALFILE>/1385/851217/news/_informatic.htm</ORIGINALFILE>
<ISSUE>پنجشنبه 17 اسفند 1385 - سال چهاردهم - شماره4225 - Mar 8, 2007</ISSUE>
<DATE calender="Western">2007-03-08</DATE>
<DATE calender="Persian">1385/12/17</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
اخبار كوتاه
</TITLE>
<TEXT>
بودجه نداريم، جلوي سنگهاي آسماني را بگيريم
ناسا اعلام كرد اين سازمان فناوري لازم براي شناسايي تقريباً تمام سنگ هاي آسماني كه ممكن است به زمين بخورند را دارد ولي بودجه لازم براي پيشبرد اين برنامه را ندارد و نمي تواند آن را عملي كند. هزينه شناسايي دست كم 90درصد از سنگ هاي آسماني كه تا سال 2020خطر برخورد به زمين را خواهند داشت حدود يك ميليارد دلار خواهد بود.
موبايل صاحبش را مي شناسند
به گزارش گروه خبري gsm، نرم افزار تشخيص چهره كه براي دوربين هاي موبايل طراحي شد. اين نرم افزار كه face tracker نام دارد يك تحول عظيم در تكنولوژي عكسبرداري ديجيتالي مي تواند باشد. اين نرم افزار چهره شخص يا شيء مورد نظر را در حين عكسبرداري در 30 فريم در ثانيه تشخيص داده و قابليت تنظيمات رنگ و نور و زوم را دارد. همچنين اين نرم افزار مي تواند به طور همزمان تا 8 تصوير را شناسايي و ضبط كند.
چين در ماه
چين اولين ماهواره اكتشافات قمري خود موسوم به chage i را در نيمه دوم سال 2007 پرتاب خواهد كرد. اين ماهواره را يك موشك حامل log march 3a به فضا پرتاب مي كند. اين ماهواره قرار است تصاوير سه بعدي از سطح ماه بگيرد، انتشار 14 عنصر قابل استفاده بر روي ماه را مورد بررسي قرار دهد، بر روي ميكرو امواج قمري مطالعه كند و بالاخره ضخامت خاك روي ماه را تخمين بزند.
اطلاعات الكترونيكي سه ميليون برابر همه كتاب ها
تا سال 2010 بالغ بر 988 ميليارد گيگابايت اطلاعات توسط كاربران شخصي و تجاري در سراسر جهان توليد خواهد شد. اين رقم تقريباً معادل 3 ميليون برابر اطلاعاتي است كه در تمامي كتب چاپ شده در تاريخ ارايه شده و معادل 12 توده عظيم از كتاب است كه هريك بيش از 93 ميليون مايل ارتفاع داشته باشند!
</TEXT>
</DOC>
<DOC>
<DOCID>HAM2-851217-045</DOCID>
<DOCNO>HAM2-851217-045</DOCNO>
<ORIGINALFILE>/1385/851217/news/_kharj.htm</ORIGINALFILE>
<ISSUE>پنجشنبه 17 اسفند 1385 - سال چهاردهم - شماره4225 - Mar 8, 2007</ISSUE>
<DATE calender="Western">2007-03-08</DATE>
<DATE calender="Persian">1385/12/17</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
حمله به كاروان شيعيان عراق
در 2حمله انتحاري جداگانه به كاروان هاي عزاداري راهي كربلا حداقل 173 تن كشته و بيش از 120 نفر زخمي شدند
</TITLE>
<TEXT>


گروه بين الملل تعداد شهداي حملات انتحاري شامگاه سه شنبه به كاروان هاي شيعيان عراق كه براي شركت در عزاداري اربعين حسيني(ع)از حله عازم كربلا بودند تا اواسط روز گذشته به 173 تن افزايش يافت.
به گزارش خبرگزاري فرانسه در دو حمله انتحاري جداگانه به كاروان هاي عزاداري كه راهي كربلا بودند حداقل 173 تن كشته و بيش از 120 نفر زخمي شدند. به گفته يك منبع امنيتي عراق دو بمب گذار انتحاري كه كمربندهاي انفجاري خود را در ميان زائران حسيني در منطقه حي نا حله منفجر كردند عامل شكل گيري فاجعه عصر سه شنبه عراق بودند.
منابع خبري درحالي روز گذشته از كشته و زخمي شدن بيش از 350 تن در اين حملات انتحاري پرده برداشتند كه مقامات امنيتي عراق پيش از آن تلفات حوادث تروريستي اين كشور را در بغداد و كركوك حدود 30 تن اعلام كرده بودند.
اقدامات تروريستي عليه زائران حسيني روز گذشته نيز ادامه يافت و طي ديروز 8 زائر حسيني جان باختند و 23 تن ديگر نيز زخمي شدند.
آزادي مجرمان عراقي
گروه هاي شورشي عراق شامگاه سه شنبه ساعات پرتحركي را پشت سر گذاشتند. درست درحالي كه نمايندگان رسانه هاي خبري مستقر در عراق سرگرم مخابره خبر حملات تروريستي عليه زائران حسيني بودند، مردان مسلح ناشناس كه گمان مي رود از اعضاي گروه هاي نزديك به القاعده عراق بوده اند با حمله به زنداني در شهر موصل 140 زنداني را آزاد كردند.آنچنان كه شبكه خبري الجزيره اعلام كرده اين حادثه پس از غروب آفتاب به وقوع پيوست اما پليس عراق موفق شد روز گذشته اكثر زنداني هاي آزاد شده را دستگير كند.
زندان بدوش كه شامگاه سه شنبه هدف حمله قرار گرفت پيش از اين نيز با حادثه اي مشابه روبه رو شده بود. مدتي قبل نيز يكي از برادرزاده هاي صدام كه به دليل حمايت مالي از تروريست ها به حبس ابد محكوم شده بود با كمك يك افسر پليس از اين زندان گريخت.
واكنش هاي داخلي و بين المللي
بان كي مون، دبيركل سازمان ملل متحد به دنبال حوادث اخير عراق از نوري المالكي، نخست وزير و ساير مقامات ارشد عراق خواست به وظيفه خود در صيانت از شهروندان غيرنظامي اين كشور عمل كنند.
اگرچه مالكي پس از اين حادثه در اظهاراتي كه از تلويزيون عراق پخش شد از حمله به كاروان هاي حسيني به عنوان جنايت تروريستي ياد كرد اما محكوميت اين اقدامات به تنهايي نمي تواند مانع از تكرار آنها شود.
سازمان ملل متحد روز گذشته با صدور بيانيه اي اعلام كرد بان از مالكي خواسته از همه  توان خود براي صيانت از جان غيرنظامي ها و ارتقاء احترام متقابل بين اقليت هاي مختلف عراقي استفاده كند.
</TEXT>
</DOC>
<DOC>
<DOCID>HAM2-851217-046</DOCID>
<DOCNO>HAM2-851217-046</DOCNO>
<ORIGINALFILE>/1385/851217/news/_kharj.htm</ORIGINALFILE>
<ISSUE>پنجشنبه 17 اسفند 1385 - سال چهاردهم - شماره4225 - Mar 8, 2007</ISSUE>
<DATE calender="Western">2007-03-08</DATE>
<DATE calender="Persian">1385/12/17</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
نشست سران اتحاديه اروپا در بروكسل
</TITLE>
<TEXT>
گروه بين الملل سران اتحاديه اروپا امروز و فردا در بروكسل گرد هم مي آيند.
استقرار پايگاه موشكي امريكا در جمهوري چك و لهستان به گفته وزير خارجه لوكزامبورك يكي از موضوعهاي مطرح در اين نشست خواهد بود.
به گزارش خبرگزاري فرانسه يان اسلبورن گفت كه اين موضوع در اين نشست يكي از اصلي ترين مسايل مورد بحث است.
بر خلاف گفته وزير خارجه لوكزامبورك، صدراعظم آلمان به خبرگزاري آلمان گفت كه موضوع اصلي در اين نشست گزارش سازمان ملل درمورد آب و هواست كه اروپا بايد گامهاي اساسي در اين مورد بردارد. به عقيده صدراعظم آلمان موضوع موشكهاي آمريكايي در اروپا در نشست ناتو بايد بررسي شود و نشست بروكسل محل طرح اين موضوع نيست. ولي وي گفت كه سخنان رئيس جمهور روسيه درمورد برنامه هاي موشكي آمريكا بايد بسيار جدي گرفته شود.
نشست بروكسل نخستين نشستي است كه آلمان به عنوان رئيس دوره اي اتحاديه اروپا رياست آن را به عهده دارد. درآستانه اين گرد همايي وزيران خارجه اتحاديه روز دوشنبه به بررسي موضوعهاي نشست بروكسل پرداختند.
</TEXT>
</DOC>
<DOC>
<DOCID>HAM2-851217-047</DOCID>
<DOCNO>HAM2-851217-047</DOCNO>
<ORIGINALFILE>/1385/851217/news/_kharj.htm</ORIGINALFILE>
<ISSUE>پنجشنبه 17 اسفند 1385 - سال چهاردهم - شماره4225 - Mar 8, 2007</ISSUE>
<DATE calender="Western">2007-03-08</DATE>
<DATE calender="Persian">1385/12/17</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
رسوايي تازه براي دولت بوش
</TITLE>
<TEXT>
گروه بين الملل ديك چني معاون رئيس جمهوري آمريكا بار ديگر به يكي از خبرسازترين سياستمداران آمريكا تبديل شد.
محكوم شدن معاون سابق وي لوئيس اسكوتر كه دادگاه در حكم خود اعلام كرد كه او اطلاعات محرمانه را افشا كرده است و به گزارش روزنامه نيويورك تايمز ممكن است در حكم نهايي به زندان طولاني مدت محكوم شود، بار ديگر چني و اقدامهاي وي براي همسويي با بوش براي حمله به عراق را به يكي از موضوعهاي بحث برانگيز در آمريكا تبديل كرد.
اسكوتر كه از نزديكان چني بود، در تابستان سال 2003 پرده از همكاري همسر يكي از سفيران آمريكا با سيا برداشت.
جوزف ويلسون اين سفير پيشين آمريكا دولت بوش را به دستكاري در اطلاعاتي متهم كرده بود كه براساس آن آمريكا حمله خود را به عراق توجيه كرد.
افشاي همكاري همسر وي با سيا به گفته دادگاه نه تنها افشاي يكي از اسرار دولتي بود، بلكه به حيثيت ويلسون نيز خدشه وارد آورد.
خبر گزاري آلمان با اعلام اين خبر نوشت كه محكوميت اسكوتر ضربه مهم ديگري به دولت بوش و معاون وي چني است.
</TEXT>
</DOC>
<DOC>
<DOCID>HAM2-851217-048</DOCID>
<DOCNO>HAM2-851217-048</DOCNO>
<ORIGINALFILE>/1385/851217/news/_kharj.htm</ORIGINALFILE>
<ISSUE>پنجشنبه 17 اسفند 1385 - سال چهاردهم - شماره4225 - Mar 8, 2007</ISSUE>
<DATE calender="Western">2007-03-08</DATE>
<DATE calender="Persian">1385/12/17</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
كوتاه
</TITLE>
<TEXT>
خوش بيني آمريكا از مذاكرات با كره شمالي
آسوشيتدپرس: مذاكرات تاريخي آمريكا و كره شمالي براي عادي سازي روابط ديروز با ابراز خوش بيني دو طرف و به ويژه آمريكا به پايان رسيد. در پايان اين مذاكرات واشنگتن بار ديگر از پيونگ يانگ خواست پيش از عادي سازي روابط درباره هرگونه برنامه  غني سازي اورانيوم شفاف سازي كند و تمامي فعاليت هاي هسته اي اش را متوقف سازد.
كريستوفر هيل، مذاكره كننده  ارشد آمريكا در مذاكرات شش جانبه و معاون وزير امور خارجه  اين كشور در پايان نشست دو روزه با مقام هاي كره  شمالي گفت: مذاكرات خوب، جامع و كاري بود. فكر مي كنم از اين به بعد در مسير درست حركت مي كنيم.
استقرار نخستين سيستم دفاع موشكي ژاپن
hk: ژاپن نخستين سيستم دفاع موشكي خود را تا پايان ماه ميلادي جاري مستقر مي كند.
سيستم دفاع موشكي اين كشور به صورت دو مرحله اي عمل مي كند. در مرحله نخست رهگيري موشك هاي شليك شده به سوي اين كشور توسط رادار شناسايي شده و در مرحله بعدي توسط موشك هاي مستقر در پايگاه هاي زميني و دريايي در هوا منهدم مي شود.دولت ژاپن قصد دارد در همين زمينه و در نخستين مرحله از استقرار سيستم دفاع موشكي تا پايان ماه مارس موشك هاي
پاتريوت-3 خريداري شده از آمريكا را در پايگاه هوايي ايروما در استان سايتاما در شمال توكيو مستقر كند. اين سيستم دفاعي در سه پايگاه ديگر اطراف توكيو نيز مستقر خواهد شد.
دستگيري يكي از سران طالبان
با لباس زنانه
خبر گزاري آلمان: در عمليات نيروهاي ناتو در جنوب افغانستان يكي از سران طالبان دستگير شد.ملا محمود كه از وي به عنوان يكي از مقامات بلند پايه طالبان نام برده مي شود در پست ايست و بازرسي نيروهاي افغانستان در استان قندهار در حالي دستگير شد كه لباس زنانه پوشيده و يك برقع روبند- بر تن داشت.به گزارش خبرگزاريهاعمليات بهاره نيروهاي ناتو كه از پريروز در جنوب افغانستان آغاز شد، همچنان ادامه دارد.در همين حال خبر گزاري ايتاليا گزارش داد كه خبرنگار روزنامه له رپوبليبكا در جنوب افغانستان ربوده شده است. وي در حال تهيه گزارش از جنوب افغانستان بود.
صادرات تسليحاتي8 ميليارد دلاري روسيه
ريانووستي: روسيه در سال 2006 بيش از 8 ميليارد دلار سلاح و سخت افزار نظامي صادر كرده است كه اين رقمي ركوردشكن است.
صادرات تسليحات روسيه در سال ميلادي گذشته 5/6 ميليارد دلار و خدمات و قطعات نظامي 5/1 ميليارد دلار بوده است. رشد صادرات تسليحاتي روسيه هر ماه نسبت به ماه قبل افزايش مي يابد و به شهادت آمار و ارقام تقاضا براي تسليحات روسي هر سال بيشتر مي شود.
تجهيزات هواپيمايي در سال 2006، 57 درصد از كل صادرات تسليحاتي روسيه را تشكيل مي دهد و بقيه هم به تجهيزات دريايي چند منظوره مربوط مي شود.
</TEXT>
</DOC>
<DOC>
<DOCID>HAM2-851217-049</DOCID>
<DOCNO>HAM2-851217-049</DOCNO>
<ORIGINALFILE>/1385/851217/news/_kharj.htm</ORIGINALFILE>
<ISSUE>پنجشنبه 17 اسفند 1385 - سال چهاردهم - شماره4225 - Mar 8, 2007</ISSUE>
<DATE calender="Western">2007-03-08</DATE>
<DATE calender="Persian">1385/12/17</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
گفت و گوي روز
جواد حميديjhamidi@hamshahri.orgهاس: مذاكره با ايران؛ بدون پيش شرط
</TITLE>
<TEXT>


دكتر ريچارد هاس، رئيس شوراي روابط خارجي آمريكا( cfr )است. وي به عنوان رئيس سابق اداره سياست گذاري وزارت خارجه آمريكا و مشاور اصلي كالين پاول در امور سياست خارجي بوده است. هاس همچنين نماينده ارشد آمريكا در روند صلح در ايرلند نيز بوده است و براي انجام فعاليت هاي مفيد خود در عرصه سياست خارجي موفق به دريافت جايزه ويژه وزارت خارجه شد. گفتگوي سرويس بين الملل همشهري درباره احتمال مذاكره مستقيم تهران و واشنگتن و شيوه ورود به آن، با اين صاحب نظر امور راهبرديپيش روي شماست.
همانطور كه مي دانيد آمريكا اعلام كرده است در اجلاس همسايگان عراق شركت خواهد كرد. درحاليكه آمريكا عنوان كرده است اين حضور به معني فرصتي براي مذاكره با ايران و يا سوريه نخواهد بود ايران نيز تاكيد دارد بايد ماهيت اين اجلاس تحت عنوان همسايگان عراق محفوظ بماند. ارزيابي شما از اين وضعيت چيست؟
معتقدم امكان مذاكره واشنگتن تهران بر سر عراق را بايد بطور كامل با مذاكره احتمالي دو طرف در خصوص برنامه هسته اي ايران تميز داد. به بيان ديگر مذاكره دو طرف بر سر بحران عراق از زير بنا و پتانسيل بسيار خوبي برخوردار است. ايران و آمريكا از منافع مشترك بسياري در عراق برخوردار هستند كه براي دست يابي به آنها مذاكره نيازي بسيار ضروري است؛ اما اينكه چرا دو كشور در شرايط كنوني درباره اين مهم اينگونه حرف مي زنند بايد دلايل آن را در تمايل آشكار دو طرف در حفظ وجهه توصيف كرد.
اما آمريكا هرگونه مذاكره با تهران را به پيش شرط تعليق غني سازي اورانيوم از جانب تهران منوط كرده است.
اين پيش شرط اشتباه است. بارها اعلام كرده ام بحران هسته اي ايران تنها از طريق ديپلماسي و آن هم راهبرد توامان مشوق و تنبيه قابل حل و فصل است. اما همانگونه كه گفتم مذاكره دو كشور در مورد عراق با مذاكره در مورد برنامه هسته اي تفاوت دارد. آمريكا بايد براي تثبيت اوضاع امنيتي در عراق با تهران مذاكره كند اما بدون هر گونه پيش شرطي.
فكر مي كنيد در كاخ سفيد به اهميت مذاكره با ايران و كمك ايران براي سرو سامان دادن به اوضاع امنيتي در عراق توجه كافي مي شود؟
عده اي در واشنگتن همواره ديدگاهي تند و خصمانه عليه ايران و اقدامات اين كشور دارند و تهران را بخشي از مشكل عراق مي دانند و نه بخشي از راه حل. اما در همين حال عده اي ديگر از جمله اعضاي مشاوره اي گروه مطالعاتي بيكر- هميلتون بر لزوم مذاكره و همكاري با ايران تاكيد دارند. اگرچه برخي در ايالات متحده بر اين باورند كه درصورت آغاز مذاكره ايران و ايالات متحده، واشنگتن از موضع قدرتمند تري برخوردار خواهد بود اما عميقا معتقدم ايران نيز كارت هايي در اختيار دارد كه مي تواند حضور نظامي آمريكا در عراق را دچار مخاطره سازد.
نقطه آغاز مذاكره بين ايران و آمريكا را چگونه مي بينيد؟
هوشمندانه ترين نقطه شروع مي تواند عراق باشد. به دستور كاري چند جانبه، چيزي بيش از آنچه در مورد افغانستان شاهد آن بوديم نياز است. ايران نشان داده است در مذاكراتي اينگونه بسيار موثر عمل مي كند. در مورد عراق نيز به چارچوبي شبيه اين نياز است.
</TEXT>
</DOC>
<DOC>
<DOCID>HAM2-851217-050</DOCID>
<DOCNO>HAM2-851217-050</DOCNO>
<ORIGINALFILE>/1385/851217/news/_shari.htm</ORIGINALFILE>
<ISSUE>پنجشنبه 17 اسفند 1385 - سال چهاردهم - شماره4225 - Mar 8, 2007</ISSUE>
<DATE calender="Western">2007-03-08</DATE>
<DATE calender="Persian">1385/12/17</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
كمربند 3 هزار هكتاري تهران سبز شد
رئيس مجلس شوراي اسلامي از عملكرد شهرداري در توسعه فضاي سبزتقدير كردعكس:جواد گلزار
</TITLE>
<TEXT>


گروه شهري- همزمان با دومين روز از هفته منابع طبيعي و به مناسبت روز فضاي سبز شهرها، طرح جنگل كاري 3 هزار هكتاري در مرحله دوم احداث كمربند سبز تهران با حضور رئيس مجلس شوراي اسلامي و شهردار تهران به بهره برداري رسيد.
در اين مراسم كه بعدازظهر روز گذشته برگزار شد رئيس مجلس شوراي اسلامي ضمن تقدير از عملكرد شهرداري در توسعه فضاي سبز تهران ابراز اميدواري كرد برنامه ريزي هاي شهرداري تهران به گونه اي باشد كه وقتي از بالا به تهران نگاه مي كنيم رنگ تهران را به جاي خاكستري سبز ببينيم. غلامعلي حدادعادل با بيان اين كه مشاهده زنده شدن يك درخت براي انسان لذت بخش است، گفت: درگذشته طبيعت فضاي سبز را تامين مي كرد اما زندگي ماشيني امروز تعادل انسان بر طبيعت را برهم زده است و در اين شرايط همت بيشتري براي حفظ طبيعت مورد نياز است.
برنامه هاي شهرداري در فضاي سبز
از سوي ديگر محمدباقر قاليباف شهردار تهران هم در اين مراسم گفت: توسعه پاركهاي محله اي و تكميل طرح كمربند سبز از برنامه هاي اصلي شهرداري تهران محسوب مي شود كه با هدف افزايش سرانه فضاي سبز و كاهش آلودگي هاي محيطي و زيستي شهر تهران صورت مي گيرد.
شهردار تهران اظهار كرد: شهرداري تهران مصمم به حفظ تهران و جلوگيري از گسترش شهر است و همگام با اين هدف افزايش سرانه خدماتي در همه زمينه ها در دستور كار قرار دارد.
وي افزود: افزايش سرانه فضاي سبز در كنار ساير امور خدماتي با هدف توزيع عادلانه خدمات در همه محله ها از جمله اهداف ما در شهرداري تهران است.
قاليباف همچنين در مورد مسئله جنگل سرخه حصار گفت: اگر درختي جابجا شده كاملا بر اساس قوانين و مقررات بوده و شهرداري براي انتقال درختان مجوز رسمي داشته است ضمن اينكه اين موضوع منافع شهر را در پي دارد.
وي تصريح كرد: تعداد كل درختاني كه در جنگل سرخه حصار جا به جا شده است 150 اصله بوده و تنها تعداد بسيار اندكي درخت كه قابل جابجايي نبوده است قطع شده است، اما اين كار براي اين انجام شده كه مشكل مهمترين ورودي تهران كه روزانه تعداد زيادي تصادف در آن رخ مي دهد از بين رفته و حلقه بزرگراهي تهران تكميل شود.
قاليباف تصريح كرد: سال گذشته نيز به خاطر برخورد نادرست با مسئله جنگل هاي لويزان و بزرگ نمايي بي مورد و غير منصفانه، يك پروژه بزرگراهي نيمه تمام ماند و نتيجه آن شد كه شهروندان تهراني زمان زيادي را روزانه در ترافيك همت به سر ببرند و در اين گره ترافيكي حجم بسيار زيادي آلودگي هوا ايجاد شود.
وي خاطرنشان كرد: خساراتي كه در نتيجه ترافيك و آلودگي هوا در اين منطقه به شهر و شهروندان وارد مي شود ضرورت جابجايي درختان را آشكار مي سازد.
قاليباف افزود: همانطور كه كاشت درختان يك ضرورت محسوب مي شود در مواردي كه مصالح شهر و شهروندان مطرح است جابجايي درختان نيز يك ضرورت به حساب مي آيد.
</TEXT>
</DOC>
<DOC>
<DOCID>HAM2-851217-051</DOCID>
<DOCNO>HAM2-851217-051</DOCNO>
<ORIGINALFILE>/1385/851217/news/_shari.htm</ORIGINALFILE>
<ISSUE>پنجشنبه 17 اسفند 1385 - سال چهاردهم - شماره4225 - Mar 8, 2007</ISSUE>
<DATE calender="Western">2007-03-08</DATE>
<DATE calender="Persian">1385/12/17</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
سفركارت؛ تجربه تازه براي گردشگري ارزان
</TITLE>
<TEXT>
گروه شهري - به منظور حمايت از سفرهاي ارزان قيمت و ترويج فرهنگ سفر در ميان خانوارهاي ايراني به ويژه اقشار كم درآمد و متوسط، سازمان ميراث فرهنگي، صنايع دستي و گردشگري با همكاري شركت سرمايه گذاري ايرانگردي و جهانگردي طرح
سفركارت را در ايام نوروز امسال به اجرا مي گذارد.
ملك زاده معاون امور گردشگري سازمان ميراث فرهنگي، صنايع دستي و گردشگري با اعلام اين خبر گفت: اين طرح با صرف بيش از 8 ماه كار كارشناسي مستمر و استعلام و رايزني با كارشناسان اين حوزه به مرحله اجرا درآمده است.
وي با اشاره به جرياني به نام مديريت هوشمندانه سفر افزود: اين مديريت توسط اين سازمان بايستي با همكاري همه دست اندركاران صنعت گردشگري بر كشور اعمال شود. اصولا ايجاد سفرهاي ارزان قيمت با نگاه كلي از تكاليف و وظايف اصلي ما در سازمان است.وي در ادامه افزود: در فاز اول اين طرح بيش از 700 هتل و واحد اقامتي در سراسر كشور با انعقاد تفاهم نامه در طرح شركت مي كنند و با ارائه تخفيف هاي قابل توجه در قبال دارندگان سفر كارت در ايام نوروز به فعاليت خواهند پرداخت. ملك زاده عنوان كرد: 60 مهمانسراي شركت سرمايه گذاري ايرانگردي و جهانگردي در تمامي ايام سال با ارائه حداقل 40 درصد تخفيف در نرخ اقامت و 10 درصد تخفيف در نرخ غذا در اين طرح مشاركت
مي كنند. وي با اعلام استفاده نكردن از يارانه هاي دولتي در اجراي اين طرح گفت: تمهيدات حمايتي مورد نياز بطور غير مستقيم از محل تخفيفات اعطائي صنوف گردشگري كشور پوشش داده شده است.هوشنگ غفار پور رئيس هيأت مديره موسسه تحقيقاتي گابين آسيا در مورد اين طرح ضمن اشاره به نمونه هاي قبلي اين طرح ها گفت: ما در سالهاي گذشته طرح هاي مشابه زيادي داشتيم كه اتفاقا در همان روزهاي شروع طرح اهداف بسيار قابل توجهي را مطرح كرد كه شايد يكي از مهمترين اين طرح  ها، طرح بن سفر بود
وي با اشاره به ابهام اين طرح ها در مرحله اجرا و برنامه ريزي گفت: متاسفانه شناخت دقيقي از مراكز گردشگري وزمان پيك سفر وجود ندارد. وي شرايط غير فصلي هتل ها و اماكن اقامتي را دليلي بر اين مدعا دانست و گفت: هنگامي كه بسياري از هتلها و اقامتگاه هاي گردشگري در روزهاي غير تعطيل از نرخ هاي مصوب تبعيت نمي كنند مسلما در روزهايي كه تقاضاي سفر بسيار بيشتر است نمي توان انتظار داشت كه چندان وقعي به اين برنامه ها بگذارند.
</TEXT>
</DOC>
<DOC>
<DOCID>HAM2-851217-052</DOCID>
<DOCNO>HAM2-851217-052</DOCNO>
<ORIGINALFILE>/1385/851217/news/_shari.htm</ORIGINALFILE>
<ISSUE>پنجشنبه 17 اسفند 1385 - سال چهاردهم - شماره4225 - Mar 8, 2007</ISSUE>
<DATE calender="Western">2007-03-08</DATE>
<DATE calender="Persian">1385/12/17</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
با آغاز بهره برداري از شركت واگن سازي تهران در هفته آينده
مترو ديگر به واگن خارجي نياز ندارد
</TITLE>
<TEXT>
گروه شهري- هفته آينده با حضورمصطفي پورمحمدي وزير كشور شركت واگن سازي تهران با هزينه 15 ميليارد تومان به بهره برداري مي رسد.
هدف از راه اندازي اين شركت،مونتاژ قطاربراي متروي تهران وحتي ساير شهرهاي كشورو تعميراساسي و نگهداري ناوگان مترو تهران است.
محل كارخانه شركت واگن سازي تهران درزميني به مساحت 10 هكتارو درمجاورت تعميرگاه اساسي خطوط 14،3،2،متروي تهران(تعمير گاه فتح آباد)است.
عبدالرضا شاملو، مديرعامل شركت واگن ژسازي تهران، ضمن اشاره به 777هزاردلار قيمت تمام شده هر واگن افزود: اين كارخانه برمبناي ظرفيت مونتاژ سالانه يك صد وبيست واگن مترو براي يك شيفت كاري طراحي شده است و در صورت تامين سرمايه، مي ژتواند سالانه 200 دستگاه واگن را مونتاژكند.
شاملو تصريح كرد: شركت واگن سازي تهران، قرارداد تامين 119 واگن قطار براي شركت مترو را امضا كرده است.
وي گفت: 80 نفر از كاركنان اين شركت، طي 3 مرحله در كشورهاي چين، آلمان و سوئد آموزش ژهاي لازم را ديده ژاند و در صورتي كه از حداكثر توان اين كارخانه استفاده شود، مي ژتوانيم نيازهاي داخلي براي تامين واگن ژهاي مترو را پاسخ دهيم.
شاملو يادآور شد: از آنجايي كه قيمت دانش فني در اروپا بسيار بالاست، از دانش فني كشور چين براي اين منظور استفاده كرديم اما استاندارد ما براي ساخت، راه اندازي و تحويل واگنها مطابق با استاندارد اروپا نظير سوئد، اتريش و آلمان است.وي با اشاره به اينكه عمر ناوگان ريلي مترو تهران حداقل 30 سال است گفت: از سال 77 تاكنون تنها ناوگان خط 5 مترو تهران يك ميليون كيلومتر كاركرده است.
شاملو با اشاره به اينكه شركت ژ واگن ژسازي تهران مونتاژ و تحويل 88 دستگاه واگن دوطبقه براي خط 5 تهران را نيز متعهد شده است، گفت: تاكنون 10 دستگاه از اين واگن ژها مونتاژ و تحويل داده شده است.وي تصريح كرد: تابستان سال آينده هيچ قطار متروي تهران بدون سيستم تهويه نخواهد بود.
</TEXT>
</DOC>
<DOC>
<DOCID>HAM2-851217-053</DOCID>
<DOCNO>HAM2-851217-053</DOCNO>
<ORIGINALFILE>/1385/851217/news/_shari.htm</ORIGINALFILE>
<ISSUE>پنجشنبه 17 اسفند 1385 - سال چهاردهم - شماره4225 - Mar 8, 2007</ISSUE>
<DATE calender="Western">2007-03-08</DATE>
<DATE calender="Persian">1385/12/17</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
ايرانيان امروز نيكوكاري را جشن مي گيرند
</TITLE>
<TEXT>
مهر: ستاد احسان و نيكوكاري كميته امداد اعلام كرد مراسم شور نيكوكاري امروز با شعار اكرام نبوي، انفاق حسيني و شور نيكوكاري آغاز مي شود و 6 هزار پايگاه كميته امداد امام خميني( و نيروي مقاومت بسيج در سراسر كشور كمك هاي مردم به محرومان و نيازمندان را جمع آوري مي كنند.در استان تهران يك هزار پايگاه و در شهر تهران نيز 32 پايگاه اصلي جمع آوري كمك هاي مردمي مستقر خواهند بود كه برنامه هاي اين روز از پايگاه هاي حسينيه ارشاد، ورزشگاه شهيد كبكانيان روبروي ورزشگاه شهيد شيرودي، مسجد النبي، امامزاده صالح و فرهنگسراي ابن سينا واقع در شهرك غرب به صورت ويژه برگزار خواهد شد.
</TEXT>
</DOC>
<DOC>
<DOCID>HAM2-851217-054</DOCID>
<DOCNO>HAM2-851217-054</DOCNO>
<ORIGINALFILE>/1385/851217/news/_shari.htm</ORIGINALFILE>
<ISSUE>پنجشنبه 17 اسفند 1385 - سال چهاردهم - شماره4225 - Mar 8, 2007</ISSUE>
<DATE calender="Western">2007-03-08</DATE>
<DATE calender="Persian">1385/12/17</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
انتقاد از بي توجهي به وضعيت كاردان هاي فني
عرصه ساخت وساز از نيروهاي فني خالي است
</TITLE>
<TEXT>
گروه شهري با آنكه بيش از 70درصد بافت هاي روستايي و 50 درصد بافت هاي شهري به ويژه كلان شهر تهران در برابر زلزله احتمالي آسيب پذيرند وزارت مسكن هنوز نتوانسته است بستر لازم را براي ورود تيم هاي فني به عرصه ساخت وساز فراهم سازد.مهدي مؤذن رئيس كانون كاردان هاي فني ساختمان استان تهران در پنجمين مجمع عمومي سالانه كانون، ضمن بيان اين مطلب افزود: به رغم آن كه وقوع زلزله در تهران حتمي است اما همه ما اين مسأله را فراموش كرده  ايم، در نتيجه همين ديدگاه است كه ساخت وسازهاي غيراصولي همچنان ادامه دارد، كما اين كه بدون وقوع زلزله هم هرازگاهي شاهد ريزش برخي ساختمان ها هستيم كه اغلب با تلفات نيز همراه است.وي ضمن انتقاد از بي توجهي به وضعيت كاردان هاي فني ساختمان گفت: وزارت مسكنبايد چنانچه اين نيروها را به رسميت مي شناسند، جايگاه آنها را در چرخه ساخت وساز مشخص كنند تا تكليف اين نيروها روشن شود.
</TEXT>
</DOC>
<DOC>
<DOCID>HAM2-851217-055</DOCID>
<DOCNO>HAM2-851217-055</DOCNO>
<ORIGINALFILE>/1385/851217/news/_shari.htm</ORIGINALFILE>
<ISSUE>پنجشنبه 17 اسفند 1385 - سال چهاردهم - شماره4225 - Mar 8, 2007</ISSUE>
<DATE calender="Western">2007-03-08</DATE>
<DATE calender="Persian">1385/12/17</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
تصويب 4 فصل از بودجه شهرداري تهران
</TITLE>
<TEXT>
گروه شهري- بررسي لايحه بودجه 3 هزار و 300 ميليارد توماني سال آينده شهرداري در جلسات فوق العاده شوراي اسلامي شهر تهران ادامه داشته و در آستانه نهايي شدن است. شوراي شهر در ادامه جلسه روز سه شنبه كه بعد از ظهر تشكيل شد، ضمن بررسي فصول چهارگانه هزينه هاي جاري، سه فصل آن را به طور كامل و بخش هاي عمده اي از فصل چهارم را نيز تصويب كرد.در اين جلسه پس از بحث و گفت و گوي اعضاي شوراي شهر و مسئولان شهرداري، براي هزينه هاي پرسنلي، 104 ميليارد، هزينه هاي اداري370، ميليارد، هزينه هاي سرمايه اي 6 ميليارد تومان در نظرگرفته شد و براي برخي رديف هاي مربوط به هزينه هاي انتقالي نيز اعتبارات مورد نياز منظور گرديد. شهرداري در لايحه مذكور، براي بودجه جاري، رقمي حدود 995 ميليارد تومان را پيشنهاد داده ولي نظر كارشناسي كميسيون برنامه و بودجه شوراي شهر، رقمي حدود 890 ميليارد تومان را اعلام كرده است.
در اين جلسه به دليل اختلاف نظر كارشناسي اعضاي شوراي شهر و مسئولان شهرداري در رابطه با هزينه هاي تامين نيروي انساني قرار شد پس از بررسي اين موضوع در نشست مشترك نتايج مربوطه روز پنجشنبه براي تصويب در صحن علني شورا مطرح شود.حسن بيادي نايب رئيس شوراي شهر نيز هنگام بررسي رديف كمك به تاكسيراني با انتقاد از عدم ارائه كمك شهرداري به تاكسيراني گفت: مسئولان شهرداري امسال قول داده بودند كه 10 ميليارد تومان كمك پيش بيني شده بودجه براي رفاه تاكسيرانان را پرداخت كنند و اين در حالي است كه طي 3 سال گذشته هر سال 10 ميليارد تومان براي اين موضوع تصويب كرديم ولي به طور سر جمع 7 ميليارد تومان پرداخت شده است.از سوي ديگر حسين محمد پورزرندي، معاون مالي و اداري شهرداري تهران در اين باره گفت: امسال به علت اينكه خواستيم پرداخت هيج حقوق كارمند و كارگري تا پايان سال با تاخير رو به رو نشود، اولويت را به اين موضوع داديم و كمك به تاكسيراني به تعويق افتاد.
</TEXT>
</DOC>
<DOC>
<DOCID>HAM2-851217-056</DOCID>
<DOCNO>HAM2-851217-056</DOCNO>
<ORIGINALFILE>/1385/851217/news/_shari.htm</ORIGINALFILE>
<ISSUE>پنجشنبه 17 اسفند 1385 - سال چهاردهم - شماره4225 - Mar 8, 2007</ISSUE>
<DATE calender="Western">2007-03-08</DATE>
<DATE calender="Persian">1385/12/17</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
وزير بهداشت در ارتباط با مرگ مشكوك پرندگان در پرديسان:
فرض ما مثبت، اما نتيجه آزمايش ها منفي است
</TITLE>
<TEXT>
ايسنا: در پي انتشار اخباري مبني بر مرگ مشكوك پرندگان در پارك پرديسان، وزيربهداشت اعلام كرد كه نتايج تست هاي تكميلي انجام شده، منفي بوده است.
كامران باقري لنكراني با بيان اينكه تاكنون نتايج تست هاي تكميلي در خصوص تاييد آنفلوآنزاي پرندگان در پارك پرديسان منفي است، گفت: درعين حال هم اكنون اقدامات لازم و پيشگيرانه با فرض مثبت بودن نتايج در حال انجام است.
</TEXT>
</DOC>
<DOC>
<DOCID>HAM2-851217-057</DOCID>
<DOCNO>HAM2-851217-057</DOCNO>
<ORIGINALFILE>/1385/851217/news/_shari.htm</ORIGINALFILE>
<ISSUE>پنجشنبه 17 اسفند 1385 - سال چهاردهم - شماره4225 - Mar 8, 2007</ISSUE>
<DATE calender="Western">2007-03-08</DATE>
<DATE calender="Persian">1385/12/17</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
استعفاي دسته جمعي اعضاي كميته انضباطي فدراسيون فوتبال
</TITLE>
<TEXT>
همشهري ورزشي- اعضاي كميته انضباطي فدراسيون فوتبال در اعتراض به عملكرد شوراي عالي استيناف به صورت دسته جمعي استعفا كردند. عبدالرحمان شاه حسيني رئيس كميته، علي محدثي دبير، محمد مداح و عليرضا صالحي اعضاي كميته انضباطي در نامه اي خطاب به كيومرث هاشمي سرپرست فدراسيون فوتبال تأكيد كردند كه با توجه به شرايط كنوني امكان ادامه خدمت وجود ندارد. به نظر مي رسد تعليق 3 جلسه از محروميت 4 جلسه اي علي دايي، اختلافات كميته انضباطي فدراسيون فوتبال با شوراي عالي استيناف را به اوج رسانده و زمينه ساز استعفاي دسته جمعي اين كميته شده است.
</TEXT>
</DOC>
<DOC>
<DOCID>HAM2-851217-058</DOCID>
<DOCNO>HAM2-851217-058</DOCNO>
<ORIGINALFILE>/1385/851217/news/_shari.htm</ORIGINALFILE>
<ISSUE>پنجشنبه 17 اسفند 1385 - سال چهاردهم - شماره4225 - Mar 8, 2007</ISSUE>
<DATE calender="Western">2007-03-08</DATE>
<DATE calender="Persian">1385/12/17</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
آمادگي مديريت شهري براي فرماندهي كاهش آلودگي هوا
</TITLE>
<TEXT>
گروه شهري مشاور شهرداري در محيط زيست با اشاره به نبود مديريت واحد در بحث آلودگي هواي تهران گفت: بايد يك فرمانده واحد براي طرح مبارزه با آلودگي هوا ايجاد شود تا بتواند دستگاه هاي متعدد مسئول در اين حوزه را ملزم به وظايف خود كند.
هادي حيدرزاده كه در اختتاميه دومين همايش آلودگي هوا سخن مي گفت، تأكيد كرد: توليد و توزيع علم درمورد آلودگي هوا در سال گذشته خوشحال كننده بوده و وجود طرح جامع براي آلودگي هوا با وجود بحران هاي متعدد در اين حوزه يك موفقيت براي مقابله با اين بحران است.
حيدرزاده با اشاره به ضعف اجرايي در بحث كاهش آلودگي هوا گفت: هم اكنون در كشور به اندازه كافي برنامه، طرح و آيين نامه داريم و اكنون بايد به سمت اجرا برويم.وي افزود: مديريت شهري و شهرداري تهران آمادگي دارد درصورتي كه اختيارات به اين واحد داده شود به صورت جدي و اجرايي خدمات بيشتري در حوزه كاهش آلودگي هواي تهران انجام دهد.
</TEXT>
</DOC>
<DOC>
<DOCID>HAM2-851217-059</DOCID>
<DOCNO>HAM2-851217-059</DOCNO>
<ORIGINALFILE>/1385/851217/news/_shari.htm</ORIGINALFILE>
<ISSUE>پنجشنبه 17 اسفند 1385 - سال چهاردهم - شماره4225 - Mar 8, 2007</ISSUE>
<DATE calender="Western">2007-03-08</DATE>
<DATE calender="Persian">1385/12/17</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
استاندار اصفهان: درشأن ميراث فرهنگيكار نكرده ايم
</TITLE>
<TEXT>
اصفهان خبرنگار همشهري: استاندار اصفهان گفت: هنوز نتوانسته ايم در حد شأن و منزلت ميراث فرهنگي بازمانده از نسل هاي گذشته در اصفهان، كار چشمگيري انجام دهيم.
به گزارش روابط عمومي استانداري استان اصفهان، سيدمرتضي بختياري در ديدار با منتخبين سومين دوره شوراي اسلامي شهر اصفهان افزود: اگرچه فعاليت هاي عمراني بسياري در شهر اصفهان صورت گرفته، اما اين فعاليت ها متناسب با شأن فرهنگي اين شهر نيست.وي راه برون رفت از موانع اقتصادي موجود را ميدان دادن به بخش خصوصي و استقبال از سرمايه گذاري در عرصه عمران و بهسازي شهر عنوان كرد.
</TEXT>
</DOC>
<DOC>
<DOCID>HAM2-851217-060</DOCID>
<DOCNO>HAM2-851217-060</DOCNO>
<ORIGINALFILE>/1385/851217/news/_siasi.htm</ORIGINALFILE>
<ISSUE>پنجشنبه 17 اسفند 1385 - سال چهاردهم - شماره4225 - Mar 8, 2007</ISSUE>
<DATE calender="Western">2007-03-08</DATE>
<DATE calender="Persian">1385/12/17</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
رئيس جمهوري:
امتيازات عده اي قطع شداعتراض مي كنند
</TITLE>
<TEXT>
گروه سياسي- محمود احمدي نژاد با اشاره به برخي انتقادات از دولت گفت: چون جلوي دوستان عده اي گرفته و امتيازات ويژه قطع شده و نمي توانند با يك تلفن 50 ميليارد به فلان گروه بدهند، اعتراضاتي به وجود آمده است. البته ما در اول راهيم و در مقابل اين گونه اعمال خواهيم ايستاد.
رئيس جمهوري كه سه شنبه شب در كنگره
امام حسين ( ع)و عاشورا در محل تالار وزارت كشور سخن مي گفت، اظهار داشت: كساني كه به مردم اجازه تأسيس بقالي نمي دادند و فروشگاه زنجيره اي دولتي تأسيس مي كردند و در دوران مديريت خود معتقد به اقتصاد تماماً دولتي بودند، حالا مدعي عدم اجراي اصل 44 شده اند.
وي تأكيد كرد: با تدبير، استحكام و برنامه ، اجراي سياست هاي اصل 44 را جلو مي بريم.
احمدي نژاد به كارنامه دولتهاي گذشته در توجه به خصوصي سازي اشاره كرد و گفت: در طي 14، 15 سال قبل هم اجازه واگذاري بخش هاي دولتي داده بودند كه در مجموع 3500 ميليارد تومان واگذار شد كه بسياري از آنها نيز با رابطه و بي ضابطه بود و با يك پنجم و يك هشتم قيمت به صورت قسطي فروخته مي شد و حتي پول كارگران را نمي دادند.
رئيس جمهوري اضافه كرد: آنها كه اين طور مديريت كردند مدعي مي شوند كه اصل 44 اجرا نمي شود در حالي كه در طول يك سال حدود 2600 ميليارد تومان واگذار كرديم كه 2300 ميليارد تومان آن به صورت سهام عدالت و 300 ميليارد تومان آن در بورس فروخته شده و پول آن در خزانه است.
رئيس شوراي عالي اقتصاد با اشاره به اهميت سياست هاي كلي اصل 44 گفت: سياست هاي اصل 44 مقدمه يك انقلاب اقتصادي است و ما هم اين اصول را با تدبير و برنامه پيش مي بريم.
به گزارش مهر، وي با اشاره به اين كه دولت نهم اولين دولتي است كه ممنوعيت توسعه سرمايه گذاري را تصويب كرد، يادآور شد: در همان دوران گذشته، سرمايه گذاري جديد دولتي 500 برابر ميزان واگذاري بوده است.
احمدي نژاد تصريح كرد: وقتي اين كار ريشه يابي مي شود مي بينيم كه با رابطه، اين واگذاري ها صورت گرفته است و كساني كه اين گونه كار كرده اند، مدعي ما شده اند و مي گويند اصل 44 اجرا نمي شود.
رئيس جمهوري افزود: در طي يك سال گذشته حدود 2 هزار و 600 ميليارد تومان از سهام كارخانجات دولتي به مردم واگذار شده كه 2 هزار و 300 ميليارد آن تحت پوشش سهام عدالت به خانواده هاي ضعيف و كم درآمد واگذار شده و 300 ميليارد مابقي در بورس فروخته شده و مبلغ آن به خزانه واريز شده است.
ايرنا هم گزارش داد، احمدي نژاد تصريح كرد: امروز متأسفانه زماني كه دولت مي خواهد به شهر يا روستايي آب آشاميدني برساند برخي معتقدند كه اين امر توقع افراد را بالا مي برد و برخلاف علم اقتصاد است ولي دولت نهم نوكر مردم است و از چنين علم اقتصادي بيزار است.
پيش از سخنان رئيس جمهور غلامرضا آقا زاده رئيس سازمان انرژي اتمي به ايراد سخن پرداخت و روند برنامه هاي هسته اي كشور را تشريح كرد.
بدون توجه به نام ها
محمود احمدي نژاد ظهر ديروز در ديدار شركت كنندگان در همايش رايزنان و نمايندگان فرهنگي جمهوري اسلامي ايران با اشاره به ناتواني مكتب هاي ساخته دست بشر در تأمين سعادت انسان ها و پايان دوره مناسبات حاكم بعد از جنگ دوم جهاني به سركردگي آمريكا تأكيد كرد: بايد بدون توجه به نام ها و به دور از تعصبات خشك همه انسان ها را با آرمان هاي فطري و الهي به عنوان راهكار دستيابي به سعادت آشنا كرد.
</TEXT>
</DOC>
<DOC>
<DOCID>HAM2-851217-061</DOCID>
<DOCNO>HAM2-851217-061</DOCNO>
<ORIGINALFILE>/1385/851217/news/_siasi.htm</ORIGINALFILE>
<ISSUE>پنجشنبه 17 اسفند 1385 - سال چهاردهم - شماره4225 - Mar 8, 2007</ISSUE>
<DATE calender="Western">2007-03-08</DATE>
<DATE calender="Persian">1385/12/17</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
در صورت پايان يافتن دخالت شوراي امنيت
سلطانيه: شبهه  ها را برطرف مي كنيم
</TITLE>
<TEXT>


گروه سياسي- نماينده ايران در آژانس بين المللي انرژي اتمي ايران اعلام كرد: در صورت پايان گرفتن  دخالت شوراي امنيت، شك و شبهه  ها درباره فعاليت هاي هسته اي خود را برطرف خواهيم كرد.
به گزارش خبرگزاري آسوشيتدپرس، علي اصغر سلطانيه در بيانيه اي  تأكيد كرد: ايران حاضر است در صورت عدم دخالت شوراي امنيت براي رفع مسائل حل نشده با آژانس بين المللي انرژي اتمي مذاكره كند. در اين بيانيه همچنين تصريح شده كه ايران حاضر است مذاكراتي سازنده را انجام دهد.
در شرايطي كه بيانيه ايران روز سه شنبه در شوراي حكام به گردش درآمد، كشورهاي عضو جنبش عدم تعهد روز گذشته با انتشار بيانيه اي تاكيد كردند كه از همكاريهاي فني آژانس با كشورها نبايد بهره برداري سياسي شود.
ادامه نشست هاي 1+5
پنجمين دور نشست هاي گروه 1+5 سه شنبه شب به منظور بررسي تحريم هاي جديد عليه ايران كه شامل تحريم تسليحاتي و ممنوعيت سفر است، در حالي پايان يافت كه نمايندگان اين گروه هنوز تدوين پيش نويس قطعنامه جديد تحريم ها عليه ايران را آغاز نكرده اند.
همچنين در جريان اين نشست امير جونزپري، نماينده انگليس در سازمان ملل گزارشي را از اجزا و عناصر قطعنامه جديد تحريم ها در اختيار 10 عضو غير دائم شوراي امنيت قرار داد.
پري اين تحريم ها را افزايش تدريجي تحريم هاي ماه دسامبر دانست و گفت: درها براي بازگشت ايران به ميز مذاكره در صورت همراهي تهران با درخواست جامعه بين المللي مبني بر تعليق غني سازي اورانيوم همچنان باز است.
خبرگزاري مهر گزارش داد پس از نشست سه شنبه شب كه دومين نشست نمايندگان گروه 1+5 در نيويورك بود وانگ گوانگيا، نماينده چين تصريح كرد كه آنها هنوز تدوين پيش نويس جديد را آغاز نكرده اند.
از سوي ديگر، ديپلماتهاي غربي شب گذشته اعلام كردند كه بعيد است پنج عضو دائم شوراي امنيت به علاوه آلمان تا چند روز آينده بر سر پيش نويس قطعنامه جديد تحريم ها به توافق برسند.
در همين راستا آلخاندرو ولف، سفير فعلي آمريكا در سازمان ملل به خبرنگاران گفت: طرفين به توافق هايي كلي دست يافته اند اما خيلي زود است كه بگوييم به توافق كامل رسيده ايم. توماس ماتوسك، سفير آلمان در سازمان ملل پيش از اين با اذعان به محدوديت هاي برخورد اقتصادي با ايران گفته بود: ما نمي خواهيم به شركت هاي كوچك و متوسط  خود صدمه بزنيم، بنابراين بايد قطعنامه را به شكلي تنظيم كنيم كه بتوانيم پيامي را منتقل كنيم.
</TEXT>
</DOC>
<DOC>
<DOCID>HAM2-851217-062</DOCID>
<DOCNO>HAM2-851217-062</DOCNO>
<ORIGINALFILE>/1385/851217/news/_siasi.htm</ORIGINALFILE>
<ISSUE>پنجشنبه 17 اسفند 1385 - سال چهاردهم - شماره4225 - Mar 8, 2007</ISSUE>
<DATE calender="Western">2007-03-08</DATE>
<DATE calender="Persian">1385/12/17</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
كمك 200 ميليون ريالي رهبر انقلاب به نيازمندان و مستمندان
</TITLE>
<TEXT>
گروه سياسي- همزمان با هفته احسان و نيكوكاري، حضرت آيت الله خامنه اي رهبر معظم انقلاب اسلامي مبلغ 200 ميليون ريال به نيازمندان و مستمندان كمك كردند.
همزمان با هفته احسان و نيكوكاري، محمود احمدي نژاد هم با اختصاص مبلغ 150 ميليون ريال، در جشن نيكوكاري امسال مشاركت كرد.
</TEXT>
</DOC>
<DOC>
<DOCID>HAM2-851217-063</DOCID>
<DOCNO>HAM2-851217-063</DOCNO>
<ORIGINALFILE>/1385/851217/news/_siasi.htm</ORIGINALFILE>
<ISSUE>پنجشنبه 17 اسفند 1385 - سال چهاردهم - شماره4225 - Mar 8, 2007</ISSUE>
<DATE calender="Western">2007-03-08</DATE>
<DATE calender="Persian">1385/12/17</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
ولايتي: نگران اوضاع يمن هستيم
</TITLE>
<TEXT>
گروه سياسي- مشاور مقام معظم رهبري در امور بين الملل با تاكيد بر برقراري صلح و آرامش در جهان اسلام، اظهار داشت: ما نگران اوضاع يمن هستيم زيرا عوامل تفرقه افكن ميان مسلمانان شيعه و سني در عراق درصدد ايجاد تفرقه و درگيري ميان مسلمانان يمن هستند.
عبدالقادرباجمال وزير امور خارجه  جمهوري يمن بعد از روز ديروز با علي اكبر ولايتي ديدار و پيام كتبي علي عبدالله صالح رئيس جمهوري يمن خطاب به مقام معظم رهبري را تسليم وي كرد. ولايتي با اشاره به تلاش آمريكا و اسرائيل در ايجاد تفرقه ميان مسلمانان جهان افزود: حضرت آيت الله خامنه اي ولي امر مسلمين همواره بر برقراري وحدت ميان شيعه و سني تاكيد مي كنند.
در اين ديدار عبدالقادرباجمال وزير امور خارجه يمن با تاكيد بر وجود مواضع مشترك ميان دو كشور در مورد مسائل مختلف منطقه اي و جهاني، اظهار داشت: دولت و ملت يمن از ديدگاه ها و اقدامات حضرت آيت الله خامنه اي رهبر معظم انقلاب اسلامي در مورد برقراري وحدت در جهان اسلام قدرداني مي كنند.
وي ضمن ارائه گزارشي از اوضاع داخلي يمن، افزود: دولت يمن تمام تلاش خود را براي برقراري وحدت ميان مذاهب اسلامي در اين كشور بكار گرفته است اما عوامل خارجي درصدد ايجاد تفرقه هستند.
</TEXT>
</DOC>
<DOC>
<DOCID>HAM2-851217-064</DOCID>
<DOCNO>HAM2-851217-064</DOCNO>
<ORIGINALFILE>/1385/851217/news/_siasi.htm</ORIGINALFILE>
<ISSUE>پنجشنبه 17 اسفند 1385 - سال چهاردهم - شماره4225 - Mar 8, 2007</ISSUE>
<DATE calender="Western">2007-03-08</DATE>
<DATE calender="Persian">1385/12/17</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
از خانه ملت
</TITLE>
<TEXT>
حداد عادل: با تغيير ساعت رسمي موافقم
گروه سياسي - رئيس مجلس شوراي اسلامي تغيير ساعت رسمي كشور را به معناي استفاده بيشتر از روشنايي روز براي اشتغال در نيمه اول سال دانست و گفت: اين امر در مصرف برق هم صرفه جويي هايي را به دنبال دارد و در بسياري از كشورها هم متداول است.
غلامعلي حداد عادل كه ديروز در جمع خبرنگاران سخن مي گفت، ضمن اعلام موافقت خود با اين امر تصريح كرد مجلس تصميمي در اين خصوص اتخاذ نكرده اما نمايندگان نظرات خود را به گوش دولت رسانده اند.
تغيير روش
وي تصريح كرد اگر كشورهاي موسوم به 1+5 و به خصوص آمريكا درصدد اين باشند كه با تصويب قطعنامه هاي بعدي، فشار خود را بر ايران افزايش دهند مجلس شرايط را تغيير داده و تصميم ديگري را اتخاذ مي كند.
غلامعلي حداد عادل كه در آخرين كنفرانس مطبوعاتي خود در سال 85 سخن مي گفت افزود: عضويت در آژانس را به صورت يك شركت دوجانبه مي دانيم و اگر اين حضور به معناي محروم شدن ما از حقوق مان باشد در مقابل اعمال زور تغيير روش خواهيم داد ولي فعلاً قطع رابطه با آژانس به تصويب مجلس نرسيده است.
فرار جزايري
حداد عادل در ادامه شهرام جزايري را نماد فساد اقتصادي كشور در چند سال گذشته دانست و خبر فرار او را تكان دهنده خواند. وي گفت: فرار جزايري زحمات چند سال گذشته مبارزه نظام با مفاسد اقتصادي را تحت تأثير قرار داد.
تجمع معلمان
رئيس مجلس در ادامه ضمن اذعان به وجود مشكلات معيشتي معلمان، اين مشكلات را تنها منحصر به معلمان ندانست و گفت:  در ابتداي مجلس هفتم بودجه آموزش و پرورش 4300 ميليارد تومان بوده ولي الان 7700 است و ميانگين حقوق معلمان از 236 هزار تومان به 337 هزار افزايش يافته است.
وي با بيان اين كه اين ميزان هنوز جاي افزايش دارد گفت: يكي از اهداف ما از پيگيري نظام هماهنگ پرداخت، افزايش حقوق هاي پايين به ويژه معلمان است و ايرادهاي شوراي نگهبان شكلي بوده و ما راه همكاري با آنها را به خوبي مي دانيم. حتي اين كه راه مجمع تشخيص هم وجود دارد و راه بسته نيست.
تب مسكن
نماينده تهران افزود: دولت امسال تحت عنوان تبصره 6، يك بسته قانوني براي حل مشكل مسكن در بودجه گنجانده و مجلس هم از اين امر استقبال مي كند. البته تب داغ مسكن پس از جلسه مجلس با وزير مسكن تا حدودي فروكش كرده است. وي همچنين يكي از امتيارات بودجه 86 را توجه ويژه دولت و مجلس به پرداخت بدهي هاي دولت به بانك ها دانست.
انتقاد از دانشگاه آزاد
حداد عادل در پايان خود را منتقد دانشگاه آزاد دانست و گفت: اين دانشگاه كيفيت را پابه پاي كميت توسعه نداده است و بايد اجازه دهيم انتقادها هم از آن بيان شود اما برخورد سياسي با اين دانشگاه را نيز درست نمي دانم. وي افزود: ظرفيت دانشگاه هاي دولتي در حال حاضر براي تحت پوشش قرار دادن تمام متقاضيان كافي نيست و بايد چنين نهادهايي وجود داشته باشد اما اين بدان معنا نيست كه دانشگاه آزاد نبايد مورد نظارت باشد.
در حاشيه كنفرانس مطبوعاتي حداد
* رئيس مجلس در ابتداي جلسه درگذشت رسول ملاقلي پور را تسليت گفت.
* حداد عادل در پاسخ به سؤال يكي از خبرنگاران گفت: عيدي خود را به مبلغ 175 هزار تومان از دانشگاه دريافت كرده ام چرا كه من از مجلس حقوق نمي گيرم و به عنوان استاد دانشگاه از آنجا حقوق خود را دريافت مي كنم.
* حداد با اشاره به تجمع سه شنبه معلمان جلوي مجلس گفت: برخي اوقات در اين تجمع ها شعارهايي كه بوي نامهرباني دارد داده مي شود اما اين امر از مهرباني مجلس نسبت به معلمان نمي كاهد.
در راهروهاي مجلس
* 35 نماينده مجلس درخصوص ممانعت از تصميم پرهزينه، دردسرساز و غيركارشناسي در جابه جايي محل نمايشگاه بين المللي كتاب و تفكيك بخش داخلي و خارجي آن به وزير فرهنگ و ارشاد تذكر دادند. عدم اجراي بند ه‍ تبصره 19 قانون بودجه 85 مبني بر خروج شركت ها و مؤسسات دولتي از تهران به شهرستان ها و واردات برنج پاكستاني با تخفيف 45 درصدي سود بازرگاني از ديگر موضوعات مهم ديروز بود كه مورد تذكر نمايندگان قرار گرفت.
* علي دايي مربي و بازيكن تيم سايپا پس از حكم كميته انضباطي فدراسيون فوتبال مبني بر محروميت چهار جلسه اي وي، روز گذشته به دعوت تعدادي از نمايندگان در مجلس حاضر شد و علاوه بر حضور در برخي از مجامع و فراكسيون هاي نمايندگان، دقايقي را نيز در جايگاه تماشاچيان مجلس حاضر شد. وي علت حضور خود را ديدار با نمايندگان آذري مجلس عنوان كرد و گفت: در خارج از مجلس نيز با نمايندگان ارتباط دارد.
</TEXT>
</DOC>
<DOC>
<DOCID>HAM2-851217-065</DOCID>
<DOCNO>HAM2-851217-065</DOCNO>
<ORIGINALFILE>/1385/851217/news/_siasi.htm</ORIGINALFILE>
<ISSUE>پنجشنبه 17 اسفند 1385 - سال چهاردهم - شماره4225 - Mar 8, 2007</ISSUE>
<DATE calender="Western">2007-03-08</DATE>
<DATE calender="Persian">1385/12/17</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
گزيده ها
</TITLE>
<TEXT>
دولت: محمود احمدي نژاد در جلسه روز گذشته هيات وزيران با اشاره به فرارسيدن ايام پايان سال و عيد نوروز، بر لزوم تلاش و برنامه ريزي دقيق براي تامين هر چه بيشتر رفاه و امنيت مردم در آغاز سال جديد توسط دستگاههاي ذي ربط به ويژه وزارتخانه هاي كشور و بازرگاني تاكيد و ابراز اميدواري كرد: با برنامه ريزيهاي صورت گرفته و تلاش پليس راه و نيروهاي امداد امسال نيز شاهد كاهش حوادث جاده اي باشيم.
مجمع تشخيص مصلحت نظام: اكبرهاشمي رفسنجاني در ديدار خالد مشعل، رييس دفتر سياسي جنبش حماس بر حمايت و پشتيباني جمهوري اسلامي ايران از همكاري گروه هاي مختلف فلسطيني و تشكيل دولت وحدت ملي بر اساس حفظ اصول و مصالح ملت فلسطين تاكيد كرد.
سياست خارجي: سازمان جاسوسي اسرائيل(موساد)و سازمان اطلاعات مركزي آمريكا(سيا)با همكاري يكديگر، اقدام به ربودن تبعه ايراني در تركيه كرده اند. به گزارش مهر، روزنامه  هاآرتص در شماره سه شنبه خود با بيان اين مطلب نوشت: در پي پخش خبر دست داشتن موساد در اين آدم ربايي، رژيم صهيونيستي به تمام سفارتخانه هاي خود در سراسر جهان دستور داده تا اقدامات امنيتي را افزايش دهند.
رياست جمهوري: محمد ناصر سقاي بي ريا، مشاور رئيس جمهور در امور روحانيت گفت: احمدي نژاد، فردا به قم رفته و با مراجع تقليد و بزرگان حوزه علميه قم ديدار مي كند.
وزارت خارجه: سخنگوي وزارت امور خارجه شهادت و مجروح شدن تعداد زيادي از زوار اربعين حسيني را يك حركت تروريستي و مغاير با اصول و ارزش هاي اسلامي قلمداد و آن را به شدت محكوم كرد. به گزارش اداره كل اطلاعات و مطبوعات وزارت امور خارجه، سيد محمد علي حسيني همچنين ضمن اظهار تأسف از سقوط هواپيماي اندونزي با مردم و دولت اندونزي ابراز همدردي كرد.
سياست خارجي: يك مقام مسئول درباره صدور حكم بازداشت پنج تن از مقامات ايراني توسط اينترپل كه به ادعاي صهيونيست ها در انفجار مقر يهوديان آرژانتين(آميا)دخالت داشته اند گفت: اين اقدام كاملا سياسي و سناريوي جديد عليه جمهوري اسلامي ايران است. وي افزود: مسايل مطروحه توسط اينترپل ماهيت سياسي دارد و از ابتدا ايران مخالف سياسي كردن اين قضيه بوده است. اين مقام مسئول درباره موضع گيري كشورمان درقبال اين اقدام اينترپل گفت: ايران دوست دارد كه حقايق با ماهيت حقوقي خود كاملا براي جهانيان روشن شود و در اين چارچوب آمادگي دارد مساعدت متقابل داشته باشد، در عين حال درخواست داريم صدمات وارده ناشي از رفتار مقامات آرژانتيني جبران گردد.
</TEXT>
</DOC>
<DOC>
<DOCID>HAM2-851217-066</DOCID>
<DOCNO>HAM2-851217-066</DOCNO>
<ORIGINALFILE>/1385/851217/news/_siasi.htm</ORIGINALFILE>
<ISSUE>پنجشنبه 17 اسفند 1385 - سال چهاردهم - شماره4225 - Mar 8, 2007</ISSUE>
<DATE calender="Western">2007-03-08</DATE>
<DATE calender="Persian">1385/12/17</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
سيد محمد خاتمي:
معيارهاي مردم سالاري بايد تقويت شود
</TITLE>
<TEXT>
گروه سياسي - سيدمحمد خاتمي گفت: مردم سالاري سازگار با دين براي كشوري چون ايران مطلوب است بنابراين بايد كوشيد تا معيارهاي قانون مردم سالاري در كشور تقويت شود.
رئيس بنياد باران در ديدار منتخبين پنجمين كنگره حزب جوانان ايران اسلامي، تاكيد كرد: پايه اصلي جامعه مدني تشكل هاي غيردولتي(مردم نهاد)هستند كه بايد تقويت شوند و بر آنها اعتماد كرد.
به گزارش روابط عمومي بنياد باران،خاتمي همچنين با بررسي جايگاه حزب، عوامل تقويت كننده و موانع آن، فعاليت حزبي را يك ضرورت انكارناپذير براي كشورهايي نظير ايران توصيف و تاكيد كرد: اين امر با موانع و مشكلاتي روبروست.
وي با بيان اين پرسش كه آيا تعدد بيش از حد احزاب مفيد است؟ اضافه كرد: هر چه تعدد بيشتر باشد، رقابت ايجاد و فضاي بهتري فراهم مي شود البته گاهي حكومتها تعدد احزاب و روزنامه ها را خوب نمي دانند كه اين تصور بسيار وحشتناك است.
</TEXT>
</DOC>
<DOC>
<DOCID>HAM2-851217-067</DOCID>
<DOCNO>HAM2-851217-067</DOCNO>
<ORIGINALFILE>/1385/851217/news/_siasi.htm</ORIGINALFILE>
<ISSUE>پنجشنبه 17 اسفند 1385 - سال چهاردهم - شماره4225 - Mar 8, 2007</ISSUE>
<DATE calender="Western">2007-03-08</DATE>
<DATE calender="Persian">1385/12/17</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
اميل لحود در گفت وگو با همشهري:
اختلاف افكني ميان مسلمانان خدمتبه دشمنان است
</TITLE>
<TEXT>
گروه سياسي- اميل لحود در گفت وگو با همشهري با تاكيد بر اين نكته كه هرگونه دامن زدن به اختلاف ميان شيعيان و اهل تسنن به سود هيچ كشور عربي نيست تصريح كرد: اختلاف افكني ميان مسلمانان خدمت به دشمنان خارجي است.
رئيس جمهوري لبنان با اشاره به تلاش دشمنان براي ايجاد تفرقه ميان مسلمانان آن را در راستاي طرح خاورميانه جديد دانست و افزود: مي توانيم تصويري از اجراي اين طرح را در عراق مشاهده كنيم.
وي به طرح تضعيف لبنان طي سالها و ماههاي اخير اشاره و خاطرنشان كرد: توانمندي لبنان وابسته به همبستگي و يكپارچگي همه بخش ها و طيف هاي تشكيل دهنده ملت آن است.لحود به كشورهاي عربي و اسلامي هشدار داد كه اگر دچار اختلافات دروني شوند، اسرائيل در منطقه قوي ترين خواهد ماند و در عوض آن كشورها بايد تنها سرگرم  مسائل و مشكلات داخلي خود باشند.
رئيس جمهوري لبنان درباره نگاهش به دبيركل حزب الله لبنان گفت: كسي كه فرزند خود را در راه كشورش فدا كند مورد احترام همگان قرار مي گيرد و اين احساسي است كه همه لبناني ها نسبت به نصرالله دارند. متن كامل گفت وگو با اميل لحود رئيس جمهوري را در ويژه نامه نوروزي همشهري كه هفته آينده منتشر مي شود، بخوانيد.
</TEXT>
</DOC>
<DOC>
<DOCID>HAM2-851217-068</DOCID>
<DOCNO>HAM2-851217-068</DOCNO>
<ORIGINALFILE>/1385/851217/news/_siasi.htm</ORIGINALFILE>
<ISSUE>پنجشنبه 17 اسفند 1385 - سال چهاردهم - شماره4225 - Mar 8, 2007</ISSUE>
<DATE calender="Western">2007-03-08</DATE>
<DATE calender="Persian">1385/12/17</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
تركيب هيأت ايرانيدر اجلاس بغداد
</TITLE>
<TEXT>
گروه سياسي- وزيرخارجه با اشاره به قطعي شدن حضور ايران در كنفرانس بغداد گفت: هيأت ايراني با هدف كمك به دولت و مردم عراق به رياست عباس عراقچي، معاون حقوقي و بين المللي وزارت خارجه در اجلاس همسايگان عراق در بغداد شركت خواهد كرد.
منوچهر متكي در جريان نشست خبري مشترك با احمدبن سعيد جعفر، وزيرخارجه  كومور كه مهر خبر آن را منتشركرد، افزود: تلاش هيأت جمهوري اسلامي در كنار رايزني با ديگر هيأت ها به ويژه همسايگان عراق اين است كه راههاي كمك به دولت عراق در برقراري امنيت، در اين كشور شناسايي و اعلام شود، بدون اينكه در تصميم سازي هاي داخلي عراق كه به دولت آن كشور مربوط است، بخواهيم دخالت كنيم.
وزير خارجه همچنين با اشاره به اينكه 96 تا 97 درصد كار نيروگاه بوشهر به اتمام رسيده و اين نيروگاه آماده  افتتاح است،گفت: در مسائل مالي ميان سازمان انرژي اتمي ايران و همتاي روس و شركتي كه پيمانكار نيروگاه است، پرداخت هاي جمهوري اسلامي ايران جلوتر از ميزان توافق شده است بنابراين هيچ مشكل مالي ميان ايران و روسيه وجود ندارد.
</TEXT>
</DOC>
<DOC>
<DOCID>HAM2-851217-069</DOCID>
<DOCNO>HAM2-851217-069</DOCNO>
<ORIGINALFILE>/1385/851217/news/_siasi.htm</ORIGINALFILE>
<ISSUE>پنجشنبه 17 اسفند 1385 - سال چهاردهم - شماره4225 - Mar 8, 2007</ISSUE>
<DATE calender="Western">2007-03-08</DATE>
<DATE calender="Persian">1385/12/17</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
گزارش
ترجمه: نيلوفر قديرينامزد ساختار شكن انتخابات فرانسه
</TITLE>
<TEXT>
در فرانسه سال2007 انتخابات است. بحث هاي انتخاباتي در اين كشور از مدتي پيش شروع شده و اكنون دو رقيب اصلي اين رقابت هم چهره نشان داده اند. اين دو رقيب سگولن رويال، سوسياليست و نيكولاي ساركوزي راست گرا هستند. رويال به خاطر زن بودن و اينكه در فرانسه سنتي پا به عرصه رقابت انتخابات گذاشته و قصد ورود به كاخ اليزه را دارد بسيار مورد توجه قرار گرفته است. بعضي در داخل فرانسه مي گويند تنها نكته قابل توجه و مهم درباره خانم رويال در اين انتخابات زن بودن اوست و به غير از اين حرف و نكته تازه اي وجود ندارد. اما ساركوزي وزير كشور كنوني كه از مدت ها پيش با قرار گرفتن در برابر ژاك شيراك خود را به عنوان كانديداي رياست جمهوري مطرح كرده بود، در صورت به قدرت رسيدن حكومتي متفاوت از دولت چندين ساله شيراك را رهبري خواهد كرد. ساركوزي اخيراً كتابي را روانه بازار كرده با عنوان مشاهده. در اين كتاب كه بخشي از آن نوعي زندگي نامه است، او الگوهايي را براي حكومت ارائه كرده كه نوعي تقليد صرف از الگوي رهبري آمريكايي است. در مقدمه اين كتاب او آمريكا را بزرگترين دموكراسي در دنيا لقب داده و نوشته است: اگر در مقام انتخاب بودم به جامعه آمريكا احساس نزديكي بيشتري مي كردم تا هر جامعه ديگر در دنيا.
در فرانسه از زمان دوگل تا ژاك شيراك، ضد آمريكايي بودن از دكترين هاي اصلي سياست خارجي رهبران بوده است. به همين دليل است كه سخنان ساركوزي اين چنين به گوش فرانسوي ها و حتي آمريكايي ها ناآشنا و تعجب آور است. او نه تنها وعده فصل جديدي از روابط با آمريكا را داده بلكه از نزديكي با اسراييل خبر داده و هر گونه انعطاف در برابر برنامه هسته اي ايران و قدرت نمايي هاي روسيه و چين را رد كرده است. ساختارشكني او تنها به سياست خارجي محدود نمي شود و در حوزه مسائل داخلي هم با انتقاد از فرهنگ كاري فرانسوي ها كه در آن كار بدون ارزش است، جلوگيري از ثروتمند شدن اعضاي جامعه را باعث فقير شدن همه جامعه دانسته است.
از آنجا كه مردم فرانسه از حكومت 12 ساله شيراك پير خسته شده اند و تشنه برنامه جديدي هستند، شايد ساركوزي مجبور است اين چنين ساختار شكني كند و متفاوت سخن بگويد. ساركوزي در يكي از مصاحبه هايش از استاد قديمي اش يعني شيراك نه به خاطر سياست ها و دستاوردهايش بلكه به خاطر ويژگي هاي شخصي  قدرداني كرد و او را به خاطر انرژي، شخصيت تأثيرگذار و توان مقابله با مشكلات ستود. به اين ترتيب با وجود نزديكي حزبي، ساركوزي هيچ جايي براي اينكه راي دهندگان او را با ميراث شيراك ارزيابي كنند باقي نگذاشته است. اما با وجود انتقاد شديد ساركوزي از شيوه ها و سياست هاي يك دهه گذشته در فرانسه كه او آن را سوء مديريت خوانده است، به هر حال او در اين سال ها بخشي از اين دولت و حكومت بوده و اتفاقاً به عنوان وزير كشور بخش مهمي را هم به خود اختصاص داده  است. ساركوزي اكنون سه دهه است كه در صحنه سياست فرانسه فعال است. با اين حال اكنون در فرانسه فصل انتخابات است و مردم براي باور كردن وعده هاي انتخاباتي ريز و درشت آماده هستند. اما هنوز معلوم نيست كه فرانسه براي پذيرفتن رهبري تا اين اندازه متفاوت همچون ساركوزي آمادگي دارد يا نه.
نيويورك / 5 مارس
</TEXT>
</DOC>
<DOC>
<DOCID>HAM2-851217-070</DOCID>
<DOCNO>HAM2-851217-070</DOCNO>
<ORIGINALFILE>/1385/851217/news/_siasi.htm</ORIGINALFILE>
<ISSUE>پنجشنبه 17 اسفند 1385 - سال چهاردهم - شماره4225 - Mar 8, 2007</ISSUE>
<DATE calender="Western">2007-03-08</DATE>
<DATE calender="Persian">1385/12/17</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
آمريكا از پذيرفتن مهاجران عراقي سر باز مي زند
پارادوكس آمريكايي
در حالي كه خشونت هاي 4 سال گذشته عراق براي صدها هزار تن از مردم اين كشور راهي جز مهاجرت باقي نگذاشته است، ايالات متحده به عنوان آغاز كننده جنگ عراق از پذيرش مسئوليت هاي خود در قبال آوارگان عراقي خودداري مي كند.مطلب زير يادداشتي پيرامون وضعيت آوارگان عراقي است كه در آخرين شماره هفته نامه تايم منتشر شده بود.ترجمه: رضا سادات
</TITLE>
<TEXT>


جنگ عراق نزديك به چهار ميليون تن از مردم اين كشور را آواره كرده و در روندي كه نهادهاي بين المللي از آن به عنوان سريع ترين بحران مهاجرتي در حال شكل گيري در جهان ياد مي كنند تاكنون حدود دو ميليون نفر از عراقي ها در نتيجه جنگ از اين كشور گريخته اند.
آنچنان كه در گزارش هاي اخير سازمان ملل متحد آمده بار ناشي از اين مهاجرت جمعي بيشتر به كشورهاي همسايه عراق چون سوريه، اردن و ايران، كه بيشترين ميزان عراقي هاي جلاي وطن كرده را جذب كرده اند تحميل شده است، اما تبعات جنگ عراق در فراسوي خاورميانه، در جاهايي كه به ظاهردور به نظر مي رسند هم احساس مي شود. به عنوان نمونه از سال 2005 تاكنون سوئد پذيراي بيش از يازده هزار عراقي بوده است.
اين درحالي است كه ايالات متحده رغبتي به گشودن مرزهاي خود به روي عراقي ها ندارد و در سال 2005 ميلادي تنها 18 تن و در سال 2006 براساس آمار اعلام شده 202 آواره عراقي را پذيرا بوده است. ماه فوريه بود كه وزارت امور خارجه(آمريكا)اعلام كرد براي بيش از هفت هزار عراقي ويزاي ورود به ايالات متحده صادر مي كند و از تمهيدات انديشيده شده براي آن دسته از عراقي هايي كه با دولت ايالات متحده همكاري دارند، پرده برداشت.
با اين حال اين تعداد تنها بخش كوچكي از عراقي هايي را شامل مي شود كه در جست وجوي مفري براي مهاجرت هستند. هرچند دولت جورج بوش، رئيس جمهور ايالات متحده پيشنهاد تامين حدود يك سوم از بودجه شصت ميليون دلاري كه سازمان ملل متحد براي سامان دادن امور مهاجران عراقي نياز دارد را مطرح كرده اما متحدان اروپايي و عرب آمريكا بر اين  باور هستند كه واشنگتن بايد سهم به مراتب بيشتري از اين هزينه را كه ناشي از جنگي است كه آمريكا به راه انداخته، متقبل شوند.
مقامات آمريكايي مي گويند پشتيباني از روند مهاجرت عراقي ها، فرار مغزها از اين كشور را تسريع مي كند. در عين حال به اين نكته اشاره دارند كه صدور مجوز مهاجرت تعداد زيادي از اعراب به ايالات متحده به نگراني هاي موجود در بين برخي آمريكايي ها كه ممكن است در اين پروسه تروريست ها هم بتوانند به داخل قلمرو آمريكا رسوخ كنند، دامن مي زند. اين ادعا درحالي  مطرح مي شود كه پناهندگان بيش از هر گروه ديگري از مهاجران تحت نظارت قرار مي گيرند.
منتقدان بوش اعتقاد دارند مهم ترين دليل واشنگتن براي تعلل در پذيرش پناهجويان عراقي اين است كه چنين اقدامي به منزله اقرار به شكست در عراق خواهد بود.
هارولد كو، استاد دانشكده حقوق دانشگاه ييل و دستيار پيشين وزارت امور خارجه در زمينه دموكراسي، حقوق بشر و نيروي كار مي گويد: اگر ايالات متحده رژيم پذيرش فعالانه اي را براي اعطاي ويزا به پناهجويان عراقي تدوين كند اين به منزله اقرار دولت به توخالي بودن شعارهايي خواهد بود كه از افزايش امنيت و ثبات عراق در آينده اي نزديك حكايت دارد.
ايالات متحده پيش از اين نيز هميشه نسبت به پناهجويان واكنش سردي داشته است. در ضمن جنگ دوم جهاني گوردل  هال، وزير امور خارجه وقت ايالات متحده از پذيرش مهاجران اروپايي خودداري كرد و سي سال بعد ايالات متحده ناظر بحراني بود كه پيش از فروپاشي دولت ويتنام در سال 1975 در حال شكل گيري بود. بخشي از اين بي تفاوتي به دليل مخالفت 54 درصد آمريكايي ها با پذيرش ويتنامي هايي بود كه از ترس كمونيست ها از كشورشان مي گريختند.
در هر دو مورد رهبران ايالات متحده چنين استدلال كردند كه منافع ملي آمريكا بر مسئوليت هاي اخلاقي رحجان دارد اما در عراق اتخاذ موضعي متعادل تر در قبال پناهجويان در راستاي منافع گسترده تر ايالات متحده قرار مي گيرد.
اين تبليغي خوب در جهان خواهد بود، جايي كه وجهه ايالات متحده نيازمند صيقلي مجدد است. اين اقدام ابزاري مناسب براي مقابله با يكي از علل ريشه اي تروريسم يعني بي ثباتي منطقه اي ناشي از مهاجرت جمعي خواهد بود و در همين حين بستري براي گفت وگو با ايران و سوريه، كه آمريكا براي اعاده ثبات به عراق به كمك شان نيازمند است فراهم مي آورد. كشورهايي كه دولت بوش به رغم توصيه گروه تحقيق عراق از گفت وگو با آن ها اجتناب ورزيده است.
كاندوليزا رايس، وزير امور خارجه ايالات متحده گام اول را براي تعامل با اين كشورها با اعلام اين كه آمريكا در گفت وگوهاي ماه آينده پيرامون آينده عراق كه با حضور نمايندگي از ايران و سوريه برگزار مي شود، مشاركت خواهد كرد در عمل برداشته است.
تلاش براي حل و فصل بحران پناهجويان مي تواند بهترين فرصت دولت بوش براي مرمت بخشي از لطماتي باشد كه جنگ عراق به وجهه ايالات متحده وارد آورده است.
كنگره پس از سقوط سايگون تحت فشار افكار عمومي به تعهدات خود در قبال پناهجويان ويتنامي عمل كرد و با اعطاي وجوهي در قالب برنامه كمك به پناهجويان به كشورهايي چون تايلند و لائوس سعي كرد ضمن ارتقاي مراودات با اين كشورها از مشكلات پناهجويان هندوچيني بكاهد.
</TEXT>
</DOC>
<DOC>
<DOCID>HAM2-851217-071</DOCID>
<DOCNO>HAM2-851217-071</DOCNO>
<ORIGINALFILE>/1385/851217/news/_siasi.htm</ORIGINALFILE>
<ISSUE>پنجشنبه 17 اسفند 1385 - سال چهاردهم - شماره4225 - Mar 8, 2007</ISSUE>
<DATE calender="Western">2007-03-08</DATE>
<DATE calender="Persian">1385/12/17</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
خبر
</TITLE>
<TEXT>
ادامه طرح ادعاهاي روسيه
درباره نيروگاه بوشهر
گروه سياسي- در حالي كه رايزني ها درباره برنامه هسته اي ايران در شوراي امنيت، شوراي حكام و اتحاديه اروپا ادامه دارد، چندي است كه اخباري مبني بر احتمال عدم همكاري روسيه در تكميل نيروگاه اتمي بوشهر به  گوش مي رسد.
سخنگوي شركت روسي پيمانكار ساخت نيروگاه بوشهر روز گذشته به خبرگزاري روسي ايتارتاس گفت: درصورت عدم پرداخت به موقع دستمزد كاركنان روسي از سوي ايران، روسيه كاركنانش را براي تكميل نيروگاه هسته اي بوشهر اعزام نخواهد كرد.به گزارش ايسنا، سخنگوي شركت اتمزتروا اكسپورت همچنين تصريح كرد: به اين ترتيب تحويل سوخت نيروگاه بوشهر نيز به تأخير خواهد افتاد. روسيه طبق توافقي كه سپتامبر گذشته به امضاي طرفين رسيد بايد در ماه جاري سوخت هسته اي را به نيروگاه بوشهر ارسال كند.
اين در حاليست كه آقازاده، رئيس سازمان انرژي اتمي سه شنبه شب ضمن اعلام خبر آغاز ساخت اولين نيروگاه هسته اي ساخت ايران گفت: كشورهايي با بدقولي هاي متناوب سعي كردند روند دستيابي ايران را به دانش هسته اي به تعويق بيندازند اما با باور كردن اين امر كه ما مي توانيم، اين حركت بزرگ در كشور اتفاق افتاد و امروز ايران جزو كشورهاي اتمي دنيا است.درهمين حال به گزارش ايرنا روزگذشته يك هيات ايراني پس ازدرخواست شركت روسي براي بحث وگفت وگوپيرامون تامين سرمايه پروژه نيروگاه بوشهر به مسكو سفركرد. اين شركت درخواست كرده است به منظوررفع اختلافات درنحوه پرداخت، ايران يك قرارداد اصلاحي را امضا كند.
تلاش  آمريكا براي بهبود روابط  با ايران
ايرنا : نيكلاس برنز، معاون وزير خارجه آمريكا در جمع اعضاي كميته سياست خارجي مجلس نمايندگان اين   كشور تصريح كرد: واشنگتن تمامي تلاش خود را براي بهتر كردن روابط با ايران به كار مي گيرد ولي اين امر بدون تغيير در سياست هاي تهران امكان پذير نيست.
وي افزود: آمريكا متعهد به يافتن راه حل ديپلماتيك در قبال ايران است و اين شيوه نياز به صبوري و استقامت دارد. برنز، مدعي شد: كاندوليزا رايس در ماه  ژوئن????به ايران فرصتي استثنايي داد تا دركنار روسيه، چين و سايركشورهاي اروپايي مذاكراتي مستقيم با واشنگتن داشته باشند به شرط اينكه غني سازي را بصورت قابل تأييد معلق كرده و با آژانس بين المللي انرژي اتمي همكاري كند. معاون وزير خارجه آمريكا با اشاره به اينكه اين پيشنهاد هنوز هم روي ميز است ادعاكرد: حدود سه دهه است كه با ايدئولوژي ضد آمريكايي در جهان روبرو هستيم كه براي همه دولت هاي آمريكا از زمان كارتر تا به حال نگراني هايي ايجاد كرده ولي اين نگراني ها هرگز به اندازه نگراني امروز ما نسبت به سياست هاي ايران نبوده و تا اين حد فوريت نداشته است.
وزير دفاع هفته آينده به دمشق سفر مي كند
مهر: وزير دفاع جمهوري اسلامي ايران در راس يك هيأت عالي رتبه دفاعي- سياسي به دعوت رسمي سپهبد حسن توركماني، وزير دفاع سوريه هفته آينده عازم دمشق خواهد شد.
سردار سرتيپ مصطفي محمد نجار و هيأت همراه در جريان اين سفر با مقام هاي عالي رتبه دفاعي سياسي كشور سوريه ديدار و گفت وگو خواهند كرد.گسترش و تعميق همكاري هاي دفاعي ميان دو كشور و تبادل نظر درباره مسائل منطقه اي و بين المللي از جمله اهداف سفر وزير دفاع كشورمان به سوريه است.
</TEXT>
</DOC>
<DOC>
<DOCID>HAM2-851217-072</DOCID>
<DOCNO>HAM2-851217-072</DOCNO>
<ORIGINALFILE>/1385/851217/news/_siasi.htm</ORIGINALFILE>
<ISSUE>پنجشنبه 17 اسفند 1385 - سال چهاردهم - شماره4225 - Mar 8, 2007</ISSUE>
<DATE calender="Western">2007-03-08</DATE>
<DATE calender="Persian">1385/12/17</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
سياست خارجي اروپا در قبال برنامه هسته اي ايران از چه الگويي پيروي مي كند
بازگشت به دوران جنگ سرد
روابط كنوني اروپا و آمريكا تداعي كننده تا ثير پذيري اروپاي غربي از ايالات متحده در دوران جنگ سرد استمحسن پيريايي
</TITLE>
<TEXT>


از منظر رهيافت هاي پست مدرن و از جمله سازه انگاري عواملي چون ساختار نظام بين الملل، متغير مستقل و عمده در شكل دهي به سياست خارجي كشورها محسوب نمي شوند و عوامل معنوي قدرت بيش از ديگر علل و عوامل در تداوم و تغيير رفتار خارجي بازيگران سياسي مؤثر مي باشند.سازه انگاران بر تأثير عقايد، هنجارها و انتظارات عمده بر مبناي ارزش هاي مشترك بر رفتار بازيگران تأكيد دارند و ضمن اصالت بخشيدن به عقايد و ارتباط آن با منافع بازيگران سياسي معتقدند كه هويت و فرهنگ، هنجارهاي رفتاري پذيرفته شده اي را ايجاد مي نمايند.
از نگاه سازه انگاران، هنجار يك اثر سازنده دارد كه اهداف را مشروع كرده و در نهايت، منافع بازيگران را تعريف مي كند. سازه انگاران معتقدند افزايش تعاملات ميان جوامع گوناگون و تعاملات دروني آنها به تدريج و طي يك فرآيند آموزش اجتماعي مي تواند به ايجاد درك يكساني از واقعيت ها در جامعه منجر شده و همين مسأله به بازتعريف منافع بينجامد.
از سوي ديگر آنان بر اين باورند كه تضاد هويتي عامل اصلي اختلاف ميان بازيگران سياسي و به خصوص دولت ها مي باشد و اين تضاد هويتي است كه باعث شكل گيري آنارشي در نظام بين الملل مي شود. آنها تأكيد مي كنند كه اقدام دولت ها به وسيله هنجارها هدايت مي شود و هنجارها به طور منطقي از منافع بازيگران پيروي نمي كنند بلكه اين هنجارها هستند كه تقدم دارند.
رفتار كشورهاي اروپايي چه به طور منفرد و چه در قالب اتحاديه اروپا در حوزه سياست خارجي از زمان شكل گيري جنگ سرد و وابستگي اروپاي غربي به ايالات متحده به شدت متأثر از رويكردهاي آمريكا بوده و به نظر نمي رسد اين همسويي تنها با وابستگي اقتصادي اروپا به آمريكا پس از پايان جنگ دوم جهاني و اجراي طرح مارشال آغاز شده باشد، چرا كه اصولاً  حركت اروپاي غربي به سمت ايالات متحده نوعي همسويي هنجاري بر مبناي اصول ليبراليسم بوده و حكايت از يكساني هويت دو سوي اقيانوس اطلس دارد.
چنانچه در مقام تعيين مصداق براي همسويي سياست خارجي اروپا و آمريكا برآييم مي توانيم به روند تعامل اروپا با ايران پس از انقلاب اشاره و تأكيد كنيم كه رفتار كشورهاي اروپايي با برنامه هسته اي ايران، وابستگي اروپا به آمريكا را بيش از پيش نمايان ساخته است.
تا اوائل دهه 1990 حضور اتحاديه اروپا در قالب يك عملكرد واحد در عرصه مسائل سياسي و به ويژه مسائل دفاعي و امنيتي بين المللي بسيار كمر نگ بود. يكي از علل عمده اين موضوع، مسأله رويارويي شرق و غرب بود كه اروپا را مجبور مي كرد تحت مراقبت و وابستگي يكي از دو بلوك قدرت باقي بماند. به عبارت ديگر در زمان جنگ سرد اروپا در قالب يك اتحاديه هماهنگ حضور چندان مستقلي در عرصه سياست خارجي نداشت و سياست خارجي كشورهاي اروپايي تحت نفوذ يكي از ابرقدرت هاي شرق و غرب قرار گرفته بود. عواملي چون پايان جنگ سرد، وحدت آلمان، بحران خليج فارس، بحران بالكان و شكل گيري معاهدات ماستريخت و آمستردام موجب شد تا اروپا براي فعال شدن در عرصه سياست خارجي اهتمام دوچنداني را به كار گيرد و در چنين فضايي طرح موضوع هسته اي ايران از نگاه اروپا فرصتي مناسب براي پايان دادن به انفعال چند دهه اي اروپا در نظام بين الملل بود.
اتحاديه اروپا تلاش كرد تا واكنش در برابر برنامه هسته اي ايران را به عنوان نمايش پايبندي خود به استراتژي مقابله با گسترش سلاح هاي هسته اي مطرح كند. رهبران اروپايي تأكيد داشتند كه مسأله هسته اي ايران بايد با رهبري ديپلماسي اروپا حل و فصل شود، چرا كه اين موضوع مي توانست نشان دهنده اهتمام اروپا به برطرف كردن چالش هاي مرتبط با موضوع گسترش سلاح هاي هسته اي باشد و اروپا را به عنوان بازيگري فعال در عرصه بين المللي پس از پايان دوران انفعال آن در عرصه سياست خارجي، معرفي نمايد.
در همين راستا زماني كه ايران در مسير تقابل با سياست هاي ايالات متحده روند تعامل با اتحاديه اروپا را درارتباط با پرونده هسته اي خود در پيش گرفته بود شوراي اروپا در دسامبر 2003(3 ماه پس از نشست تهران كه منجر به موافقت ايران با امضاي پروتكل الحاقي شد)استراتژي مبارزه با گسترش سلاح هاي هسته اي را تدوين كرد كه بر اساس آن اشاعه سلاح هاي اتمي به عنوان يكي از اصلي ترين تهديدات بر ضد امنيت اروپا در نظر گرفته شده بود.
با اندكي تأمل مي توان دريافت كه تمركز سياست خارجي اروپا بر موضوع تكثير و گسترش سلاح هاي هسته اي دقيقاً  به معناي تلاش اروپا براي كمك گرفتن از موضوع هسته اي ايران در جهت پايان دادن به دهه هاي انفعال آن در عرصه سياست خارجي و خارج شدن از زير سايه ايالات متحده بود، حال آن كه تحولات بعدي در عمل چنين چيزي را نشان نمي داد.
زماني كه ايران در واكنش به درخواست كشورهاي اروپايي مبني بر تعليق دائمي غني سازي اورانيوم و پس از ارسال نامه وزيران خارجه اتحاديه اروپا به رئيس شوراي اروپا مبني بر موفق نبودن مذاكرات با ايران در مارس 2005،اعلام كرد به تعليق داوطلبانه فعاليت تأسيسات هسته اي خود پايان خواهد داد، مواضع اروپا كه پيش از آن نوعي تفاوت تاكتيكي را با مواضع ايالات متحده نشان مي داد با چرخشي محسوس مواجه شد.
روند نزديك شدن مواضع اروپا به آمريكا در قبال برنامه هسته اي ايران كه در حال حاضر به بهترين شكل قابل مشاهده است نه تنها حكايت از شكست اروپا در خارج شدن از حالت انفعالي دوران جنگ سرد در حوزه سياست خارجي دارد بلكه تداعي كننده نظر سازه انگاراني است كه تأكيد مي كنند هنجارها و ارزش هاي مشترك موجب نزديكي بازيگران عرصه بين الملل به يكديگر و البته شكل گيري تضاد هويتي ميان بازيگران مختلف اين عرصه مي شود.
</TEXT>
</DOC>
<DOC>
<DOCID>HAM2-851217-073</DOCID>
<DOCNO>HAM2-851217-073</DOCNO>
<ORIGINALFILE>/1385/851217/world/_asib.htm</ORIGINALFILE>
<ISSUE>پنجشنبه 17 اسفند 1385</ISSUE>
<DATE calender="Western">2007-03-08</DATE>
<DATE calender="Persian">1385/12/17</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
آسيب شناسي فعاليت هاي صنفي فرهنگيان
پويش معلمان
</TITLE>
<TEXT>


امير عباس ميرزا خاني
خانواده بزرگ معلمان با جمعيتي بالغ بر يك ميليون نفر با تمامي اقشار گوناگون جامعه از طريق دانش آموزان تحت تربيت خود در ارتباط بوده و تأثيرگذاران مستقيم بر خانواده ها و جامعه هستند.
پرداختن به وضعيت اين قشر از اين جهت كه مي توانند بانيان فرهنگ ايراني - اسلامي در اين جامعه باشند و بر جوانب گوناگون زندگي افراد و جوامع تأثيرگذار باشند، حايز اهميت خواهد بود.در چند دهه اخير در تاريخ كشورمان، اگر چه شاهد توجهات به فرهنگيان و حركت هايي نيز از سوي آنان بوده ايم، ليكن اين توجهات و حركت ها در همه دوره ها به نحو كامل رضايت بخش و ثمربخش نبوده اند كه ريشه اين امر را مي بايست در ناكافي بودن و ناكارآمد بودن حركت ها دنبال كرد.
چنانچه موضوع پرداخت هماهنگ حقوق در سال 68، اختصاص بن در سال 80، افزايش 4 درصدي حقوق نسبت به ساير كاركنان دولت و افزايش 10 درصدي فوق العاده جذب مشاغل به معلمان، رضايت بلندمدت آنها را تأمين ننموده و فقط نقش مسكّن را ايفا كرده است كه شايد علت اين توجه ناقص را در تقسيم فرهنگيان به معلم و عضو هيأت علمي بتوان يافت كه در اين ميان نقش معلم به عنوان يك عضو خانواده فرهنگي جامعه ناديده گرفته شده است.
از آنجا كه حركت  معلمان در گذشته فاقد انسجام بوده است، پس از مدتي و شايد با تزريق مسكّن خاموش شده و براي مدتي جز شنيدن صداهاي پراكنده از آنان، حركتي مشاهده نمي شود.
در جريان حركت اعتراضي معلمان در سال هاي اخير نيز چون اين حركت فاقد انسجام بود نتوانست از فرصت هاي ممكن استفاده كند و خانواده فرهنگيان را فعالانه به حركت در آورد. لذا مشاهده مي كنيم كه در جريان اين حركت ها عناصر فرصت طلب وارد صحنه شده و نظام سياسي را رو در روي معلمان قرار داده اند، علاوه بر عوامل فوق الذكر به اعتقاد نگارنده آسيب پذيري حركت معلمان را مي توان در ابعاد زير بررسي كرد:
عدم توجه به امر آموزش در سطح كلان و ملي: در سطح كلان و ملي، پايين بودن اعتبارات آموزشي نسبت به ساير بخش ها و پايين آمدن ارزش علم و دانش در سطح افكار عمومي سبب شده است نيروهاي كار آمد و توانمند جذب مراكز آموزشي و فرهنگي شوند كه پيامد اين امر پايين آمدن سطح فرهنگ جامعه و ضعيف و ناتوان شدن مربيان آموزشي شده است.
عدم رشد سازمان هاي غيررسمي معلمان: وجود جو بي اعتمادي در جامعه فرهنگيان سبب شده است تا معلمان نسبت به يكديگر اعتماد كافي نداشته باشند و نيز بازار شايعه پراكني و هجويات باعث ايجاد نوعي بدبيني و عدم امنيت شغلي شده كه در نهايت مانع اساسي در عدم رشد سازمان هاي غيررسمي در آموزش و پرورش شده است.
مشكلات مالي: بيشتر تشكل هاي صنفي به دليل عدم ارتباط با كانون هاي ثروت و قدرت و نيز عدم پرداخت حق عضويت از سوي اعضا در انتشار و تكثير اطلاعيه ها، انتشار جزوه هاي آموزشي، انتشار نشريه، نداشتن امكانات اوليه داراي مشكلات عديده اي هستند كه از ابتداي شروع فعاليت گريبانگير آنها خواهد بود، در حالي كه برخي ديگر از تشكل ها تحت حمايت دولت بوده و از بودجه عمومي وزارتخانه  ارتزاق مي كنند.
ضعف تئوريك و پايين بودن سطح نگرش برخي از فرهنگيان: تمامي تشكل هاي موجود در آموزش و پرورش تاكنون طرحي مدون در باره وضعيت حاكم بر آموزش و پرورش و مشكلات اصولي فرهنگيان ارائه نداده اند و اين موضوع سبب شده است تا همواره اين تشكل ها مطالباتشان به صورت شعارهاي سطحي مطرح شود. تشكل هاي صنفي موجود در آموزش و پرورش براي آن كه در آينده حرفي براي گفتن داشته باشند، بايد ابتدا اقدام به افزايش سطح بينش معلمان كرده در حوزه سازماني خود مباني تئوريك محكم و درستي پيدا كنند تا بتوانند مسايل گوناگون آموزش و پرورش را تبيين كنند.
زير سؤال رفتن منزلت اجتماعي معلمان و نداشتن امنيت شغلي: معمولاً عدم توجه به امر آموزش در سطح كلان و استفاده از فضاهاي آموزشي و تريبون هاي رسمي كشور و... كه موجبات زير سؤال رفتن منزلت اجتماعي معلمان را فراهم ساخته، سبب شده است معلمان باور به اين كه مي توانند تحول و تغيير بيافرينند، را از دست بدهند.
مديران سازمان هاي رسمي: برخي از مديران سازمان هاي رسمي آموزش و پرورش، به دليل اين كه معمولاً خود به صورت غير انتخابي بر سر كار آمده اند، اعتقاد اندكي به تشكل هاي صنفي در آموزش و پرورش دارند و به همين خاطر در بسياري از موارد چون با مسايل حقوق صنفي معلمان روبه رو مي شوند، واكنش نامناسبي نشان داده و با استفاده از اهرم هاي اداري همكاراني را كه علاقه مند به دنبال كردن اين گونه مسايل هستند، از صحنه خارج مي كنند و به همين خاطر مشاهده مي كنيم كه معلمان كمتر حاضر مي شوند در امور صنفي مشاركت كرده و يا فعاليت در تشكل ها را دنبال كنند.
</TEXT>
</DOC>
<DOC>
<DOCID>HAM2-851217-074</DOCID>
<DOCNO>HAM2-851217-074</DOCNO>
<ORIGINALFILE>/1385/851217/world/_asib.htm</ORIGINALFILE>
<ISSUE>پنجشنبه 17 اسفند 1385</ISSUE>
<DATE calender="Western">2007-03-08</DATE>
<DATE calender="Persian">1385/12/17</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
دريچه
</TITLE>
<TEXT>
شما يك معجزه ايد...
پروين قائمي
هر لحظه عمر ما، لحظه اي است برگشت ناپذير و منحصر به فرد. لحظه اي يگانه كه براي ابد از دست مي رود... ما در اين لحظات يگانه چه چيزهايي را به شاگردان مان ياد مي دهيم؟ يادشان مي دهيم كه دو به علاوه دو مي شود چهار و يا پاريس پايتخت فرانسه است؟!قرار است چه موقع به آنها ياد بدهيم كه هستند و چرا به دنيا آمده اند و هدف خداوند از خلقت آنها چه بوده است؟
ما بايد به تك تك آنها بگوييم كه معجزه خلقت هستند. بايد به تك تك آنها بگوييم كه كسي نظير آنها هرگز به دنيا نيامده و هرگز هم به دنيا نخواهد آمد. به آنها بگوييد كه نه در ظاهر و نه در ذهن و احساس و انديشه، به هيچ كس شباهتي ندارند و ببينيد كه اين حس يگانه بودن چقدر باشكوه است! به آنها بگوييد توانايي اين را دارند كه يك شكسپير، بتهوون يا ميكل آنژ ديگري بشوند. به آنها بگوييد كه وقتي بزرگ شوند، آنها هم مي توانند در دل فرد ديگري اين باور را بنشانند كه او هم يگانه است.بايد كار كرد... همه ما بايد كار كنيم... چون اين حقيقت آشكار را از ياد برده ايم و تا خودمان باور نكنيم، چطور مي توانيم به كودكانمان بقبولانيم؟
روشهاي تربيتي ناكارآمد
مهر: معاون پرورشي و تربيت بدني وزارت آموزش و پرورش استفاده از روشهاي مستقيم در تربيت ديني را كم اثر خواند.
سيد باقر پيش نمازي گفت: صرف دادن اطلاعات ديني به دانش آموز، تربيت ديني به همراه نخواهد داشت و بايد سعي شود به سوي ارائه برنامه هاي پرورشي در قالب هاي بصري حركت كنيم.
او اذعان داشت: در فضاي رقابتي شديدي كه دهها تريبون نسل جوان را هدف گرفته اند استفاده از روش هاي سنتي گذشته پاسخگوي نيازهاي جامعه نيست. وي تصريح كرد: تصدي گري مستقيم، غفلت از انرژي دانش آموزان، فراموشي نقش تربيتي معلمان و فقدان نظام درختي براي درگير كردن دانش آموزان در مسائل تربيتي از مهمترين آسيب هاي نظام تعليم و تربيت است.
</TEXT>
</DOC>
<DOC>
<DOCID>HAM2-851217-075</DOCID>
<DOCNO>HAM2-851217-075</DOCNO>
<ORIGINALFILE>/1385/851217/world/_asib.htm</ORIGINALFILE>
<ISSUE>پنجشنبه 17 اسفند 1385</ISSUE>
<DATE calender="Western">2007-03-08</DATE>
<DATE calender="Persian">1385/12/17</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
پنجره
آيا وضع  آموزش خوب شده است؟
</TITLE>
<TEXT>
محمدجواد سليماني
روز دوشنبه 30 بهمن در صفحه 21 از دكتر حسين احمدي، معاون آ موزش و پرورش عمومي وزارت آموزش و پرورش مقاله اي منتشر شد كه در آن، وي با ارائه آمارها و توضيحاتي، اعلام كرده بود كه وضع آموزش و پرورش در دوره ابتدايي از لحاظ كمي و كيفي بهبود يافته است. در سرآغاز آن مطلب از كارشناسان آموزش و پرورش خواسته بوديم تحليل خود از مقاله دكتر احمدي را به رشته تحرير درآورند. آن چه در پي مي آيد مطلبي است كه توسط محمدجواد سليماني، مدير دبستان ميثم از منطقه 17 آموزش و پرورش تهران نوشته شده است. وي مدعي است كه به اتهام ها پاسخ داده است.
در دوره ابتدايي تلاش مي كنيم، شهروندان خوبي براي زندگي در يك محيط متعادل اجتماعي تربيت كنيم. همچنين در اين دوره نقش دوره آموزش و پرورش عمومي را به عنوان زيربناي تغيير و يا ايجاد رفتار مطلوب درك نموده و نيز مي پذيريم كه توجه شديد و زايدالوصف به ارزشيابي و امتحان و غفلت از جنبه هاي ديگر آموزش و پرورش در دوره عمومي، از نكات مهم و حائز اهميت است.
ولي آنچه جاي تأمل دارد بررسي نتايج اقدامات آموزش و پرورش حداقل از سال 1370 تا سال 1384 است كه به عقيده معاونت محترم وضع مان خوب شده است. درست است در طي سال هاي فوق الاشاره از نظر آماري بهبودي نسبي حاصل شده، ولي لازم است بررسي كنيم كه كيفيت آموزشي ما چگونه بوده و اين بهبود وضعيت آماري به چه قيمتي تمام شده است.
لازم است ابتدا سه ضلع مثلث يعني خانواده، دانش آموز و معلم مورد بررسي قرار گيرد.
الف)معلمان در طول 10 سال گذشته، نسبت به معلمان سنوات قبل از آن، حداقل از نظر ارتقاي تحصيلي وضعيت آماري بسيار مناسبي دارند.
ب)دانش آموزان از نظر سواد اجتماعي و اطلاعات عمومي در مقايسه با دانش آموزان ده سال پيش از سطح علمي بالاتري برخوردارند.
ج)سطح سواد والدين نسبت به والدين 10 سال قبل به مراتب بالاتر و نسبت به وضعيت تحصيلي دانش آموزان حساسيت بيشتري نشان داده و مشاركت بيشتري در امر آموزش دارند.
حال با توجه به بهبود اضلاع آموزش، بايد نتيجه  بهتري نيز حاصل شود ولي آيا واقعاً اين گونه است و اگر نبود سهل گيري هاي آموزش و پرورش خصوصاً در آيين نامه امتحانات؛ آيا آمارها حكايت از بهبود كمي وضع آموزش و پرورش عمومي داشت؟ آيا تحقيق و پژوهش يا نظريه علمي وجود دارد تا علت ترك تحصيل دانش آموزان خصوصاً در دوره راهنمايي را بيان كند؟ آيا دبيران دوره راهنمايي، آموزگاران دوره ابتدايي را متهم به سهل گيري و ارتقاي تحصيلي  دانش آموزان با كيفيت بسيار پايين نمي كنند؟ آيا دانش آموزاني كه طبق ضوابط و بر اساس آيين نامه امتحانات قبول شناخته مي شوند و دوره ابتدايي را پشت سر مي گذارند(طبق اعلام معاونت محترم 5/97 درصد دانش آموزان در سال 84)مي توانند دوره راهنمايي را نيز با موفقيت پشت سر بگذارند؟در بند 4 پاسخ به اتهام ها، به اثرات تربيتي عدم ارتقا و مردودي اشاره شده است. آيا جلوگيري از اثرات تربيتي مي تواند دليل موجهي براي ارتقا و قبولي دانش آموزان، ولو به قيمت ترك تحصيل در پايه هاي بالاتر به علت عدم توانايي در تحصيل در پايه هاي بالاتر باشد. به نظر مي رسد معاونت محترم مي توانند با يك نظرسنجي علمي از معلمين، نتيجه سهل گيري هاي آموزش و پرورش را مورد بررسي قرار دهند تا روشن شود چه هزينه سنگيني را تاكنون پرداخت كرده ايم كه اثرات تخريبي آن كمتر از اثرات تربيتي عدم ارتقا و مردودي نيست.در بند 5 و 7 به كاهش اتلاف و مردودي در دوره آموزش ابتدايي اشاره شده است. جلوگيري از افت تحصيلي، بسيار مناسب و از وظايف متصديان آموزش و پرورش است. ولي من بر اين عقيده ام كه راه كاهش افت تحصيلي را خوب انتخاب نكرده ايم و اين ره كه مي رويم به تركستان است.
در بند 8، 9 و 10، در مورد خسارت هاي اقتصادي و مجموع هزينه هاي برآورده شده ناشي از پديده شكست تحصيلي بر دولت و خانواده ها اشاره گرديده است و تلاش براي كاهش آن امري معقول و مناسب است، ولي واقعاً اگر مسئولان آموزش و پرورش شم اقتصادي به اين قوي اي دارند، چرا اوضاع و احوال معلمان اين است.
در ثاني آيا هزينه هاي تحميل شده به دولت را در تمامي عرصه ها كنترل نموده ايم و مانده است همين مورد كه اگر كاهش يابد، مدينه فاضله مي شود. اگر هزينه هايي را كه رياست محترم جمهوري اسلامي شخصاً به آن اشاره نموده اند(مديران پروازي)، همايش هاي آن چناني كه بعضي اوقات شاهد برگزاري آنها هستيم و صدها مورد ديگر كاهش يابد، بهتر نيست، تا اين كه هم و غم خود را معطوف به اين نكته در آموزش و پرورش نماييم، در صورتي كه صدها مشكل مهم تر از اين وجود دارد كه آموزش و پرورش به آن مبتلاست.
در بند 12 به استدلال طرفداران مردودي و عدم پژوهش و نظريه علمي در تأييد استدلال آنان اشاره شده است. اي كاش اين مقام محترم به پژوهش يا نظريه علمي اشاره مي كرد كه عدم مردودي و ارتقاي دانش آموزان ضعيف به ادامه تحصيل آنها حداقل تا پايان دوره آموزش و پرورش عمومي منتج گرديده است.
</TEXT>
</DOC>
<DOC>
<DOCID>HAM2-851217-076</DOCID>
<DOCNO>HAM2-851217-076</DOCNO>
<ORIGINALFILE>/1385/851217/world/_cinew.htm</ORIGINALFILE>
<ISSUE>پنجشنبه 17 اسفند 1385</ISSUE>
<DATE calender="Western">2007-03-08</DATE>
<DATE calender="Persian">1385/12/17</DATE>
<CAT xml:lang="fa">ادب و هنر.هنر.سینما</CAT>
<CAT xml:lang="en">Literature and Art.Art.Cinema</CAT>
<TITLE>
گفت وگو با مارتين اسكورسيزي، كارگردان فيلم جدا افتاده
بازگشت به رينگ بوكس
</TITLE>
<TEXT>


 زندگي ام بيش از آنكه تحت تاثير جوايز سينمايي باشد با فيلمسازي سپري شده است
مارتين اسكورسيزي در شرايطي سرانجام اسكار گرفت كه عده اي اعتقاد داشتند جدا افتاده فيلم چندان شاخصي در كارنامه اش به شمار نمي آيد. اگر ملاك، آثار اسكورسيزي باشد جدا افتاده فيلم متوسطي است، ولي اگر آن را با ساير نامزدها مقايسه كنيم، بايد گفت فيلم يك سر و گردن از تمام رقبايش بالاتر است. اسكورسيزي مي گويد لحظه دريافت اسكار را هرگز فراموش نخواهد كرد.
* زماني كه نام شما به عنوان دريافت كننده جايزه اسكار بهترين كارگردان اعلام شد، عده زيادي در سالن ابراز احساسات كردند و تشويق شما براي دقايقي ادامه داشت. عكس العمل شما به دريافت اين جايزه پس از اين همه مدت چيست؟
- اين لحظه بسيار بزرگي براي من بود، البته من بايد بگويم مفهوم اين عبارت را كه برخي در مورد من گفته اند و امسال را سال اسكورسيزي خوانده اند، متوجه نمي شوم. من ظرف 36 سال گذشته فيلمهاي زيادي ساخته ام كه البته جايزه اي دريافت نكرده اند، ولي به هر حال تداوم كار براي من امكان پذير بوده است. اما من از دريافت اين جايزه خوشحالم و به همان اندازه از اعطاي جايزه بهترين فيلم به جداافتاده متعجب هستم. البته تعجب من بيشتر به دليل دريافت جايزه انجمن كارگردانان آمريكا بود، چرا كه عادت به دريافت آن نداشتم!
من هميشه فيلمسازي را  دوست داشتم و زندگي ام بيش از آنكه تحت تاثير جوايز سينمايي باشد با فيلمسازي سپري شده است. اما امسال من جايزه اي را دريافت كردم كه مورد تشويق سايرين قرار گرفت و به همين خاطر از اين بابت خوشحالم.
* از اينكه دوستانتان اين جايزه را به شما اهدا كردند چه احساسي داريد؟
- دريافت جايزه از آنها لحظه فوق العاده اي بود. دوستي من با فرانسيس فوردكاپولا، جورج لوكاس و استيون اسپيلبرگ به سالهاي 1969 و 1970 برمي گردد. در سال 1970 من به سانفرانسيسكو رفتم تا فيلم جديد او را در سينماي تازه اي كه لوكاس خريده بود ببينم. فرانسيس همچون برادر بزرگتر در زندگي ام نقش داشته است و من با آنها در دهه 1970 و اوايل دهه 1980 همكاري نزديكي داشتم و ما در به ثمر رسيدن چند فيلمنامه مان واقعاً موثر بوديم.
* همه ما مي دانيم كه شما كارگردان بزرگي هستيد، اما علاوه بر آن يكي از بزرگترين آرشيو هاي سينمايي را در اختيار داريد. نظر شما در باره عصر ديجيتال در سينما چيست؟
- من به همراه فرانسيس فوردكاپولا، استيون اسپيبلرگ و جورج لوكاس از اعضاي اصلي بنياد فيلم هستيم. اين بنياد در تلاش است تا آثار قديمي و كلاسيك دنياي سينما را از ورطه نابودي نجات دهد، اما به نظر من شيوه فيلمسازي ديجيتالي هم دچار افت و خيز خواهد شد و ما بايستي هميشه آماده برخورد با پديده هاي جديد باشيم. حفظ فيلم  با استفاده از نگاتيو هنوز منسوخ نشده و ما فيلم هاي قديمي را در اين فرصت حفظ مي كنيم. براي مثال انجمن رسانه هاي خارجي هاليوود امسال مبلغي را در اختيار بنياد فيلم قرار داد تا فيلم كفش هاي قرمز مايكل پاول را بازيابي كنيم.
* اما برخي مطرح مي كنند كه فيلمسازي ديجيتال با توجه به هزينه هاي اندك مي تواند رشد سريعي داشته باشد؟
- اين مشكل جدي است، چون در بسياري از كشورهاي آسيايي و به ويژه شرق آسيا در كره جنوبي، ژاپن و چين اين شيوه در حال گسترش است، اما تعدد عناوين فيلمها امكان بررسي دقيق تر آنها و در مرحله بعد آرشيوبندي شان را با مشكلات جدي مواجه مي كند.
* شما از استادان مسلط تاريخ سينما هستيد. آيا در فيلم جداافتاده از چند سكانس مشهور فيلم هاي هاوارد هاوكز هم الگوبرداري كرده بوديد؟
- در چند صحنه اين اتفاق افتاده، ولي اين الگوبرداري ها به شكل آزاد انجام شده و نمي توانم به فيلمهاي هاوكز در اين رابطه اشاره كنم.
* بجز اين، الگوبرداري هاي ديگري نيز صورت گرفته؟
- يكي از نقاط قوت فيلمنامه بيل موناهان پايان فيلم است كه طي آن همه كشته مي شوند، گرچه اين پايان از ابتدا در فيلمنامه او وجود داشت ولي من هرگز تماشاي فيلم دشمن مردم با بازي جيمز گاگني در اكران مجدد را فراموش نمي كنم؛ آن زمان 10 سال داشتم و از همان موقع صداقت فيلم در ذهن من نقش بست.
* آيا زماني كه اسم شما در سالن خوانده شد، لغت بالاخره در ذهن شما نقش بست؟
- اين سوال خوبي است. من در بيرون سالن به همسرم در باره همين بالاخره چيزهايي گفتم. اين جايزه خوبي بود كه من سالها به انتظارش بودم، چون مي توانست دنياي فيلمسازي را متحول كند، اما من از اتفاقي كه افتاد خوشحال هستم. زماني كه خنده را برروي لبان استيون اسپيلبرگ ديدم، مطمئن شدم كه اتفاق خوبي رخ مي دهد و گرچه مدت زيادي طول كشيد تا به اينجا برسم، از اين قضيه راضي ام.
* در برخي مطبوعات خبر ساخت دنباله جداافتاده را شنيديم. آيا شما در اين دنباله دخالتي داريد يا اينكه دنباله اي براي يكي از فيلمهاي قديمي تان در نظر داريد؟
- ما در همان شب اكران افتتاحيه فيلم جداافتاده پيرامون فيلم ديگري صحبت مي كرديم، ولي فيلم ما به احتمال فراوان به روزهاي شروع داستان برمي گردد و يك دنباله نخواهد بود. من از حضورم در اين فيلم مطمئن نيستم، ولي همه چيز به فيلمنامه بستگي دارد.
* ظاهرا شما به استوديو وارنر گفته بوديد كه در تبليغات براي اين فيلم از همه امكاناتش استفاده كند.
- بله، چون احساس مي كردم اين فيلم مي تواند در گيشه موفق باشد، ولي در آن زمان حساب جدي روي اسكار باز نكرده بودم.
سعي نمي كنم خودم را با اين اسكار گول بزنم چون امنيت كامل در سينماي امروزي بي معني است و دريافت يا عدم دريافت جايزه چندان تاثيري بر آن ندارد
* اما شرايط ساخت اين فيلم كاملاً متفاوت بود!
- من هميشه براي فيلمسازي نياز به تمركز كامل داشتم، چون در غير اين صورت سرنوشت فيلمهايم نامشخص بود. اكثر فيلمهاي اصلي من فيلمهايي بودند كه در شرايط عادي شانسي براي ساخته شدن نداشتند. خيابانهاي پايين شهر، راننده تاكسي و البته گاو خشمگين، البته براي رفقاي خوب و دارودسته هاي نيويوركي هم شرايط به همين صورت بود، بويژه اينكه دارودسته هاي نيويوركي يكي از علائق شغلي ام بود، ولي براي فيلم جداافتاده سعي كردم شرايط را براي خودم سخت نگيرم و بيشتر سعي كنم از فيلمسازي لذت ببرم.
* اما زماني گفته بوديد كه اگر جايزه اسكار را دريافت نكنم هيچ مسئله مهمي رخ نداده، چون بارها آن را از دست داده ام!
- مسئله اهميت دادن يا ندادن نيست. اكنون من براي اولين بار در اينجا ايستاده ام و از اين بابت راضي ام. در گذشته هم اولويت براي من در ساخت فيلمهاي مورد علاقه ام بوده تا دريافت جايزه.
* آيا از اينكه جايزه اسكار را براي فيلم جداافتاده و نه به شكل افتخاري دريافت كرديد، راضي نيستيد؟
- البته كه اهميت زيادي دارد، چرا كه هاوارد هاوكز و يا آلفرد هيچكاك فقط اسكار افتخاري دريافت كردند و رابرت  آلتمن نيز تا پايان عمر در حسرت يك اسكار بود.
* دريافت اين جايزه تا چه حد براي شما حاشيه امنيت به وجود مي آورد؟
- سعي نمي كنم خودم را با اين اسكار گول بزنم، چون امنيت كامل در سينماي امروزي بي معني است و دريافت يا عدم دريافت جايزه چندان تاثيري بر آن ندارد. اما من خودم را خوش شانس مي دانم، چون همكاران خوبي دارم. مايكل بالهاوس در پشت دوربين و تلما  شوميكر در كنار ميز تدوين هميشه مرا كمك مي كنند. من هيچ وقت نمي دانستم چطور يك فيلم اسكاري بسازم و هنوز هم فرمول آن را نمي دانم، بنابراين امنيت در فيلمسازي براي من مفهوم متفاوتي دارد. ساخت فيلم اسكاري هميشه براي من يك راز مبهم بود، ولي هر سال پس از عدم موفقيتي در دريافت جايزه ناچار بودم به رينگ بوكس برگردم و مبارزه را براي ساخت فيلم بعدي آغاز كنم، چون كار ديگري از دستم برنمي آمد!
* آيا بار ديگر اين جايزه را دريافت خواهيد كرد؟
- جايزه براي من به معناي امكان پذير بودن فيلمسازي است، حال اين فيلم در سالن هاي سينما ديده شود و يا 10 سال بعد در دستگاه هاي خانگي.
</TEXT>
</DOC>
<DOC>
<DOCID>HAM2-851217-077</DOCID>
<DOCNO>HAM2-851217-077</DOCNO>
<ORIGINALFILE>/1385/851217/world/_cinew.htm</ORIGINALFILE>
<ISSUE>پنجشنبه 17 اسفند 1385</ISSUE>
<DATE calender="Western">2007-03-08</DATE>
<DATE calender="Persian">1385/12/17</DATE>
<CAT xml:lang="fa">ادب و هنر.هنر.سینما</CAT>
<CAT xml:lang="en">Literature and Art.Art.Cinema</CAT>
<TITLE>
چشم انداز
اسكار براي فيلمي كه از جنس اسكار نبود
</TITLE>
<TEXT>
ترجمه: اميررضا نوري زاده
جدا افتاده فيلمي هوشمندانه و سرگرم كننده بود، اما آيا اين بهترين فيلم مارتين اسكورسيزي تا به حال محسوب مي شد؟ پاسخ تمامي منتقدان سينما منفي است. البته همه از اعطاي جايزه اسكار به اين استاد مسلم سينما در ششمين نامزدي اش خوشحال شدند ولي اين جايزه از نظر آنها تكرار يك قانون نانوشته آكادمي بود. جايزه هميشه به بهترين فيلم يك كارگردان اهدا نمي شود.
بسياري از علاقمندان فيلم هاي اسكورسيزي هنوز ناديده گرفته شدن او در سال 1981 براي فيلم گاو خشمگين(در مقابل آدم هاي عادي رابرت ردفورد)و يا در سال 1991 براي فيلم رفتار خوب  (در مقابل با گرگها مي رقصد از كوين كاستنر)را يك جنايت نابخشودني مي دانند. جاناتان كونتز مدرس تاريخ سينما در دانشگاه ucla در اين زمينه مي گويد: جدا افتاده فيلمي نيست كه تاريخ نگاران سينما آن را گاو خشمگين بدانند اما گاهي اوقات جوايز بهتر، فيلمي را در نگاه علاقمندان برجسته مي كند. ارزش اين جوايز زماني تيتر مي شود كه از ياد نبريم رابرت آلتمن و آلفرد هيچكاك هرگز اسكار كارگرداني را دريافت نكرده اند، بلكه يك اسكار نمادين به پاس فعاليت هاي سينمايي شان به آنها اهدا شد. اما اين فقط محدود به كارگردانها نمي شود و اگر از علاقمندان جدي سينما بپرسيد، مي توانند فهرست بلند بالايي از هنرپيشه هاي مرد و زن را به شما ارائه دهند كه براي بازي هاي نه چندان  چشمگير برنده اسكار شدند. بازي فوق العاده بت ديويس در فيلم از اسارت انساني در سال 1935 ناديده گرفته شد تا در سال بعد براي بازي در فيلم خطرناك كه لئونارد مالتين آن را كم اهميت خواند، اسكار بگيرد. اليزابت تيلور با وجود درخشش در فيلم گربه روي شيرواني داغ در سال 1959 به اسكار نرسيد ولي در سال بعد در فيلم باتر فيلد8 اسكار گرفت.نمونه تازه تر اين قضيه در مورد آل پاچينو رخ داد كه هفت بار براي بازي در فيلم هايي چون پدرخوانده 1 و 2 و بعدازظهر سگي نامزد شد ولي در نهايت اسكار را براي بازي در فيلم صرفاً تجاري بوي خوش زن گرفت. تام اونيل از نويسندگان پرسابقه روزنامه لس آنجلس تايمز معتقد است: آخرين اولويت براي داوران اسكار، كيفيت كار است و گاهي اوقات جبران اشتباهات گذشته در اولويت اصلي قرار مي گيرد و گاهي ديگر ارتقاي جايگاه يك هنرپيشه در هاليوود از هر چيز ديگري بهتر جلوه مي كند، مثل اسكاري كه براي فيلم ساعت ها به نيكول كيدمن اعطا شد يا اسكار بهترين هنرپيشه براي راسل  كرو در فيلم گلادياتور اين جوايز هر دو آنها را بدل به يك ستاره بين المللي كرد.
براي مثال چرا پيتر اوتول براي فيلم لورنس عربستان اسكار نگرفت؟ چون رقيبي جدي به نام گريگوري پك داشت كه براي كشتن مرغ مقلد جايزه گرفت!
ريچارد والتر نيز در مورد جايزه اسكار اسكورسيزي مي گويد: به عقيده من جايزه اي كه به او اهدا شد، جبران قاطعانه ناديده گرفتن شاهكارهايي است كه او ظرف چند دهه ارائه كرده است و چون اينكه جدا افتاده از جمله ضعيف ترين فيلم هاي اسكورسيزي در سال هاي اخير است كه بيشتر زمان آن به پخش مكالمات چند مرد و گاهي يك زن با گوشي موبايل مي گذرد! آكادمي اسكار بايد زماني از يك نفر ستايش كند كه فيلم خوبي ساخته است و گرنه چرا بايد نامزدان ديگر بنشينند و ببينند كه يك فيلم كم اهميت تر برنده مي شود؟
اين مسئله در مورد اسكار جنيفر هادسن هم تكرار شده و او اسكار را در شرايطي براي فيلم دختران رويايي برد كه براي نخستين بار در مقابل دوربين قرار مي گرفت و بازي خوب دو هنرپيشه فيلم بابل ناديده گرفته شد.تنها اسكار منطقي امسال به فارست ويتاكر براي فيلم آخرين پادشاه اهدا شد كه نشان مي داد بازي او به قدري قوي بوده كه اجازه مصلحت انديشي به داوران اسكار و اهداي جايزه به پيتر اوتول براي فيلم ونوس را نداده است.
نيويورك تايمز - 1 مارس
</TEXT>
</DOC>
<DOC>
<DOCID>HAM2-851217-078</DOCID>
<DOCNO>HAM2-851217-078</DOCNO>
<ORIGINALFILE>/1385/851217/world/_cultw.htm</ORIGINALFILE>
<ISSUE>پنجشنبه 17 اسفند 1385</ISSUE>
<DATE calender="Western">2007-03-08</DATE>
<DATE calender="Persian">1385/12/17</DATE>
<CAT xml:lang="fa">علمی فرهنگی</CAT>
<CAT xml:lang="en">Science and Culture</CAT>
<TITLE>
درباره سريال به نمايش درآمده جابرابن حيان
شخصيت هايي از ديروز براي زندگي امروز
</TITLE>
<TEXT>


حسن جوهرچي و علي رام نورايي در نمايي از مجموعه جابرابن حيان
از ابتداي ايام محرم شاهد پخش سريال تلويزيوني جابرابن حيان بوديم. اين سريال به پيشنهاد شبكه الكوثر ساخته شده است، اما به تناسب نياز در اين ايام پخش اين سريال از شبكه 3 سيما آغاز شد. جابرابن حيان را جواد افشار كارگرداني كرده است؛ كسي كه در ايام ماه مبارك رمضان سريال روز رفتن را داشت. وي كار هنري را با تعزيه شروع كرده است و علاقه به تاريخ به خصوص تاريخ اسلام را از آن دوران دارد. نويسندگي سريال جابرابن حيان با ابراهيم علي برزي بود و تهيه كنندگي آن با حجت الاسلام محمدتقي انصاري. بعد از پايان يافتن نمايش اين سريال و همين طور تعاريف و انتقادهايي كه از اين سريال صورت گرفت و با توجه به احتمال پخش مجدد قسمت هايي از اين سريال، بي مناسبت نيست كه با گذشت پخش آن از فاصله دورتري به نكات قوت و ضعف آن بپردازيم.
مريم درستاني
ابراهيم علي برزي كه در زمينه ساخت سريال هاي مذهبي و تاريخي در شبكه الكوثر فعاليت داشته است تاكنون سريال سلمان فارسي، حكايت هاي تاريخ و خورشيد هاي بي غروب را براي اين شبكه ساخته است. او درباره شكل گيري ابتدايي جابرابن حيان گفت: قرار بود سريالي درباره دوران امام صادق(ع)كه به عصر شكوفايي فرهنگ شيعه معروف است بسازيم اما چون آن دوره دانشمندان زيادي در محضر امام صادق(ع)شاگردي كرده بودند و آدم هاي برجسته اي بودند كه نپرداختن به آنها باعث لطمه به قصه مي شد، به همين خاطر به لحاظ سياسي و نظامي و اهميتي كه آن دوره داشت يعني از زمان سقوط حكومت امويان و روي كار آمدن حكومت عباسيان را مورد توجه قرار داديم و از كساني كه شاگرد امام صادق(ع)بودند مثل بصري، مفضل، زراره و جابرابن حيان و... استفاده كرديم. علي  برزي با توجه به شخصيت متفاوت جابرابن حيان در ميان ديگر شخصيت هاي علمي آن زمان گفت: شايد محمد جابرابن حيان را به اسم بشناسند، اما كمتر مي دانند كه او هم فقيه بوده، هم طبيب، هم ستاره شناس و هم اين كه در زمينه فقه و فلسفه نيز دستي داشته و همه او را به عنوان پدر علم شيمي مي شناسند. نويسنده سريال جابرابن حيان افزود: ما براي رسيدن به مستندات آن دوره از سه نفر محقق برجسته استفاده كرديم و به همراه يك كتاب 5 جلدي كه از درون آن داستاني درآمده با دستمايه كار داستاني كه آن را ديديد.
علي برزي در پاسخ به اين سؤال كه آيا براي ساخت يك اثر تاريخي و نويسندگي آن بايد آن قدر به تاريخ وفادار ماند كه بحث داستاني بودن آن را فراموش كرد؟ گفت: كار تاريخي و داستاني مجزا است و وقتي اين ها در كنار هم قرار بگيرند يا بايد داستان عقب نشيني كند يا تاريخ. به گفته نويسنده سريال مي توان، تلفيقي از اين دو را هم داشت اما چرا در جابرابن حيان تنها به تعريفي از تاريخ در آن زمان پرداخته مي شود؟نويسنده سريال درباره ديالوگ هاي نامتعارف سريال گفت: البته درباره ديالوگ هاي آن چيزي كه نوشته شده با آن چيزي كه به تصوير درآمده متفاوت است و كارگردان هنگام ضبط كار با اين توجيه كه آدم هاي منفي و مثبت سريال بايد ادبيات خاص خودشان را داشته باشند، ترجيح داده كه بعضي شخصيت ها كتابي و فاخر صحبت كنند و برخي ديگر به زبان عاميانه.
او در پاسخ به اين سؤال كه آيا فكر مي كنيد اين شيوه مي تواند جذابيت داشته باشد، گفت: به نظر من هم از ابتدا بايد همه شخصيت ها گويش يكساني داشته باشند يا به زبان تاريخي آن دوره و يا به زبان امروزي صحبت كنند و تنها تفاوت در ادبيات به كار رفته باشد. ابراهيم علي برزي در پايان گفته هايش با توجه به اين كه اين سريال قرار بوده براي شبكه جهاني الكوثر ساخته و پخش شود و نگرش آنها از ابتدا براي مخاطبان آن شبكه بوده، افزود: اگر قرار بود اين كار از ابتدا براي شبكه 3 ساخته شود ما شكل ديگري آن را مي نوشتيم و دوم اين كه مخاطبان شبكه الكوثر كساني هستند كه به لحاظ جنس، فرهنگ و زبان و ارزش ها تفاوت زيادي با ما دارند، آنها به اطلاعات زياد مطرح شده در يك سريال تاريخي و مسايل سنگين علمي و اكتشاف بيشتر بها مي دهند.
شايد ديالوگ ها يك دست نباشد
نظرات محمدتقي انصاري در مقام تهيه كننده سريال نيز خواندني است. او تاكنون سريال هاي اصحاب امام علي(ع)و سريال پدر كه درباره زندگي امام خميني ره است را تهيه كرده كه از شبكه يك سيما هم به نمايش درآمده است. او درباره شكل گيري اوليه اين سريال گفت: از سال 80 تحقيقات درباره اين سريال را آغاز كرديم، يك سال تحقيق انجام داديم و نزديك سه سال طول كشيد تا  فيلمنامه نوشته شد و 2 ماه بازنويسي آن توسط من، نويسنده و كارگردان انجام شد.او به حمايت و تعريف از فيلمنامه جابرابن حيان پرداخت و انتقادهاي مطرح شده درباره اين سريال را مردود دانست و گفت: آن چيزي كه بيشتر مورد انتقاد قرار گرفته درباره ديالوگ هاي كار بوده است. به دليل اين كه جابرابن حيان خراساني است، بيشتر شخصيت ها مشهدي صحبت مي كردند. اگر زبير كه يك راهزن بود با جابر يك جور صحبت مي كردند باورپذيري اش براي مخاطب مشكل مي شد. قبول دارم كه گاهي اين تفاوت ها از دست كارگردان دررفته است. حجت الاسلام انصاري در ادامه گفت: آيا آن زمان همه به شكل ادبي و فاخر صحبت مي كردند؟ اگر شما سريال مسافر ري و يا معصوميت از دست رفته را ببينيد اصطلاحات امروزي را مي بينيد. او درباره بودجه ساخت سريال گفت: ساخت اين سريال ده درصد از بودجه يك كار تاريخي بود. ما با اين بودجه شاهكار خلق كرده ايم از ديگر انتقادهايي كه به سريال جابرابن حيان وارد شده است خط اصلي داستان و پرداختن به داستان هاي فرعي سريال است. تهيه كننده سريال در اين باره گفت: شخصيت و زندگي جابرابن حيان روايت اصلي ما بود و از آنجايي كه قرار بود سريال داستاني- تاريخي بسازيم، از ابتدا تا انتهاي آن از منابع تاريخي استفاده كرديم. ولي براي آن كه حلقه هاي مختلف داستان به هم وصل شوند، داستان زبير را از چند كتاب وام گرفتيم و نخواستيم شخصيت قديس مآبانه اي براي جابرابن حيان متصور شويم. او انتقادات را فقط منحصر به گروه سازنده نمي داند؛ در اين باره او گفت: اگر سريال پروداكشن قوي ندارد مسئولين بايد پاسخگو باشند اما اگر از مستندات تاريخي استفاده شده در سريال ايراد گرفته شود، خوب ما حاضر به شنيدن آن هستيم. در هر حال به خاطر عدم پروداكشن قوي مثلاً براي اين كه از 500 نفر سياهي لشكر استفاده كنيم از 80 نفر استفاده كرديم و مجبور شديم صحنه را بسته بگيريم.
اگر كسي فرمول جديدي دارد رو كند!
جواد افشار به عنوان كارگردان سريال نيز در مقام دفاع از سريال پرداخت. او در ابتدا درباره كشش هاي دراماتيك سريال گفت: مي خواستيم در كنار پرداختن به مستندات تاريخي به كشش هاي دراماتيك هم توجه كنيم. داستان فرعي اين سريال مستند تاريخي ندارد. زلفا و زبير ابزاري بودند كه ما به شخصيت اصلي داستان اصلي مان بپردازيم و به شكل ساده و ملموس و صميمي وارد زندگي آدم هاي آن روز اين طبقه شويم. اين قصه كه قصه مكمل ما بود به بدنه اصلي ما گره خورده بود، به همين خاطر در طول داستان بايد تحول صورت مي گرفت تا كار درام جذاب تر شود.
ما به رويداد تاريخي پرداختيم و سعي كرديم وفاداري خود را به تاريخ حفظ كنيم. افشار در پاسخ به اين سؤال كه چرا خواستيد شخصيت ها به دو گونه ادبي و كوچه بازاري صحبت كنند گفت: اصلاً كجاي تاريخ سندي هست كه آدم ها آن زمان حتماً با بيان و لحن ادبي صحبت مي كردند؟! اين قراردادي است كه بعضي سازندگان كارهاي تاريخي رواج داده اند و مخاطب هم عادت كرده است اما اگر بخواهيم تحليل گرانه نگاه كنيم شخصيت ها و اقشار مختلف بايد همين شكلي باشند كه ما در سريال جابرابن  حيان عنوان كرديم. افشار در ادامه گفت: در كار مسافر ري خود داود ميرباقري هم مي گفت: آيا آدم بدها هم مثل آدم  خوب ها مثلاً حضرت علي(ع)صحبت مي كردند؟! خوب طبيعتاً اين طور نبوده. كارگردان جابرابن حيان نيز به روح اجرايي حاكم بر كار اعتقاد دارد و مي گويد: درست است يك جاهايي موفق بوديم و يك جاهايي اشتباه هم داشتيم اما اگر كسي در اجراي اين تفاوت موجود در لحن و بيان معادل ديگري براي كلمه هاي برو و برويد پيدا كرد به ما هم خبر بدهد. بهتر است كه اين تفاوت لحن و بيان را قائل شويم و اين عادت را بشكنيم. كارگردان جابرابن حيان در توضيح اين صحبت خود گفت: اگر كارگرداني بخواهد تفاوت ميان فرهنگ لمپنيسم و شخصيت هاي علمي را نشان دهد، چاره اي ندارد جز اين كه راهي كه ما رفتيم را برود مگر آن كه فرمول جديدي يافت شود.
</TEXT>
</DOC>
<DOC>
<DOCID>HAM2-851217-079</DOCID>
<DOCNO>HAM2-851217-079</DOCNO>
<ORIGINALFILE>/1385/851217/world/_cultw.htm</ORIGINALFILE>
<ISSUE>پنجشنبه 17 اسفند 1385</ISSUE>
<DATE calender="Western">2007-03-08</DATE>
<DATE calender="Persian">1385/12/17</DATE>
<CAT xml:lang="fa">علمی فرهنگی</CAT>
<CAT xml:lang="en">Science and Culture</CAT>
<TITLE>
نگاه
بحران بودجه يا تخصص؟
</TITLE>
<TEXT>
گروه ادب و هنر - نمي شود انتظار داشت كه بدون اختصاص بودجه كافي بتوان به سريالي هاي جذاب و خوش پرداخت رسيد. آن هم وقتي كه قرار است اين سريال كاري تاريخي باشد كه مستلزم دقت و هزينه بيشتري هم هست. اگر حق با سازندگان جابربن حيان باشد كه مي گويند بودجه كافي در اختيار نداشته اند مي شود برخي از ضعف هاي سريال را به ديده اغماض نگاه كرد. از جمله حقارت صحنه هايي كه قرار بوده پرجمعيت و عظيم باشند. ولي نمي شود كاري را كه از همان نقطه اول يعني نگارش فيلمنامه تا صحنه پردازي، دكوپاژ و بازي ها دچار ضعف ها و مشكلات بنيادين است را به صرف در اختيار نداشتن بودجه كافي، ارج نهاد و ضعف هايش را ناديده گرفت.
آيا درست است متني در مورد يك شخصيت تاريخي مثل جابربن حيان چنان نوشته شود كه شيوه مضحك ديالوگ نويسي اش اسباب تفرج و تفريح مخاطبان را فراهم كند؟ آيا قرار است از اين پس سريال هاي تاريخي سيما هم با اهدافي مشابه با طنزهاي شبانه توليد شوند؟
تلويزيون با شبكه هاي متعدد و پرتعدادش نياز به برنامه و سريال هاي زيادي براي پركردن آنتن دارد. اما مي شود انتظار داشت كه وقتي قرار به توليد مجموعه اي تاريخي است، مديران سيما كمي بيشتر تأمل كنند. چه در انتخاب فيلمنامه و چه در مورد كارگردان و ساير عوامل. جابربن حيان چه به لحاظ محتوايي و چه از نظر ساختار تيمي از پر ايرادترين مجموعه هاي سيما است؛مجموعه اي كه اگر به فهرست عوامل فني اش هم نگاه كنيم كمتر با نام آشنايي مواجه مي شويم. مشخص نيست اگر بودجه كافي وجود نداشته چه اصراري بر توليد سريال جابربن حيان بوده است؟
اين كه گذشت ولي مي توان انتظار داشت كه در مورد كارهاي بعدي تاريخي، هم بودجه مناسب به چنين مجموعه هايي اختصاص داده شود، و هم آدم هاي متخصصي براي ساخت سريال انتخاب شوند.
</TEXT>
</DOC>
<DOC>
<DOCID>HAM2-851217-080</DOCID>
<DOCNO>HAM2-851217-080</DOCNO>
<ORIGINALFILE>/1385/851217/world/_intep.htm</ORIGINALFILE>
<ISSUE>پنجشنبه 17 اسفند 1385</ISSUE>
<DATE calender="Western">2007-03-08</DATE>
<DATE calender="Persian">1385/12/17</DATE>
<CAT xml:lang="fa">سیاسی.سیاست داخلی</CAT>
<CAT xml:lang="en">Politics.Iran Politics</CAT>
<TITLE>
به مناسبت اربعين حسيني
از گذشته براي آينده
</TITLE>
<TEXT>


 هيچ حادثه و رخدادي را نمي توان يافت كه پس از گذشت حدود 14 قرن چنين زنده و بهنگام باشد
سالار ايران نژاد
در طول و عرض تاريخ اين كره خاكي قتل عام ها و كشتارهاي بسياري صورت گرفته كه هر يك از آنها داراي انگيزه و علت خاصي بوده، هريك از آنها داراي عمق خاصي از قساوت و سبعيت بوده است، هريك از آنها داراي بعد خاصي از نتايج و تبعاتي بوده كه پس از خود به جاي گذارده و خلاصه اين كه هركدام از آنها داراي ماهيت و ويژگي خاص خود بوده است. اما عموما داراي يك وجه اشتراك هستند و آن اين است كه با گذشت زمان به دست فراموشي سپرده شده و آنچه از آنها باقي  مانده نوشتارهاي تاريخي است كه بر صفحاتي از كاغذ نقش بسته و آن صفحات نيز در داخل جلدهاي كتبي محصور شده و در بخش كتاب هاي تاريخي كتابخانه و يا لابه لاي كتاب هاي شخصي افراد در قفسه يا گنجه خانه اي قرار گرفته اند و ديگر هيچ.
حادثه كربلا داراي ويژگي هايي است كه آن را از جميع حوادث و رخدادهاي تاريخ از بدو خلقت تاكنون، از آنهايي كه به ثبت رسيده و گفته شده و از آنهايي كه تا به امروز اثري كتبي يا خاطره اي از آنها باقي مانده است متمايز مي  نمايد، به گونه اي كه اگر كل تاريخ بشريت را كره زمين فرض كنيم و حوادث گوناگوني كه در طول تاريخ روي داده، ناهمواري ها و پستي و بلندي هاي زمين تصور نماييم، واقعه عاشورا به مثابه قله اورست خواهد بود كه به طور غيرقابل انكاري بلندترين و برجسته ترين قله دنياست و داراي آنچنان استحكام و عظمتي است كه گمان نمي رود عمر آن از عمر كره زمين كمتر باشد.
در اينجا ويژگي هاي عاشورا كه موجب برتري آن نسبت به ساير حوادث خون آلود جهان شده در قالب سه مرحله اصلي فرآيند يك انقلاب، يعني انگيزه، عمل و نتيجه، در موضع يك قضاوت بي طرفانه(نه از ديد يك مسلمان)و با يك نگرش تاريخي، در مقام مقايسه مختصري با ساير وقايع جهان تبيين و به اختصار تشريح مي  شود تا اثبات گردد كه اگر چه بعضي از وقايع برجسته تاريخ داراي بخشي از خصوصيات انقلاب حسين(ع)هستند، اما هيچ يك داراي كليه خصايص آن به طور يكجا نيستند.
الف)انگيزه: آنچه كه جرقه واقعه عاشورا را در دل و فكر رهبر آن مشتعل كرد كاملا ملموس و مشهود نيست، يعني انگيزه كسب مال و ثروت و يا شهرت و قدرت نبود، بلكه آنچه موجب حركت امام حسين(ع)گرديد، حق طلبي ايشان بود و مقابله با مظالم دستگاه حاكمه در راستاي جلوگيري از بناي ساختار كجي كه بر صحنه اسلام در حال ساختن بود. در ضمن آنچنان كه تاريخ گواهي مي  دهد، حركت حسين(ع)براساس حكم و يا دستوري از طرف خدا يا جدش(پيامبر اكرم)و يا پدر و برادرش نبوده كه گفته شود ايشان اجباري گريز ناپذير به انجام اين كار پرمخاطره داشت. اگر كاوه آهنگر عليه ضحاك قيام كرد براي آن بود كه پسرانش را ضحاك كشته بود، اگر اسپارتاكوس عليه امپراتور روم قيام كرد براي رهايي از رنج فيزيكي و يوغ بردگي بود. حتي اگر حضرت عيسي(ع)تا مرحله مصلوب شدن عليه ظلم هرودوس امپراتور زمان خود نداي وحدانيت سر داد به جهت آن بود كه حكم داشت و مامور مستقيم بود از طرف خداوند. اما حسين(ع)به ظاهر داراي هيچ يك از اين مشكلات نبود و يا اگر هم بود به اندازه اي بزرگ و غامض نبود كه به خاطرش جاني فدا شود و حتي در صورت سكوت، خود و خانواده اش از مال دنيا بي نياز و از رنج دنيا معاف مي  شدند، اما او نمي توانست بنشيند و نظاره گر ظلم و تعدي و تعيش و تكبر و تفاخر فزاينده نظام حاكم بر دنياي اسلام باشد؛ نظامي كه مي  رفت تا اصول اسلام نوپا را كه در آن زمان نهالي جوان و آسيب پذير بود به كلي از صحنه گيتي محو نمايد و يا از آن آييني برجاي گذارد كاملا متفاوت و احتمالا متضاد با رسالت اصلي آن.
امام حسين(ع)به وضوح مي  ديد اسلام كه براي مطرح كردن و معرفي نمودن آن، براي استقرار و پذيرش آن و براي ترويج و توسعه آن رنج ها و زحمات توصيف ناپذيري كشيده شده و خون هاي بسياري ريخته شده و شهيد نثار گرديده، حالا و پس از گذشت حدود 60 سال به سرعت سير قهقرايي طي كرد و به جاي ارائه ارزش هاي والاي اخلاقي، انساني و اجتماعي، مبلغ و مبشر ضد ارزش ها شده و بي عدالتي و عياشي و نفاق و حيله و فساد و تباهي و توطئه و تزوير و تمامي آنچه كه آيين محمدي(ص)براي محو آنها آمده است، در حال طرح و نشر است و لذا يا بايد مهر تأييد بر لب نهاده و روند تحولي را كه خاندان بني اميه ايجاد كرده بود بپذيرد و اگر تأييد هم نمي كند، سكوت كند و يا اين كه حداقل فرياد نكشد، يا بايد وارد عمل مي  شد.
فردي مانند حسين(ع)بايد بدون هيچ چشمداشت مادي، بدون هيچ پاداش دنيوي، بدون هيچ چشم انداز زيبايي از بازيافت مادي و دنيوي وارد عمل مي  شد و شد. رهبري انقلاب عاشورا جريان شيرين و زلال ايثار و آزادگي را به سوي كربلا جاري ساخت و در نينوا متمركز نمود تا عاشورا خلق شود. عاشورايي به طول 60 قرن.
ب)عمل: در طول تاريخ و عرض جغرافيا نبردهاي نابرابر زيادي صورت گرفته و قتل عام هاي بسيار و كشتارهاي وحشتناكي انجام شده كه بعضا خانواده و يا قومي را شامل مي  شده اند؛ اما در تحقق چنين وقايعي معمولا دو اصل حاكم بوده است: يكي ناآگاهي و ديگري جبر. به طور نمونه در اوايل قرن جاري تمام افراد خانواده تزار روسيه به دست نيروهاي بلشويكي قتل عام شدند. اما در اين رابطه اولا، تزار هيچ گاه فكر نمي كرد كه روزگاري كار خود و خانواده اش به اينجا بينجامد و قطعا هر زمان كه به پيش آمدن چنين واقعه اي يقين پيدا مي  كرد به هر طريقي از وقوع آن جلوگيري مي  كرد؛ اگر چه از طريق واگذاري قدرت و سلطنت و يا به هر شكل صحيح يا غلط ديگر.
ثانيا پس از دستگيري، به كلي اختيار از آنها سلب شد و تماما بدون حق دفاع يا اظهار نظر در مقابل جوخه اعدام قرار گرفتند. در مورد سلطان جلال الدين خوارزمشاه نيز با همين ماهيت اما به شكلي ديگر. ساير كشتارهاي قومي و خانوادگي نيز كمابيش داراي چنين وضعيتي بوده اند؛ اما در مورد حسين(ع)و خانواده اش وضعيت كاملا متفاوت بود. به اين ترتيب كه ايشان از همان اولين قدم مي  دانست كه پا در چه راهي مي  گذارد و احتمال پاياني ناخوشايند را پيش بيني كرده بود.
اما نكته جالب توجه و منحصر به فردي كه اين واقعه را با همه آ نچه كه توسط تمام انسان هاي عالم از ازل تاكنون ديده  و شنيده شده، متمايز كرده است، اين است كه رهبر اين نهضت در كليه اوقات و تا آخرين لحظه حيات مادي خود و خانواده و يارانش، حق انتخاب داشت و به شهادت تاريخ، هر لحظه كه اراده مي  كرد نه تنها مي  توانست مسير جريان را عوض كند و از واقعه جلوگيري كند، بلكه در امنيت و رفاه نسبي بقيه عمر خود را به سر كند. شرط لازم و كافي براي دستيابي به چنين آينده به ظاهر شيرين و مرفهي در يك عبارت خلاصه مي  شد: بيعت با يزيد. اما او چنين نكرد و عالما و عامدا تراژدي جگرسوز و جانگداز عاشورا را با خون خود و ياران و خاندانش به رشته تحرير درآورد.
قطعا در مقاطعي از زمان افرادي بوده اند كه نه گفته اند و مرگ را به جان خريده اند اما باز هم در مورد حسين(ع)وضع فرق مي  كند؛ زيرا ديگران فقط نه را به قيمت جان خود گفته اند، اما حسين(ع)به قيمت زندگي خود و بيش از هفتاد نفر از عزيزان خود گفت. كاري كه حسين(ع)در روز عاشورا كرد فقط در حد خواندن نوشتارها و شنيدن گفتارها، آسان و قابل تحمل و قابل باور است. حتي تجسم فاجعه و دردي كه رهبري انقلاب عاشورا بر خود پذيرفت، امري است بسيار دشوار و طاقت فرسا، ديدن مرگ دوستي عزيز و وفادار كه جان خود را بر كف تو نهاده؛ ديدن صحنه در خون غلتيدن برادري كه سال ها به طور بي شائبه و بي توقع سر در امر تو نهاده؛ مشاهده بريده شدن سر فرزندت كه تازه پا به مرحله بلوغ و جواني گذارده است؛ مشاهده پاره شدن رگ كودكت و فوران خون از گلوي كوچك او؛ قطعه قطعه شدن بستگاني كه پا در راه تو نهاده و به پشتوانه و اعتمادي كه به تو دارند و سرنوشت خود را به دست تو داده اند؛ حس كردن گرما و داغي ناشي از سوختن خيمه ها و چادرها و جان پناه خانواده ات و وحشت وصف ناپذير آنها؛ لمس كردن لب هاي خشكيده و بريان دختربچه ات كه از تو به عنوان رئيس و مسئول خانواده آب مي  طلبد و از همه بدتر و دردناك تر تصور چگونگي وضعيت زنان و فرزندان خود پس از اتمام فاجعه است.
گفتن اين عبارات فقط به زبان آسان است، اما حتي امكان تجسم اين صحنه ها نيز نمي تواند به خوبي در ذهن صورت گيرد. آيا مي  توان پشت ميز يا روي صندلي، با شكمي سيراب، در سايه اي مطبوع و خنك نشست و عاشورا را توصيف كرد؟ به هر حال حسين بن علي(ع)چنين صحنه ها، لحظات و مشاهداتي را با اختيار كامل انتخاب كرد تا بتواند دين خدا را از نابودي برهاند، در حالي كه پيشتر چنين انتخابي هيچ گاه صورت نگرفته است؛ در هيچ يك از عصرها و نسل ها؛ و اين است رمز قرار گرفتن در قله رفيع تاريخ بشريت. اين است وجه تمايز عاشورا با تمام روزهاي زمان از اول خلقت شب و روز تاكنون.
ج)نتيجه: اينك كه زمان نسبتا زيادي از تاسيس تمدن بشري مي  گذرد و تاريخ، وزن و جايگاه خود را پيدا كرده، برمي گرديم و به گذشته نگاهي مي  اندازيم، مسافتي را مي  بينيم تقريبا ناهموار و پرفراز و نشيب، آنيبال ها و اسكندرها، كوروش ها، نادرها، بابرها و ساير بزرگان و برجستگان تاريخ سياست و مديريت رفته اند و از آنها صرفا اسمي بر جاي مانده است و احتمالا اثري سنگي يا آجري كه در شرف فرسايش و انهدام است؛ اما در جايي از اين دشت لايتناهي كوهي ديده مي  شود عظيم و استوار با قله اي درخشان، برافراشته در يكي از تاريك ترين نقاط دشت تاريخ، آن كوه عاشورا و آن قله منور حسين بن علي(ع)است. اين واقعيتي است انكار ناپذير كه اگر در موضع قضاوت قرار گيرد همه مجبور به پذيرفتن آن خواهند بود، از دوست و دشمن، شيعه و غيرشيعه، مسلمان يا غيرمسلمان، ايراني يا خارجي.
اين يك واقعيت است كه هيچ حادثه و رخدادي را نمي توان يافت كه پس از گذشت حدود 14 قرن چنين زنده و بهنگام باشد.
عاشورا نه تنها تمامي اهداف مورد نظر شيعيان راستين علي(ع)را در زمان خود تامين كرد؛ بلكه كليدي شد براي در هاي بسته تمام انسان هاي وارسته و آزاديخواه جهان به طور اعم و مسلمان ظلم ستيز و مبارز به طور اخص، براي آينده پس از زمان خود، تا حال و در آينده.
</TEXT>
</DOC>
<DOC>
<DOCID>HAM2-851217-081</DOCID>
<DOCNO>HAM2-851217-081</DOCNO>
<ORIGINALFILE>/1385/851217/world/_musicw.htm</ORIGINALFILE>
<ISSUE>پنجشنبه 17 اسفند 1385</ISSUE>
<DATE calender="Western">2007-03-08</DATE>
<DATE calender="Persian">1385/12/17</DATE>
<CAT xml:lang="fa">ادب و هنر.هنر.موسیقی</CAT>
<CAT xml:lang="en">Literature and Art.Art.Music</CAT>
<TITLE>
مروري بر آنچه كه در سال 85 گذشت
يك سال موسيقي
</TITLE>
<TEXT>


عكس:محمد توكلي
در سال موسيقايي كه گذشت، چهره هاي ارزشمندي را از كف داديم كه فقدان شان جبران ناپذير است
سال، به طور قراردادي، عبارت است از يك دور كامل سيصد و شصت و پنج روزه. سال رسمي از اول فروردين شروع مي شود و تا آخر اسفند ادامه مي يابد. در حالي كه فضاهاي ديگر، سال خاص خود را دارند. مثل سال تحصيلي كه از اول مهر شروع مي شود و يا سال مالي كه در ارگانها و مؤسسات، تابع شروع و پاياني متفاوتي با روند بهار و تابستان و... است.
سال موسيقايي نيز از حدود دي و بهمن شروع مي شود. يعني اگر مبناي شروع را بزرگترين واقعه رسمي موسيقايي يعني جشنواره سراسري موسيقي فجر قرار دهيم، سال موسيقايي ما از دي- بهمن يك سال تا دي- بهمن سال ديگر است. بديهي است كه جشنواره موسيقي فجر، هميشه رأس دهه فجر برگزار نمي شود و بديهي تر اين كه تمام اتفاقات مهم در يك سال موسيقي، الزاماً  در فضاهاي رسمي و دولتي نيست. اگر چه سياستگذار و قدرت مدار اكثر زمينه ها، از توليد تا صدور مجوز زير نظر ارگان هاي مختلف دولتي است.
سيدعليرضا ميرعلي نقي
روند اتفاقات در موسيقي كشور را بايد در حوزه هاي مختلف بررسي كرد: نهادهاي سياستگذار، دانشگاه ها، بخش خصوصي و حتي خارج از كشور. چرا كه به هر حال بخشي از حيات موسيقايي ما در بيرون از مرزها و بين ميليونها ايراني مسافر در آن كشور ها مي گذرد. بويژه در آلمان، فرانسه و آمريكا كه فعاليت موسيقيدانان ايراني بارزتر است. فعاليت هاي ارزنده در شهرستانها، بويژه اصفهان نيز نبايد از نظر دور بماند. گرچه اطلاع رساني در اين زمينه بسيار ضعيف است.
نام چهارم يك سازمان
سال موسيقايي گذشته، آخرين تغيير قابل توجه در ساختار اداري وزارت فرهنگ و ارشاد اسلامي در ارتباط با موسيقي صورت گرفت. مركزي كه از بدو انقلاب تا به حال، سه نام را به خود ديده است، نام چهارم را نيز ديد: دفتر امور موسيقي و شعر كه البته مورد حمايت بيشتر شاعران و مورد انتقاد بعضي از موسيقيدانان قرار گرفت. موسيقيدانان معتقد بودند كه هنر موسيقي مستقل است و نه در بخش هنري و نه در بخش اداري نبايد با شعر و شادي مجاورت داشته باشد. اما توضيحات محمدحسين صفار هرندي، وزير فرهنگ و ارشاد اسلامي نيز براي بعضي از آنان قانع كننده بود. خلاصه اي از اين توضيحات را در بولتن هاي جشنواره فجر بيست و دوم مي توان خواند.متعاقب آن، انجمن موسيقي ايران به مديرعاملي بابك رضايي، خط مشي و اهداف جديد خود را عنوان كرد و اين انجمن كه بعد از تغييرات مديريتي، مدت زماني دچار ركود شده بود، افق تازه اي از فعاليت هاي آتي خود را با خبرنگاران رسانه ها در ميان گذاشت. خانه موسيقي ايران به مدير عاملي حميدرضا نوربخش،(خواننده شناخته شده اي كه اولين نوار كاست خود را همراه با استاد فرامرز پايور منتشر كرد)در صدد برنامه هاي تازه اي است،ولي گويا مشكلاتي چند، مانع شده تا چرخ فعاليت خانه موسيقي به نحو مطلوب گردش نكند.واحد موسيقي صدا و سيماي جمهوري اسلامي كه كار توليد و نظارت بر موسيقي هاي مورد پخش از رسانه هاي صوتي تصويري همگاني را به عهده دارد، با مديريت سيد محمد ميرزماني فعاليت مي كند. از حجم توليد موسيقي هاي به اصطلاح پاپ ايراني تا حد محسوس كاسته شده و اولويت با توليد آثاري است كه ريشه هاي فرهنگ ملي و مناسبت هاي آييني و مذهبي داشته باشند. تعداد قابل توجهي قطعات باارزش به مناسبت هاي گوناگون و ازجمله به تبرك سال پيامبر اعظم(ص)ساخته و پخش شده است.
مركز موسيقي حوزه هنري به مديريت رضا مهدوي(نوازنده سنتور)نيز تنها نهاد فعال دولتي در زمينه توليد آثار فاخر موسيقي در قالب كتاب و لوح فشرده است. سطح خوب كيفيت انتشارات اين مركز، اعم از كتاب و نوار و لوح فشرده و كنسرت هايي كه هراز گاهي برگزار مي كند، نشان دهنده توجه بخش دولتي به توانايي هاي نهفته در كار هنرمندان است كه به علت محروميت از حامي مناسب، در گوشه فراموشي به سر مي برند و آثارشان شناخته نمي شود.
همايش سراسري هنر انقلاب نيز از كارهاي مهمي بود كه به كوشش پژوهشگاه هنر و فرهنگ اسلامي در بهمن ماه برگزار شد. بخشهاي مختلفي از آن به شعر، هنرهاي تجسمي، معماري،  ادبيات و... بويژه موسيقي اختصاص داشت. بخش موسيقي آن با حضور هنرمندان بزرگ موسيقي انقلاب: محمدعلي گلريز و احمدعلي راغب و كارشناسي ايرج نعيمايي برگزار شد.اولين سخنران اين برنامه، هوشنگ جاويد بود و سيد عليرضا ميرعلي نقي نيز تحليلي خاص درباره موسيقي در انقلاب عنوان كرد و با گردانندگي او، جلسه پرسش و پاسخ بين آقايان گلريز و راغب و يغمايي تا حدود پنج ساعت ادامه داشت.گروه هاي موسيقي دانشگاهها نيز در برگزاري كنفرانس هاي پژوهشي و همايش ها فعاليت داشتند، اين فعاليت با مشاركت چندين و چند نهاد و ارگان صورت مي گيرد زيرا امكانات دانشگاه براي برگزاري چنين مجامعي كافي نيست، در نيمه اول سال، همايش بزرگ قطب الدين شيرازي، با همكاري فرهنگستان هنر و چند نهاد ديگر اعم از خصوصي و دولتي ابتدا در تهران و سپس در شيراز برگزار شد. چهره هاي علمي برجسته اي از قبيل پروفسور نويي باوئر آلماني(و همسرشان)از خارج كشور و استاداني چون داريوش طلايي و مجيد كياني از ايران در اين همايش شركت داشتند. در نيمه دوم سال نيز شهر اصفهان پذيراي همايش بزرگ مكتب اصفهان بود كه در رشته هاي مختلف هنر و از جمله موسيقي برگزار شد و صاحب نظران با سخنراني و ارسال مقاله در آن همايش شركت جستند.
بهار موسيقي در راديو
صداي جمهوري اسلامي ايران، با كيفيت و حجمي بسيار افزونتر از سيماي جمهوري اسلامي ايران به موسيقي پرداخته است. گذشته از توصيه هاي بسيار، تهيه و پخش برنامه هاي فرهنگي و آموزشي در شبكه هاي آن، بويژه شبكه فرهنگ قابل توجه است، در اين شبكه برنامه هاي مختلفي از قبيل چهار مضراب، هفت اقليم، نيستان، ارغنون، آثار از پنجره تاريخ... با كميت و كيفيت بالا توليد مي شود و در واقع، مهم ترين رسانه اطلاع رسان در زمينه موسيقي فرهنگي و فاخر ايران است. كارشناساني چون شاهين فرهت، ارشد تهماسبي، رضا مهدوي، سيدعليرضا ميرعلي نقي و... در آن برنامه ها فعاليت دارند. در بين گروه هاي موسيقي دانشكده ها، بايد از فعاليت مثمر ثمر دكتر حسن رياحي(آهنگساز، مدير گروه و سازنده سرود جمهوري اسلامي ايران)در برپايي كنسرت هاي ارزنده دانشجويي ياد كرد. متأسفانه ثمره اين تلاشها در رسانه ها انعكاس نيافت.بيست و دومين جشنواره فجر امسال نيز با رويكردي متفاوت با سالهاي قبل برگزار شد.
كامبيز روشن روان، دبير اين جشنواره، اهداف آن را با دو شاخص نظم و كيفيت عنوان كرد و همكاري انجمن موسيقي ايران با دفتر موسيقي و شعر در مدت اين جشنواره قابل توجه بود.
اينيار سولبو، نماينده شوراي جهاني موسيقي نيز ميهمان جشنواره بود و برنامه گروه موسيقي شيلي از برنامه هايي كه مورد علاقه بينندگان آن واقع شده به خاطر زيبايي و تسلط تكنيكي مجريان آن. برنامه اركستر سمفونيك تهران به رهبري نادر مشايخي نيز در سطحي پايين تر از حد انتظار قرار داشت. در مقابل، برنامه مفصل پوئم سمفونيك رسول عشق و اميد، ساخته و رهبري شده لوريس چكناواريان به مناسبت سال پيامبر اعظم(ص)همراه متن سيدمهدي شجاعي و گويندگي ژاله صادقيان از نقاط قوت جشنواره بود، براي نخستين بار بعد از انقلاب، برنامه اركستر سمفونيك مستقيماً  از صداي جمهوري اسلامي ايران پخش شد و رسانه اي قوي، مردم را زيرپوشش موسيقي سنگين و فرهنگي قرار داد. كار گروه اعزامي از كهنوج كرمان به سرپرستي سيد فوأد توحيدي نيز از تازگي و بداعت برخوردار بود. در اين جشنواره، بحث مهم جذب اسپانسر براي اولين بار به طور جدي مطرح شد و اسپانسر از ستون هاي حائز اهميت در اقتصاد هنر آينده شمرده شده است. بولتن امسال، به سردبيري سيدمحسن شهرنازدار نيز داراي مطالب باارزش و متنوع و كيفيت خوب در چاپ بود.نشريات هنر موسيقي، مقام موسيقايي، ماهور و فرهنگ و آهنگ نيز به انتشار بي وقفه خود ادامه دادند. هر كدام از اين نشريات، طيف خاصي از اهل موسيقي را پوشش مي دهند. سايت هاي كوچك و بزرگ نيز فعال بودند و از كارآمدترين آنها بايد سايت گفت وگوي هماهنگ نام برد كه سجاد پورقناد(نوازنده و منتقد موسيقي)آن را سرپرستي مي كند، در توليدات بخش خصوصي نيز مؤسساتي چون ماهور، آواي باربد و هرمس نيز آثاري ارزشمند بيرون داده اند، آموزشگاه موسيقي زند در شيراز نيز تنها با انتشار يك حلقه لوح فشرده معبد پيكره هاي چوبي به نوازندگي نويد افقه نيز در اين زمينه شروع به فعاليت كرده بود كه متأسفانه بعد از نشر اين آلبوم زيبا، كار خود را متوقف كرد.
به ياد درگذشتگان
در سال موسيقايي كه گذشت، چهره هاي ارزشمندي را از كف داديم كه فقدان شان جبران ناپذير است: استاد علي تجويدي(نوازنده ويولون و خالق آهنگ هاي جاوداني)،  منوچهر همايون پور(خواننده قديمي و صاحب سبك)، بهروز رضوي(نوازنده تنبك)، عباس شاپوري(نوازنده ويولون و سازنده آهنگ هاي خاطره انگيز)، منصور ياحقي (نوازنده قديمي سنتور و از شاگردان حبيب سماعي)، بابك بيات (آهنگساز نامدار موسيقي پاپ و فيلم)، پرويز ياحقي(نوازنده بلندآوازه ويولون،آهنگساز و چهره تأثير گذار موسيقي ايراني)و بالاخره، محمد بهارلو(نوازنده ويولون، آهنگساز و گرداننده قديمي ترين آموزشگاه موسيقي در تهران)از جمله اين رفتگان بودند، خداوند روان پاك آنها را رحمت كناد و براي بزرگان موسيقي ما، استادان: شهناز، پايور، كسايي، نريمان، شهيدي، ابراهيمي و قنبري، طول عمر با عزت و سربلندي نصيب فرمايد.
</TEXT>
</DOC>
<DOC>
<DOCID>HAM2-851217-082</DOCID>
<DOCNO>HAM2-851217-082</DOCNO>
<ORIGINALFILE>/1385/851217/world/_musicw.htm</ORIGINALFILE>
<ISSUE>پنجشنبه 17 اسفند 1385</ISSUE>
<DATE calender="Western">2007-03-08</DATE>
<DATE calender="Persian">1385/12/17</DATE>
<CAT xml:lang="fa">ادب و هنر.هنر.موسیقی</CAT>
<CAT xml:lang="en">Literature and Art.Art.Music</CAT>
<TITLE>
چشم انداز
سال 85 از نگاه هنرمندان
</TITLE>
<TEXT>
ندا انتظامي
اين روزها بازار نقل قول ها از اهل موسيقي در مطبوعات و خبرگزاري ها داغ است. گفت وگو با اين هنرمندان در حقيقت بررسي اوضاع موسيقي و ديدگاه آنهاست. نادر مشايخي رهبر اركستر سمفونيك تهران جشنواره موسيقي فجر را رويداد مهم فرهنگي كشور دانست و گفت: بحث هاي فراواني درباره كيفيت برگزاري جشنواره موسيقي مطرح شد و نظرهاي مثبت و منفي با بيان دلايل به نوعي بيان شد كه به هرحال هريك از اين اظهارنظرها در جاي خودش خوب و كارساز است، اما به نظرم مهم روند رو به جلو و پيشرفت جشنواره بود. به نظر او اجراي اركستر سمفونيك در جشنواره باعث شد كه نقاط ضعف و قوت اركستر مشخص شود.
رضا مهدوي مديركل موسيقي حوزه هنري، مهم ترين رويداد سال 85 را با تمام مشكلات و نواقصش، برگزاري جشنواره موسيقي اعلام كرد و گفت: يكي از اتفاقات خوب در عرصه موسيقي، تلفيق شعر و موسيقي با عنوان دفتر شعر و موسيقي در وزارت ارشاد بود. او همچنين نحوه صدور مجوز براي اجراي كنسرت ها را طولاني و براي هنرمندان مشكل ساز اعلام كرد.
حسن دهلوي آهنگساز و موسيقيدان به نكته ديگري اشاره مي كند و آن، بي مهري مسئولان و تغيير نكردن نگاه و سياست هاي فرهنگي به موسيقي اصيل ايراني است.
بهمن مه آبادي سرپرست گروه موسيقي سل هم معتقد است كه موسيقي سال سختي را پشت سر گذاشت. وي معتقد است: تصميم هاي غيرمنتظره و غريبي براي فعاليت در زمينه موسيقي اتخاذ شد كه متأسفانه همه در جهت محدودكردن فعاليت گروه هاي موسيقي در سال 85 بود. او برخلاف رضا مهدوي از ادغام دفتر موسيقي با شعر در وزارت ارشاد ابراز نارضايتي مي كند.
در عرصه موسيقي پاپ هم هنرمندان اين حوزه نارضايتي خود را ابراز كردند.حميد حامي خواننده پاپ گفت: در حيطه موسيقي پاپ در سال 85 اثر قابل توجهي خلق نشد به عبارتي مي توان گفت كه در اين سال موسيقي پاپ تعطيل بود.
</TEXT>
</DOC>
<DOC>
<DOCID>HAM2-851217-083</DOCID>
<DOCNO>HAM2-851217-083</DOCNO>
<ORIGINALFILE>/1385/851217/world/_mycity.htm</ORIGINALFILE>
<ISSUE>پنجشنبه 17 اسفند 1385</ISSUE>
<DATE calender="Western">2007-03-08</DATE>
<DATE calender="Persian">1385/12/17</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
تن آزرده از ازدحام گردشگران
شهر تاريخي ماسوله در هماهنگي بي نظير با طبيعت پيرامون، اثر هنري والايي را به وجود آورده است
</TITLE>
<TEXT>


شأن و منزلت فرهنگي ماسوله به علت ورود بي رويه گردشگر در سال هاي اخير در معرض تهديدي جدي قرار گرفته و اقدامات ناصواب عمراني نيز منطقه را براي بروز حوادث مشكل ساز طبيعي بيش از پيش مستعد ساخته است
آناهيتا اميني علوي
شهر تاريخي ماسوله در غرب استان گيلان و حدود 60 كيلومتري شهر رشت قرار دارد كه به دليل داشتن معماري ويژه، طبيعت سبز كوهستاني و سابقه تاريخي- فرهنگي خود مشهور است. شيب تند دامنه كوه در اين منطقه سبب شده دست هنرمند ماسوله اي در گذر از تاريخي چند صد ساله و در هماهنگي بي نظير با طبيعت پيرامون، اثر هنري والايي را به وجود آورد كه در معماري منحصر به فرد پلكاني ماسوله جلوه گر مي شود. اين مجموعه فاخر نمونه ممتازي است براي انسان صنعت زده قرن 21 تا مشاهده كند چگونه مي شود نيازهاي توسعه شهري و عمراني خود را با احترام به طبيعت مرتفع سازد. ماسوله با وجود دارا بودن وجوه ارزشمند تاريخي و همچنين طبيعتي انسان ساز و نيز اجرا شدن ضوابط حفاظتي و گردشگري، بخت زيادي را براي ثبت در فهرست آثار جهاني يونسكو در اختيار دارد.
موقعيت فعال شهري در ارتباطي تنگاتنگ با شيوه زندگي سنتي اهميت اين منطقه را بيش از نمونه هاي مشابه تاريخي افزايش داده است. در ارزش تاريخي ماسوله هيچ شكي نيست؛ ولي چيزي كه باعث مي شود اثري در فهرست آثار يونسكو قرار گيرد علاوه بر وجود اين ارزش هاي فرهنگي و تاريخي، اطمينان يافتن يونسكو از وجود مديريت اصولي و صحيح در سايت ها و بناهاي تاريخي است. بايد ديد با توجه به اين كه پايگاه ميراث فرهنگي و صنايع دستي و گردشگري در شهر ماسوله مطالعات پردامنه اي را در اين زمينه انجام داده است و مداركي را براي ثبت ماسوله در فهرست جهاني يونسكو در دست تهيه دارد، مشكل اصلي كه ممكن است نقطه ضعفي براي نيل به اين مقصود تلقي گردد چه مي باشد؟ دكتر شفيعي مدير پايگاه ماسوله در اين خصوص مي گويد: ماسوله يكي از نقاط مهم گردشگري ايران است كه علاوه بر ارزش ملي، براي بهره برداري در سطح بين المللي نيز از پتانسيل هاي ويژه اي براي جلب گردشگر برخوردار است؛ به طوري كه استانداري گيلان نيز توجه خاصي به اقدامات عمراني در اين منطقه از خود نشان مي دهد.
هدف اصلي پايگاه ميراث فرهنگي، صنايع دستي و گردشگري در شهر تاريخي ماسوله جلوگيري از فرسودگي و انهدام اين بافت با ارزش و حفظ آن براي نسل هاي آينده است. با توجه به اين مطلب مشاهده مي كنيم كه نظارت سازمان ميراث فرهنگي بر ساخت و سازهايي كه در ماسوله انجام مي شود امري ضروري ا ست. ما بايد علاوه بر بهسازي منطقه، حفظ بافت سنتي ماسوله را نيز درنظر داشته باشيم. شأن و منزلت فرهنگي ماسوله به علت ورود بي رويه گردشگر در سال هاي اخير در معرض تهديدي جدي قرار گرفته و اقدامات ناصواب عمراني نيز منطقه را براي بروز حوادث مشكل ساز طبيعي بيش از پيش مستعد ساخته است. متأسفانه تعامل سازنده اي ميان سازمان هاي مختلف براي حفظ و حمايت از موقعيت تاريخي ارزشمند ماسوله وجود ندارد. در حال حاضر پايگاه ميراث فرهنگي طرحي با عنوان طرح ساماندهي ويژه ماسوله را تهيه نموده كه بايد براي بررسي و تصويب به شوراي فني سازمان ميراث فرهنگي ارايه شود و اين در حالي است كه طرح مشابهي توسط سازمان مسكن و شهرسازي استان گيلان تحت عنوان طرح جامع ساماندهي ماسوله در دست تهيه است. بسياري از فعاليت هايي كه امروز در ماسوله به عنوان پروژه هاي تحقيقاتي كار مي شود ممكن است بيشتر يك گردآوري باشد و نه تحقيق. سازمان هاي مختلف مي توانند با استفاده از نظرات و داده هاي اطلاعاتي يكديگر مسيرهاي رسيدن به هدف را به حداقل كاهش دهند و از اتلاف انرژي و هزينه هاي بيهوده جلوگيري نمايند. در عوض مي توان نيرو و اعتبار بيشتري را به اقدام مهم و ضروري آمارگيري از تعداد گردشگران اختصاص داد.
اين سرشماري از آنجا ضرورت دارد كه براي برنامه ريزي هاي زيرساختي و توسعه امكانات رفاهي اولين نياز مجري به حساب مي آيد. بايد نيازهاي منطقه به طور دقيق شناسايي شود و تنها در اين صورت است كه توسعه هاي شهري و فعاليت هاي عمراني معنا مي يابد. قبل از در دست داشتن چنين آماري برپايه چه داشته هايي مي توان به ساخت و ساز هتل و پاركينگ و مواردي از اين دست اقدام كرد و از كجا مي شود ظرفيت هاي مورد نياز را تخمين زد؟ در نوروز سال گذشته طي سرشماري كه توسط پايگاه ميراث فرهنگي صورت گرفت مشخص شد در طول مدت 15 روز ماسوله پذيراي 141 هزار نفر گردشگر بوده است.
اين تعداد گردشگر(ده هزار نفر در روز)به تناوب از ماسوله بازديد نمودند. جمعيت برنامه ريزي نشده و غيرقابل كنترل گردشگران آثار تخريبي بسياري را از بافت فرسوده ماسوله و طبيعت پيراموني آن به جا مي گذارد كه نمي توان از آن به عنوان رونق صنعت گردشگري نام برد.
تعداد اتومبيل هايي كه در طول اين 15 روز توسط همكاران پايگاه ميراث فرهنگي ماسوله شمارش شده اند شامل 33255 اتومبيل شخصي، 599 سواري عمومي، 359 ميني بوس و 22 اتوبوس بوده است. قابل ذكر است كه ماسوله در وضعيت فعلي مي تواند 1500 الي 1800 نفر مهمان را در هتل و خانه هايي كه به صورت مهمان پذير هستند جا دهد؛ بنابراين كنترل تعداد گردشگران به ماسوله كه گاه تنها به چند دقيقه صرف وقت با اتومبيل در منطقه خلاصه مي شود بايد در دستور كار قرار گيرد. اين مهم بايد هم اكنون كه در آستانه تعطيلات نوروزي سال جديد قرار داريم در نظر گرفته شده و راهكار مناسبي براي رويارويي با آن انديشيده شود.
</TEXT>
</DOC>
<DOC>
<DOCID>HAM2-851217-084</DOCID>
<DOCNO>HAM2-851217-084</DOCNO>
<ORIGINALFILE>/1385/851217/world/_mycity.htm</ORIGINALFILE>
<ISSUE>پنجشنبه 17 اسفند 1385</ISSUE>
<DATE calender="Western">2007-03-08</DATE>
<DATE calender="Persian">1385/12/17</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
زاويه ديد
توريسم رويداد
</TITLE>
<TEXT>


آرش نورآقايي
امروزه در صنعت توريسم، سفرهايي انجام مي شود كه مي توان از آنها با عنوان توريسم رويداد ياد كرد. در اين گونه از توريسم مسافران به يك شهر يا كشور خاص سفر مي كنند تا در يك آيين و مراسم خاص شركت كنند.
سفر به ابيانه در روزهاي تاسوعا و عاشورا، سفر به روستاي اورامان تخت در نيمه زمستان براي مراسم پير شاليار، سفر به روستاهاي كرمان براي شركت در مراسم جشن سده، سفر به مشهد اردهال در دومين جمعه مهر ماه از اين گونه سفرها در كشور ما هستند.
سفر به كشورهاي ديگر هم بر اين اساس صورت مي گيرد. از آن جمله مي توان به شركت در مراسم رقص سماع در قونيه تركيه، سفر به كشوري كه به فرض جام جهاني فوتبال و يا مسابقات المپيك در آن انجام مي گيرد و يا حتي سفر به يك كشور براي شركت در جشن استقلال آن اشاره كرد.
حتي گاهي سفري شكل مي گيرد كه بر اساس رويدادي است كه ممكن است فقط يك بار در طول زندگي كسي اتفاق بيفتد. ديدن يك ستاره دنباله دار از اين جمله است.
جالب است كه حتي بعضي از آژانس هاي مسافرتي در دنيا، پكيج هاي اين گونه سفرها را ارائه مي دهند. آنها مسافر را در يك محدوده زماني به كشورهاي مختلفي مي برند و در هريك از آن كشورها، مراسمي را به مسافر نشان مي دهند كه در زمان ديگر قادر به ديدن آنها نيست.
اين گونه از توريسم چنان جذابيتي دارد كه اكثر مسافران از هزينه هايي كه پرداخت مي كنند احساس رضايت مي كنند و به همين خاطر از جايگاه محكمي در صنعت توريسم برخوردار است.
اگر به كشور خودمان نظري بيندازيم، متوجه مي شويم كه ما از اين لحاظ هم پتانسيل داريم و البته در سايه سنگين بي توجهي نه تنها از آنها استفاده نمي شود بلكه كم كم به فراموشي هم سپرده مي شود.
در سالهاي اخير ديگر خبري از بسياري از مراسم منحصر به فردي كه در روستاهاي ايران انجام مي شد، نيست و آنچه امروز باقي مانده، با بي اقبالي روبه روست.
شايد مطرح كردن توريسم رويداد با نگرش حرفه اي و ديد كارشناسانه بتواند در حفظ و احياي آداب و سنن كمك قابل توجهي باشد. حتي جنبه صادر كردن فرهنگ ايراني را مي توان در اين زمره قرار داد.
علاوه بر اينها، توريسم رويداد به عنوان يك بازوي گردشگري در كشور نقش مهمي دارد كه نبايد بيش از اين از آن غافل شد.
</TEXT>
</DOC>
<DOC>
<DOCID>HAM2-851217-085</DOCID>
<DOCNO>HAM2-851217-085</DOCNO>
<ORIGINALFILE>/1385/851217/world/_sciew.htm</ORIGINALFILE>
<ISSUE>پنجشنبه 17 اسفند 1385</ISSUE>
<DATE calender="Western">2007-03-08</DATE>
<DATE calender="Persian">1385/12/17</DATE>
<CAT xml:lang="fa">علمی فرهنگی.علمی</CAT>
<CAT xml:lang="en">Science and Culture.Science</CAT>
<TITLE>
داستان آنها كه كليه شان را از دست داده اند و آنها كه گرفته اند
هوا را از من بگير، اميد را نه
</TITLE>
<TEXT>


اولين نشست بين دهندگان و گيرندگان كليه با حضور متخصصان كليه روز شنبه اين هفته در سالن مركز پزشكي خاص برگزار شد
17 اسفند ماه(هشتم مارس)روز جهاني كليه نامگذاري شده است.
هر ماه مركز پزشكي خاص، جلسات مشتركي بين پزشكان، بيماران و خانواده هاي آنها برگزار مي كند كه در آن بيماران به صورت رو در رو به بررسي نوع و روند بيماري خود مي پردازند و اين ماه نوبت به بيماران كليوي رسيد.
آنچه مي خوانيد، گزارشي از نشستي است كه روز شنبه اين هفته برگزار شد و در آن، بيماران نارسايي كليه و آنها كه پيوند زده اند، در كنار يكديگر و در حضور پزشكانشان، گفتند و شنيدند. گفته ها و شنيده هايي كه براي آنها حكم همدلي داشت و براي ما البته پندآموز است.
بايد تا زمان گرفتن كليه از يك فرد دچار مرگ مغزي يا افراد فاميل منتظر بمانيم. اين ترجيع بند بيماراني است كه كليه هايشان نارسا شده؛ يعني از كار افتاده و ديگر هم بر نمي گردد. بيماراني كه بايد هفته اي  دو يا سه بار دياليز شوند و چشم  اميدشان به روزي باشد كه فرشته نجات بالاي سر آنها هم پر بزند و از جايي تماس بگيرند و بگويند كه بيا، يك كليه براي پيوند به تو آماده است! يك راه ديگر هم البته هست: خريد.
توصيه پزشكان اين است كه تا حد امكان نبايد كليه را از افراد ناشناس كه اقدام به فروش كليه مي كنند، تهيه كرد، چون اگر بدن او به انواع بيماري ها آلوده باشد، بدن گيرنده هم بعد از پيوند به آلوده شدن به اين بيماري ها مستعد مي شود. مثلاً اگر دهنده كليه فرد معتادي باشد، بخصوص اعتياد تزريقي، قطعاً در معرض ابتلا به خيلي از بيماري ها قرار دارد و در اين صورت بدن فرد گيرنده نيز مستعد ابتلا به اين بيماري ها مي شود.
متخصصان البته سخت گيرترند و مي گويند خصوصيات دهنده كليه در ماندگاري كليه خيلي مهم است. مي گويند بهترين سن براي دادن كليه بين سنين 16 تا 40 سال است. با اين حال، در كشور ما گرفتن كليه از فرد غريبه آن هم با هزينه هاي بسيار بالا رايج شده. در نقاط ديگر دنيا اما گرفتن كليه از افراد فاميل در اولويت قرار دارد. همين طور گرفتن كليه از افراد دچار مرگ مغزي يا كساني كه انگيزه دروني براي اهداي كليه دارند، نه كساني كه صرفاً به خاطر مسائل اقتصادي اقدام به فروش كليه مي كنند.
اين فقط گوشه اي از مشكلات بيماران نارسايي كليه است.
سميه شرافتي
از سن40 سالگي وقتي دچار كمردردهاي شديد شدم، فهميدم كه مبتلا به نارسايي كليه هستم. تحت مراقبت هاي پزشك تا سال 80 هيچ مشكلي برايم پيش نيامد ولي سال80 مجبور به انجام دياليز شدم و بعد از آن عمل پيوند انجام دادم. اينها را محسن شريف، دبير بازنشسته آموزش و پرورش كه الان 60 ساله است، مي گويد. در خانواده من خواهر و دو برادرم نيز مبتلا به كليه پلي كيستيك بودند، البته ابتدا مادرم مبتلا به اين بيماري شد ولي ازدواج پدر و مادرم ازدواج فاميلي نبود. پزشكم به من گفت با شرايطي كه من دارم حداقل به مدت 20 سال با كليه هاي خودم مي توانم زندگي كنم و نياز به پيوند ندارم. ولي الان حدود هشت ماه است كه كليه چپم را پيوند كرده ام.
نارسايي كليه از جمله بيماري هاي رنج آور و پرهزينه اي است كه در تمام دنيا آمار مبتلايان به آن روز به روز در حال افزايش است. در حال حاضر بيش از 22هزار ايراني مبتلا به نارسايي مزمن كليه هستند كه از اين ميان 50 درصد از آنها كه تحت درمان هستند، دياليز مي شوند و 48 درصد از آنها پيوند كليه شده اند.
به طور كلي نارسايي هاي كليه به دو نوع حاد و مزمن طبقه بندي مي شوند. دكتر طباطبايي، نفرولوژيست و عضو هيات علمي دانشگاه شهيد بهشتي به علائم اين دو نوع اشاره مي كند: اگر فردي به علت مصرف دارو، خونريزي شديد يا غيره، در عرض چند روز يا چند ساعت كليه اش را از دست بدهد، نارسايي حاد كليه دارد كه در اكثر اين موارد، عملكرد كليه قابل برگشت است و بايد علت زمينه اي را برطرف كرد و آب و خون از دست رفته را جبران نمود، در اين صورت در مدت چند هفته كليه بر مي گردد؛ البته در اين فاصله بايد شخص از دستگاه دياليز براي پاكسازي خونش استفاده كند. در موارد استثنايي هم امكان برگشت كليه نيست. اما در نارسايي مزمن كليه در عرض ماه ها و سال ها كليه كوچك و كوچك تر شده و عملكردش را از دست مي دهد و زماني بيمار متوجه مشكلش مي شود كه نياز به دياليز دارد.
دكتر طباطبايي در تشريح اين نارسايي كليه اين طور توضيح مي دهد: در اين بيماري تعداد بيش از اندازه اي كيست، داخل كليه جمع مي شود. اين كيست ها انواع مختلف دارند. يك سري از آنها بسيار ساده هستند و در سنين ميانسالي ايجاد مي شوند و شايد فرد هيچ گاه متوجه آنها نشود. اين كيست ها كه به آنها كيست هاي مغلوب گفته مي شود، تا زماني كه فرد دچار مشكل خاصي مثل فشار خون نشود، خطرناك نيستند ولي وقتي تعداد اين كيست ها به اندازه اي زياد  شود كه قابل تشخيص نباشد، منجر به نارسايي كليوي مي شوند كه اينها كيست هاي نوع غالب هستند. به گفته اين متخصص، اين كيست ها از نيم تا دو سه سانتيمتر هستند كه اگر يكي از والدين به اينها مبتلا باشند، كودكان آنها نيز به آن دچار مي شوند و كليه اين افراد از كليه افراد عادي بزرگتر مي شود.
خاموش اما...
معصومه دال تپه مبتلا به ديابت است كه الان همراه تنها پسرش از يكي از شهرستان هاي زنجان به تهران آمده تا دياليز شود. او از زماني مي گويد كه پزشك به او گفت كليه هايش از كار افتاده اند و بايد دياليز شود: ده سال پيش پزشكم به من گفت كه دچار بيماري كليه شدم و بايد دياليز شوم، ولي من اصلا درد كليه نداشتم. براي همين پي گيري درمان را جدي نگرفتم در حالي كه هر روز بيشتر دچار حالت تهوع و سرگيجه مي شدم. وقتي مرا مجددا به بيمارستان منتقل كردند پزشك هشدار داد كه بايد به تهران بيايم و هفته اي سه بار دياليز شوم.
مي توان گفت بيماري ديابت مهمترين و تنهاترين علت ابتلا به بيماري هاي كليوي است كه علائم خود را روي كليه خيلي دير نشان مي دهد. هم اكنون حدود 40 درصد از بيماران كليوي به ديابت با نارسايي كليه مبتلا هستند كه بي اطلاعي از وضعيت كليه ها منجر به از دست رفتن سلامت آنها شده است.
دكتر محمود زماني عضو كادر پزشكي كلينيك نفرولوژي مركز پزشكي خاص عدم توجه كافي از سوي پزشكان نسبت به بيماري ديابت را نيز يكي از علل مهم ابتلا ي اين بيماران به نارسايي كليوي مي داند: ديابت يكي از بيماري هايي است كه منجر به دفع پروتئيني به نام ميكروآلبومين از طريق ادرار بدن مي شود. در اين موارد گاهي اوقات ادرار بدبو و كدر مي شود، حالت كف آلود پيدا مي كند و گاهي اوقات حجم ادرار زياد مي شود كه در اين مواقع آب بدن نيز با ادرار دفع مي شود و فرد احساس مي كند كه تشنه است و بايد دائما آب بنوشد.
وي در ادامه مي گويد: در حال حاضر ديابت و فشار خون بالا از مهمترين فاكتورهاي ابتلا به نارسايي كليه هستند. متاسفانه در جامعه ما پزشكان در مورد عوارض اين بيماري به بيماران توضيحات كافي را نمي دهند و در مورد دادن هشدارها و آموزش هاي لازم به بيمار غفلت مي كنند در حالي كه اين بيماري خاموش است و ده سال طول مي كشد تا كليه ها را از كار بيندازد. همين امر باعث شده كه روز به روز به تعداد افراد ديابتي مبتلا به نارسايي كليه افزوده شود. ولي ظاهرا غفلت پزشكان به همين جا ختم نمي شود و ديابت تنها بيماري نيست كه به اندازه كافي به آن پرداخته نشده است.
حساسيت داري!
مرتضي جوربوميان ديگر بيمار حاضر در اين جمع است كه از رامسر آمده تا هر دو كليه اش را كه در اثر بيماري لوپوس از كار افتاده اند دياليز كند. مي گويد: من از بدو تولد لوپوس داشتم ولي اصلا نمي دانستم. سينه ام تاول مي زد، صورتم پروانه اي شكل شده بود، ولي من اصلا متوجه بيمار ي ام نمي شدم. موهايم هم شروع به ريختن كردند. به هر پزشكي كه در چالوس و رشت مراجعه مي كردم مي گفتند كه اين يك حساسيت است و من مبتلا به آلرژي هستم. آنها فقط به من مي گفتند كه نبايد در معرض نور قرار بگيرم.
دكتر زماني به اين بيمار مي گويد: بيماري لوپوس عمومي منتشر يك بيماري سيستم ايمني بدن است و بر اثر ابتلا به ويروس اين بيماري اعضاي اصلي بدن مانند قلب، مغز، دستگاه كليوي و پوست به شدت واكنش نشان مي دهند. بر اثر ابتلا به اين بيماري ماهيت پروتئين بدن تغيير مي كند كه بر اثر اين تغيير پروتئين جديد براي بدن ناشناخته شده و بدن عليه خود واكنش نشان مي دهد.
ظاهرا اين بيماري به دو شكل جداگانه بروز مي كند: نوع اول كه تنها پوست را گرفتار مي كند و نوع دوم كه علاوه بر پوست ساير سيستم هاي فعال بدن از قبيل سيستم قلبي - عروقي، سيستم عصبي مركزي مغز، سيستم گوارش و بخصوص كليه ها را گرفتار مي كند.
مرتضي جوربوميان كه الان در حدود دوازده سال است كه دياليز مي شود از دكتر زماني مي پرسد كه آيا مي تواند با وجود اين بيماري اقدام به پيوند كليه كند يا نه؟ اين متخصص كليه در پاسخ به اين سوال مي گويد: سيستم ايمني بدن با گذشت زمان و افزايش سن به تدريج ضعيف مي شود و ديگر قدرت خود را براي عمل كردن عليه خود از دست مي دهد براي همين علائم اين بيماري با افزايش سن كاهش پيدا مي كند. به همين دليل منعي براي پيوند كليه وجود ندارد.
از دياليز نمي ترسي؟
دياليز كلمه اي است كه براي كسي كه اولين بار با آن مواجه مي شود مسلما وحشت آور است. مخصوصا اگر با عوارض ناشي از آن مثل كم خوني، خارش پوستي، اختلال كلسيم و فسفر و در نتيجه درد استخوان، تظاهرات عصبي مثل گزگز، مورمور پاها، بي حسي پاها، تهوع و استفراغ، بي اشتهايي، ضعف عمومي و افسردگي ناشي از آن و علاوه بر اينها با شوك ناشي از دياليز، نارسايي قلبي، زوال عقلي، عفونت، ايجاد لخته در خون و عفونت صفاق هم آشنا باشي. دكتر زماني در تشريح اين عوارض به بيماران اين توضيح را مي دهد: افسردگي شايع ترين شكايت رواني در بيماران دياليزي است كه پاسخي به واقعيت، ترس يا فقداني موهوم است. تظاهرات آن شامل خلق افسرده پايدار، تصور و نگرشي ضعيف از خود و احساس نااميدي است. افسردگي مهم ترين مشكل رواني است كه در صورت عدم شناسايي يا درمان مي تواند منجر به خودكشي يا قطع دياليز شود.
بايد منتظر بمانيم
بايد تا زمان گرفتن كليه از يك فرد دچار مرگ مغزي يا افراد فاميل منتظر بمانم. مرتضي جوربوميان با بيان اين عبارات ادامه مي دهد: توصيه پزشكان اين است كه نبايد تا حد امكان كليه را از افراد ناشناس كه اقدام به فروش كليه مي كنند، تهيه كنم، چون اگر بدن او به انواع بيماري ها آلوده باشد، بدن من هم بعد از پيوند به آلوده شدن به اين بيماري ها مستعد مي شود.
نكته مهم اينجاست كه بنا به تاكيد متخصصان خصوصيات دهنده كليه در ماندگاري آن خيلي مهم است. به گونه اي كه بهترين سن براي دادن كليه بين سنين 16 تا 40 سال است. اگر دهنده كليه فرد معتادي باشد كه بخصوص اعتياد تزريقي دارد، قطعا در معرض ابتلا به خيلي از بيماري ها قرار دارد، در اين صورت بدن فرد گيرنده نيز مستعد ابتلا به اين بيماري ها مي شود.
دكتر طباطبايي با اشاره به اينكه متاسفانه در كشور ما گرفتن كليه از فرد غريبه آن هم با هزينه هاي بسيار بالا رايج شده، مي گويد: گرفتن كليه از افراد فاميل در ماندگاري كليه پيوند شده بسيار موثر است. در كشور آمريكا با وجود تعداد زياد سياه پوستان حدود 50 هزار نفر در ليست گرفتن كليه هستند ولي گرفتن كليه از افراد فاميل در اين كشور در اولويت قرار دارد. در نهايت گرفتن كليه از افراد دچار مرگ مغزي در اولويت قرار دارد و يا كساني كه انگيزه دروني براي اهداي كليه دارند نه كساني كه صرفا به خاطر مسائل اقتصادي اقدام به فروش كليه مي كنند.
</TEXT>
</DOC>
<DOC>
<DOCID>HAM2-851217-086</DOCID>
<DOCNO>HAM2-851217-086</DOCNO>
<ORIGINALFILE>/1385/851217/world/_sciew.htm</ORIGINALFILE>
<ISSUE>پنجشنبه 17 اسفند 1385</ISSUE>
<DATE calender="Western">2007-03-08</DATE>
<DATE calender="Persian">1385/12/17</DATE>
<CAT xml:lang="fa">علمی فرهنگی.علمی</CAT>
<CAT xml:lang="en">Science and Culture.Science</CAT>
<TITLE>
به بهانه كنگره سراسري اورژانس هاي كودكان
بيشتر از دخترها، مراقب پسرها باشيد
</TITLE>
<TEXT>


گروه سلامت- پسرها، دو تا سه سال، خانه، صبح. اينها كليدواژه هاي سوانح و حوادث در كودكان ايراني هستند كه البته فقط حاصل يك تحقيق انجام شده در اين باره است.
دكتر فريد ايمان زاده، متخصص كودكان و دبير علمي دومين كنگره سراسري اورژانس هاي طب اطفال، درباره اين مطالعه كه يكي از مقالات ارائه شده در اين كنگره هم بوده، چنين توضيح مي دهد: در اين مطالعه، ميزان شيوع حوادث و علل ايجادكننده آن در كودكان كمتر از 6سال بررسي شده است. اينها كودكاني بودند كه به علل گوناگون به مراكز تابعه دانشگاه علوم پزشكي شهيد بهشتي، مراجعه كرده بودند و تحت درمان قرار داشتند.
بر اساس نتايج اين تحقيق، در 6/59درصد كودكان، علت مراجعه حادثه بود كه در 5/23درصد نمونه هاي حادثه ديده، حادثه بيشتر از يك بار تكرار شده بود.
بر اساس نتايج اين تحقيق پسرها بيشتر از دخترها دچار حادثه شده بودند، طوري كه 54درصد كل موارد را پسرها تشكيل داده بودند. كودكان در سنين 24تا 48ماه هم آسيب پذيرترين گروه سني بودند و با 2/35درصد بيشترين درصد حادثه را به خود اختصاص داده بودند.
بيشترين محل حادثه با فراواني 8/54 درصد در منزل بوده است كه بيشتر آنها در بين ساعات 8تا 12صبح اتفاق افتاده بود.
اما چه حوادثي بيشتر در كمين بچه هاست؟ دكتر ايمان زاده توضيح داده است شايع ترين حوادث به ترتيب سقوط 9/19درصد، كوفتگي 2/17درصد، بريدگي و خراشيدگي 17درصد و سوختگي 8/13درصد عنوان شده بود.
براي پيشگيري از اين مشكلات، بايد به عوامل خطرساز ايجاد حوادث در كودكان توجه كرد. از جمله مهمترين اين عوامل كه نتايج اين مطالعه نشان داده است، مي توان به نوع مسكن بر حسب آپارتماني يا ويلايي بودن، وجود نرده اطراف پله، بالكن يا پشت بام، استخر و حوض، درپوش روي پريز برق، دريچه يا گودال، محل پخت غذا، دسترسي كودك به مواد سوختي و نفت، شير آبگرمكن، مواد پاك كننده و ضد عفوني كننده، چاقو و قيچي و دسترسي به مواد آتش زا اشاره كرد.
دكتر ايمان زاده معتقد است نتايج اين تحقيق نشان دهنده شيوع بيشتر حوادث در كشور ما در مقايسه با ساير كشورهاست، موضوعي كه هم والدين و هم مسئولان بايد درباره آن بيشتر تامل كنند.
</TEXT>
</DOC>
<DOC>
<DOCID>HAM2-851217-087</DOCID>
<DOCNO>HAM2-851217-087</DOCNO>
<ORIGINALFILE>/1385/851217/world/_sciew.htm</ORIGINALFILE>
<ISSUE>پنجشنبه 17 اسفند 1385</ISSUE>
<DATE calender="Western">2007-03-08</DATE>
<DATE calender="Persian">1385/12/17</DATE>
<CAT xml:lang="fa">علمی فرهنگی.علمی</CAT>
<CAT xml:lang="en">Science and Culture.Science</CAT>
<TITLE>
آلبوم
</TITLE>
<TEXT>


معصومه دال تپه از شروع بيماري اش مي گويد: 20سال است كه به بيماري قند مبتلا شده ام، اما هيچ وقت توجه چنداني به آن نكردم و توصيه اطرافيان و پزشك معالجم را جدي نگرفتم، تا اين كه يك روز با احساس سرگيجه، تهوع و استفراغ به پزشك مراجعه كردم. نتيجه آزمايش ها حاكي از آن بود كه كليه هايم ديگر كار نمي كند.



مرتضي جوربوميان مي گويد: زماني فهميدم كه مبتلا به بيماري لوپوس شده ام كه ديگر هر دو كليه ام متورم شده و از كار افتاده  بودند. در سن 27 سالگي ناگهان دچار نارسايي كليه شدم و ادرارم كاملا قطع شد كه همان زمان مرا به بيمارستان امام حسين انتقال دادند و يك ماه بستري شدم به علت بيماري لوپوس دچار تنگي عروق نيز بودم به همين دليل ناچار به پيوند رگ مصنوعي شدم.



محمد شمس هم يك ديابتي مبتلا به نارسايي كليه است. الان تنها 20 سال دارد و در حدود 4 سال است كه دياليز مي شود، مي گويد: وقتي براي اولين بار براي انجام دياليز مرا به بيمارستان سينا بردند، اولش با ديدن دستگاه هاي دياليز خيلي ترسيدم. ولي الان ديگر عادت كردم. پزشكم در مورد عوارض دياليز به من اطمينان داده و گفته بيماراني را داشته كه سالهاي زيادي با انجام عمل دياليز زندگي كرده اند البته اگر بتوانم ديابتم را به خوبي كنترل كنم و در مراكز استاندارد با دستگاه هاي مناسب دياليز شوم.



در پايان اين نشست دو ساعته دكتر طباطبايي در مورد چگونگي بهتر اداره كردن بيماري در اين بيماران توضيح مي دهد؛ اينكه اين بيماران قبل از عمل پيوند هم از نظر تغذيه و هم از نظر سلامت روان بايد كاملا حمايت شوند تا بتوانند پيوند موفقي داشته باشند.
عكس ها: همشهري
</TEXT>
</DOC>
<DOC>
<DOCID>HAM2-851217-088</DOCID>
<DOCNO>HAM2-851217-088</DOCNO>
<ORIGINALFILE>/1385/851217/world/_sciew.htm</ORIGINALFILE>
<ISSUE>پنجشنبه 17 اسفند 1385</ISSUE>
<DATE calender="Western">2007-03-08</DATE>
<DATE calender="Persian">1385/12/17</DATE>
<CAT xml:lang="fa">علمی فرهنگی.علمی</CAT>
<CAT xml:lang="en">Science and Culture.Science</CAT>
<TITLE>
جدول اعداد
306
</TITLE>
<TEXT>


اعداد 1 تا 9 را در هر يك از سطرها و ستون ها و مربع هاي كوچك 3 در 3 طوري قرار دهيد كه فقط يك بار نوشته شود. پاسخ جدول را فردا در روزنامه ملاحظه خواهيد كرد.
</TEXT>
</DOC>
<DOC>
<DOCID>HAM2-851217-089</DOCID>
<DOCNO>HAM2-851217-089</DOCNO>
<ORIGINALFILE>/1385/851217/world/_zhrights.htm</ORIGINALFILE>
<ISSUE>پنجشنبه 17 اسفند 1385</ISSUE>
<DATE calender="Western">2007-03-08</DATE>
<DATE calender="Persian">1385/12/17</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
يك زيستگاه؛ ديروز،امروز،فردا
ميانكاله،بي پرنده و پرواز
</TITLE>
<TEXT>


مشكل ترين و شايد تكراري ترين سؤالي كه از يك شكاربان ايران ديده مطرح مي شود اين است كه كدام يك از مناطق ايران زيباتر است؟ حقيقت آن است كه همه نقاط ايران زيبا و خاص محسوب مي شود و مجموع اين نقاط است كه ايران عزيز، وسيع و زيباي ما را تشكيل داده است و حقا درست است كه همه مناطق يكسانند.ميانكاله زيبا و دوست داشتني از جمله مناطق يكسان است. اهميت ميانكاله در قدمت آن، وسعت منطقه، تنوع زيستگاهي آن، جايگاه جغرافيايي... و شايد از همه مهمتر ساكنين و مهمانان خوانده اين ناحيه خلاصه مي شود كه هر ساله دنيايي از رنگ و صوت و جنب وجوش و حيات را با خود به ميانكاله مي آورند، مقصودم هزاران بال پرنده مهاجر است كه با سرد شدن هوا در صفحات شمالي، به آب و هواي نسبتاً ملايم ميانكاله پناه مي آورند. سالها است كه مهاجراني بالدار، اين شكاريان قديمي را هم با خود به ميانكاله كشيده اند تا ناظر ورود و خروج آنها باشم.
دكتر اسماعيل كهرم
33 سال دلبستگي ديروز
درست 33 سال پيش بود كه در معيت برخي از پرنده شناسان وقت كه اكنون شهرت بين المللي دارند پاي به ميانكاله گذاشتيم. شب هنگام به پاسگاه زاغمرز رسيديم. مقابل لپوي زاغمرز.(لپو، درياچه كوچك)ساختمان ساده اي داشت با يك اطاق بزرگ كه با 20 يا 30 نفر دانشجو در آن اطراق كرديم. صبح زود بيرون زديم. هوا نمناك بود. كنار رودخانه اي رسيديم. اولين قدم هاي خود را در طبيعت زيباي ايران برمي داشتم، سراپا توجه و هوش و گوش يك شكاربان كارآموز. گروه كوچك ما كنار نهر توقف كرد. همه سرها را دزديدند و به دقت نظاره گر شدند.
در فاصله چند متري ما يك مار آبي، قورباغه اي را تا نيمه در گلو فرو برده بود و تلاش در بلعيدن او داشت. قورباغه  تلاش مي كرد تا از مرگ بگريزد. چقدر دلم مي خواست مي رفتم و قورباغه را از دهان مرگ نجات مي دادم. گروه تصميم گرفت بي صدا و آرام به راه خود ادامه دهد. طبيعت را به حال خودش بگذار و مداخله نكن. اين سخن را يكي از طبيعت شناسان گفت. شايد اولين درسي كه گرفتم. بعدها اين موضوع را با دوستي در ميان گذاشتم. گفت: مگر شما آنجا جزئي از طبيعت نيستيد؟ تمام آنچه رشته بودم پنبه شد. اين سؤال كه بالاخره ما انسان ها جزئي و عضوي از طبيعت هستيم يا نيستيم تا امروز مرا رها نكرده است.
اهميت ميانكاله
ميانكاله اولين ايستگاه سوخت گيري و تجديد قواي پرندگان مهاجري است كه صدها و هزاران كيلومتر را بدون استراحت و تغذيه طي كرده اند تا به اينجا برسند.پرندگان قبل از مهاجرت، مبادرت به تغذيه فراوان مي كنند. اين تغذيه به ظاهر افراطي موجب تجمع چربي به نام چربي مهاجرتي در بدن آنان مي گردد. اين چربي سوخت كافي براي مهاجرت در پرواز بلا انقطاع چندين صد كيلومتري را فراهم مي كند. بنابراين پرندگان وقتي به ميانكاله مي رسند خسته، فرسوده و گرسنه هستند. بسياري از پرندگان از اين سفر جان سالم به در نمي برند. بقيه كه زنده مي مانند نياز به غذا و استراحت دارند. امنيت مهمترين عامل جلب و جذب پرندگان به اين مناطق مي باشد. دسته هاي پرندگاني كه به ميانكاله مي آيند جوجه هاي خود را با خود مي آورند. راه را به آنها نشان مي دهند و اين جوجه ها به نوبه خود، فرزندان خود را همراهي مي كنند و ميانكاله را به آنان معرفي مي كنند.و اين چنين است كه نسل ها بعد از نسل پرندگان به ميانكاله مهاجرت مي كنند و مي آيند دسته دسته و گروه گروه ولي اين آمد و رفت ها تا زماني جريان دارد كه امنيت ميانكاله براي پرندگان حفظ شود، ولي آيا به راستي ميانكاله براي پذيرفتن اين مهمانها آمادگي دارد؟
ساختار ميانكاله
پناهگاه حيات وحش ميانكاله در كل 68800 هكتار وسعت دارد و از دو اكوسيستم آبي و خشكي تشكيل شده است. اكوسيستم آبي شامل تالاب ميانكاله و خليج گرگان است كه از آبگيرها، زمين هاي باتلاقي، جنگلي با درختچه ها و زمين هاي پوشيده از گز تشكيل شده است.اكوسيستم زميني خود از تپه هاي شني انارستان ها، تمشك زارها، سازيال ها و علفزارها با مراتع گوناگون درخت و درختچه هاي متراكم يا پراكنده تشكيل شده است.
در حفاظت از طبيعت يك اصل مهم در همه دنيا شناخته شده است. تنوع زيستگاهي موجب تنوع موجودات مي شود. در مناطق آبي ميانكاله، علاوه بر ماهي ها، پرندگان گوناگون آبزي زندگي مي كنند كه خود به چندين دسته تقسيم مي شوند.
در اكوسيستم هاي خشكي شاهد حضور پرندگان خشكي زي مانند زنگوله بال و نيز دراج هستيم. جالب است كه بدانيم دراج پرنده نواحي گرم و خشك ايران، مانند خوزستان است، ولي چون ميانكاله زيستگاه مناسب اين پرنده را در خود دارد دراج در آن زندگي و توليد مثل مي كند. در مقابل قرقاول كه پرنده خاص نواحي جنگلي است نيز جايي براي زندگي در ميانكاله يافته است. در اكوسيستم زميني، پستانداران نيز فضاي خود را براي زندگي حفظ كرده اند. جاي پاي ببر مازندران در ميانكاله پيداست. سري به يادداشت هاي ظل السلطان، فرزند شكارچي ناصرالدين شاه مي زنيم امروز روز خوبي بود، 9قلاده ببر در ميانكاله شكار كرديم. ظاهراً از اين  روز هاي خوب آن قدر زياد اتفاق افتاد كه ببر مازندران نه تنها از ميانكاله بلكه از كل ايران و جهان رخت بربست. گرازهاي بزرگ كه طعمه ببر بودند شايد تنها موجودات شادمان از انقراض ببر اكنون در ميانكاله جولان مي دهند.اينك در ميانكاله اثري از ببر، گورخر و مرال نيست.به راستي از ميانكاله چه باقي مانده است. آينده ميانكاله چيست؟ آيا باز هم پرندگان جوجكان خود را به اين مكان خواهند آورد؟
ميانكاله امروز
پس از 33 سال امسال دو سه روز قبل از عيد قربان به ميانكاله رسيدم، در اين مدت بارها به اين منطقه از كشور آمدم. با دانشجويان يا پرنده شناسان خارجي كه شهرت آن را آن طرف آبهاي عالم شنيده بودند. هر بار قدم هايم لرزان تر شده بودند و اكنون، قد م هاي اين شكاربان قديمي، لرزان تر از بار اول ورود به ميانكاله شده بودند.
شب در مهمانسراي محيط زيست بوديم. يادم آمد كه شب اول كه در پاسگاه زاغمرز بوديم،(مهمانسرا وجود نداشت)، 33 سال پيش حدود ساعت 5/3صبح از صداي پرندگان از خواب بيدار شديم. خوابيدن غيرممكن بود، جيغ، سر و صدا، همهمه، فرياد، سوت، نعره، داد، فرياد... بيش از 120000 پرنده خواب را غيرممكن مي كرد. امسال در مهمانسراي محيط زيست ساعت 5/3 - 4 و 5 آمد و رفت و صدايي از پرندگان شنيده نشد. ساعت 5 بيرون زديم. حدود نيم ساعت به طرف شرق رانديم تا به لبه خليج گرگان رسيديم. هوا سرد بود. ولي آسمان در طرف شرق خون آلود شد. خورشيد سر برآورد. هر لحظه متفاوت از لحظه قبل برخلاف زندگي در شهرها كه ساعت ها و روزها يكنواخت مي گذرند! كم كم قله سرفراز دماوند از دور پيدا شد. عجب شكوهي، هر لحظه يك رنگ. سر و كله پرندگان هم از دور پيدا شد.يك خط سفيد از فلامينگوها(5000 بال)، 165 بال قو و حدود 4000 بال انواع مرغابي و غازها؛ همين ولي اين تمام تصوير ميانكاله نيست. با روشن شدن هوا، موسيقي متن هم شروع به نواختن كرد. صداي شليك تفنگ هاي شكاري پي درپي شنيده مي شد اندازه گرفتم. كمتر از دو دقيقه بين دو تير فاصله بود!! اين در حالي بود كه پروانه شكار مرغابي دو سال است كه صادر نشده است.!!! يعني آنچه در ميانكاله مي گذشت شكار بي رويه و غيرقانوني بود. تعداد پرندگان يك دهم آمار 30 سال پيش و حتي كمتر است. ولي به راستي چرا؟ ميانكاله كه به ظاهر همه چيز دارد: اكوسيستم هاي متفاوت، محيط هاي گسترده آبي و خشكي علفزارها و... مسئله ميانكاله آن است كه برخلاف اسم و لقب آن، پناهگاه حيات وحش نيست. پناهگاهي كه در آن گالش ها(گاودار)، چوپانان،(گوسفنددار)، اعراب(گاوميش دار)، و چوكارها و ورهمكاران(بهره ور از مراتع ميانكاله)حضور دارند. پناهگاهي كه حدود 25000 هكتار از مراتع قشلاقي مازندران در آن است و بيش از 28000 واحد دامي در آن حضور دارد. و بالاخره پناهگاهي كه در روز عيد سعيد قربان حدود 60 خانوار و 60 موتورسيكلت سوار در آن جولان دادند، و هر دو دقيقه يك تير به طرف پرندگان آن شليك مي شود، ديگر پناهگاه نيست. در ميانكاله 22بند(واحد دامداري)و 3برابر ظرفيت مراتع گوسفند در آن نگهداري مي شود. اگر وضع مراتع را به درجات عالي، خوب، متوسط و ضعيف تقسيم بندي كنيم. در آن مراتع عالي و خوب پيدا نمي شود و... ليست تخريب ادامه دارد.
فردا
آنچه اكنون از ميانكاله باقي مانده مراتعي است مخروبه، زمينه هاي لم يزرع و سنگزارهاي گسترده است. من وقتي وضعيت ميانكاله 30 سال پيش را براي دانشجويانم تعريف مي كنم با ناباوري آنها مواجه مي شوم. اگر به همين منوال پيش رويم 30سال آينده كسي باور مي كند كه اينجا زماني قرقاول و دراج و حدود 12000 بال پرنده زمستان گذران مي كردند؟ آينده ميانكاله امروز دست ماست. همين امروز بايد ميانكاله را كاملا و مطلقا در دست طبيعت بگذاريم. فردا دير است.
</TEXT>
</DOC>
<DOC>
<DOCID>HAM2-851217-090</DOCID>
<DOCNO>HAM2-851217-090</DOCNO>
<ORIGINALFILE>/1385/851217/world/_zhrights.htm</ORIGINALFILE>
<ISSUE>پنجشنبه 17 اسفند 1385</ISSUE>
<DATE calender="Western">2007-03-08</DATE>
<DATE calender="Persian">1385/12/17</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
نگاه
دست نگهداريد!
</TITLE>
<TEXT>
تخريب پارك ملي گلستان دغدغه بسياري از كارشناسان و صاحبنظران محيط زيست است. از همين رو، نامه ها و بيانيه هاي اعتراض آميز نسبت به آنچه اكنون در پارك ملي گلستان در حال انجام است، همچنان ادامه دارد. آنچه در پي مي آيد بخش هايي از نامه حسين آخاني سنجابي، دانشيار دانشگاه تهران است كه در همين رابطه به رئيس سازمان حفاظت محيط  زيست نوشته شده است:
سركار خانم دكتر جوادي
ساخت جاده پارك ملي گلستان با تخريب در اين سطح گسترده خلاف كليه قوانين ملي و بين المللي است و اگر قطع 50-40 هزار درختي كه شمارش شده اند به مجموعه تخلفات قبلي افزوده شود ديگر آبرويي براي سازمان حفاظت محيط زيست باقي نمي ماند. اينجانب فقط به عنوان يك متخصص كه علاوه بر پايان نامه دكتري سال هاي مديدي در پارك تحقيق كرده ام نكات زير را به عرض مي رسانم:
در اثر سيل هاي قبلي كليه جنگل هاي رودخانه اي پارك در مسير رودخانه تخريب شدند. در اثر جمع آوري درختان و بقاياي آنها متأسفانه امكان تجديد جنگل گرفته شد. با فعاليت هاي تخريبي گسترده وزارت راه آنقدر خاك آنجا زير و رو شده كه ديگر نه بذري و نه ريشه اي و نه ماده غذايي در آن ويرانه باقي مانده است تا حداقل امكان تجديد جنگل ممكن گردد. به دليل وجود پوزه هاي صخره اي فقط لكه هايي از آن جنگل ها باقي مانده است كه درست وزارت راه قصد نابودي اين لكه ها را گرفته است. توجه داشته باشيد كه گونه هاي رودخانه اي با درختان مناطق شيب دار كاملاً فرق دارند و اگر اين لكه هاي باقيمانده نيز نابود شوند ذخيره بذري اين گونه هاي جنگلي به كلي نابود مي شود و اين امر منجر به انقراض بسياري از جوامع گياهي و گونه هاي نادر مي شود. در ضمن چون ذخيره بذري از بين مي رود امكان شروع توالي در منطقه ميسر نشده و نتيجه آن ادامه فرسايش و سيل هاي جديد خواهد بود.
شما به عنوان رياست سازمان حفاظت محيط زيست مي دانيد كه ايران عضو كنوانسيون تنوع زيستي است. تحقيقات دقيق علمي نيز ارزش بالاي ذخاير ژنتيكي و اكوسيستم هاي پارك و انحصاري بودن آنها را ثابت كرده است. بر اساس تحقيقات دقيق اين نگارنده تا به حال 1362 گونه گياه آوندي، معادل يك پنجم كل فلور ايران در مساحت پنج صدم درصدي نسبت به ايران در پارك شناخته شده است. كشف تعداد زياد گونه هاي جديد گياهي منحصر به فرد و در حال انقراض نشان از ارزش فوق العاده پارك ملي گلستان دارد.
اين ادعا كه درختان در جاي ديگري جايگزين مي شوند غير علمي است. بستر رودخانه اي كه تا اين حد تخريب شده است را نمي توان درختكاري كرد. اگر هم فرد يا افرادي چنين ادعايي دارند شك كنيد كه ممكن است كيسه اي ديگر براي سرمايه هاي ملي دوخته اند. در يك پارك ملي اگر هم يك حادثه طبيعي باعث تخريب شود بايستي اجازه داد تا روند توالي باعث احياي مجدد پوشش گياهي منطقه شود، كه اين فرايند بسته به شرايط موجود ممكن است از 5 تا 100 سال طول بكشد. بر اساس عكس ها و شواهدي كه اينجانب دارم قبل از شروع تخريب بسيار گسترده وزارت راه، بازسازي طبيعي جنگل در بخش هاي مختلفي از مسير رودخانه شروع شده بود، ولي نمي دانم چرا مديران پارك و مسئولين در مقابل فعاليت ها و تخلفات وزارت راه كوتاهي كردند. فكر نمي كنيد گماردن مديران ناآشنا به مسايل محيط زيست يكي از دلايل اين كوتاهي باشد؟ تا كي بايد دانش متخصصاني كه با خون دل و صرف سرمايه هاي بيت المال اندوخته شده است به دور ريخته شود و حتي يك بار هم از اين افراد سؤال نشود؟ امروزه براي حفظ محيط زيست همه مسئولند نه تنها شما و سازمان تحت مديريت شما.
</TEXT>
</DOC>
</HAMSHAHRI2>