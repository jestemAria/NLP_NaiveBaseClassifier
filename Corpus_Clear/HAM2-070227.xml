<?xml version="1.0" encoding="utf-8"?>
<!DOCTYPE HAMSHAHRI2 SYSTEM "hamshahri.dtd">
<HAMSHAHRI2>
<COPYRIGHT>
Hamshahri2 Corpus, Beta Release!
Copyright 2004-2008, Database Research Group (DBRG), Faculty of Engineering, University of Tehran
All the news content in the corpus is copyrighted by Hamshahri Newspaper (www.hamshahri.net)

Homepage:
http://ece.ut.ac.ir/dbrg/hamshahri/ham2

Contact:
darrudi@insf.org 

Please view the enclosed `Help.txt` file in the package for more information (tag description, etc).

IT IS A BETA RELEASE, PLEASE DON NOT REDISTRIBUTE IT!
</COPYRIGHT>
<DOC>
<DOCID>HAM2-851208-001</DOCID>
<DOCNO>HAM2-851208-001</DOCNO>
<ORIGINALFILE>/1385/851208/news/_adabh.htm</ORIGINALFILE>
<ISSUE>سه شنبه 8 اسفند 1385 - سال چهاردهم - شماره4217 - Feb 27, 2007</ISSUE>
<DATE calender="Western">2007-02-27</DATE>
<DATE calender="Persian">1385/12/08</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
معرفي برندگان اسكار 79
اسكورسيزي بالاخره به حقش رسيد
</TITLE>
<TEXT>



گروه ادب و هنر- سرانجام مارتين اسكورسيزي در هفتاد و نهمين دوره برگزاري جوايز اسكار طلسم را شكست و توانست براي سي و دومين فيلم خود و ششمين نامزدي اش، اسكار بهترين كارگرداني را براي فيلم جدا افتاده بگيرد؛ فيلمي كه 3 اسكار مهم ديگر هم گرفت: بهترين فيلم، بهترين فيلمنامه اقتباسي و بهترين تدوين.
جدا افتاده كه از فيلمي هنگ كنگي اقتباس شده بهترين كار اسكورسيزي نيست اما توانست برايش اسكارساز شود. اسكورسيزي كه بارها و بارها مورد بي مهري داوران آكادمي قرار گرفته، در مراسم يكشنبه شب در سالن كداك لس آنجلس وقتي به روي سن  آمد، به شوخي گفت: مطمئنيد كه اشتباهي نشده؟ و بعد اضافه كرد: خيلي از مردم براي ساليان متمادي به خاطر ستمي كه به من روا مي شد ابراز همدردي مي كردند و وقتي در خيابان پياده راه مي رفتم، جلو مي آمدند و مي گفتند: تو برنده مي شوي! اسكورسيزي جايزه اش را از 3 كارگردان كهنه كار هم نسل خود دريافت كرد: جورج لوكاس، استيون اسپيلبرگ و فرانسيس فورد كاپولا.
هلن ميرن براي بازي در نقش ملكه اليزابت در فيلم ملكه و فارست ويتاكر براي ايفاي نقش عيدي امين- ديكتاتور سابق اوگاندا- در فيلم آخرين پادشاه اسكاتلند برنده بهترين بازيگر زن و مرد شدند؛ انتخابي كه تقريباً از قبل معلوم بود. جايزه هلن ميرن را طبق روال هر سال برنده بهترين بازيگر مرد سال گذشته يعني فيليپ سايمورهافمن داد. ريزويترسيون هم كه سال گذشته برنده شده بود، اسكار بهترين بازيگر مرد را به فارست ويتاكر اهدا كرد.
نخستين اعطاكنندگان اسكار امسال نيكول كيدمن و دانيل گريك بودند كه برنده جايزه بهترين طراحي صحنه را به فيلم مكزيكي هزارتوي پن دادند. اين فيلم 2 اسكار ديگر هم براي بهترين فيلمبرداري و بهترين گريم گرفت، در حالي كه در 6 رشته نامزد بود.
پس از جدا افتاده با 4 اسكار و هزارتوي پن با 3 جايزه اسكار، فيلم هاي يك حقيقت تلخ، دختران رؤيايي و خانم كوچولوي سان شاين هركدام 2 اسكار گرفتند.
يك حقيقت تلخ كه فيلم مستندي ساخته ال گور، معاون رئيس جمهور سابق آمريكاست، جايزه بهترين فيلم بلند مستند و جايزه بهترين ترانه را به دست آورد؛ فيلمي كه درباره گرمايش زمين و خطراتي است كه محيط زيست را تهديد مي كند.
دختران رويايي كه در 8 رشته نامزد شده بود، فقط 2 جايزه گرفت. جايزه صداگذاري و بهترين بازيگر نقش مكمل زن. جنيفر هادسون كه به خاطر بازي در فيلم دختران رويايي اسكار نقش مكمل زن را گرفت، شهرتش را با راهيابي به فينال يك مسابقه تلويزيوني آوازخواني به دست آورد. او جايزه اش را از جورج  كلوني بازيگر فيلم سيريانا كه سال گذشته براي اين فيلم برنده اسكار بهترين بازيگر نقش مكمل مرد شد، دريافت كرد.
اسكار بهترين بازيكر مكمل مرد را هم آلن اركين از راشل  وايز- برنده اسكار بهترين بازيگر نقش مكمل زن در سال قبل- براي بازي در فيلم خانم كوچولوي سان شاين گرفت؛ فيلمي كه از اميدهاي جوايز اسكار امسال بود، غير از اين اسكار، برنده بهترين فيلمنامه غيراقتباسي هم شد.
ابيگل برسلين وجيدن كريستوفرساير، بازيگران خردسال هاليوود، برندگان بهترين انيميشن كوتاه(شاعر دانماركي)و بهترين فيلم كوتاه(داستان كرانه باختري)را معرفي كردند.
نامه هايي از ايووجيما كه براي كارگردانش كلينت ايست وود، نشان لژيون دنور به ارمغان آورد، فقط جايزه بهترين صدابرداري را گرفت. اما كلينت ايست وود روي سن سالن كداك آمد تا اسكار افتخاري آكادمي علوم و هنرهاي سينمايي را به انيوموريكونه سازنده موسيقي فيلم هاي وسترن اسپاگتي از جمله خوب، بد، زشت و البته فيلم هاي بزرگ ديگري چون سينما پاراديزو، اهدا كند.
كامرون دياز گوينده نقش پرنسس فيونا در كارتون شرك فيلم happy feet را به عنوان برنده بهترين انيميشن بلند اعلام كرد.
فيلم ماري آنتوانت برنده بهترين طراحي لباس شد و جايزه بهترين جلوه هاي ويژه را دزدان دريايي كارائيب: صندوقچه مرد مرده به دست آورد.
فيلم آلماني زندگي ديگران كه در جشنواره فيلم فجر امسال بهترين فيلم خارجي از نگاه تماشاگران شده بود، توانست اسكار بهترين فيلم غيرانگليسي را بگيرد. فيلم كوتاه مستند خون محله پينگژو اسكار اين رشته را گرفت و بابل كه در 7 رشته نامزد شده بود در كمال تعجب فقط جايزه بهترين موسيقي را دريافت كرد.
مجري اين مراسم اسن دجنرس، كمدين آمريكايي بود كه پس از ووپي گلدبرگ دومين زني بود كه به تنهايي اجراي اين مراسم را به عهده داشت.
</TEXT>
</DOC>
<DOC>
<DOCID>HAM2-851208-002</DOCID>
<DOCNO>HAM2-851208-002</DOCNO>
<ORIGINALFILE>/1385/851208/news/_adabh.htm</ORIGINALFILE>
<ISSUE>سه شنبه 8 اسفند 1385 - سال چهاردهم - شماره4217 - Feb 27, 2007</ISSUE>
<DATE calender="Western">2007-02-27</DATE>
<DATE calender="Persian">1385/12/08</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
برگزاري نشستتأثيرنحوست تربيع بر آثار هنري
</TITLE>
<TEXT>
گروه ادب و هنر- اعتقاد به نحس بودن شكل چهارگوش، يكي از اعتقادات كهن بشري است كه تأثير آشكاري بر فعاليت ها و ساخته هاي دست بشر داشته و شناخت و شيوه تأثير گذاري آن، مي تواند در تحليل بهتر آثار هنري مؤثر باشد. عمادالدين  شيخ الحكمايي با بيان اين مطلب در نشستي با عنوان نحوست و تأثير آن بر آثار هنري كه ديروز برگزار شد، گفت: كساني كه مستقيماً  با اسناد تاريخي سر و كار دارند، احتمالاً  بريدگي گوشه سمت راست پايين برخي از اسناد توجه شان را به خود جلب كرده است. وي در ادامه افزود: كهن ترين منبعي كه به صراحت به اين موضوع اشاره دارد، كتاب بي نظير و ارزشمند دستور دبيري ميهني(تأليف سده ششم)است. او دليل انجام اين امر را نحس بودن شكل چهارگوش دانسته و سفارش مي كند تا گوشه پايين سند بريده و شكل مربع باطل شود. تربيع خود اصطلاحي در نجوم و هندسه است.
</TEXT>
</DOC>
<DOC>
<DOCID>HAM2-851208-003</DOCID>
<DOCNO>HAM2-851208-003</DOCNO>
<ORIGINALFILE>/1385/851208/news/_adabh.htm</ORIGINALFILE>
<ISSUE>سه شنبه 8 اسفند 1385 - سال چهاردهم - شماره4217 - Feb 27, 2007</ISSUE>
<DATE calender="Western">2007-02-27</DATE>
<DATE calender="Persian">1385/12/08</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
تك فريم  هاي ماندگار معرفي شدند
</TITLE>
<TEXT>
گروه ادب و هنر- نخستين نشست از سلسله نشست هاي تخصصي پنجمين جشنواره بين المللي پويانمايي تهران با عنوان تك  فريم هاي ماندگار در روز اول جشنواره، برگزار شد.
اين جلسه به معرفي كتاب تك فريم هاي ماندگار نوشته سعيد توكليان اختصاص داشت. محمدرضا كريمي صارمي دبير جشنواره در اين جلسه گفت: جشنواره پويانمايي سعي دارد با چاپ كتاب هاي تخصصي در حوزه انيميشن دست به كارهايي ماندگار بزند و چاپ اين كتاب نيز در همين راستا است.
وي افزود: با چاپ اين كتاب سعيد توكليان 40سال سابقه و تجربياتش را در اختيار ما گذاشته است.
سعيد توكليان نيز ضمن معرفي كتاب خود گفت: اطلاعات در حوزه انيميشن كم است و نياز به اطلاعات دست اول و روزآمد بيش از پيش حس مي شود، اما تأليف كتاب در ايران هميشه با آهستگي و حتي كاستي همراه بوده است. جشنواره بايد بتواند تكثر را در سينماي انيميشن به وجود آورد و در اين زمينه انيميشن تجربي در اولويت است. در جشنواره بين المللي بيشترين توجه را كارها و تجربيات دانشجويي به خود جلب مي كنند چون دانشجويان فارغ تر، آزادتر و بي دغدغه تر دست به تجربه مي زنند. در اين حوزه بخش تكنيكي بايد قابليت همراه شدن با محتوا را داشته باشد چون كارگردان باسليقه خودش بهترين روشي را كه براي بيان ايده اش مناسب است، انتخاب مي كند.
توكليان افزود: اين كتاب مجموعه اي از بررسي 110سال انيميشن تجربي در ايران و دنياست و صحبتي از انيميشن هاي صنعتي هنري و شيوه هاي آن مانند عروسكي، كار روي طلق و انيميشن كامپيوتري نيست. كتاب شامل روش هايي مي شود كه كارگردان انيميشن به وسيله آن دست به تجربه زده است. اين كتاب دستاوردهاي انيميشن را در چند فصل خلاصه كرده و در هر مورد مهم ترين نمونه ها را نيز معرفي كرده است.
</TEXT>
</DOC>
<DOC>
<DOCID>HAM2-851208-004</DOCID>
<DOCNO>HAM2-851208-004</DOCNO>
<ORIGINALFILE>/1385/851208/news/_adabh.htm</ORIGINALFILE>
<ISSUE>سه شنبه 8 اسفند 1385 - سال چهاردهم - شماره4217 - Feb 27, 2007</ISSUE>
<DATE calender="Western">2007-02-27</DATE>
<DATE calender="Persian">1385/12/08</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
ركود در سينماهاي تهران
</TITLE>
<TEXT>
گروه ادب و هنر- آمار فروش فيلم هاي روي پرده تا 4 اسفند ماه اعلام شد. در روزهاي پاياني سال،بازار فروش فيلم ها بي رونق است. به گزارش بنياد سينمايي فارابي رؤياي خيس به كارگرداني پوران درخشنده بعد از 48 روز نمايش در 8 سينما، بيش از 106 ميليون تومان فروخت. زمستان است رفيع پيتز بعد از يك ماه نمايش در دو سينما بيش از يازده ميليون تومان فروش داشت. كودك و سرباز رضا ميركريمي كه در يك سينما به نمايش يك ماهه اش ادامه مي دهد به فروش بيش از دو ميليون تومان دست يافت. من نگين دات كام به كارگرداني حسين قناعت تنها فيلم كودك به نمايش درآمده در 4 سينما طي 10روز نمايش بيش از 3 ميليون تومان فروخت. گيس بريده در 3 سينما طي76 روز نمايش بيش از 210 ميليون تومان فروش داشت. رازها طي 14 روز نمايش در 12 سينما بيش از 15 ميليون و 899 هزار تومان فروخت. اينجا چراغي روشن است در دو سينما و طي 36 روز نمايش بيش از يك ميليون فروش داشته است.
</TEXT>
</DOC>
<DOC>
<DOCID>HAM2-851208-005</DOCID>
<DOCNO>HAM2-851208-005</DOCNO>
<ORIGINALFILE>/1385/851208/news/_adabh.htm</ORIGINALFILE>
<ISSUE>سه شنبه 8 اسفند 1385 - سال چهاردهم - شماره4217 - Feb 27, 2007</ISSUE>
<DATE calender="Western">2007-02-27</DATE>
<DATE calender="Persian">1385/12/08</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
يك هفته با ادبيات
مجادلات قلمي براي جوايز ادبي
</TITLE>
<TEXT>
گروه ادب و هنر- هفته پيش يادداشت رضا اميرخاني رمان نويس سرشناس سالهاي اخير و رئيس انجمن قلم در اعتراض به جايزه كتاب سال ادبيات داستاني و سپس جوابيه داوران بخش ادبيات داستاني كتاب سال به يادداشت اميرخاني جالب توجه بود.
اميرخاني در اين يادداشت آورده بود. همه ما از ادا درآوردن و دزانفكته متنفريم، نمي شود در يك معاونت، مميزي، كتاب مستور را رد كند و در همان معاونت چهل تن نامزد كتاب سال شود، اينها ادا درآوردن است، يك بام و دو هواست، نوعي دورويي و مردم فريبي است. رضا اميرخاني در قسمت ديگري از اين يادداشت به اعلام نشدن اسامي داوران و به تبع آن، پاسخگو نبودن داوران اعتراض كرده بود.
اميرخاني امتناع اميرحسن چهل تن از گرفتن جايزه كتاب سال ادبيات داستاني را ناشي از ضعف تدبير وزارت ارشاد و نيز ضعف داوري تلقي كرد و گفت: جريان نقد بسيار ضعيفي، اين چند ساله به اسم انقلاب اسلامي با همه آثار خوب مستعدان عرصه ادبيات انقلاب مخالفت مي كند.... آيا دليلش اين نيست كه اين جريان در بالا آمدن امثال حبيب  احمدزاده، بازنشستگي خود را مي بيند؟
پس از نامه اميرخاني، محسن پرويز، معاون امور فرهنگي وزير ارشاد بلافاصله، با اعلام اسامي داوران مقصر را دبيرخانه كتاب سال دانست و خواست دليل اين تأخير اعلام شود.
داوران اين بخش بنا به اعلام دبيرخانه عبارت بودند از: كامران پارسي نژاد، ابراهيم حسن بيگي، منيژه آرمين، فيروز زنوزي جلالي و راضيه تجار، پس از اعلام اين اسامي كامران پارسي نژاد در مصاحبه با ايسنا گفت كه گله ها نسبت به گزينش داوران كتاب سال مغرضانه است.
وي افزود: مهمترين نكته داوري امسال، حاكم نبودن رابطه ها و دوستي ها بود و ما حتي نويسنده ها را نمي شناختيم. ديگر داور بخش ادبيات داستاني كه البته مستقيماً به اميرخاني جواب داد، فيروز زنوزي جلالي بود، وي نوشت: حتي اگر اندكي سايه هم نبود، كارهاي ديگر و اصلح تري نسبت به رمان مورد نظرتان] شطرنج يا ماشين قيامت: حبيب احمدزاده[ بودند كه انتخاب شوند... پيه نامهرباني ها و تهمت ها و توهين ها را هم از قبل به تنمان ماليده بوديم.
در ادامه اين درگيري ادبي، اتفاق ديگري افتاد و آن اين بود كه اندكي سايه در جايزه كتاب سال شهيد حبيب غني پور نيز به عنوان اثر برگزيده انتخاب شد و البته شطرنج با ماشين قيامت حبيب احمد زاده در اين جايزه بهترين رمان دفاع مقدس سال 84 شد.
</TEXT>
</DOC>
<DOC>
<DOCID>HAM2-851208-006</DOCID>
<DOCNO>HAM2-851208-006</DOCNO>
<ORIGINALFILE>/1385/851208/news/_adabh.htm</ORIGINALFILE>
<ISSUE>سه شنبه 8 اسفند 1385 - سال چهاردهم - شماره4217 - Feb 27, 2007</ISSUE>
<DATE calender="Western">2007-02-27</DATE>
<DATE calender="Persian">1385/12/08</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
اخبار كوتاه
</TITLE>
<TEXT>
بررسي نقالي در راديو فرهنگ: برنامه هاي آيين هاي نمايشي در ايران با محوريت نقالي در ايران از راديو فرهنگ روي آنتن مي رود. اين برنامه روزهاي سه شنبه ساعت 14:35 به مدت 25 دقيقه از راديو فرهنگ پخش مي شود.
برگزاري كنسرت سيد اعظمص: محمد جليل عندليبي از برگزاري كنسرت موسيقي سيد اعظم در پايان سال پيامبر اعظم خبر داد. اين كنسرت شامل اجراي 10 تصنيف در دستگاههاي شور و نوا و نيز آواز دشتي است كه به صفات پيامبر اكرم و زندگي ايشان به زبان موسيقي مي پردازد.
مات شدن يك سريال: سريال كيش و مات به كارگرداني جواد افشار كه قرار بود در ايام نوروز از شبكه تهران پخش شود، به دليل مشكلات مالي متوقف شد. افشار تا يكي دو روز ديگر سريال ديگري را براي نوروز مي سازد.
چهارمين هم انديشي نشانه شناسي هنر: چهارمين هم انديشي نشانه شناسي هنر چهارشنبه 9 اسفند ماه با همكاري فرهنگستان هنر و دانشگاه هنر برگزار مي شود.اين هم انديشي از ساعت 10 تا 17 در تالار فارابي دانشگاه هنر برگزار خواهد شد. علاقه مندان مي توانند در اين هم انديشي به صورت آزاد حضور داشته باشند.
برنده اسكار 2007 در تهران: فيلم شاعر دانماركي(the daish poet)به كارگرداني توريل كاو كه امسال در بخش بين المللي جشنواره پويانمايي تهران حضور دارد، در هفتاد و نهمين دوره مراسم اسكار(سال 2007)به عنوان بهترين انيميشن كوتاه معرفي شد.
اولين جشن پاييزي لومپي در نوروز: انيميشن سينمايي اولين جشن پاييزي لومپي براي پخش در ايام نوروز در انجمن گويندگان جوان دوبله شده است. انيميشن سينمايي اولين جشن پاييزي لومپي با عنوان اصلي ويني پوه: فصل بهار با رو بر مبناي داستان معروف سرود كريسمس اثر چارلز ديكنز به كارگرداني سول اندرو بلينكوف و اليوت ام. بور سال 2004 توليد شد.
نمايش فيلم كوتاه در تلفن  همراه: پنج فيلم كوتاه براي پخش در نمايشگر تلفن هاي همراه در محدوده مخابراتي آمريكا و قاره  اروپا طراحي و آماده  شده اند، اين آثار با همكاري مسئولان جشنواره فيلم ساندنس و كنفرانس جهاني تلفن همراه از نيمه دوم فوريه(اواخر بهمن ماه)قابل دريافت و تماشا هستند.
نقد سفموني پيامبراعظم: پنجمين دوره از سلسله نشست هاي نقد نغمه به بررسي و تحليل سمفوني پيامبراعظم اثر شاهين فرهت مي پردازد. اين برنامه بررسي و تحليل آثار توليد شده در عرصه موسيقي شامل آلبوم، كنسرت و سمفوني ها و نقد نقاط مثبت و تأثيرگذار و هدفمندي جريانات موسيقايي را از اهداف خود در نظر گرفته است. اين نشست با حضور نادر مشايخي، آهنگساز و جمعي از اساتيد عرصه موسيقي و آواز برگزار مي شود.
</TEXT>
</DOC>
<DOC>
<DOCID>HAM2-851208-007</DOCID>
<DOCNO>HAM2-851208-007</DOCNO>
<ORIGINALFILE>/1385/851208/news/_akhar.htm</ORIGINALFILE>
<ISSUE>سه شنبه 8 اسفند 1385 - سال چهاردهم - شماره4217 - Feb 27, 2007</ISSUE>
<DATE calender="Western">2007-02-27</DATE>
<DATE calender="Persian">1385/12/08</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
عكس روز
</TITLE>
<TEXT>


عكس: خبرگزاري فرانسه‎/ آندرو ياتس
رقابت هاي دوچرخه سواري جام جهاني پيست، معتبرترين رقابت دوچرخه سواري جهان پس از رقابتهاي المپيك وقهرماني جهان است. يكي از مراحل اين رقابت ها ديشب در شهر منچستر انگليس به پايان رسيد. در اين مسابقه 274 نفر از بهترين دوچرخه سواران پيست جهان از 36 كشور با يكديگر به رقابت پرداختند.
</TEXT>
</DOC>
<DOC>
<DOCID>HAM2-851208-008</DOCID>
<DOCNO>HAM2-851208-008</DOCNO>
<ORIGINALFILE>/1385/851208/news/_akhar.htm</ORIGINALFILE>
<ISSUE>سه شنبه 8 اسفند 1385 - سال چهاردهم - شماره4217 - Feb 27, 2007</ISSUE>
<DATE calender="Western">2007-02-27</DATE>
<DATE calender="Persian">1385/12/08</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
در شهر چه خبر
</TITLE>
<TEXT>
ارتفاع برف
از ارتفاع برف در برخي شهرها مانند همدان زياد مي شنويم اما اين بار گردنه هاي استان گيلان ميزبان حجم زيادي برف شدند براي نمونه ارتفاع برف در گردنه حيران اين استان به 75 سانتيمتر رسيد. همچنين ارتفاع برف در محورهاي تالش و اسالم به خلخال 60، بهارستان به آستارا 55، لونك به ديلمان 45، ماسوله 30، آستارا?? و گردنه هاي شهرستان رودبار 20سانتيمتر گزارش شده است. رانندگان براي عبور از محورهاي برف گير گيلان بايد از زنجير چرخ استفاده كنند و وسايل گرمازا همراه داشته باشند.
لاستيك تاريخ گذشته
اين روزها صداي تركيدن لاستيك خودرو هايي كه سرنشينان آ  نها طعمه محموله هاي جديد لاستيك هاي ارزان و تاريخ مصرف گذشته چيني مي شوند در هياهوي ترقه بازي و فعاليت براي جلوگيري از مخاطرات آن كمتر به گوش كسي مي رسد. عباس حلوايي، رئيس اتحاديه فروشندگان لاستيك و روغن تهران مي گويد: لاستيك هاي چيني تاريخ مصرف گذشته از مبادي رسمي كشور به خصوص بنادر جنوبي به كشور وارد مي شود. همچنين گفته مي شود كه قيمت لاستيك از ابتداي سال آينده احتمالاً 20درصد گران خواهد شد.
مرغ بسته بندي شده
طرح بسته بندي مرغ در استان تهران تا 2 هفته آينده اجرايي مي شود. به گفته مسئولان با توجه به شرايط فعلي به نظر مي رسد درصورت اجراي اين طرح تا 6ماه آينده،  از اوايل پاييز شرايط به گونه اي شود كه تمامي مرغ مورد مصرف در سطح شهر به صورت بسته بندي عرضه شود.  طرح بسته بندي مرغ در استان تهران 2 بار انجام شده كه با موفقيت همراه نبوده است و لذا امسال اين طرح در دستور كار سازمان دامپزشكي استان قرارگرفت. هم اكنون روزانه 650 تا 700 تن مرغ در تهران عرضه مي شود  و گردش روزانه مرغ در شهر تهران حدود 650 تا 700 تن است كه بخش اعظم آن در خود استان كشتار شده و مابقي از استان هاي همجوار تأمين مي شود.
ماه گرفتگي كلي
شوراي مركز تقويم مؤسسه ژئوفيزيك دانشگاه تهران بر پايه آخرين دستاوردهاي نجومي اعلام كرد كه از ساعت 1 بامداد يكشنبه 13 اسفند 1385، ماه گرفتگي شروع مي شود. در ساعت 3 و 28 دقيقه ماه گرفتگي كلي تمام شده و ماه شروع به بازشدن مي كند. پايان ماه گرفتگي در ساعت 4 و 31 دقيقه اتفاق مي افتد.
اين گرفتگي كلي در تمام ايران قابل رؤيت خواهد بود. همچنين در آسيا(به جز بخش كوچكي از شرق آن)، اروپا، آفريقا، آمريكاي جنوبي، آمريكاي شمالي(به جز بخشي از غرب آن)، غرب اقيانوسيه و بخشي از جنوبگان مشاهده خواهد شد.
آماده باش اورژانس
نيروهاي اورژانس در استان فارس از هم اكنون به حالت كاملاً آماده باش براي ارائه خدمات مورد نياز به  مسافران نوروز درآمدند. رئيس اورژانس استان فارس به ايرنا گفت: در مجموع??? پايگاه اورژانس در نقاط مختلف استان فارس در جاده ها آماده ارائه خدمات هستند كه اين استان در مقايسه با ساير استان هاي كشور بيشترين تعداد پايگاههاي اورژانس را در نقاط مختلف دارد كه به ارائه خدمات مي پردازد.
وي ضمن توصيه به  مسافران و شهروندان در جهت رعايت قوانين و مقررات رانندگي، از آنان درخواست كرد كه تدابير لازم را در خصوص مسايل پزشكي در مسافرت بيانديشند و در صورت نياز، داروهاي لازم را كه مصرف مي كنند همراه داشته باشند.
</TEXT>
</DOC>
<DOC>
<DOCID>HAM2-851208-009</DOCID>
<DOCNO>HAM2-851208-009</DOCNO>
<ORIGINALFILE>/1385/851208/news/_akhar.htm</ORIGINALFILE>
<ISSUE>سه شنبه 8 اسفند 1385 - سال چهاردهم - شماره4217 - Feb 27, 2007</ISSUE>
<DATE calender="Western">2007-02-27</DATE>
<DATE calender="Persian">1385/12/08</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
فرهنگسرا
</TITLE>
<TEXT>
قرآن پژوهي
سلسله جلسات قرآن پژوهي به همت خانه قرآن منطقه 7 چهارشنبه هر هفته از ساعت 14 تا 16 برگزار مي شود.اين سلسله جلسات با هدف ارتقاء سطح معنوي شهروندان و تفسير آيات قرآن كريم در سالن اجتماعات فرهنگسراي مدرسه برگزار مي شود.علاقمندان براي شركت در اين نشست ها مي توانند به نشاني: خيابان شريعتي، نرسيده به پل سيدخندان، پارك هلال احمر، فرهنگسراي مدرسه مراجعه كنند.
آيين همسرداري
كانون بانوان فرهنگسراي بهمن در ادامه سلسله برنامه هاي آموزشي خود اقدام به برگزاري كارگاه آموزش خانواده با موضوع آيين همسرداري كرده است.در اين كارگاه آموزشي كارشناسان مسائل خانواده موضوعاتي همچون اخلاق در روابط زناشويي و حقوق و تكاليف زن و شوهر نسبت به يكديگر را مورد بحث و بررسي قرار مي دهند.كارگاه آموزش خانواده روز چهارشنبه نهم اسفند ماه از ساعت 9 تا 11 در تالار فرهنگ فرهنگسراي بهمن برگزار مي شود.شركت براي عموم بانوان آزاد و رايگان است.
نمايشگاه فرهنگ عاشورا
فرهنگسراي ولاء به منظور تبيين نهضت عاشورا و زمينه سازي براي آشنايي هرچه بيشتر نسل جوان با معارف الهي با مشاركت بنياد شهيد و ايثارگران اقدام به برگزاري غرفه در نمايشگاه فرهنگ عاشورا كرده است.اين غرفه با ارائه دستاوردهاي ارزشمند و محصولات فرهنگي هنري در زمينه فرهنگ عاشورا، ايثار و شهادت تا تاريخ يازدهم اسفند ماه 85 در نمايشگاه بين المللي تهران داير است.علاقه مندان براي كسب اطلاعات بيشتر مي توانند با شماره تلفن هاي 33749134 و 33370505 واحد فرهنگي تماس بگيرند.
</TEXT>
</DOC>
<DOC>
<DOCID>HAM2-851208-010</DOCID>
<DOCNO>HAM2-851208-010</DOCNO>
<ORIGINALFILE>/1385/851208/news/_akhar.htm</ORIGINALFILE>
<ISSUE>سه شنبه 8 اسفند 1385 - سال چهاردهم - شماره4217 - Feb 27, 2007</ISSUE>
<DATE calender="Western">2007-02-27</DATE>
<DATE calender="Persian">1385/12/08</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
بازار
</TITLE>
<TEXT>


خريد آبميوه در شرايط گراني آبميوه گيري
در شرايطي كه به واسطه افزايش تعرفه واردات در اوايل سال جاري، قيمت  لوازم خانگي بين 5 تا 30درصد افزايش يافت، برخي شهروندان براي نمونه خريد آبميوه آماده را به خريد آبميوه گيري ترجيح مي دهند. همچنين با افزايش قيمت نفت، قيمت مواد اوليه مورد نياز كارخانه ها نيز افزايش يافته و افزايش دستمزد و حقوق كارگران نيز عامل افزايش قيمت تمام شده لوازم صوتي و تصويري توليد داخل محسوب مي شود. در مقابل طي سال هاي قبل شاهد كاهش 5 تا 10 درصدي قيمت تلويزيون در بازار داخلي بوده ايم. افزايش حقوق و دستمزد، سهم 23 درصدي حق بيمه از سوي كارفرما و دريافت 3 درصد عوارض از قيمت كالاي تمام شده از مشكلات توليدكنندگان صنعت تلويزيون است. از سوي ديگر واردكنندگان بدون پرداخت حق بيمه و حقوق كارگر،با پرداخت عوارض به ازاي هر اينچ 20 هزار ريال محصولات خود را وارد كشور مي كنند. به عنوان مثال واردكننده براي ورود يك تلويزيون 21 اينچ 420 هزار ريال تعرفه پرداخت مي كند.
</TEXT>
</DOC>
<DOC>
<DOCID>HAM2-851208-011</DOCID>
<DOCNO>HAM2-851208-011</DOCNO>
<ORIGINALFILE>/1385/851208/news/_bourse.htm</ORIGINALFILE>
<ISSUE>سه شنبه 8 اسفند 1385 - سال چهاردهم - شماره4217 - Feb 27, 2007</ISSUE>
<DATE calender="Western">2007-02-27</DATE>
<DATE calender="Persian">1385/12/08</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
صبر سهامدار عمده هم لبريز شد
15 درصد سهام غدير روي ميز فروش
</TITLE>
<TEXT>


گروه بورس- ماجراهاي غدير پاياني ندارد. يك ماه پيش سود عملكرد اين شركت از 3400 ميليارد تومان به 1900 ميليارد تومان كاهش يافت تا زمينه نزول 300 تا 500 ميليارد توماني ارزش سهام آن در بورس تهران فراهم آيد.از ديروز نيز صف فروش سهام غدير به ارقام كم سابقه اي افزايش يافت.اما آن چه در ميان همه اين تحولات و التهابات بازار يكسان و يكنواخت و بدون تغيير مانده، پاسخگو نبودن مديران شركت سرمايه گذاري غدير نسبت به سوء تدبيرهاي دو سال گذشته است.
به نظر مي رسد، نماينده سرمايه گذاري غدير كه يك كرسي با نفوذ در هيأت مديره شركت بورس اوراق بهادار را اشغال كرده، تاكنون مانع برخورد سازمان بورس، با اين همه اتفاق نامطلوب شده است.
هرچه ظرف 3 روز گذشته خبرنگاران همشهري، از طرق مختلف تلاش كردند، ديدگاه و نظر مديران سرمايه گذاري غدير را كسب و به اطلاع سرمايه گذاران و سهامداران برسانند، مديران اين شركت بزرگ و تأثيرگذار بورس از پاسخگويي امتناع ورزيده اند، سكوت مديران غدير سرنوشت 80هزار سهامدار اين بانك و هم چنين تعداد زيادي از كاركنان بانك صادرات را كه در سال هاي اخير سهام غدير به عنوان پاداش به آن ها پرداخت شده در هاله اي از ابهام فرو برده است.
حال پرسش سرمايه گذاران اين است: مديران غدير چه هنگام از اتاق سكوت بيرون خواهند آمد؟
پايان دوران صبر
طبق تازه ترين اطلاعيه اي كه اداره عمليات و نظارت بر بازار سهام منتشر كرده، ظاهراً نارضايتي از بدنه سهامداران خرد به ميان سهامداران عمده غدير هم سرايت كرده، زيرا بانك صادرات ايران، در دو اطلاعيه جداگانه، از قصد خود براي فروش 15 درصد سهام غدير ظرف يك هفته آينده خبر داده است. بر اين اساس طي دوره ياد شده، 790 ميليون سهم سرمايه گذاري غدير روي ميز فروش قرار مي گيرد. اين رويداد در حالي به وقوع پيوسته كه سهامداران خرد نيز از ديروز فشار بر كفه عرضه را بيش از پيش افزايش داده اند. روز گذشته، 2200 دستور فروش براي 5/4 ميليون سهم غدير در بورس تهران صادر شد.
فروشنده ها
طبق اطلاعيه هاي منتشر شده در بورس تهران، قرار است، امروز، بانك صادرات اصفهان 75/3 درصد از كل سهام غدير يعني در مجموع شامل 190 ميليون سهم اين شركت را به صورت يك جا و نقد بفروشد. قيمت پايه هر سهم در اين عرضه، 409 تومان تعيين شده است.چهار روز بعد يعني در 12 اسفندماه نيز 85/11 درصد از كل سهام غدير با قيمت پايه 4 هزار و 328 ريال به ازاي هر سهم در بورس به فروش مي رسد. اين ميزان سهام را بانك صادرات ايران عرضه خواهد كرد.
بازگرداني بي حاصل
آمار موجود در سايت هاي رسمي بورس تهران نشان مي دهد، ظرف يك سال و نيم گذشته، بانك صادرات رقمي معادل 170 تا 200 ميليارد تومان از نقدينگي اش را صرف حفظ قيمت سرمايه گذاري غدير در محدوده 400 تا 440 تومان كرده است. اما پس از همه اين تلاش ها، سرانجام همان سرنوشت محتوم يعني سقوط قيمت سهام غدير ظرف دو روز گذشته اتفاق افتاده كه اين موضوع خود گواهي بر بي حاصلي پرداخت هزينه 200 ميليارد توماني بانك صادرات است.
محدوديت هاي تازه
در كنار اين رويدادها، ديروز كارگزار بازارگردان كه ظاهراً با مشكل كمبود نقدينگي از يك سو و فشار عرضه از سوي ديگر مواجه شده، قاعده اي غيرمعمول را در بازار سهام باب كرد. طبق شنيده ها و اخبار غيررسمي منتشر شده در بازار، كارگزار بازگردان غدير اعلام كرده در هر روز از هر كد سهامداري فقط 2500 سهم را مي خرد. پخش اين گونه اخبار ديروز به التهاب موجود در بازار سهام غدير، بيش از پيش دامن زد.
تصوير غدير
سرمايه گذاري غدير تا دي ماه امسال با ارزش بازاري معادل 21 هزار ميليارد ريال بزرگترين شركت بورس به حساب مي آمد. اما ارزش سهام اين شركت با توجه به نوسان هاي اخير، بين 3 هزار تا 5 هزار ميليارد ريال يعني معادل نيم ميليارد دلار نزول را ظرف دو روز تجربه كرده، در حال حاضر و در پي ركود يك سال و نيم گذشته، 75 درصد كل سهام غدير در اختيار بانك صادرات ايران و بانك هاي صادرات استان قرار گرفته است.صندوق كاركنان نفت، سرمايه گذاري خوارزمي و سرمايه گذاري فرهنگيان از ديگر سهامداران عمده غدير هستند.
</TEXT>
</DOC>
<DOC>
<DOCID>HAM2-851208-012</DOCID>
<DOCNO>HAM2-851208-012</DOCNO>
<ORIGINALFILE>/1385/851208/news/_bourse.htm</ORIGINALFILE>
<ISSUE>سه شنبه 8 اسفند 1385 - سال چهاردهم - شماره4217 - Feb 27, 2007</ISSUE>
<DATE calender="Western">2007-02-27</DATE>
<DATE calender="Persian">1385/12/08</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
صعود شاخص در جاده خودرو
</TITLE>
<TEXT>
گروه بورس شاخص كل بورس تهران ديروز بار ديگر در نتيجه افزايش ارزش سهام خودرو رشد كرد.براساس اين گزارش، شاخص كل بورس تهران ديروز با 5/2 واحد افزايش به 9 هزار و 895 واحد رسيد. شاخص هاي بازده بازار و صنعت نيز هر كدام به ترتيب 5/7 و 2 واحد صعود كردند. شاخص واسطه گري هاي مالي هم با 8 واحد رشد به كار خود پايان داد.شاخص كل بورس تهران پس از افت 70 واحدي روز يكشنبه كه در اثر بازگشايي نماد شركت غدير رخ داد ديروز در نتيجه رشد سهام شركت هاي ايران خودرو، سايپا و سايپا ديزل روند صعودي به خود گرفت.ديروز ايران خودروبا 3 واحد تأثير مثبت بر شاخص در جايگاه اول بورس ايستاد. پس از ايران خودرو شركت هاي سايپا و ايران خودرو ديزل هر كدام به ترتيب با 5/2 و 5/1 واحد تأثير مثبت بر شاخص در جايگاه بعدي قرار گرفتند. اما ديروز بار ديگر شركت سرمايه گذاري غدير كه پس از مدت ها به معاملات خود ادامه مي داد بيشترين نقش را در كاهش شاخص داشت.
</TEXT>
</DOC>
<DOC>
<DOCID>HAM2-851208-013</DOCID>
<DOCNO>HAM2-851208-013</DOCNO>
<ORIGINALFILE>/1385/851208/news/_bourse.htm</ORIGINALFILE>
<ISSUE>سه شنبه 8 اسفند 1385 - سال چهاردهم - شماره4217 - Feb 27, 2007</ISSUE>
<DATE calender="Western">2007-02-27</DATE>
<DATE calender="Persian">1385/12/08</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
تأسيس بانك هاي سرمايه گذاري
</TITLE>
<TEXT>
ايسنا: سازمان بورس و اوراق بهادار چارچوب هاي قانوني لازم را براي تشكيل بانك هاي سرمايه گذاري يا شركت هاي تأمين سرمايه تدوين مي كند. سيدعلي حسيني، عضو هيأت مديره سازمان بورس در اين باره گفت: تأسيس اين گونه نهاد ها در قانون بازار اوراق ديده شده است و سازمان بورس و اوراق بهادار نيز نحوه عملكرد و نحوه نظارت بر عملكرد آنها را بررسي مي كند و با نهايي شدن اين مجموعه سازمان مي تواند درخواست شركت را مورد رسيدگي قرار داده و در صورت احراز شرايط مجوز لازم را براي فعاليت صادر كند.
</TEXT>
</DOC>
<DOC>
<DOCID>HAM2-851208-014</DOCID>
<DOCNO>HAM2-851208-014</DOCNO>
<ORIGINALFILE>/1385/851208/news/_bourse.htm</ORIGINALFILE>
<ISSUE>سه شنبه 8 اسفند 1385 - سال چهاردهم - شماره4217 - Feb 27, 2007</ISSUE>
<DATE calender="Western">2007-02-27</DATE>
<DATE calender="Persian">1385/12/08</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
قديمي ترين مدير بورس تغيير كرد
</TITLE>
<TEXT>
گروه بورس قديمي ترين مدير شركت هاي حاضر در بورس تهران تغيير كرد.
طبق اعلام اداره نظارت بر ناشران بورس، حسن كاظم اويني قديمي ترين مدير در بين شركت هاي بورس كه نزديك به دو دهه در بازار سرمايه فعاليت داشت، از سمت خود كنار رفت.براساس اين اطلاعيه، ايران خودرو به عنوان سهامدار عمده شركت محورسازان، مديران جديدي را پس از دو دهه در اين شركت، به كار گمارده است.
</TEXT>
</DOC>
<DOC>
<DOCID>HAM2-851208-015</DOCID>
<DOCNO>HAM2-851208-015</DOCNO>
<ORIGINALFILE>/1385/851208/news/_bourse.htm</ORIGINALFILE>
<ISSUE>سه شنبه 8 اسفند 1385 - سال چهاردهم - شماره4217 - Feb 27, 2007</ISSUE>
<DATE calender="Western">2007-02-27</DATE>
<DATE calender="Persian">1385/12/08</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
حضور دوباره 6 شركت در تالار مبادلات
</TITLE>
<TEXT>


گروه بورس- روز گذشته نام 6 شركت براي ادامه دوباره معاملات بر روي تابلوي بورس نمايش داده شد.
بر اساس اين گزارش، ديروز نماد شركت هاي سايپا آذين، پتروشيمي فارابي، لعابيران و داملران پس از اعلام پيش بيني درآمد و نئوپان 22 بهمن و سيمان هرمزگان بعد از برگزاري مجمع عادي سالانه باز شد.
اين گزارش حاكي است، ديروز بار ديگر ايران خودرو رتبه اول بيشترين حجم معادلات بورس را از آن خود كرد. سهامداران بورس تهران ديروز 4 ميليون و800 هزار سهم ايران خودرو را خريداري كردند. پس از ايران خودرو شركت هاي مهركام پارس و تكنوتار در رده هاي بعدي به لحاظ بيشترين حجم معاملات قرار گرفتند.شركت هاي سايپا، چادرملو و پارس خودرو نيز پس از ايران خودرو با 138، 91 و 80 خريدار عنوان هاي دوم تا چهارم پرطرفدارترين سهام بورس در معاملات روز گذشته را به خود اختصاص دادند. بر پايه اين گزارش، در مبادلات ديروز بيشتر تقاضاها براي فروش سهام غدير صادر مي شد به طوري كه در انتهاي معاملات يك هزار و 664 دستور براي فروش 3 ميليون و 200 هزار سهم اين شركت باقي ماند.
</TEXT>
</DOC>
<DOC>
<DOCID>HAM2-851208-016</DOCID>
<DOCNO>HAM2-851208-016</DOCNO>
<ORIGINALFILE>/1385/851208/news/_bourse.htm</ORIGINALFILE>
<ISSUE>سه شنبه 8 اسفند 1385 - سال چهاردهم - شماره4217 - Feb 27, 2007</ISSUE>
<DATE calender="Western">2007-02-27</DATE>
<DATE calender="Persian">1385/12/08</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
پيش بيني سود مپنا اعلام شد
</TITLE>
<TEXT>
گروه بورس- شركت مپنا در آستانه عرضه سهامش در بورس تهران پيش بيني سود خود را اعلام كرد.
براساس اين گزارش، شركت مپنا با صدور اطلاعيه اي اعلام كرد. درآمد هر سهمش براي سال 85 مبلغ 795 ريال خواهد بود. اين در حالي است كه مسئولان سازمان خصوصي سازي قصد دارند سهام مپنا را به عنوان دومين شركت مشمول اصل 44 ظرف روزهاي آتي در بورس تهران عرضه كننده اخبار غيررسمي حاكي از آن است كه سهام مپنا در روز يكشنبه در بورس تهران عرضه خواهد شد.
</TEXT>
</DOC>
<DOC>
<DOCID>HAM2-851208-017</DOCID>
<DOCNO>HAM2-851208-017</DOCNO>
<ORIGINALFILE>/1385/851208/news/_cinema.htm</ORIGINALFILE>
<ISSUE>سه شنبه 8 اسفند 1385 - سال چهاردهم - شماره4217 - Feb 27, 2007</ISSUE>
<DATE calender="Western">2007-02-27</DATE>
<DATE calender="Persian">1385/12/08</DATE>
<CAT xml:lang="fa">ادب و هنر.هنر.سینما</CAT>
<CAT xml:lang="en">Literature and Art.Art.Cinema</CAT>
<TITLE>
نگاهي به فيلم جايي در دور دست ساخته خسرو معصومي
بازگشت به دوران سربي
عكس:عبدالله عبدي نسبسعيد مروتي
</TITLE>
<TEXT>


در شرايطي كه اكثر توليدات سينماي ايران را آثار شهري تشكيل مي دهند، ديدن فيلمي كه در دل طبيعت بكر مي گذرد را مي توان غنيمت شمرد. خسرو معصومي كارگردان رسم عاشق كشي در فيلمي كه اين روزها بر پرده دارد كوشيده تا به همان حال و هوا وفادار بماند.
فيلم هايي از جنس جايي در دوردست معمولاً نه شرايط مناسبي براي اكران دارند و نه به گيشه چندان پررونقي دست مي يابند. بخصوص اينكه اين فيلم معصومي مثل ساخته قبلي اش از موقعيت هاي دشوار و پيچيده سخن مي گويد و آدم هايي كه شرايط برايشان سرنوشت  تلخي را رقم مي زند. معصومي مي كوشد تا به يمن عشق، اين رگه هاي تلخ را تا اندازه اي تلطيف كند. هر چند اين عشق هم خود در نهايت اتفاقاتي تراژيك را به دنبال دارد.
جايي در دوردست با تصاويري زيبا و خيره كننده، بيش از هر چيز از ضعف فيلمنامه لطمه خورده است. چنين دستمايه جذابي با ساختار بصري چشم نوازش اگر با فيلمنامه اي استاندارد همراه مي شد، جايي در دوردست فيلمي به مراتب بهتر از رسم عاشق كشي از كار درمي آمد.در شرايط فعلي اما، فيلم در اين حد كه تماشاگر را كنجكاو ديدن سومين قسمت سه گانه معصومي نگه مي دارد؛ اثر اميدواركننده  اي است.
واقعگرايي با رگه هاي خشونت
در سال هايي كه سينماي نوين ايران شكل مي گرفت، يك گرايش عمده در فيلمسازان تازه به ميدان آمده به چشم مي خورد و آن رويكرد به عرفان بود. عرفاني كه مطلوب مديران سينمايي وقت بود و فيلمسازان جوان براي اين كه حمايت دولت را پشت سر خود ببينند، اين عرفان را كه از سينماي تاركوفسكي و پاراجانف الگو گرفته شده بود در دل آثارشان مي گنجاندند. جداي از اينها البته بودند فيلمسازاني كه در همان فيلم هاي اول خود، فرديتشان را به رخ كشيدند، يكي از اين كارگردانان خسرو معصومي بود. او بعد از فيلم ناموفق ملاقات، با دوران سربي نشان داد كه حرف هايي براي گفتن دارد. مهم ترين ويژگي دوران سربي اين بود كه شبيه به هيچ فيلم ديگري از سينماي ايران نبود و از هيچ جريان روزي تبعيت نمي كرد. در عوض فيلمساز كوشيده بود تا در دل محيط و حال و هوايي كه آن را به خوبي لمس كرده بود، به نوعي به سينمايي مبتني بر رئاليسم دست يابد؛ يك نوع واقعگرايي با رگه هايي از خشونت. خشونتي كه محيط آن را به كاراكترها و موقعيت هاي داستاني تحميل مي كرد. دوران سربي اما نه با فروش قابل توجهي روبه رو شد و نه منتقدان آن را خيلي تحويل گرفتند. به همين خاطر معصومي چند سالي نتوانست فيلم بسازد و بعد هم فيلم ضعيف آقاي شهردار را به اميد فتح گيشه مقابل دوربين برد كه با شكستش در گيشه، ناكامي هاي سازنده اش تكميل شد. چند سال دوري از سينما و بعد ساختن هر چيزي براي گذران زندگي، باعث شد تا فيلمساز با استعداد دوران سربي به تدريج به فراموشي سپرده شود.
گنج قاروني كه به باد رفت
حتي كارگرداني فيلمي متفاوت در حاشيه جنگ كه از نظر تكنيكي هم تجربه قابل توجهي به شمار مي رفت، نتوانست باعث احياي معصومي شود. او به تلويزيون رفت و سريالي را ساخت كه هر كسي مي توانست آن را كارگرداني كند. همچنان كه در پي موج جوانگرايي سينماي ايران، پر پرواز را با حضور شادمهر عقيلي مقابل دوربين برد. فيلمي كه تهيه كننده اش ادعا كرد از گنج قارون هم مخاطب بيشتري را جلب خواهد كرد ولي در نهايت تنها به فروشي متوسط دست يافت. فيلمي كه قرار بود تصويري ملموس از يك ستاره موسيقي پاپ ارايه دهد ولي در عالم واقعيت، شادمهر عقيلي مسيري كاملاً معكوس با پر پرواز طي كرد. معصومي بعدها اين فيلم را فرزند ناخلف و ناخواسته خود خواند. شناسايي كارگردان خوش ذوق دوران سربي در فيلمي چون پر پرواز ناممكن مي نمود.
بازگشت به طبيعت
وقتي در جنگل هاي شمال، معصومي رسم عاشق كشي را مقابل دوربين برد، كمتر كسي انتظار فيلمي خوب و قابل تأمل را داشت. فيلم اما در جشنواره اصفهان همه را شگفت زده كرد. معصومي دوباره دوربينش را به محيطي برده بود كه شناخت و تصور دقيق و درستي از آن داشت. آن خشونت محيط و تصوير بكر از طبيعت بي رحم باعث شد تا رسم عاشق كشي شبيه هيچ فيلم ديگري نباشد. خشونتي كه قاچاقچيان چوب در قبال سرباز
وظيفه شناس اعمال مي كردند، از موقعيتي جبري و نه سبعيتي ذاتي نشأت مي گرفت و همين نكته بر عمق و غناي رسم عاشق كشي مي افزود.
سه گانه اي از سرنوشت آدم ها
در زمان نمايش رسم عاشق كشي معصومي اعلام كرد اين فيلم بخش اول يك سه گانه است و به زودي جايي در دور دست را به عنوان قسمت دوم تريلوژي مقابل دوربين خواهد برد. در روزهاي اكران عمومي رسم عاشق كشي معصومي در جنگل هاي شمال جايي در دور دست را مي ساخت. حالا هم كه جايي در دور دست به اكران درآمده، معصومي در همان لوكيشن ها در حال ساخت قسمت آخر سه گانه اش است.
جايي در دور دست چه به لحاظ مضموني و چه از نظر ساختار، حال و هواي رسم عاشق كشي را تداعي مي كند. باز هم اين اتمسفر و فضاست كه سرنوشت آدم ها را تعيين مي كند. طبيعتي زيبا اما بي رحم و آدم هايي كه جبراً گرفتار موقعيت هاي دشوار مي شوند.
منتها معصومي آن قدر كه به آيين هاي محلي و عناصر فولكلوريك اهميت داده، به روايت داستان نپرداخته است. به همين خاطر است كه فيلم پر شده از سكانس هايي كه به طور مجرد زيبا هستند ولي كاركردي در روايت داستان ندارند. اين گونه است كه بلافاصله بعد از يك موقعيت بديع و سينمايي با تمهيداتي پيش و پا افتاده مواجه مي شويم. خط محوري جايي در دور دست عشق و دلدادگي جمال به دختري روستايي به نام نيالا است. جمال كه در شهرستاني كوچك در يك دفترخانه كار مي كند وقتي با محضردار عازم مراسم عروسي در روستاست، داستان دختري به نام نيالا را مي شنود كه پدرش گت آقا مي خواسته او را به زور شوهر بدهد ولي مقاومت دختر و خشونت پدر در نهايت به اين منجر مي شود كه نيالا قدرت تكلمش را از دست مي دهد.با اين مقدمه چيني طبيعي است كه جمال با ديدن نيالا عاشق او شود. معصومي روايت اين عشق را با ماجراهايي همراه مي كند كه شمه هايي از آن را در رسم عاشق كشي هم ديده بوديم. معصومي بعد از دو دهه كارگرداني، مي داند كه با دور بينش از چه زاويه اي به ماجرا نگاه كند و چگونه بستر را براي تبلور موقعيت هاي دراماتيك فراهم كند. مثل جايي كه نيالا لب به سخن مي گشايد و تماشاگر را شگفت زده مي كند. منتها دل دادن به بيراه هايي كه در ساختار روايي خلل ايجاد مي كنند، فيلم را از نيمه دوم تا اندازه اي از رمق مي اندازد. با اين همه همچنان بايد بازگشت خسرو معصومي با فضا و حال و هوايي كه از آن شناخت دارد را به فال نيك گرفت.
</TEXT>
</DOC>
<DOC>
<DOCID>HAM2-851208-018</DOCID>
<DOCNO>HAM2-851208-018</DOCNO>
<ORIGINALFILE>/1385/851208/news/_cinema.htm</ORIGINALFILE>
<ISSUE>سه شنبه 8 اسفند 1385 - سال چهاردهم - شماره4217 - Feb 27, 2007</ISSUE>
<DATE calender="Western">2007-02-27</DATE>
<DATE calender="Persian">1385/12/08</DATE>
<CAT xml:lang="fa">ادب و هنر.هنر.سینما</CAT>
<CAT xml:lang="en">Literature and Art.Art.Cinema</CAT>
<TITLE>
سايه روشن
</TITLE>
<TEXT>
نيوشا ضيغمي
مقابل دوربين حس پنهان



نيوشا ضيغمي كه در جشنواره امسال با فيلم هاي پارك وي و اخراجي ها حاضر بود، هم اكنون مشغول بازي در اولين ساخته بلند سينمايي مصطفي رزاق كريمي است. اين فيلم حس پنهان نام دارد و ضيغمي در آن با محمدرضا فروتن، مهتاب كرامتي و آتيلا پسياني همبازي است. ضيغمي در اخراجي ها نقش مكمل را به عهده داشت و در پارك وي هم چند سكانس از بازي اش در مرحله تدوين حذف شد. اين بازيگر جوان اولين بار سه سال پيش در فيلم تردست ساخته محمدعلي سجادي مقابل دوربين رفت كه هنوز به نمايش عمومي درنيامده است.
رضا كيانيان
بازي در فيلم تازه علي رفيعي



رضا كيانيان يك ويژگي بارز دارد، اينكه معمولاً با هر كارگرداني همكاري كند، در كارهاي بعدي او هم حضور مي يابد. چنانكه بعد از آژانس شيشه اي مجدداً در روبان قرمز با حاتمي كيا همكاري كرد. همين طور بعد از ايفاي نقشي كوتاه در بوي كافور، عطر ياس، در خانه اي روي آب و يك بوس كوچولو نيز بازي كرد و قرار است در فيلم بعدي فرمان آرا هم حضور داشته باشد. كيانيان با سابقه بازي در نمايش هاي دكتر علي رفيعي، در ماهي ها هم عاشق مي شوند نقشي محوري را برعهده گرفت و از حالا براي بازي در فيلم دوم رفيعي هم انتخاب شده است. اين فيلم كه راز نام دارد، احتمالاً در اوايل سال آينده مقابل دوربين خواهد رفت.
ناصر شفق
نشستن روي صندلي كارگرداني



ناصر شفق تهيه كننده سينما قصد دارد به جرگه كارگردانان بپيوندد. او قصد دارد فيلمنامه پاييز نوشته ندا عابديني را مقابل دوربين ببرد. شفق كه در سال  هاي اخير از تهيه كنندگان پركار و فعال سينما بوده و در حال حاضر مديرعاملي باشگاه ورزشي ابومسلم را نيز برعهده دارد، اولين ساخته سينمايي اش را در كردستان فيلمبرداري خواهد كرد. بنا به گزارش خبرگزاري ايكنا، پاييز مضموني قرآني دارد و روايت زندگي دختري نابيناست كه قاري قرآن است.
</TEXT>
</DOC>
<DOC>
<DOCID>HAM2-851208-019</DOCID>
<DOCNO>HAM2-851208-019</DOCNO>
<ORIGINALFILE>/1385/851208/news/_diet.htm</ORIGINALFILE>
<ISSUE>سه شنبه 8 اسفند 1385 - سال چهاردهم - شماره4217 - Feb 27, 2007</ISSUE>
<DATE calender="Western">2007-02-27</DATE>
<DATE calender="Persian">1385/12/08</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
دستور طلايي پزشكان براي پيشگيري از مسموميت هاي غذايي
همان روز بپزيد، همان روز بخوريد
دكتر ابراهيم جوان مشخصات عمومي مسموميت هاي غذايي
</TITLE>
<TEXT>


ستاد مركزي اطلاع رساني داروها و سموم معاونت غذا و داروي وزارت بهداشت در جزوه اي كه به همين منظور تهيه و در آستانه هفته پيشگيري از مسموميت ها منتشر كرده است سه مشخصه عمده را براي مسموميتهاي غذايي در صورت مصرف غذاهاي آلوده برشمرد كه عبارتند از:
1 - سابقه خوردن غذاي مشترك2 - ابتلاي همزمان تعداد زيادي از افراد3 - تشابه نشانه هاي باليني در اغلب بيماران
در صورت مشاهده چنين مواردي اكيداً توصيه شده است تا با مراكز كنترل مسموميت ها و يا پزشك تماس گرفته شود تا آنان بتوانند در اسرع وقت اطلاعات و خدمات بيشتري در ارتباط با مسموميت در اختيار شما قرار دهند. نكته بسيار مهم در مورد مسموميت هاي غذايي از دست دادن آب و كاهش مايعات بدن در اثر تهوع و استفراغ است كه البته در اين ميان كودكان خيلي آسان تر از بزرگسالان آب بدنشان را از دست مي دهند.
هفته نخست اسفند ماه به عنوان هفته پيشگيري از مسموميت ها اعلام شده است. براي هر روز از اين هفته نيز موضوع خاصي در نظر گرفته شده است. مثلاً روز يكشنبه اين هفته به عنوان روز پيشگيري از مسموميت با مواد غذايي و گياهان سمي  نام گرفت و در همين رابطه دستور طلايي پيشگيري از مسموميت هاي غذايي تحت عنوان پختن غذا و خوردن آن در همان روز به مردم توصيه شد.
طي سال هاي اخير وقوع مسموميت ها و بيماري هاي ميكروبي ناشي از غذا نه تنها در كشورهاي در حال توسعه بلكه در كشورهاي توسعه يافته نيز كه از استانداردهاي بهداشتي بالايي برخوردارند، به نحو چشمگيري افزايش يافته است. در همين رابطه دكتر ودود رضويلر، استاد و پژوهشگر نمونه دانشگاه تهران در مورد تأثير مسموميت هاي غذايي بر بهداشت عمومي جوامع به همشهري مي گويد: اين نوع مسموميت ها از عمده بيماري هاي جوامع كشورهاي مختلف جهان به شمار مي رود. طبق مطالعات انجام شده، همه ساله بيش از هزار ميليون مورد اسهال حاد در بين بچه هاي زير پنج سال در ممالك آفريقا، آسيا(به استثناي چين)و آمريكاي لاتين اتفاق مي افتد كه به مرگ بيش از پنج ميليون نفر منجر مي شود در حالي كه موارد واقعي مسموميت هاي غذايي 10 تا 100 برابر بيشتر از موارد ديگرگزارش شده است.
دكتر رضويلر با اشاره به اين كه بسياري از ميكروب ها در گذشته به عنوان عامل مسموميت غذايي محسوب نمي شدند اما اخيراً تحت عنوان ميكروب هاي بيماري زاي پنهان يا نوظهور شناسايي شده اند، مي گويد: اهميت اين ميكروب ها در ايجاد مسموميت غذايي روز به روز بيشتر مي شود به خصوص اين كه برخي از آنها قادرند تحت شرايط يخچالي و در محيط با اكسيژن كم زنده مانده و رشد كنند و برخي نيز حتي با تعداد اندك قادر به ايجاد بيماري هستند كه اين مورد زنگ خطري جدي براي سلامت مصرف كنندگان مواد غذايي است.
عوامل ايجاد مسموميت
ميكروب ها مسئول بخش عمده اي از مسموميت هاي غذايي هستند، هرچند كه در اين ميان نبايد آلودگي غذا با انواع مواد افزودني، فلزات سنگين(مانند سرب، آرسنيك، جيوه و كادميوم)، باقي مانده سموم دفع آفات نباتي و همچنين ساير مواد سمي  كه در مراحل توليد، نگهداري و فرآوري غذا ايجاد مي شوند(مانند نيتروزامين و آفلاتوكسين)را از نظر دور داشت. غذاهاي مسموم كننده معمولاً بو يا مزه ناخوشايندي ندارند، اما پس از مصرف علايم باليني بسيار حادي ايجاد مي كنند.ميكروب هايي كه مواد غذايي را آلوده مي كنند با چشم غيرمسلح ديده نمي شوند اما همين موجودات زنده ميكروسكوپي تحت شرايطي خاص مي توانند با توليد سموم ويژه اي در مواد غذايي، مسموميت هاي بسيار خطرناكي ايجاد كنند كه برخي از آنها مي تواند كشنده باشد، هرچند كه اغلب اين مسموميت ها معمولاً ظرف 24 ساعت برطرف مي شوند. سالمونلاها، كلستريديوم بوتولينوم، كلستريديوم پرفرنژنس، استافيلوكوك طلائي، اشريشيا كلي، شيگلا، يرسينيا و باسيلوس سرئوس از جمله باكتري هايي هستند كه به طور معمول در ايجاد انواع مسموميت هاي غذايي نقش دارند.
در مقايسه با باكتري ها، نقش ويروس ها در ايجاد بيماري هاي غذايي كمتر مورد توجه قرار گرفته است كه شايد دليل عمده آن مربوط به مشكلات تكنيكي براي جداسازي ويروس ها از مواد غذايي و كشت آنها باشد. انگل هاي تك ياخته اي نيز قادر به رشد در مواد غذايي نيستند ولي كيست آنها مي تواند به مدت طولاني در غذا به حيات خود ادامه دهد كه از ميان آنها مي توان به آميب آنتاموبا هيستوليتيكا، ژيارديا و كريپتوسپوريديوم اشاره كرد. حضور قارچ ها نيز در مواد غذايي از نظر توليد مواد سمي  موسوم به مايكو توكسين ها حائز اهميت است.
مسموميت با سالمونلا
سالمونلوزيس نام عفونتي است كه به وسيله باكتري سالمونلا ايجاد مي شود. از جمله مواد غذايي كه اين نوع مسموميت در اثر مصرف آنها ديده شده است عبارتند از: گوشت، مرغ، تخم مرغ، ماهي دودي و شير خشك.
به گفته كارشناسان بهداشت مواد غذايي، احتمال آلودگي غذاهايي كه پروتئين بالايي دارند(مانند شير و صدف خوراكي)با گونه خاصي از اين باكتري به نام سالمونلا تيفي(عامل تب تيفوئيد)بسيار محتمل است. همچنين پس از مصرف غذاهاي پخته اي كه قبل از مصرف مجدد خوب گرم نشده اند يا سرد مصرف شده اند، ممكن است اين نوع مسموميت بروز نمايد. به گفته پزشكان، علايم و نشانه هاي اين مسموميت با تأخير ظاهر مي شود و ممكن است 12 تا 24 ساعت بعد از مصرف غذاي آلوده، علايم در فرد مسموم بروز كند. علايم و نشانه هاي اين مسموميت شامل تب، خستگي، سردرد، تهوع، استفراغ، اسهال آبكي شديد، ضعف، درد شكم و كم شدن آب بدن است.
مسموميت با كلستريديوم بوتولينوم
بوتوليسم از جمله مسموميت هاي غذايي شديد و كشنده است كه توسط سم حاصل از كلستريديوم بوتولينوم، كه يك باكتري بي هوازي است، ايجاد مي شود. اين باكتري ممكن است در فراورده هاي غذايي و غذاهاي خانگي كه به صورت غلط تهيه شده اند و يا در شرايط غير بهداشتي و نامناسب نگهداري مي شوند، ايجاد شود. به گزارش ستاد مركزي اطلاع رساني داروها و سموم وزارت بهداشت، برخي از مواد غذايي كه اين نوع مسموميت در اثر مصرف آنها ديده شده است عبارتند از: سوسيس، كالباس، كنسرو ماهي، كنسرو ذرت، كنسرو لوبيا، كشك خانگي و عسل خام خالص(بوتوليسم نوزادان). به همين دليل است كه پزشكان مؤكداً به مادران نوزادان زير يك سال توصيه مي كنند كه به آن ها عسل ندهند.
بوتوليسم اگرچه نادر است ولي اغلب كشنده است. علايم و نشانه هاي اين مسموميت با تأخير ظاهر مي شود، يعني ممكن است 12 تا 24 ساعت بعد از مصرف غذاي آلوده، علايم در فرد مسموم بروز كند. علايم و نشانه هاي بوتوليسم شامل تاري ديد، دوبيني، افتادگي پلك فوقاني، عدم توانايي حركتي، اختلال تكلم، لكنت زبان، سختي بلع و خشكي و درد گلو است. ساير علايم مي تواند به صورت خشكي دهان، يبوست، بند آمدن ادرار(احتباس ادراري)بروز كند. بيمار معمولاً هوشيار و بدون تب مي باشد. مهمترين اقدام درماني در اين مسموميت تجويز سريع ضد سم در مراكز درماني است كه در صورت عدم درمان ممكن است فرد مسموم در اثر فلج تنفسي فوت كند.
مسموميت با استافيلوكوك طلايي
به گفته بسياري از كارشناسان اين نوع مسموميت غذايي نيز به اندازه سالمونلوزيس شايع است. علت اصلي اين مسموميت توليد نوعي سم روده اي توسط گروه خاصي از باكتري استافيلوكوك طلائي است. بررسي هاي انجام شده نشان داد كه مصرف شير و ساير خوراكي هاي آلوده مهمترين علت بروز اين بيماري است. آلودگي غذا مي تواند در اثر تماس ترشحات بيني، گلو و دست افراد آلوده به ميكروب ايجاد شود و به همين دليل است كه افرادي كه در زمينه تهيه و توليد مواد غذايي فعاليت مي كنند بايد داراي كارت بهداشتي سلامت باشند چون مواد غذايي پس از پختن و در حين برش يا خرد كردن مي تواند به اين باكتري آلوده شود.
فراورده هاي گوشت و مرغ، سس ها، آبگوشت، شيريني هاي خامه اي يا كرم دار، سالاد ماهي، شير، پنير و به طور كلي غذاهاي با محتواي پروتئيني بالا از جمله مواد غذايي هستند كه مسموميت با استافيلوكوك طلايي در آن ها گزارش شده است. علايم و نشانه هاي اين مسموميت عبارتند از: استفراغ ناگهاني، دردهاي شكمي  و اسهال كه در موارد حاد ممكن است خون و بلغم در مدفوع ظاهر شود. در اين نوع مسموميت بر خلاف نوع سالمونلايي تب نادر بوده و مرگ كمتر روي مي دهد.
</TEXT>
</DOC>
<DOC>
<DOCID>HAM2-851208-020</DOCID>
<DOCNO>HAM2-851208-020</DOCNO>
<ORIGINALFILE>/1385/851208/news/_diet.htm</ORIGINALFILE>
<ISSUE>سه شنبه 8 اسفند 1385 - سال چهاردهم - شماره4217 - Feb 27, 2007</ISSUE>
<DATE calender="Western">2007-02-27</DATE>
<DATE calender="Persian">1385/12/08</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
محققان مي گويند
</TITLE>
<TEXT>
مي شود سرطان ريه را زودتر تشخيص داد
گروه سلامت- سرطان را زود تشخيص بدهيد، آن وقت مي توانيد كمتر از آن بترسيد. محققان هم در حال تلاشند تا اين قدرت تشخيص بالاتر برود. يكي از اين تلاش ها، كار دانشمندان دانشگاه كليولند در اوهايوي آمريكاست كه نتايج آن به تازگي منتشر شده است.
خبرگزاري رويترز گزارش داده است اين محققان با ساخت نوعي اسپكترومتر توانسته اند هواي بازدم سرطاني ها را از غير سرطاني ها تشخيص بدهند. كار اين ابزار به اين شكل است كه مي تواند مواد شيميايي خاصي را تشخيص بدهد كه سلول هاي سرطاني از خود آزاد مي كنند و آن را وارد هواي بازدم اين بيماران مي كنند. در مطالعه اين محققان، بيماران و افراد داوطلب سالم به مدت 12 دقيقه داخل اين وسيله نفس كشيدند. نتيجه اين شد كه 73درصد بيماران به اين ترتيب شناسايي شدند.
با اين حال هنوز نمي توان از اين وسيله استفاده گسترده كرد. اولين اشكال آن اين است كه تعدادي افراد سالم را به عنوان بيمار مي شناسد، اشكال دومش هم اين است كه خيلي گران است و نمي توان آن را به مردم با درآمد متوسط پيشنهاد داد. با اين حال نشان مي دهد كه ايده رديابي مواد شيميايي توليد شده توسط سلول هاي سرطاني، ايده خوبي است و مي تواند كاربردهاي خوبي در تشخيص سرطان ريه داشته باشد. محققان مي گويند فعلا بهترين ابزار براي اين رديابي، سگ ها هستند. آنها مي توانند 99درصد بيماران را از روي بوي نفسشان، با موفقيت شناسايي كنند.
بي خيال باشيد، خوب مي شويد
اين قدر درباره اين كه حالا درد دارم، ناراحتم، نكند بيمار شوم، از خودتان حساسيت نشان ندهيد. محققان مي گويند اين طور نگراني ها و حساسيت ها براي افرادي كه دچار عفونت روده يا گاستروآنتريت شده اند، خطر دارد و آنها را مستعد ابتلا به نشانگان روده تحريك پذير مي كند. در حالي كه اگر كل موضوع را كمي ساده تر بگيرند و كمي بي خيالتر باشند، بيماري هم رويش را كم مي كند و ممكن است فروكش كند.
نشانگان روده تحريك پذير، بيماري اي است كه با دوره هايي از درد شكمي، اسهال، استفراغ و خونريزي هاي مختصر از روده همراه است. اين بيماري در 10درصد موارد، به دنبال ابتلاي فرد به يك عفونت باكتريايي، به صورت دوره اي در او به وجود مي آيد. اين تحقيق روشن مي كند كه چگونه يك بار اسهال و استفراغ مي تواند در برخي افراد ماندگار شود و در برخي هم نه.
بي بي سي گزارش مي دهد محققان دانشگاه ساوث همپتون انگلستان در اين مطالعه، حدود 690 بيمار را كه دچار عفونت باكتريايي روده شده بودند، در دو نوبت بررسي كردند. يك بار 3 ماه و بار دوم 6 ماه بعد. از بين اين افراد، 49 نفرشان به اين نشانگان مبتلا شده بودند و اين ها همان كساني بودند كه بيشتر از سايرين درباره علائم و بيماري، استرس و تنش داشتند و نگران بودند.
</TEXT>
</DOC>
<DOC>
<DOCID>HAM2-851208-021</DOCID>
<DOCNO>HAM2-851208-021</DOCNO>
<ORIGINALFILE>/1385/851208/news/_diet.htm</ORIGINALFILE>
<ISSUE>سه شنبه 8 اسفند 1385 - سال چهاردهم - شماره4217 - Feb 27, 2007</ISSUE>
<DATE calender="Western">2007-02-27</DATE>
<DATE calender="Persian">1385/12/08</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
سلامت در ايران
</TITLE>
<TEXT>
رانندگان سيگاري جريمه مي شوند
گروه سلامت- بر اساس آئين نامه قانون جامع كنترل دخانيات كه تا آخر امسال ابلاغ مي شود، رانندگاني كه حين رانندگي سيگار بكشند، جريمه مي شوند. اين نكته اي است كه معاون سلامت وزارت بهداشت، روز گذشته بر آن تاكيد كرد.دكتر سيدمؤيد علويان گفت: بر اساس آئين نامه قانون جامع كنترل دخانيات، جريمه هاي تنبيهي و بازدارنده متعددي براي افرادي كه در انظار عمومي سيگار مي كشند در نظر گرفته شده و در همه جاي دنيا نيز براي افرادي كه در انظار عمومي سيگار مي كشند چنين است، زيرا اين افراد با اين كار به سلامت مردم آسيب مي رسانند.
معاون سلامت وزارت بهداشت اضافه كرد: براي اين كار همكاري و تعامل نزديكي با راهنمايي و رانندگي داشته ايم و با توجه به اين كه بر اساس قوانين راهنمايي و رانندگي، غذا خوردن، آشاميدن، با تلفن همراه صحبت كردن و سيگار كشيدن موجب عدم تمركز حواس راننده مي شود و خلاف است، مأموران راهنمايي و رانندگي بر اساس اين قانون اكنون مي توانند رانندگاني را كه حين رانندگي سيگار مي كشند، جريمه كنند. گفتني است ممنوعيت استفاده از دخانيات در اماكن عمومي كه در بسياري از كشورهاي اتحاديه اروپا، طي يك سال گذشته به مورد اجرا گذاشته شده، در برخي كشورها از جمله آلمان، همراه با ممنوعيت مصرف سيگار در هنگام رانندگي نيز بوده است. در كشور ما هم قانون جامع مبارزه با دخانيات، در مجلس تصويب شده كه آئين نامه اجرايي آن در حال تدوين است.
افزايش تخت هاي بيمارستاني
در آذربايجان غربي
اروميه خبرنگار همشهري: معاون درمان دانشگاه علوم پزشكي و خدمات درماني آذربايجان غربي از افزايش تخت هاي بيمارستاني طي سال  آينده در اين استان خبر داد.
دكتر عليزاده با اشاره به تجهيز تختهاي ويژه ccu و icu در بيمارستانهاي استان افزود: هم اكنون 2هزار و 347 تخت بيمارستاني در آذربايجان غربي فعال است كه با توجه به جمعيت 3ميليون نفري استان، به حدود 600 تخت جديد بيمارستاني نياز داريم.
معاون پشتيباني دانشگاه علوم پزشكي و خدمات درماني آذربايجان غربي نيز در اين خصوص اظهار داشت: با احداث بيمارستانهاي جديد و اجراي طرح توسعه بيمارستانهاي استان بيش از 600 تخت جديد به تخت هاي بيمارستاني استان افزوده خواهد شد. دكتر غفارزاده تصريح كرد: هم اكنون بيمارستان قلب سيدالشهداي اروميه، بيمارستان سردشت و خوي در حال احداث هستند كه با بهره برداري از آنها در 2 سال آينده، بيش از 400 تخت جديد به ظرفيت بيمارستانهاي استان اضافه مي شود.
وي با اشاره به اجراي طرح هاي توسعه بيمارستان در شهرهاي مختلف استان، گفت: هم اكنون طرح توسعه بيمارستان در شهرهاي بوكان، سلماس، ماكو و مياندوآب با ظرفيت بيش از 200 تخت در حال احداث است كه بهره برداري از آنها تا پايان سال 87 مقدور خواهد بود.
</TEXT>
</DOC>
<DOC>
<DOCID>HAM2-851208-022</DOCID>
<DOCNO>HAM2-851208-022</DOCNO>
<ORIGINALFILE>/1385/851208/news/_ejtem.htm</ORIGINALFILE>
<ISSUE>سه شنبه 8 اسفند 1385 - سال چهاردهم - شماره4217 - Feb 27, 2007</ISSUE>
<DATE calender="Western">2007-02-27</DATE>
<DATE calender="Persian">1385/12/08</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
سرانه درمان افزايش نيافت، مردم فشارها را تحمل كنند
</TITLE>
<TEXT>


گروه اجتماعي فشار هزينه هاي درماني و بهداشتي به روي مردم سال آينده نيز ادامه خواهد داشت چرا كه سرانه درآمد افزايش نيافته است.
بنا بر اين گزارش عليرغم آن كه مراكز بهداشتي و درماني براي كاستن از بار فشار هزينه هاي درماني افزايش سرانه درماني به 8 الي 9 هزار تومان را به طور مكرر خواستار شده بودند مجلس سرانه درماني سال 86 را افزايش نداد و به اين ترتيب امسال نيز بايد شاهد به زير خط فقر رفتن شماري از خانواده ها به علت هزينه هاي سنگين درماني باشيم. به گزارش ايسنا در همين زمينه معاون وزير رفاه و مديرعامل سازمان بيمه خدمات درماني اعلام كرد: سرانه درمان در لايحه بودجه سال آينده مشابه سال گذشته، 3 هزار و 985 تومان پيش بيني شده است.
شمس اردكاني اظهار كرد: در صورت افزايش سرانه درمان، سهم مردم نيز افزايش يافته و اين امر به خصوص در مورد بيمه شدگان صندوق خويش فرما كه تمامي حق بيمه آنها از سوي فرد تأمين مي شود، صادق است.
وي در خصوص پيشنهادات كميسيون تلفيق مجلس شوراي اسلامي مبني بر افزايش سرانه درمان از محل حذف يارانه مربوط به واردات بنزين، تصريح كرد: بحث هاي فراواني از سوي نمايندگان مطرح است؛ اما تا تصويب نهايي در صحن علني مجلس، هيچ چيز قابل پيش بيني نيست.
مديرعامل سازمان بيمه خدمات درماني با اشاره به اين كه اصرار ما بر اين است كه از هر طريق، حداقل مانع افزايش پرداخت هزينه هاي درماني بيمه شدگان از جيب، شويم، افزود: كاهش پرداخت بيمه شدگان از جيب در هزينه هاي درماني به عوامل مختلفي بستگي دارد كه از جمله كنترل، بهينه كردن مصارف و مديريت بر منابع است.
شمس اردكاني اعلام كرد: بر اساس لايحه بودجه سال 86 مقرر شده است كليه اقشار نيازمند از بيمه همگاني درمان برخوردار شوند و قطعاً اجرايي شدن آن نيازمند اختصاص اعتبار لازم است و در مجموع اعتبار سرانه هاي درمان بايد افزايش يابد. وي يادآور شد: به منظور اجراي بيمه همگاني درمان در سال آينده بانك جامع اطلاعاتي در وزارت رفاه در حال پيگيري است كه قسمتي از اين بانك مربوط به اطلاعات بيمه شدگان است.
وي افزود: رديف اعتبار كمك به بيماران خاص نيز در سال آينده يعني رقم 30 ميليارد توماني در اختيار سازمان بيمه خدمات درماني قرار مي گيرد و اين سازمان نيز خدمات مربوط به بيماران خاص را در قالب اين رديف اعتباري تعرفه گذاري خواهد كرد.
</TEXT>
</DOC>
<DOC>
<DOCID>HAM2-851208-023</DOCID>
<DOCNO>HAM2-851208-023</DOCNO>
<ORIGINALFILE>/1385/851208/news/_ejtem.htm</ORIGINALFILE>
<ISSUE>سه شنبه 8 اسفند 1385 - سال چهاردهم - شماره4217 - Feb 27, 2007</ISSUE>
<DATE calender="Western">2007-02-27</DATE>
<DATE calender="Persian">1385/12/08</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
وام ضروري بازنشستگان افزايش ندارد
</TITLE>
<TEXT>
گروه اجتماعي- بر اساس مندرجات لايحه بودجه سال جاري كه از سوي دولت در اختيار مجلس شوراي اسلامي قرار گرفته   است اعتبار در نظر گرفته شده براي پرداخت وام ضروري بازنشستگان نسبت به امسال هيچ افزايشي نخواهد داشت.
اعتبار پرداخت شده سال جاري وام ضروري 180 ميليارد ريال ومعادل ميزان اختصاص يافته سال 84 است.هر چند در سال جاري تاكيد شده بود كه ميزان اين اعتبار به دو برابر افزايش يابد اما با رسيدن به روزهاي پاياني سال هنوز اعتباري افزون بر 180 ميليارد ريال به اين كار تعلق نگرفته است.بنا بر مصوبات قرار بود كه در سال جاري 360 ميليارد ريال براي پرداخت وام ضروري بازنشستگان در نظر گرفته شود اما اين امر هرگز محقق نشد.در صورتي كه در روزهاي باقي مانده تا پايان سال تخصيص 360 ميليارد ريال محقق نشود بازنشستگان در سال آينده نيز ناچارند با اعتبار 180 ميليارد ريالي مصوب سال 84 براي دريافت وام ضروري سر كنند.
كميسيون اجتماعي دولت با تصويب لايحه افزايش اعتبار فوق براي سال جاري در تلاش است تا با تصويب آن در هيأت وزيران بودجه 360 ميليارد ريالي را براي وام ضروري بازنشستگان در نظر بگيرد.
در صورتي كه تلاش كميسيون اجتماعي دولت در اين چند روز باقيمانده به نتيجه برسد مي توان انتظار داشت در بودجه سال آينده وام ضروري بازنشستگان معادل آنچه براي سال جاري در نظر گرفته شده اما اختصاص نيافته بود به 360 ميليارد ريال برسد.گفتني است كه حتي در صورت اختصاص اين مبلغ نيز بر اساس مقررات از پيش وضع شده سقف اين وام ده ميليون ريال خواهد بود.اين در حالي است كه برخي منابع خبري به نقل از معاون اقتصادي سازمان بازنشستگي خبر از افزايش وام ضروري بازنشستگان به 5/1 ميليون تومان داده بودند.
</TEXT>
</DOC>
<DOC>
<DOCID>HAM2-851208-024</DOCID>
<DOCNO>HAM2-851208-024</DOCNO>
<ORIGINALFILE>/1385/851208/news/_ejtem.htm</ORIGINALFILE>
<ISSUE>سه شنبه 8 اسفند 1385 - سال چهاردهم - شماره4217 - Feb 27, 2007</ISSUE>
<DATE calender="Western">2007-02-27</DATE>
<DATE calender="Persian">1385/12/08</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
زمان برگزاري نمايشگاه مطبوعات مشخص نيست
</TITLE>
<TEXT>
گروه اجتماعي - مديركل مطبوعات وزارت ارشاد گفت: نمايشگاه مطبوعات كه هر ساله همزمان با نمايشگاه كتاب برگزار مي شد در ارديبهشت برگزار نمي شود و هنوز زمان برگزاري نمايشگاه مطبوعات مشخص نيست.علاءالدين ظهوريان اعلام كرد: مجموعه جمع بندي ها اين بود كه نمايشگاه مطبوعات مستقل از كتاب باشد، بنابراين هنوز زمان برگزاري نمايشگاه مطبوعات مشخص نيست.
وي در جلسه گفت وگو با مديران مسئول نشريات عمران، معماري و مسكن كه در محل مجتمع مطبوعات تخصصي كشور برگزار شد، پيش بيني كرد كه نمايشگاه بين المللي مطبوعات در تابستان يا پائيز با شركت نشريات داخلي و نشريات خارجي منطقه برگزار شود .در اين جلسه كه مديران مسئول عمده نشريات فعال حوزه ساختمان و معماري شركت كرده بودند، ديدگاه ها، نظرات و مشكلات مديران مسئول را با علاءالدين ظهوريان در ميان گذاشته شد .افزايش نرخ شركت پست براي مطبوعات نيز از جمله مشكلاتي بود كه مكرراً در اين جلسه مطرح شد .شركت پست در يك ماه گذشته با تعريف جديد ، اغلب مطبوعات را به دليل داشتن آگهي و... مطبوع حساب نمي كند و عملاً اقدام به دو يا سه برابر كردن هزينه پست مطبوعات كرده است.
</TEXT>
</DOC>
<DOC>
<DOCID>HAM2-851208-025</DOCID>
<DOCNO>HAM2-851208-025</DOCNO>
<ORIGINALFILE>/1385/851208/news/_ejtem.htm</ORIGINALFILE>
<ISSUE>سه شنبه 8 اسفند 1385 - سال چهاردهم - شماره4217 - Feb 27, 2007</ISSUE>
<DATE calender="Western">2007-02-27</DATE>
<DATE calender="Persian">1385/12/08</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
سند ملي توسعه رفاه و تأمين اجتماعي ابلاغ شد
</TITLE>
<TEXT>
گروه اجتماعي- سند ملي توسعه رفاه و تأمين اجتماعي از سوي سازمان مديريت و برنامه ريزي كشور به وزارت رفاه و تأمين اجتماعي ابلاغ شد.
بر اساس نامه رئيس سازمان مديريت و برنامه ريزي كشور به وزير رفاه و تأمين اجتماعي، سند ملي توسعه رفاه و تأمين اجتماعي كه به موجب مصوبه هيأت وزيران در خصوص اسناد ملي توسعه بخشي و فرابخشي برنامه چهارم توسعه تدوين شده است؛ ضمن ارائه تفصيلي وضع موجود، مشكلات و تنگناها، فرصت ها و چالش ها و هدف گذاري هاي مشخص، شامل توجيه  هاي لازم براي سياست ها و اقدامات اجرايي مرتبط با بخش رفاه و تأمين اجتماعي است. بر اين اساس سند ملي توسعه بخشي رفاه و تأمين اجتماعي در برنامه چهارم توسعه اقتصادي،  اجتماعي و فرهنگي ايران، در دو محور بيمه هاي اجتماعي و امور حمايتي تنظيم و عناويني چون مفاهيم اساسي، وظايف و ويژگي ها، ساختار كلي بخش، وضعيت بخش در ارتباط با سند چشم انداز 20 ساله، امكانات و قابليت ها و محدوديت هاي بخش اهداف كمي بخش، اقدامات مهم و اساسي و راهبرد كلان در آن پيش بيني شده است. گفتني است، اين سند مبناي اصلي تنظيم برنامه هاي سالانه و بودجه هاي سنواتي در قالب جدول هاي كمكي برنامه چهارم بوده و نظارت بر حسن اجراي آن بر عهده سازمان مديريت و برنامه ريزي كشور است.
</TEXT>
</DOC>
<DOC>
<DOCID>HAM2-851208-026</DOCID>
<DOCNO>HAM2-851208-026</DOCNO>
<ORIGINALFILE>/1385/851208/news/_ejtem.htm</ORIGINALFILE>
<ISSUE>سه شنبه 8 اسفند 1385 - سال چهاردهم - شماره4217 - Feb 27, 2007</ISSUE>
<DATE calender="Western">2007-02-27</DATE>
<DATE calender="Persian">1385/12/08</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
نفي برگزاري چهارشنبه سوري، خطرات بيشتري دارد
</TITLE>
<TEXT>


مهر: چهارشنبه سوري نوعي مراسم سنتي و فرهنگي در ايران است و قاعدتا اگر تلاشي در جهت نفي برگزاري اين مراسم صورت گيرد، توجه فرزندان به ويژه جوانان نسبت به برگزاري غيراصولي آن بيشتر و خطرات ناشي از آن در جامعه افزايش چشمگيري نسبت به قبل خواهد داشت.
دكتر محمدكاظم عاطف وحيد، عضو هيات علمي انستيتو روان پزشكي تهران افزود: اگر والدين با مشاركت فرزندان خود براي مراسم چهارشنبه سوري برنامه ريزي كرده و با نظارت صحيح و دقيق وسايل آتش بازي را براي آنان خريداري كنند، خطرات ناشي از انفجار مواد محترقه غيراستاندارد در اين شب كاهش چشمگيري مي يابد.وي در پايان يادآور شد: اگر خانواده ها و مسئولان خود براي برگزاري اين مراسم پيشقدم شوند، جوانان كمتر به استفاده از مواد محترقه غيراستاندارد روي آورده و به همين ميزان صدمات و جراحات وارده نسبت به استفاده از اين مواد نيز كاهش چشمگيري خواهد يافت.
دكتر طهمورث شيري، جامعه شناس نيز در اين باره مي گويد: بيروني بودن و تبلور عيني داشتن مراسمي مانند چهارشنبه سوري و مراسمي چون سيزده به در به دليل داشتن مخالفان زياد هميشه مسئله ساز بوده است.
وي ادامه مي دهد: مبارزه با سنت هاي تاريخي و عرفي ايرانيان راه به جايي نخواهد برد و بايد اسطوره هاي ارزشمند را روشن و پاك نگاه داشت.وي تصريح مي كند: بالا بردن آستانه حساسيت اجتماعي در چند سال اخير بر مشكلات ناشي از شب چهارشنبه سوري دامن زده و اي كاش تصميم گيران با كم توجهي هاي خود، كار را به اين نقطه نمي كشاندند.
شيري، منع كردن را مؤثر نمي داند و مي گويد: چهارشنبه سوري امسال نيز مانند گذشته با آسيبهايي روبه رو خواهد بود اما ارائه برنامه هاي پيشگيرانه به ويژه در رسانه ملي، حدود 48 ساعت قبل از شروع رفتارهاي پرخطر اين چنيني مي تواند مؤثر باشد.اين استاد جامعه شناسي تأكيد مي كند: پليس و نيروهاي امنيتي بايد كار خود را به درستي انجام دهند و در كنار آن با جوانان مشاركت داشته باشند، چون منع كردن نتيجه عكس خواهد داشت.
</TEXT>
</DOC>
<DOC>
<DOCID>HAM2-851208-027</DOCID>
<DOCNO>HAM2-851208-027</DOCNO>
<ORIGINALFILE>/1385/851208/news/_ejtem.htm</ORIGINALFILE>
<ISSUE>سه شنبه 8 اسفند 1385 - سال چهاردهم - شماره4217 - Feb 27, 2007</ISSUE>
<DATE calender="Western">2007-02-27</DATE>
<DATE calender="Persian">1385/12/08</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
خانواده  زندانيان حمايت مي شوند
</TITLE>
<TEXT>
گروه اجتماعي- سازمان زندان ها و اقدامات تأميني و تربيتي كشور، كميته امداد امام خميني و سازمان بهزيستي در خصوص حمايت از زندانيان و خانواده هاي آنها تفاهم نامه همكاري امضا كردند. اين تفاهم نامه با هدف كاهش نابرابري هاي اجتماعي، استقرار عدالت، ساماندهي نظام خدمات حمايتي و اجتماعي، انسجام و اثربخشي در برنامه هاي آسيب هاي اجتماعي، تقويت بنياد خانواده، گسترش خدمات مددكاري و حمايت بهتر از خانواده هاي زندانيان در ششمين همايش توجيهي، آموزشي مديران عامل انجمن هاي حمايت زندانيان مراكز استان ها امضا شد. مهرداد يكتا رئيس گروه اقدامات حمايتي و جلب مشاركت هاي اجتماعي سازمان زندان ها گفت: در حال حاضر 100 هزار زنداني متأهل وجود دارد كه از اين تعداد 70 هزار نفر نيازمند حمايت هستند و بايد به صورت پلكاني حمايت از آنها پيش برود.
</TEXT>
</DOC>
<DOC>
<DOCID>HAM2-851208-028</DOCID>
<DOCNO>HAM2-851208-028</DOCNO>
<ORIGINALFILE>/1385/851208/news/_ejtem.htm</ORIGINALFILE>
<ISSUE>سه شنبه 8 اسفند 1385 - سال چهاردهم - شماره4217 - Feb 27, 2007</ISSUE>
<DATE calender="Western">2007-02-27</DATE>
<DATE calender="Persian">1385/12/08</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
بيمه بيش از يك ميليون راننده
</TITLE>
<TEXT>
گروه اجتماعي- سال آينده يك ميليون و 200 هزار راننده تحت پوشش بيمه تأمين اجتماعي قرار مي گيرند. وزير رفاه و تأمين اجتماعي، با اعلام اين خبر گفت: در بودجه سال آينده پيش بيني شده است كه يك ميليون و 200 هزار راننده مالك خودرو كه تأمين معاش آنان از رانندگي است، بيمه شوند. به گزارش روابط عمومي سازمان تأمين اجتماعي عبدالرضا مصري، در سفر دولت به استان گيلان خاطر نشان كرد: اين رانندگان با يارانه دولت تحت پوشش بيمه سازمان تأمين اجتماعي خواهند رفت.به گفته وزير رفاه و تأمين اجتماعي در صورت تصويب لايحه بودجه و تحت پوشش قرار گرفتن اين رانندگان 5 ميليون نفر، با احتساب خانواده هايشان، از مزاياي بيمه سازمان تأمين اجتماعي بهره مند خواهند شد.
</TEXT>
</DOC>
<DOC>
<DOCID>HAM2-851208-029</DOCID>
<DOCNO>HAM2-851208-029</DOCNO>
<ORIGINALFILE>/1385/851208/news/_ejtem.htm</ORIGINALFILE>
<ISSUE>سه شنبه 8 اسفند 1385 - سال چهاردهم - شماره4217 - Feb 27, 2007</ISSUE>
<DATE calender="Western">2007-02-27</DATE>
<DATE calender="Persian">1385/12/08</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
با مردم
</TITLE>
<TEXT>
افزايش ناگهاني بهاي امتياز كنتور
از دي ماه 1385 قيمت امتياز كنتور آب در شهر رشت از 285 هزار تومان ناگهان به 595 هزار تومان افزايش يافته است. آب و فاضلاب رشت نيز در پاسخ مراجعان، تنها سكوت مي كند. اين گراني شديد و ناگهاني خواه ناخواه بر هزينه مسكن و همچنين اجاره بها تأثير منفي خواهد گذاشت.
مازيار محمدي- رشت
پيشنهاد براي پياده روهاي وليعصر
در طرح بهسازي پياده روهاي خيابان وليعصر تهران كه يك اقدام مهم به شمار مي آيد، بندكشي نكردن حد فاصل موزائيك ها از لحاظ فني صحيح به نظر نمي رسد. چون به دليل برف و باران يا شست وشوي سطح پياده رو ممكن است به مرور، ماسه هاي بين موزائيك ها شسته و پياده رو تخريب شود. اگر استدلالي در اين باره وجود دارد، بهتر است براي آگاهي همگان اعلام گردد.
سعيد كلاهي- تهران
براي كاهش اجاره مسكن
سير صعودي اجاره  بها، بيش از همه به اقشار كم درآمد و حقوق بگيران فشار وارد كرده است. مسلماً كاهش اجاره بها، نيازمند توليد مسكن، كنترل نحوه فروش و اجاره دادن مسكن است كه بايد با معيارهاي كارشناسي به اجرا درآيد، در غير اين صورت، اقشار كم درآمد بيش از بيش، براي تأمين هزينه هاي مربوط به اجاره خانه در مضيقه قرار خواهند گرفت.
م. قربان- شهريار
سيم كارت و هزينه هاي جنبي
@ در مورد خدمات سيم كارت، دريافت مبالغ گوناگون از قبيل عوارض و ماليات كه يك بار هنگام فروش از خريدار دريافت مي شود يا خدمات ويژه، نياز به توجيه و استدلال دارد. چون گاهي هزينه هاي جنبي از هزينه  مكالمه بيشتر است!
ه. خراساني زاده- كاشان
سنگك بدون سبوس؟!
به تازگي سبوس كه از افزودني هاي حياتي و مهم نان سنگك به شمار مي آيد، از اين نان حذف شده در حالي كه بنا به گفته كارشناسان تغذيه وجود سبوس براي سلامتي انسان و بخصوص پيشگيري از بيماري سرطان روده لازم و ضروري است. متوليان نان كشور بايد واحدهاي پخت سنگك را ملزم به استفاده از سبوس كنند.
يلدا حيدري- تهران
اراضي واقع در طرح هاي شهري
طرح جامع شهر تهران قرار بود بهمن ماه 85 ابلاغ شود، اما ظاهراً، اين كار با 2 ماه تأخير انجام خواهد شد. از مشكلات كليدي طرح جامع تهران آن بخش از اراضي متعلق به مردم است كه در محدوده طرح هاي شهري قرار گرفته و در نتيجه سال هاست صاحبان آنها امكان هيچ گونه ساخت و ساز يا معامله اين اراضي را ندارند كه اميد است با ابلاغ هرچه زودتر طرح جامع، اين مساله نيز به گونه اي عادلانه حل شود.
عزتي- تهران
دستفروشان بابل
در شهر بابل مكان هاي ويژه اي حتي در روزهاي ويژه براي دستفروشان اختصاص داده شده است. با وجود اين حضور دستفروشان در سطح شهر به خصوص شب ها، نياز به ساماندهي دارد.
ناصر نيكپور- بابل
هزينه  زودتر آمد!
براي خريد سيم كارت مثل بسياري از متقاضيان ثبت نام كرده بودم، اما امسال قبل از آن كه سيم كارت را دريافت كنم، قبض پرداخت بابت سيم كارت دريافت نشده به دستم رسيده است كه بابت آن بايد 3 هزار و 300 تومان بپردازم. اميدوارم شركت مخابرات از اين معما پرده بردارد.
محمداسماعيل مداح- تهران
پرداخت نشده است
با وجود وعده قبلي يكي از ارگان ها به بازنشستگان اين ارگان مبني بر پرداخت نقدي به جاي بن هاي غيرنقدي كه از آذرماه امسال در فيش هاي حقوقي نيز قيد شده بود، هنوز از اين اقدام خبري نشده است.
الف. حسيني- تهران
سوغات گوشخراش تهران!
@ از پديده هاي جديد در شهر اصفهان بوق هاي گوشخراش خودروهاست كه بدون هيچ گونه كنترلي اعصاب شهروندان را مي فرسايد! ظاهراً اين روش آزاردهنده از تهران به اصفهان و ديگر شهرهاي كشور سرايت كرده است. چرا دستگاه هاي مسئول از جمله سازمان محيط زيست، راهنمايي و رانندگي براي جمع آوري بوق هاي غيرمجاز اقدام نمي كنند؟
شايسته ضابطي فر- اصفهان
گراني، ميراث دلالان در تنكابن
از 2 سال پيش با هجوم دلالان زمين به تنكابن بهاي زمين در اين منطقه مثل ديگر نقاط استان مازندران ناگهان ترقي كرد. شبكه هاي دلالي، معاملات خود را انجام دادند و سود خود را نيز بردند و طبق معمول، سرمايه ها را از اين بخش خارج نمودند و حال تنها تورم و گراني براي اهالي بومي تنكابن باقي مانده است. براي كنترل اين گونه فعاليت هاي زيان بار بايد اهرم هاي قانوني به كار گرفته شود.
ف.س.تنكابني- تنكابن
كمبود آسفالت و روشنايي
در سطح بزرگراه شهيد بابايي دست اندازهاي زيادي وجود دارد و علاوه بر اين، اين بزرگراه از روشنايي برخوردار نيست كه اميد است با توجه مسئولان، اين قبيل كمبودها برطرف گردد.
علي محمدي- تهران
متقاضي تأسيس دارالترجمه
@ از 2 سال پيش براي تأسيس دارالترجمه طبق ضوابط وزارت فرهنگ و ارشاد اسلامي اقدام كردم، اما پس از اين مدت،  اعلام شده كه طبق بخشنامه تا اطلاع ثانوي صدور مجوز دارالترجمه متوقف شده است. خواستار حل اين معضل هستم.
م. قاسمي- ساوه
غلط هاي چاپي در كتابهاي كارشناسي ارشد
@ كتاب هاي دوره كارشناسي ارشد سنجش 3 در رشته علوم سياسي و روابط بين الملل داراي غلط هاي چاپي زيادي است. اميدوارم با اعمال دقت بيشتر از سوي دست اندركاران چاپ و انتشار اين كتاب ها شاهد چنين مسائلي نباشيم.
ن.م- تهران
خط فقر و زير خط فقر
وقتي خط فقر 400 هزار تومان است، براي حقو ق بگيراني كه ميزان دريافتي آنها حداكثر 200 هزار تومان است،  مي توان جايگاه فقر را شناخت.بر عهده دولت است كه نيازهاي مردم و ميزان دريافتي حقوق بگيران را طوري تنظيم كند كه فقر از جامعه ريشه كن شود.
سكينه شكرآقايي- كرج
خوانندگان و افزايش قيمت همشهري
افزايش قيمت تكفروشي روزنامه همشهري از 50 تومان به 100 تومان كه براساس دلايل ارائه شده از سوي روزنامه و حسب ضرورت انجام گرفته است در ميان خوانندگان همشهري بازتاب گسترده اي داشت. بيشتر خوانندگان مخالفت خود را با افزايش قيمت تكفروشي روزنامه اعلام كرده اند و شماري نيز، هرگونه افزايش بها را منوط به اجراي شرايطي دانسته اند كه با تمهيدات لازم بايد از طرف روزنامه همشهري فراهم مي شد. در اين شماره بخش هايي از پيام هاي دريافت شده از سوي خوانندگان عزيز را درج مي كنيم.
مجاب نشده ام
هنوز مجاب نشده ام كه با چه دليل و برهاني قيمت روزنامه را 2 برابر كرديد. دلايلي كه در روزنامه مطرح شده بود براي چنين افزايش قيمتي قابل توجيه نيست.
اميرحسين روزي طلب شيراز
با خوانندگان در ميان بگذاريد
همشهري را دوست داريم و اگر قيمت روزنامه 500 تومان هم بشود، آن را مي خريم. اما توصيه مي كنيم به خوانندگان روزنامه بها بدهيد و طرح ها را قبل از اجرا با آنها در ميان بگذاريد.
حبيبي تهران
اصلاح كنيد
اصلاح اشتباه خود شجاعت است. 2 برابر شدن بهاي همشهري از ديد من با توجه به وضعيت گراني و تورم در مملكت اشتباهي است كه تا دير نشده بهتر است جبران شود مثلاً با قيمت هاي ميانگين مثل 65 تا 70تومان. در اين مورد بيشتر فكر كنيد.
طاهر كمالي مشهد
سمبل ارزاني بوديد!
در ميان مطبوعات،همشهري سمبل ارزاني بود اما حالا كه قيمت روزنامه را بالا برده ايد، ديگر آن جايگاه را نداريد. هر چند مي دانم كه در اين دوره و زمانه، همه چيز گران شده است.
عقلاني كرج
درآمد كافي داشتيد
شما از محل آگهي روزنامه آن قدر درآمد داريد كه نگران قيمت روزنامه نباشيد. از گران شدن روزنامه تعجب كردم.
افراسياب صادقي مهر تهران
</TEXT>
</DOC>
<DOC>
<DOCID>HAM2-851208-030</DOCID>
<DOCNO>HAM2-851208-030</DOCNO>
<ORIGINALFILE>/1385/851208/news/_eqtes.htm</ORIGINALFILE>
<ISSUE>سه شنبه 8 اسفند 1385 - سال چهاردهم - شماره4217 - Feb 27, 2007</ISSUE>
<DATE calender="Western">2007-02-27</DATE>
<DATE calender="Persian">1385/12/08</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
كميسيون تلفيق بودجه تصويب كرد
احداث نيروگاه  هسته اي؛1200 ميليارد تومان
</TITLE>
<TEXT>


گروه اقتصادي- كميسيون تلفيق بودجه مجلس پيشنهاد دولت را در لايحه بودجه 86 براي اختصاص 1200 ميليارد تومان به منظور مطالعه و احداث نيروگاه هاي هسته اي تصويب كرد.
محمد مهدي مفتح مخبر كميسيون تلفيق بودجه ديروز در تشريح مصوبات اين كميسيون با بيان خبر فوق افزود: كميسيون تلفيق مقرر كرد 10 درصد از مبلغ فوق براي تربيت نيروي متخصص و آموزش علوم هسته اي از طريق عقد قرارداد با دانشگاه هاي كشور اختصاص يابد. كميسيون تلفيق همچنين مقرر كرد براي تسريع در اجراي سياست هاي كلي اصل 44 و ماده 25 قانون برنامه چهارم توسعه دولت مجاز باشد 300 ميليون دلار معادل 267 ميليارد تومان از حساب ذخيره ارزي سهم بخش خصوصي به متقاضيان بخش غيردولتي كه متقاضي خريد يا احداث نيروگاه هستند، اختصاص دهد. به گفته مخبر كميسيون تلفيق، اين كميسيون مقرر كرد 200 ميليون دلار معادل 1870 ميليارد ريال از حساب ذخيره ارزي به متقاضيان بخش غيردولتي براي افزايش راندمان مصرف سوخت در نيروگاه ها و كاهش تلفات شبكه  هاي انتقال به صورت بيع متقابل اختصاص يابد؛ بازپرداخت اين مبلغ از محل صرفه جويي در برق و سوخت نيروگاه ها خواهد بود. بر اساس مصوبه ديگر، دستگاه هاي اجرايي مكلف شدند يك تا 4 درصد اعتبارات هزينه اي خود را به امور پژوهش كه 10 هزار ميليارد ريال پيش بيني مي شود، اختصاص دهند.
4 هزار ميليارد تومان بازپرداخت بدهي دولت
مفتح در ادامه گفت وگوي خود
با خبرنگاران گفت: در لايحه بودجه
4 هزار ميليارد تومان از محل فروش سهام شركت هاي دولتي براي بازپرداخت بدهي دولت به صندوق هاي بازنشستگي و پرداخت تعهدات ارزي سررسيد شده در نظر گرفته شده بود كه كميسيون تلفيق، سازمان هاي بازنشستگي و نهادها و آستان قدس رضوي را به اين بند اضافه كرد.
پالايشگاه ها؛4 هزار ميليارد تومان
مفتح گفت: كميسيون تلفيق همچنين پيشنهاد دولت را كه شركت ملي نفت و پالايش و پخش فرآورده هاي نفتي را مجاز كرده است براي افزايش توليد گاز و بنزين و نفت گاز 4 هزار ميليارد تومان به صورت بيع متقابل تامين منابع مالي كند تا صرف بهينه سازي پالايشگاه اصفهان، توسعه پالايشگاه تبريز و احداث پالايشگاه نفت خام سنگين با اولويت بخش غيردولتي و توسعه ميادين پارس شمالي، گلشن و فردوس كند، به طور كامل به تصويب رساند.
</TEXT>
</DOC>
<DOC>
<DOCID>HAM2-851208-031</DOCID>
<DOCNO>HAM2-851208-031</DOCNO>
<ORIGINALFILE>/1385/851208/news/_eqtes.htm</ORIGINALFILE>
<ISSUE>سه شنبه 8 اسفند 1385 - سال چهاردهم - شماره4217 - Feb 27, 2007</ISSUE>
<DATE calender="Western">2007-02-27</DATE>
<DATE calender="Persian">1385/12/08</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
در برخي جايگاه هاي تهران آغاز شد
عرضه آزمايشي بنزينبا كارت هوشمند
</TITLE>
<TEXT>


گروه اقتصادي- توزيع سوخت با كارت هوشمند با هدف رفع مشكلات اجرايي در برخي جايگاه هاي تهران آغاز شد.
اين اقدام به دليل ضرورت ايجاد فرهنگ استفاده از كارت هوشمند براي متصديان جايگاه هاي سوخت و دارندگان كارت انجام مي شود و استفاده از كارت هوشمند هيچ محدوديتي براي ديگر مراجعه كنندگان به جايگاه هاي سوخت ايجاد نمي كند. براساس اطلاعيه منتشر شده از سوي شركت پالايش و پخش فرآورده هاي نفتي، اين اقدام در برخي از جايگاه ها از جمله جايگاه شماره 24 خيابان شهيد بهشتي، جايگاه شماره 15 در خيابان وليعصر بالاتر از خيابان زرتشت و جايگاه شماره 26 خيابان دولت انجام مي شود.
اين شركت از دارندگان كارت هوشمند درخواست كرد در صورت تمايل با مراجعه به اين جايگاه ها نسبت به خريد سوخت با استفاده از اين كارت اقدام كنند.اين شركت از ديگر دارندگان خودرو كه به تدريج كارت خود را دريافت مي كنند نيز خواست با استفاده از كارت خود اقدام به تهيه سوخت كنند.
استفاده از كارت سوخت از اين پس به صورت تدريجي در مراكز عرضه سوخت كه به تجهيزات لازم مجهز مي شوند و آمادگي لازم را دارند در سراسر كشور رايج مي شود. به گفته مسئولان مربوطه اين روند تا سال آينده و رفع مشكلات احتمالي و غيرقابل پيش بيني در مسير اجراي طرح ادامه مي يابد. زمان اجراي سراسري و اجباري كارت سوخت به طور دقيق مشخص نشده است ولي براساس پيش بيني هاي انجام شده روند عملياتي شدن اين طرح و رفع مشكلات احتمالي آن تا اواخر خرداد ماه سال آينده زمان نياز دارد.
</TEXT>
</DOC>
<DOC>
<DOCID>HAM2-851208-032</DOCID>
<DOCNO>HAM2-851208-032</DOCNO>
<ORIGINALFILE>/1385/851208/news/_eqtes.htm</ORIGINALFILE>
<ISSUE>سه شنبه 8 اسفند 1385 - سال چهاردهم - شماره4217 - Feb 27, 2007</ISSUE>
<DATE calender="Western">2007-02-27</DATE>
<DATE calender="Persian">1385/12/08</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
گفت وگوي امروز
ارزاني در ارتباطات سيار مرهون حضور بخش خصوصي است
</TITLE>
<TEXT>
گروه اقتصادي- سازمان تنظيم مقررات راديويي از جمله سازمان هاي جديدي است كه با توجه به تغيير ساختار ارتباطاتي كشور و خصوصي شدن شركت مخابرات با توجه به سياست هاي اصل 44 ايجاد شده است. با محمود خسروي رئيس سازمان تنظيم مقررات گفتگو كرده ايم.
***
سازمان تنظيم مقررات راديويي چگونه شكل گرفت؟
در قانون وزارت ارتباطات و فناوري اطلاعات و بر اساس تحولات جديد در بخش ارتباطات جهان تشكيل سازمان و كميسيون تنظيم مقررات پيش بيني شده بود. به اين ترتيب اين دو بخش كه يكي كميسيون تنظيم مقررات است و تصويب و بررسي مقررات امور كارشناسي را برعهده دارد و يكي سازمان تنظيم مقررات است كه كار اجراي مقررات و مصوبات و نظارت و پيگيري اجراي آن را به عنوان بازوي اجرايي كميسيون تنظيم مقررات بر عهده دارد تشكيل شد.
با توجه به تحولات پيش بيني شده در بخش مخابرات براساس اصل 44 و خصوصي سازي گسترده در كشور آينده سازمان به چه شكل ادامه خواهد يافت؟
سازمان تنظيم مقررات از جمله بخش هايي است كه مثل شبكه زير ساخت در اختيار دولت باقي مي ماند تا در اين بخش مديريت و نظارت كند. در اساس نامه اي كه براي سازمان تهيه شده و بسيار خوب تنظيم شده است كار ادامه مي يابد. البته به دليل تحولات سريع در اين بخش و تغييراتي كه در وزارت ارتباطات رخ داده اين اساس نامه همواره در حال بازنگري و به روزرساني است. مفاد و قوانيني كه تصويب مي شود مثل سياست هاي ابلاغ شده اصل 44 قانون اساسي بازنگري را ضروري مي كند.
اين وظايف سنگين در واقع به يك تشكيلات قوي و كارآمد نياز دارد. در اين زمينه چه تمهيداتي پيش بيني شده است؟
يك مشكل ما تشكيلات سازماني بود كه در حال حل شدن است و در حال حاضر وظايف به ما محول شده است ولي هنوز تشكيلات و نيروي لازم را در اختيار نداريم. اين مساله البته با تعاملي كه ميان وزارت و سازمان مديريت است در حال حل شدن است. با سازمان مديريت به توافق هاي لازم رسيديم.از سال قبل كه اساس نامه تصويب شده كار را آغاز كرديم و براساس سازمان و تشكيلات اداره كل ارتباطات راديويي كار را ادامه داده ايم و در حقيقت بيشترين نيروها به صورت قراردادي و مامور به خدمت از ديگر ادارات وزارت هستند.ساختار جديد بايد ايجاد شود ولي با توجه به روشي كه در پيش گرفته ايم امور را به خارج از سازمان و بخش خصوصي واگذار خواهيم كرد.
سازمان تنظيم مقررات براي سا ما ند هي شبكه ارتباطات سيار هنوز در سطح قابل قبولي ظاهر نشده و كنترل اين بخش بويژه نظارت بر شبكه دولتي را در دست نگرفته است؟
حضور بخش خصوصي در بخش ارتباطات سيار بسيار روند خوب و مناسبي داشته است و علاوه بر اشتغال فراواني كه ايجاد كرده خدمات مناسب و ارزاني براي مردم و متقاضيان فراهم كرده است. اين امر روند خوبي دارد ولي براي رسيدن به شرايط مطلوب نياز به وقت هست. ما در شرايط گذار هستيم و مراحل تحت پوشش قرار گرفتن شبكه دولتي و رعايت مقررات بر اساس پروانه هنوز عملي نشده و اميد و اريم كه از سال آينده و همزمان با خصوصي شدن اين شركت عملي گردد.
</TEXT>
</DOC>
<DOC>
<DOCID>HAM2-851208-033</DOCID>
<DOCNO>HAM2-851208-033</DOCNO>
<ORIGINALFILE>/1385/851208/news/_eqtes.htm</ORIGINALFILE>
<ISSUE>سه شنبه 8 اسفند 1385 - سال چهاردهم - شماره4217 - Feb 27, 2007</ISSUE>
<DATE calender="Western">2007-02-27</DATE>
<DATE calender="Persian">1385/12/08</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
هيأت وزيران براي بازنشستگان وشاغلان تصويب كرد
900 ميليارد ريال براي تهيه سبد كالاي مصرفي
</TITLE>
<TEXT>
گروه اقتصادي- هيأت وزيران اعتباري معادل 900 ميليارد ريال بابت تهيه سبد كالاي مصرفي كارمندان شاغل و بازنشسته دستگاه هاي دولتي و نيروهاي مسلح اختصاص داد.هيأت وزيران طي مصوبه اي كليه وزارتخانه ها، مؤسسات و شركت هاي دولتي و نيروهاي مسلح را موظف كرد نسبت به تهيه سبد كالاي مصرفي از طريق وزارت بازرگاني به ارزش سرانه حداكثر 318 هزار و 600 ريال براي توزيع بين كارمندان شاغل و بازنشسته خود كه حقوق و مزاياي مستمر و يا مستمري ماهانه كمتر از چهار ميليون ريال دريافت مي دارند، اقدام كنند.
</TEXT>
</DOC>
<DOC>
<DOCID>HAM2-851208-034</DOCID>
<DOCNO>HAM2-851208-034</DOCNO>
<ORIGINALFILE>/1385/851208/news/_eqtes.htm</ORIGINALFILE>
<ISSUE>سه شنبه 8 اسفند 1385 - سال چهاردهم - شماره4217 - Feb 27, 2007</ISSUE>
<DATE calender="Western">2007-02-27</DATE>
<DATE calender="Persian">1385/12/08</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
معرفي4 شركت موفق كشور در تعالي سازماني
</TITLE>
<TEXT>
گروه اقتصادي- چهارمين همايش جايزه ملي بهره وري و تعالي سازماني با حضور جمعي از نمايندگان مجلس، مديران ارشد سازمان ها و شركت هاي برتر منتخب و نيز مهمانان داخلي و خارجي ديروز در مركز همايش هاي بين المللي صداوسيما آغاز به كار كرد.
در اين همايش شركت هاي طراحي مهندسي و تامين قطعات ايران خودرو(ساپكو)، ايران خودرو، فولاد مباركه، در سطح شركت هاي بزرگ و شركت توليدي صنعتي فراسان در سطح شركت هاي كوچك و متوسط موفق به دريافت تنديس بلورين تعالي سازماني شدند.
</TEXT>
</DOC>
<DOC>
<DOCID>HAM2-851208-035</DOCID>
<DOCNO>HAM2-851208-035</DOCNO>
<ORIGINALFILE>/1385/851208/news/_eqtes.htm</ORIGINALFILE>
<ISSUE>سه شنبه 8 اسفند 1385 - سال چهاردهم - شماره4217 - Feb 27, 2007</ISSUE>
<DATE calender="Western">2007-02-27</DATE>
<DATE calender="Persian">1385/12/08</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
هدف گذاري صادرات يك ميليارد دلار كالا به آمريكاي لاتين
</TITLE>
<TEXT>
گروه اقتصادي - همايش بررسي فرصت هاي تجاري و سرمايه گذاري ايران و آمريكاي لاتين با حضور 5 كشور ونزوئلا، مكزيك، برزيل، اروگوئه و كوبا و وزير بازرگاني، معاونين اقتصادي وزارت امور خارجه و وزارت صنايع و معادن و نمايندگان بخش خصوصي كشورمان برپا شد.
وزير بازرگاني در حاشيه اين همايش، حجم كنوني صادرات ايران به كشورهاي آمريكاي لاتين را بسيار ناچيز و در حدود 200 ميليون دلار دانست و گفت: براي صادرات كالا به 30 كشور منطقه آمريكاي لاتين برنامه ريزي كرده و در نظر داريم حجم صادرات كالا به اين كشورها تا پايان برنامه چهارم توسعه را بدون احتساب صادرات خدمات فني مهندسي به بيش از يك ميليارد دلار افزايش دهيم.
در اين همايش همچنين معاون اقتصادي وزارت امور خارجه كشورمان گفت: امروز پيمانكاران ايراني در ونزوئلا، مكزيك و بوليوي فعاليت خود را آغاز نموده و از احترام بالايي برخوردار هستند. دولت ونزوئلا براي حضور شركت پتروپارس در اين كشور امتيازاتي را در نظر گرفته كه اين امتيازات را حتي به شركت هاي آمريكايي نداده است. عليرضا شيخ عطار، افزود: در بوليوي نيز يك شركت ايراني توليد ماشين آلات مواد لبني را آغاز كرده است.
همچنين رئيس اتاق بازرگاني و صنايع و معادن ايران با اشاره به نبود شناخت سرمايه گذاران كشورهاي آمريكاي لاتين و ايران از توانمندي هاي اقتصادي يكديگر، گفت: براي حضور تجار و سرمايه گذاري بخش خصوصي ايران در كشورهاي اين منطقه افزايش تبادل اطلاعات از نزديك و حتي اقامت تجار و بازرگانان در اين كشورها ضروري است. علينقي خاموشي، افزود: براي تسهيل در اين روابط شكل گيري شركت مشترك سرمايه گذاري الزامي  است.
</TEXT>
</DOC>
<DOC>
<DOCID>HAM2-851208-036</DOCID>
<DOCNO>HAM2-851208-036</DOCNO>
<ORIGINALFILE>/1385/851208/news/_eqtes.htm</ORIGINALFILE>
<ISSUE>سه شنبه 8 اسفند 1385 - سال چهاردهم - شماره4217 - Feb 27, 2007</ISSUE>
<DATE calender="Western">2007-02-27</DATE>
<DATE calender="Persian">1385/12/08</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
بانك مركزي:
نقدينگي در سطح 40 درصد مهار مي شود
</TITLE>
<TEXT>
گروه اقتصادي - بانك مركزي اعلام كرد: انتشار اوراق مشاركت و تلاش هاي به عمل آمده توسط دولت، مجلس و بانك مركزي، اقدامات مناسبي در جهت مقابله با رشد نقدينگي و آثار تورمي ناشي از آن بوده است. آخرين اطلاعات موجود نشان مي دهد كه رشد نقدينگي در پايان دي ماه نسبت به اسفند ماه سال 1384 معادل 27 درصد و نسبت به دي ماه سال گذشته معادل 38 درصد بوده است. اين درحالي است كه متوسط شاخص بهاي كالاها و خدمات مصرفي در 12ماهه منتهي به دي ماه سال جاري 5/12 درصد افزايش يافته است.
بانك مركزي درجهت سياست هاي پولي انقباضي به منظور كنترل نقدينگي و در راستاي مهار تورم، در سال جاري،  مبادرت به انتشار اوراق مشاركت و ساير اقدامات احتياطي نموده است. در اين رابطه در سال جاري مجلس محترم شوراي اسلامي در مرحله اول مجوز انتشار 20 هزار ميليارد ريال اوراق مشاركت را به بانك مركزي اعطا و در بهمن ماه نيز مجور انتشار 10 هزار ميليارد ريال اوراق مشاركت جديد را به بانك مركزي اعطا نمود.
در مجموع با اقدامات و تلاش هاي صورت گرفته انتظار مي رود نرخ رشد نقدينگي در سال 1385 در حد 40 درصد مهار گردد. بديهي است بدون اين تلاش ها و اقدامات نرخ رشد نقدينگي در سطحي به مراتب بالاتر قرار مي گرفت، لذا ملاحظه مي شود انتشار اوراق مشاركت بانك مركزي و تلاش هاي به عمل آمده توسط دولت، مجلس و بانك مركزي، اقدامات مناسبي در جهت مقابله با رشد نقدينگي و آثار تورمي ناشي از آن بوده است.
</TEXT>
</DOC>
<DOC>
<DOCID>HAM2-851208-037</DOCID>
<DOCNO>HAM2-851208-037</DOCNO>
<ORIGINALFILE>/1385/851208/news/_eqtes.htm</ORIGINALFILE>
<ISSUE>سه شنبه 8 اسفند 1385 - سال چهاردهم - شماره4217 - Feb 27, 2007</ISSUE>
<DATE calender="Western">2007-02-27</DATE>
<DATE calender="Persian">1385/12/08</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
واگذاري بيش از 30 اسكله ماهيگيري به بخش خصوصي
</TITLE>
<TEXT>
گروه اقتصادي: بيش از 30 اسكله ماهيگيري و صيادي سازمان شيلات ايران به دنبال اجراي اصل 44 قانون اساسي به بخش خصوصي واگذار مي شود.
مديرعامل سازمان شيلات ايران در حاشيه اولين همايش ماهيان تن كه در چابهار برگزار شده بود، با بيان اين مطلب به همشهري گفت: تاكنون بخش اندكي از اين اسكله ها واگذار شده اند و مابقي واگذاري ها براساس قانون و تا چند سال آينده انجام خواهد گرفت.
دكتر شعبانعلي نظامي افزود: پيش از ابلاغ سياست هاي كلي اصل 44 قانون اساسي از سوي مقام معظم رهبري نيز كار واگذاري كل كشتي هاي اين سازمان به مردم آغاز شده بود كه هم اكنون به پايان رسيده است. وي در عين حال تأكيد كرد: ايران از ميان 45 كشور بهره بردار تن ماهيان در غرب اقيانوس هند رتبه نخست و در كل اقيانوس هند پس از اندونزي رتبه دوم را دارد.
معاون وزير جهاد كشاورزي با اشاره به اين كه در ماه آينده بزرگترين كشتي صيادي با قدرت صيد 15 هزار تن در سال به ناوگان صيد كشور اضافه خواهد شد، اظهار كرد: به اين ترتيب سالانه 15 ميليون كيلوگرم صيد خواهيم داشت و سهم ايران در كميسيون تن ماهيان اقيانوس هند به 280 تا 300 هزار تن خواهد رسيد.وي گفت: نيل به رقم 300 هزار تن تا 4 سال آينده محقق خواهد شد.
</TEXT>
</DOC>
<DOC>
<DOCID>HAM2-851208-038</DOCID>
<DOCNO>HAM2-851208-038</DOCNO>
<ORIGINALFILE>/1385/851208/news/_eqtes.htm</ORIGINALFILE>
<ISSUE>سه شنبه 8 اسفند 1385 - سال چهاردهم - شماره4217 - Feb 27, 2007</ISSUE>
<DATE calender="Western">2007-02-27</DATE>
<DATE calender="Persian">1385/12/08</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
افزايش قيمت نفت و طلا در بازارهاي جهاني
</TITLE>
<TEXT>
گروه اقتصادي- در آغاز معاملات هفته، در پي ادامه كاهش قيمت دلار و شدت گرفتن سرما و تداوم مسأله هسته اي ايران قيمت نفت افزايش يافت. ديروز هر بشكه نفت بيش از 61 دلار دادوستد شد كه در سال جاري ميلادي بي سابقه است. ديروز هر  بشكه نفت خام سبك آمريكا 59/61 دلار و هر  بشكه نفت برنت درياي شمال نيز 51/61 دلار معامله شد. قيمت نفت از روز جمعه روند رو به افزايشي را تجربه كرده  است.به گزارش خبرگزاري فرانسه ديروز همچنين قيمت طلا به دليل ادامه كاهش ارزش دلار افزايش يافت و هر  اونس طلا به 700 دلار نزديك شد. انتشار برخي گزارش هاي مقدماتي از رشد اقتصادي سه ماه آخر سال گذشته ميلادي آمريكا و كاهش آن به 3/2 درصدبه كاهش ارزش دلار و افزايش قيمت طلا كمك كرده است.
</TEXT>
</DOC>
<DOC>
<DOCID>HAM2-851208-039</DOCID>
<DOCNO>HAM2-851208-039</DOCNO>
<ORIGINALFILE>/1385/851208/news/_havad.htm</ORIGINALFILE>
<ISSUE>سه شنبه 8 اسفند 1385 - سال چهاردهم - شماره4217 - Feb 27, 2007</ISSUE>
<DATE calender="Western">2007-02-27</DATE>
<DATE calender="Persian">1385/12/08</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
جزايري 6 روز پس از فرار، به 14سال زندان محكوم شد
</TITLE>
<TEXT>



براساس حكم دادگاه، شهرام جزايري به 14 سال حبس تعزيري و 180 ميليون دلار جريمه و رد مال محكوم شد
گروه حوادث- رئيس مجتمع قضايي ويژه امور اقتصادي روز گذشته حكم دادگاه در خصوص اتهامات شهرام جزايري عرب را اعلام كرد.
بر اساس اين حكم، جزايري به تحمل 14سال حبس تعزيري، رد 61ميليون و 420هزار دلار آمريكا مال نامشروع، پرداخت جريمه به  ميزان 2 برابر مال نامشروع يعني 122ميليون و 861هزار دلار آمريكا، 10سال اقامت اجباري در يك شهرستان جنوبي، 10 سال محروميت از اخذ هرگونه تسهيلات بانكي و 10 سال محروميت از فعاليت هاي بازرگاني و تجاري محكوم شده است.
الياس محمودي در نشست مطبوعاتي روز گذشته با اعلام رأي صادره از سوي شعبه 1192 دادگاه عمومي مستقر در مجتمع قضايي امور اقتصادي،  در تشريح حكم گفت: طبق دادنامه صادره شهرام جزايري به لحاظ جعل اسناد رسمي به تحمل 3 سال حبس تعزيري، استفاده از سند مجعول به 3 سال حبس تعزيري، اعمال نفوذ برخلاف حق و مقررات به تحمل يك سال حبس تعزيري و براي مجازات تكميلي به 10 سال اقامت اجباري در شهرستان طبس و 10 سال محروميت از هرگونه اخذ تسهيلات بانكي، دولتي، ريالي و ارزي، 10 سال محروميت فعاليت هاي بازرگاني، تجاري اعم از صادرات و واردات با احتساب ايام بازداشت قبلي محكوم شده است.
محمودي افزود: سه سال حبس به اتهام پرداخت رشوه و چهار سال حبس به اتهام معافيت جعلي از خدمت وظيفه  عمومي در دادنامه هاي قبلي 939 و 940 در پرونده شهرام جزايري عرب به قوت خود باقي مانده است.
وي گفت: بر اين اساس شهرام جزايري عرب در مجموع به 14 سال حبس به علاوه  مجازات هاي تكميلي و تتميمي دادگاه محكوم شده است و از لحاظ اتهام رابطه نامشروع با رعايت اصل 37 قانون اساسي و با توجه به دفاعيات متهم در جلسه  دادگاه، رأي برائت وي صادر شده است.
الياس محمودي اظهار داشت: شهرام جزايري حدود پنج سال و اندي در بازداشت موقت به سر مي برد كه چهار سال آن با قرار بازداشت بوده و پس از تبديل اين قرار به وثيقه 100 ميليارد توماني، وي به دليل ناتواني در سپردن وثيقه تا زمان متواري شدن در بازداشت بوده است.
وي درباره  زمان صدور رأي نهايي با توجه به ختم دادرسي گفت: قانون مقرر داشته يك هفته بعد از ختم دادرسي حكم صادر  شود كه حكم شهرام جزايري هم بعد از يك هفته از ختم دادرسي و شايد زودتر از يك هفته صادر و به سمع افكار عمومي رسيده است.
وي گفت: حكم ساير متهمان در چارچوب مقررات و قانون آيين دادرسي كيفري به ويژه ماده  188 قانون آيين دادرسي كيفري در اسرع وقت از طريق رسانه هاي گروهي اعلام خواهد شد.
از سوي ديگر در حالي كه برخي از اخبار در محافل خبري از فرار جزايري با پاسپورت جعلي از طريق فرودگاه مهرآباد حكايت داشت، رئيس مجتمع قضايي امور اقتصادي گفت: مدركي دال بر خروج متهم فراري با پاسپورت بدلي از كشور در دست نيست.
</TEXT>
</DOC>
<DOC>
<DOCID>HAM2-851208-040</DOCID>
<DOCNO>HAM2-851208-040</DOCNO>
<ORIGINALFILE>/1385/851208/news/_havad.htm</ORIGINALFILE>
<ISSUE>سه شنبه 8 اسفند 1385 - سال چهاردهم - شماره4217 - Feb 27, 2007</ISSUE>
<DATE calender="Western">2007-02-27</DATE>
<DATE calender="Persian">1385/12/08</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
54 سال حبس در انتظار مادر خوشگذران
</TITLE>
<TEXT>



گروه حوادث قضات دادگاه كلمونت كاونتي آمريكا، يك مادر خوشگذران را كه پسر خود را در جريان جنايتي فجيع به قتل رسانده بود به 54 سال حبس محكوم كردند. اين زن جنايتكار براي آنكه با خيالي راحت به ديدن خانواده اش در كنتاكي برود كودك خود را در خانه به تختي بست و به تنهايي به مسافرت رفت.
به گزارش آسوشيتدپرس،اين زن جوان مدتي قبل از پيدا شدن جسد كودك 3 ساله اش به نام ماركوس فيسل نزد پليس سينسياتي رفته و گفت كودكش در پاركي در اطراف سينسياتي به يكباره ناپديد شده است، اين در حالي بود كه چند روز بعد جسد اين كودك در حالي پيدا شد كه او بر اثر گرسنگي و تشنگي جان باخته بود.با آغاز تحقيقات درباره مرگ اين كودك مشخص شد او قبل از مرگ به مدت چندين روز بدون آنكه به وي آب و غذا داده شود به جايي بسته شده است و به همين علت جان باخته است.
كارآگاهان پليس كه احتمال مي دادند مادر كودك از مرگ وي اطلاع داشته باشد، به بازجويي از زن جوان دست زدند و در اين بازجويي ها بود كه مشخص شد مادر جنايتكار بعد از آنكه كودك 3 ساله خود را به تخت خانه بسته است به مسافرت چند روزه رفته است و در اين مدت كودك جان باخته است.
به اين ترتيب پرونده اين جنايت فجيع به دادگاه فرستاده شد و وي به اتهام قتل و به مخاطره انداختن جان فرزندش مورد محاكمه قرار گرفت.
در آخرين جلسه محاكمه اين زن كه در دادگاه اوهايو برگزار شد، زن جوان با انكار قتل كودكش گفت: من فرزندم را نكشته ام، اما من از خانواده ام و اجتماع عذرخواهي مي كنم، او گفت: مي دانم واقعيت مشخص مي شود، اما تا آن موقع صبر مي كنم.
در اين جلسه بعد از آنكه قضات دادگاه به بررسي پرونده پرداختند، زن جنايتكار را به 54 سال حبس محكوم كردند.
</TEXT>
</DOC>
<DOC>
<DOCID>HAM2-851208-041</DOCID>
<DOCNO>HAM2-851208-041</DOCNO>
<ORIGINALFILE>/1385/851208/news/_havad.htm</ORIGINALFILE>
<ISSUE>سه شنبه 8 اسفند 1385 - سال چهاردهم - شماره4217 - Feb 27, 2007</ISSUE>
<DATE calender="Western">2007-02-27</DATE>
<DATE calender="Persian">1385/12/08</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
اخبار كوتاه
</TITLE>
<TEXT>
شگرد مرد معتاد براي سرقت از مسافران ترمينال
گروه حوادث: سارق جواني كه به بهانه فروش بليط به مسافران در ترمينال غرب تهران، پول هاي آنها را به سرقت مي برد دستگير شد.
راز سرقت هاي اين مرد زماني فاش شد كه تعدادي از مسافران يكي از تعاوني هاي مسافربري در ترمينال غرب با اين ادعا كه پول بليط را به يكي از كارمندان داده اند منتظر دريافت بليط بودند.
كارمندان تعاوني كه نمي دانستند ماجرا چيست در پرس و جو از مسافران متوجه شدند زماني كه هيچ كدام از آنها در باجه حضور نداشته اند، مرد جواني به پشت باجه رفته و به بهانه پيش فروش بليط، از مسافران پول گرفته و پا به فرار گذاشته است.
با گزارش اين ماجرا به پليس، به دستور قاضي حسن جراحي، بازپرس شعبه 15 دادسراي ناحيه 5 جست و جو براي دستگيري سارق ناشناس آغاز شد و اين در حالي بود كه او در چند روز متوالي با استفاده از اين شگرد از مسافران ديگري نيز كلاهبرداري كرده بود.
با گذشت چند روز از تحقيقات پليسي سرانجام ماموران موفق شدند سارق جوان را كه قصد كلاهبرداري از مسافران تعاوني ديگري را داشت شناسايي و دستگير كنند. اين مرد پس از انتقال به دادسراي ناحيه 5 در بازجويي ها به سرقت پول هاي مسافران اعتراف كرد و گفت: به خاطر هزينه اعتيادم دست به اين كلاهبرداري ها مي زدم، بنابراين بازپرس پرونده براي او قرار بازداشت صادر كرده و متهم راهي بازداشتگاه پليس شد.
متهم پرونده پيكان آلبالويي فرار كرد
گروه حوادث- با فرار يك پسرجوان كه متهم به آدم ربايي وتجاوز به عنف است،روز گذشته كارآگاهان پليس به بازجويي از خانواده اين جوان كه احتمال مي رود وي را فراري داده باشند،دست زدند.
كارآگاهان اداره 11 آگاهي پايتخت، اواسط سال 83 با دستور قضايي، عمليات دستگيري پسر جواني كه با خودرو پيكان آلبالويي رنگ خود مسافران زن و دختر خود را بعد از كشاندن به پارك لويزان مورد آزار و اذيت قرار مي داد، آغاز كردند.
در نخستين مرحله كارآگاهان محدوده فعاليت مجرمانه اين پسر را تحت كنترل نامحسوس قرار دادند تا اينكه سرانجام مرد جوان را شناسايي و دستگير كردند.بعد از پايان بازجويي قضايي پرونده اين پسر جوان با صدور قرارمجرميت به دادگاه كيفري استان ارجاع داده شد و قضات شعبه77 دادگاه كيفري وي را به 5 سال حبس محكوم كردند ولي قبل از قطعيت حكم، مرد جوان با قرار وثيقه آزاد شد. قاضي پرونده با اطلاع از آزادي وي بار ديگر دستور بازداشت اين متهم را صادر كرد ولي جوان متهم بعد از آزادي متواري شده بود.
جستجو براي دستگيري اين متهم بار ديگر در دستور كار ماموران اداره 11 آگاهي پايتخت قرار گرفت و پليس صبح روز گذشته با اطلاع از حضور متهم در خانه محل را تحت محاصره قرار داد تا وي را بازداشت كند، اما با فرار پسر جوان، عمليات بازداشت او بي نتيجه ماند.
اين گزارش حاكي است بازجويي ازخانواده متهم براي فاش شدن محل اختفاي وي در اداره 11 آگاهي آغاز شده است.
</TEXT>
</DOC>
<DOC>
<DOCID>HAM2-851208-042</DOCID>
<DOCNO>HAM2-851208-042</DOCNO>
<ORIGINALFILE>/1385/851208/news/_havad.htm</ORIGINALFILE>
<ISSUE>سه شنبه 8 اسفند 1385 - سال چهاردهم - شماره4217 - Feb 27, 2007</ISSUE>
<DATE calender="Western">2007-02-27</DATE>
<DATE calender="Persian">1385/12/08</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
قاضي الهي زاده اعلام كرد:
پرونده قتل دختر روسي روي ميز دادستان تهران
محل پيدا شدن جسد آريتا
</TITLE>
<TEXT>


گروه حوادث- با اظهار نظر دادستان تهران درباره پرونده قتل يك دختر روسي تبار در امارات پرونده قتل اين دختر مختومه خواهد شد.
جسد اين دختر روسي كه آريتا نام دارد 26 نوامبر 2003 توسط پليس گشت لنگرگاه البخوت در داخل يك چمدان پيدا شده بود.
با كشف جسد اين دختر جوان مشخص شد وي در شركت متعلق به يك ايراني مشغول به كار بوده است، در تحقيقات بعدي مشخص شد وي چندين سال بود كه علي رغم مخالفت تاجر ايراني با پسر وي رابطه داشته است.
رديابي هاي پليس براي شناسايي قاتل اين دختر روسي تبار در حالي ادامه داشت كه آنها دريافتند تاجر ايراني دختر جوان را بارها تهديد كرده، اما با وجود مخالفت  وي رابطه بين آريتا و پسرش ادامه داشته است.
با توجه به سرنخ هاي به دست آمده از سوي پليس امارات، تاجر ايراني تحت بازجويي  قرار گرفت و در اين بازجويي ها مدعي شد چندي قبل 2 مرد را از ايران به امارات دعوت كرده و سپس آريتا را به دفتر كارش دعوت كرده و آنها با تهديد از وي خواسته  ا ند رابطه اش را با پسر ايراني براي هميشه قطع كند، اين مرد تاجر احتمال داد كه اين 2 مرد بعد از به قتل رساندن دختر جوان به ايران بازگشته باشند.
با اظهارات مرد تاجر، دادگاه امارات وي را از اتهام قتل تبرئه كرده و دستور داد اينترپل 2 مرد ايراني را در صورت شناسايي در ايران دستگير كند.
اما با دستگيري اين 2 مرد آنها در بازجويي هاي خود منكر هر گونه جنايتي شده و اتهام قتل عمد را نپذيرفتند، بنابراين هر2 متهم با تكميل تحقيقات و برگزاري جلسه محاكمه در شعبه 1157 تبرئه شدند.
الهي زاده- رئيس شعبه 1156 مجتمع قضايي بعثت- روز گذشته با اعلام اين خبر گفت: اين پرونده براي تاييد به ديوانعالي كشور ارسال شد، اما چندي قبل از آنجايي كه اولياي دم آريتا مشخص نشده بود، پرونده جنايت براي اظهار نظر نهايي به دفتر دادستاني ارسال شد تا دادستان تهران با توجه به راي صادره نظر خود را اعلام كند.
اين در حالي است كه چند روز قبل نماينده سفارت روسيه با مراجعه به شعبه 1156 درخواست رسيدگي مجدد به اين پرونده و شناسايي عاملان اين جنايت را كرد.
</TEXT>
</DOC>
<DOC>
<DOCID>HAM2-851208-043</DOCID>
<DOCNO>HAM2-851208-043</DOCNO>
<ORIGINALFILE>/1385/851208/news/_havad.htm</ORIGINALFILE>
<ISSUE>سه شنبه 8 اسفند 1385 - سال چهاردهم - شماره4217 - Feb 27, 2007</ISSUE>
<DATE calender="Western">2007-02-27</DATE>
<DATE calender="Persian">1385/12/08</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
دستگيري قاتل راننده پرايد
</TITLE>
<TEXT>
قم- خبرنگار همشهري: مرد جنايتكار كه با خوراندن مواد بيهوش كننده راننده اي را به قتل رسانده بود، در شهرستان قم دستگير شد.
صبح يك شنبه 6 اسفند ماه، زماني كه ماموران آگاهي قم در حال كنترل خودروهاي عبوري در عوارضي قم- تهران بودند به يك دستگاه خودرو پرايد مشكوك شده و با استعلام پلاك خودرو دريافتند خودرو داراي سابقه سرقت به عنف از بندر گز مي باشد، به اين ترتيب دستور توقف به راننده خودرو داده شد ولي راننده جوان بي توجه به دستور ماموران اقدام به فرار كرد.وقتي كه ماموران به تعقيب خودرو پرداختند، ناگهان راننده با پارك كردن خودرو كنار اتوبان به سمت بيابان ها فرار كرد، ولي دقايقي بعد توسط ماموران محاصره شده و به دام افتاد.
در بازرسي از خودرو سرقتي مقدار زيادي قرص هاي خواب آور و آرام بخش، يك عدد سرنگ، تعدادي آبميوه پاكتي و مقداري پول نقد كشف شد.دربازجويي اوليه از اين مرد مشخص شد او پس از آنكه خودرو پرايد را از آزاد شهر به مقصد گرگان به صورت دربستي كرايه كرده است، در طول مسير با دادن آبميوه مسموم راننده را بيهوش كرده و سپس از خودرو بيرون انداخته و اقدام به سرقت پرايد كرده است. سرهنگ باوفا- معاون اجتماعي و ارشاد نيروي انتظامي قم روز گذشته با اعلام اين خبر گفت: اين مرد در بازجويي هاي پليسي مدعي شده است راننده پرايد بر اثر مسموميت جان باخته است.
</TEXT>
</DOC>
<DOC>
<DOCID>HAM2-851208-044</DOCID>
<DOCNO>HAM2-851208-044</DOCNO>
<ORIGINALFILE>/1385/851208/news/_informatic.htm</ORIGINALFILE>
<ISSUE>سه شنبه 8 اسفند 1385 - سال چهاردهم - شماره4217 - Feb 27, 2007</ISSUE>
<DATE calender="Western">2007-02-27</DATE>
<DATE calender="Persian">1385/12/08</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
گزينه  جديد براي جست و جوي حيات در كرات ديگر
اروپا را دريابيد
تصاوير فضاپيماي گاليله مواد رنگي را بر سطح اقيانوس نشان داده  است
</TITLE>
<TEXT>


گروه دانش- دانشمندان اميدوارند ناسا در برنامه هاي بعدي خود كاوشگري را راهي اروپا(قمر مشتري)كند، زيرا اين قمر يكي از بهترين گزينه ها براي جست وجوي حيات در منظومه شمسي است. يو، اروپا، گانيمد و كاليستو چهار قمر مشتري اند كه گاليله آنها را كشف كرد و شباهت زيادي به ماه دارند. در مورد اين قمرها هنوز ناشناخته هايي وجود دارد؛ مانند كوه ها و گدازه هاي آتشفشاني.  قمر يو يا ميدان مغناطيسي كه در هسته آهني گانيمد وجود دارد و دانشمندان اميدوارند از طريق شناخت آن، به راز ميدان مغناطيسي منظومه  شمسي پي ببرند. اما در اين بين اروپا بهترين شانس ما براي شناخت منشأ حيات است؛ زيرا اين قمر علاوه بر آب مايع، داراي منابع انرژي زيادي است كه مي تواند كربن و ديگر عناصري را كه محصول  فعاليت  موجودات  زنده  هستند، به وجود آورد.پرفسور رونالد گريلي و ديگر محققان دانشگاه آريزونا مي گويند كه ناسا در ماموريت بعدي خود به سيارات خارجي منظومه شمسي بايد كاوشگري را به سوي قمر معروف مشتري اروپا بفرستد. تمام شرايط براي وجود و شكل گيري حيات در اروپا وجود دارد از جمله منبع انرژي ، ارگانيسم هاي شيميايي و از همه مهمتر آب مايع .
هنگامي كه فضاپيماي گاليله ناسا از كنار اين قمر عبور كرد ، معلوم شد كه سطح اين قمر با لايه نازكي از يخ پوشيده شده  است. هم اكنون دانشمندان فكر مي كنند كه در زير اين لايه نازك يخي اقيانوسي از آب مايع وجود داشته باشد و وجود اين آب مايع احتمال وجود حيات در اين سياره را افزايش مي دهد.
اروپا به دور مشتري در گردش است و نيروي گرانش مشتري باعث ايجاد جزر و مد در اين قمر مي شود. اقيانوسي كه در زير لايه يخي قرار دارد هر روز بالا و پايين مي رود و اگر فضاپيمايي به ارتفاع سنج دقيق مجهز باشد مي تواند اين تغييرات را اندازه گيري كند. اين كار به دانشمندان امكان مي دهد تا قطر لايه يخي سطح اين قمر را اندازه بگيرند و متناسب با آن كاوشگري بسازند تا بتواند با سوراخ كردن اين لايه ، در آب هاي سرد اين قمر به جست و جوي حيات بپردازد.
پروفسور ويليام مك كينون از دانشگاه واشنگتن مي گويد: چون آنتن اصلي فضاپيماي گاليله گشوده نشد، ما قادر به گرفتن تصاوير زيادي از آب فشان هاي فعال نبوديم. سطح اين قمر جوان است و ناحيه هايي دارد كه همه علاقه مند به دانستن تركيب آن هستند. تمامي شواهد نشان مي دهند كه در فاصله?? تا?? كيلومتري زير سطح بدون هواي اروپا يك اقيانوس وجود دارد. از ديد يك شخص عادي اين فاصله زياد است ولي از نظر زمين شناسي فاصله اي به شمار نمي آيد.
دانشمندان مي گويند به دليل وجود مواد رنگي بر روي سطح كه در تصاوير فضاپيماي گاليله نشان داده شده اند؛ اقيانوس اروپا نياز به بررسي دارد. تصاوير با كيفيت بالا و همچنين رادارهاي نفوذ كننده در يخ، مانند آن هايي كه در نقشه برداري ها از مريخ به كار برده مي شوند، به شناسايي اين اقيانوس و همچنين مواد سطح كه حاصل فعاليت موجودات زنده است، كمك مي كنند. طراحي ماموريتي به اروپا قابل انجام است و حدوداً به?? سال زمان نياز دارد كه? سال آن صرف ساختن ماهواره مي شود و هزينه آن حدود? ميليارد دلار برآورد شده است.
</TEXT>
</DOC>
<DOC>
<DOCID>HAM2-851208-045</DOCID>
<DOCNO>HAM2-851208-045</DOCNO>
<ORIGINALFILE>/1385/851208/news/_informatic.htm</ORIGINALFILE>
<ISSUE>سه شنبه 8 اسفند 1385 - سال چهاردهم - شماره4217 - Feb 27, 2007</ISSUE>
<DATE calender="Western">2007-02-27</DATE>
<DATE calender="Persian">1385/12/08</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
ساخت نمايشگري با قابليت پخش دو طرفه
</TITLE>
<TEXT>


گروه دانش- يك نمايشگر ال سي دي ابداع شده كه مي تواند همزمان 2 تصوير مختلف در 2 طرف خود نمايش دهد. در اين ال سي دي كه قابل نصب بر روي تلفن هاي همراه است، مي توان 2پنل نمايش را به جاي يك پنل جايگزين كرد، حتي اگر ضخامت تلفن هاي همراه توليد شده يك ميليمتر باشد.
اين نمايشگر 2/2 اينچي و با كيفيت تصوير 240*320 پيكسل است.
</TEXT>
</DOC>
<DOC>
<DOCID>HAM2-851208-046</DOCID>
<DOCNO>HAM2-851208-046</DOCNO>
<ORIGINALFILE>/1385/851208/news/_informatic.htm</ORIGINALFILE>
<ISSUE>سه شنبه 8 اسفند 1385 - سال چهاردهم - شماره4217 - Feb 27, 2007</ISSUE>
<DATE calender="Western">2007-02-27</DATE>
<DATE calender="Persian">1385/12/08</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
آنتي ويروس جديد براي جلوگيري از ورود اس ام اس هاي ناخواسته
</TITLE>
<TEXT>
گروه دانش- كاسپرسكي براي تلفن هاي همراه  هوشمند آنتي ويروسي عرضه كرده كه علاوه بر حفاظت سيستم عامل هاي ويندوز موبايل و سيمبين در برابر ويروس ها، دارندگان تلفن همراه را از هرزنامه هايي كه در قالب پيام كوتاه ارسال مي شوند نيز خلاص مي كند.
البته قسمت آنتي اسپم اين نرم افزار بسيار ساده كار مي كند و به جاي اسكن محتويات ارسالي كه روش معمول آنتي اسپم است، تنها شماره تلفني را كه sms از طريق آن ارسال شده، بررسي مي كند و با بررسي ليست سياهي كه توسط دارنده  تلفن همراه تهيه شده در صورت وجود شماره  پيغام ارسالي در ليست سياه آن را مسدود مي كند. اگر هم شماره اي كه بررسي مي كند در هيچ يك از ليست سياه و يا معمولي تلفن همراه نباشد، از دارنده  آن در مورد مسدود كردن يا اضافه كردن شماره به ليست ها سؤال مي كند.
گفتني است نرم افزارهاي مخربي كه تلفن هاي هوشمند را هدف قرار مي دهند، مي توانند sms و mmsهاي انبوه ارسال كرده، اطلاعات ذخيره شده در تلفن را پاك و يا به سرقت ببرند، تمام يا برخي از كاركردهاي تلفن را از كار بيندازند، فايل هاي آلوده را از طريق ايميل،  wi-fi و يا بلوتوث به ديگران ارسال كنند و يا به هنگام اتصال تلفن به رايانه، كدهاي مخرب را به رايانه انتقال دهند. داده هاي اين آنتي ويروس  مي تواند از طريق wap و يا http به روز شود.كارشناسان امنيتي مي گويند با ظهور فناوري gsm در اروپا و cdma در آمريكا و آسيا، سيستم هاي پيشرفته اي به كار گرفته شد كه ابتدا گمان مي رفت براي ارتقاي امنيت مكالمات تلفني بسيار سودمند و مفيد واقع شود، اما با اين وجود، امنيت اين سيستم هاي مبتني بر رمزگذاري نيز مورد حمله و نفوذ خرابكاران قرار گرفته است.
بنا بر گزارش اخير گروه امنيتي پاندا، گذشته از مخدوش شدن امنيت مكالمات تلفني، تلفن هاي همراه رفته رفته در معرض هجوم ويروس ها و كدهاي مخرب رايانه اي نيز قرار خواهند گرفت كه اكثر آنها قابليت سرقت اطلاعات حساس و بسيار حياتي را از روي تلفن همراه دارند.
به تازگي پاندا نسخه بتاي نرم افزار mobilesecurity، ابزار قدرتمند امنيتي، ويژه تلفن هاي همراه با سيستم عامل سيمبين سري 60 را منتشر كرده است.
اين برنامه قادر به حفاظت از تلفن هاي همراه در حين فعاليت آنها بوده و از نفوذ كدهاي مخرب در حافظه داخلي، كارت هاي حافظه و ساير بخش ها و قسمت هاي آنها، جلوگيري مي كند.
</TEXT>
</DOC>
<DOC>
<DOCID>HAM2-851208-047</DOCID>
<DOCNO>HAM2-851208-047</DOCNO>
<ORIGINALFILE>/1385/851208/news/_informatic.htm</ORIGINALFILE>
<ISSUE>سه شنبه 8 اسفند 1385 - سال چهاردهم - شماره4217 - Feb 27, 2007</ISSUE>
<DATE calender="Western">2007-02-27</DATE>
<DATE calender="Persian">1385/12/08</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
فرهنگ وآموزش
</TITLE>
<TEXT>
مقررات جديد اعطاي بورس تحصيلي در دانشگاه آزاد
ايسنا : مقررات جديد اعطاي بورس تحصيلي دانشگاه آزاد ابلاغ شد.
سيد جعفر حسينچي، معاون آموزشي دانشگاه آزاد اسلامي گفت: اولويت جذب با دارندگان مدرك دكتراي تخصصي است و به واحدهاي دانشگاهي نيز توصيه شد، چنانچه هر يك از اعضاي هيأت علمي در مقطع بالاتر پذيرفته شدند، سريع تر نسبت به انجام امور لازم در رابطه با بورسيه آنان اقدام كنند.
تازه  ترين مصوبات شوراي گسترش آموزش عالي
گروه اجتماعي- تازه  ترين مصوبات شوراي گسترش آموزش عالي از سوي وزارت علوم، تحقيقات و فناوري اعلام شد.
شوراي گسترش آموزش عالي ايجاد دوره دكتراي فيزيولوژي گياهي در دانشگاه تربيت مدرس را به صورت قطعي و دوره  هاي دكتراي مديريت گرايش مديريت مالي دانشگاه امام صادق،شيمي گرايش شيمي تجزيه دانشگاه صنعتي خواجه نصير الدين طوسي، شيمي گرايش شيمي فيزيك دانشگاه اراك،  حقوق خصوصي دانشگاه مازندران با همكاري دانشگاه تهران و برق ـ الكترونيك دانشگاه شهيد بهشتي را به صورت يك بار پذيرش دانشجو به تصويب  رساند.
در مقطع كارشناسي ارشد رشته هاي مهندسي كشاورزي و مهندسي عمران دانشگاه اروميه، رياضي محض دانشگاه شاهد، مهندسي نفت دانشگاه صنعتي سهند، حقوق مالكيت فكري دانشگاه قم،  ترويج و آموزش كشاورزي دانشگاه رازي، مهندسي عمران دانشگاه سيستان و بلوچستان، شيمي آلي دانشگاه محقق اردبيلي، مهندسي برق ـ قدرت دانشگاه شهركرد و مهندسي منابع طبيعي و مهندسي برق(ويژه فرهنگيان)دانشگاه تربيت دبير شهيد رجايي به صورت يك بار پذيرش دانشجو به تصويب شورا رسيد.
سرگرداني داوطلبان دوره هاي فراگير دانشگاه پيام نور



گروه اجتماعي- براي دومين بار ثبت نام اينترنتي دوره هاي فراگير دانشگاه پيام نور در مقطع كارشناسي به تعويق افتاد كه اين امر موجب سرگرداني داوطلبان شركت در دوره هاي فراگير اين دانشگاه شده است .
بر اساس اين گزارش ثبت نام پستي دوره هاي فراگير دانشگاه پيام نور از 12 اسفند و همزمان با ثبت نام اينترنتي آغاز خواهد شد.
قراربود ثبت نام اينترنتي دوره هاي فراگير دانشگاه پيام نور در مقطع كارشناسي 5 اسفند آغاز شود كه بنابر اعلام مسئولان اين دانشگاه،اين زمان به دوشنبه 7 اسفند موكول شد. اما بار ديگر زمان ثبت نام به شنبه 12 اسفند تغيير پيدا كرده است.
برگزاري همايش نقشه جامع علمي كشور
گروه اجتماعي- همايش نقشه جامع علمي كشور با حضور جمعي از رؤسا و معاونان دانشگاه ها و سازمان ها و نهادهاي علمي كشور ديروز در دانشگاه علامه طباطبايي برگزار شد.آريا الستي رئيس مركز تحقيقات سياست علمي در اين همايش گفت: تدوين سند ملي توسعه آموزش عالي و سند ملي توسعه پژوهش و فناوري بر مبناي طرح مطالعاتي توسعه علمي و توسعه فناوري از مهمترين مفاد سند توسعه علمي كشور است كه اخيراً پيش نويس آن در مركز سياست هاي علمي كشور آماده شده است.
تأسيس دانشگاه در همه شهرهاي آذربايجان شرقي
تبريز- خبرنگار همشهري: در همه شهرهاي آذربايجان شرقي دانشگاه تأسيس مي شود و با توجه به نياز هر منطقه، در مقطع كارشناسي دانشجو جذب مي شود.
سرور الدين رئيس دانشگاه تبريز با اعلام اين خبر گفت: سياست كلان دانشگاه تبريز افزايش ظرفيت آموزش عالي و تربيت نيروهاي متخصص در زمينه هاي گوناگون علمي در سراسر استان است.
واكنش علما و مراجع نسبت به طرح سئوالات موهن
عذرخواهي كافي نيست
گروه اجتماعي- نامه عذرخواهي وزير آموزش و پرورش، توسط حجت الاسلام علي ذوعلم، مشاور وزير تقديم علما ومراجع تقليد شد.
آيت الله العظمي نوري همداني در اين باره گفت: عزل شخص مسئول يا عذرخواهي كافي نيست بلكه بايد كار با جديت دنبال شده و با عوامل آن برخورد شود.
وي در ادامه با تاكيد بر اطاعت از قانون و رهبري گفت: بايد افراد جاهل و مغرض شناسايي و طبق قانون با آنها برخورد شود.
كاري شيطاني و مغرضانه
به گزارش ايسناآيت الله العظمي مكارم شيرازي نيز با موهن توصيف كردن طرح سئوالات آزمون ضمن خدمت فرهنگيان گفت: اين سئوالات نه فقط در مورد پيامبر ص حتي در مورد شخص عادي هم توهين است.
وي افزود: اين كار مغرضانه است و بايد اين مسئله پيگيري شود.
مكارم شيرازي با تاكيد بر دقت در انتخاب طراحان سئوال، مخالفت خود را درباره ي انتشار اين مساله در رسانه ها عنوان كرد و گفت: اين مسئله سبب مي شود دشمنان ايران و شيعه از اين حركت سوءاستفاده كنند.
برخورد قضايي با عوامل
در همين حال آيت الله جوادي آملي نيز خواستار برخورد قضايي با عوامل و طراحان اين سئوالات شد.
و ي گفت: اگر ثابت شود اين مسئله عوامانه و از روي جهالت بوده، همه بخشيده و آن را تحمل مي كنند.
نفوذ جرياني خطرناك در نظام آموزشي
همچنين رئيس پژوهشكده امام خميني و انقلاب اسلامي با ابراز تاسف از آنچه در طرح سئوالات آزمون ضمن خدمت فرهنگيان در هتك حرمت نبي مكرم اسلام اتفاق افتاد، اظهار داشت: اين حادثه نشان از نفوذ جرياني خطرناك در بخشي از نظام آموزشي ما دارد.
حجت الاسلام والمسلمين مجيد انصاري افزود: عذرخواهي تنها كافي نيست. اقدامات عملي جدي بايد صورت بگيرد همچنين ساير مسئولان ذي ربط نبايد به سادگي از كنار اين مسئله بگذرند و آن را يك حادثه ناخواسته تلقي كنند و به فراموشي بسپارند.
اين عضو مجمع روحانيون مبارز در ادامه با بيان اينكه در اين مسئله نشانه  نفوذ جرياني آشكار شده است، تصريح كرد: بعد از وقوع اين اتفاق نگراني به وجود مي آيد كه از كجا مي توان اطمينان حاصل كرد اين جريان فكري و خطرناك در ساير بخش ها حضور و نفوذ نداشته باشد و كار خود را زيركانه انجام ندهند.
انصاري همچنين خاطرنشان كرد: به نظر مي رسد فراتر از يك حادثه  مقطعي موردي و تاسف بار بايد به اين قضيه نگاه كرد.
معرفي افراد دخيل به مراجع قضايي
در همين حال مشاور وزير آموزش  و پرورش از ارجاع پرونده افراد دخيل در طرح سئوالات موهن به ساحت مقدس پيامبرص به مراجع قضايي خبر داد.
علي ذوعلم، با تلخ توصيف كردن طرح سؤالات موهن در آزمون فرهنگيان يكي از شهرستانهاي استان تهران و گفت: اين، اهانتي غيرقابل قبول و زشت به ساحت پيامبر اعظم ص است.
وي با اشاره به عذرخواهي وزير آموزش و پرورش افزود: افرادي كه در طرح اين سئوالات دخيل بودند بر كنار شدند.
محافل فرهنگي تعداد افراد مرتبط با طرح سؤالات موهن را 3 نفر ذكر مي كنند اما تأكيد دارند در اين موضوع نبايد ضعيف كشي كرد و مجازات محدود به عوامل اجرايي شود، بلكه مسئولان بالادستي بايد مؤاخذه، تنبيه و عزل شوند. برخي از نمايندگان مجلس و مسئولان نيز استعفاي وزير آموزش و پرورش را راه حل مسئله مي دانند.
</TEXT>
</DOC>
<DOC>
<DOCID>HAM2-851208-048</DOCID>
<DOCNO>HAM2-851208-048</DOCNO>
<ORIGINALFILE>/1385/851208/news/_iran.htm</ORIGINALFILE>
<ISSUE>سه شنبه 8 اسفند 1385 - سال چهاردهم - شماره4217 - Feb 27, 2007</ISSUE>
<DATE calender="Western">2007-02-27</DATE>
<DATE calender="Persian">1385/12/08</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
14 تا 20 اسفند در سراسر كشور
جشن نيكوكاري برگزار مي شود
</TITLE>
<TEXT>


گروه اجتماعي- ستاد احسان و نيكوكاري اعلام كرد: جشن نيكوكاري با شعار اكرام نبوي، انفاق حسيني، شور نيكوكاري روز پنج ژشنبه 17 اسفند در سراسر كشور برگزار مي ژشود.
به گزارش روابط عمومي كميته امداد اين مراسم در هفته احسان و نيكوكاري(14 تا 20 اسفند)و با مشاركت كميته امداد، صدا و سيما و نيروي مقاومت بسيج اجرا مي شود.
كميته امداد اظهار اميدواري كرد؛ در اين روز مردم به ياري نيازمندان شتافته و همچون گذشته با حضور پرشور اين وظيفه ديني و انساني خويش را به جا آورند.
تجديد ميثاق با آرمان ژهاي امام راحل و حضور امدادگران كميته امداد در حرم مطهر حضرت امام، تجليل از دانشجويان حامي محرومان با مشاركت جهاد دانشگاهي، مادران نمونه، زنان موفق سرپرست خانوار و استعدادهاي درخشان و افتتاح طرح ژهاي عمراني و خودكفايي از جمله برنامه ژهاي اين نهاد در ايام هفته احسان و نيكوكاري است.
كميته امداد همچنين اعلام كرد 40 سرفصل كاري و ده ژها برنامه ديگر اين نهاد در راستاي توانمندسازي خانواده، حفظ كرامت و شخصيت انساني آنها است و بر همين اساس اسامي روزهاي هفته احسان و نيكوكاري به شرح ذيل اعلام مي ژشود؛ دوشنبه 14 اسفند اكرام نبوي، انفاق حسيني، ولايت رهبري، سه ژشنبه 15 اسفند اكرام نبوي، انفاق حسيني، بهداشت و درمان خانواده ژها، توانمندسازي و كارآفريني، چهارشنبه 16 اسفند اكرام نبوي، انفاق حسيني، صيانت از خانواده، زنان سرپرست خانوار، پنج ژشنبه 17 اسفند اكرام نبوي، انفاق حسيني، شور نيكوكاري، جمعه 18 اسفند اكرام نبوي، انفاق حسيني، سالمندان و طرح شهيد رجايي، شنبه 19 اسفند اكرام نبوي، اربعين حسيني و يكشنبه 20 اسفند ماه اكرام نبوي، انفاق حسيني، جوانان و استعدادهاي درخشان.
</TEXT>
</DOC>
<DOC>
<DOCID>HAM2-851208-049</DOCID>
<DOCNO>HAM2-851208-049</DOCNO>
<ORIGINALFILE>/1385/851208/news/_iran.htm</ORIGINALFILE>
<ISSUE>سه شنبه 8 اسفند 1385 - سال چهاردهم - شماره4217 - Feb 27, 2007</ISSUE>
<DATE calender="Western">2007-02-27</DATE>
<DATE calender="Persian">1385/12/08</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
سازمان بازرسي كل كشور اعلام كرد
اصلاح رويه خلاف مقرراتدر برخي بانك ها
</TITLE>
<TEXT>
گروه اجتماعي- سازمان بازرسي كل كشور اعلام كرد: اقدام برخي بانكها و موسسات اعتباري مبني بر عدم كاهش سود دريافتي از افرادي كه زودتر از موعد، مبادرت به واريز تمام يا قسمتي از اقساط خود مي نمايند، خلاف مصوبه شوراي پول و اعتبار بوده و غيرقانوني است.
به گزارش روابط عمومي سازمان بازرسي كل كشور، بررسي هاي صورت گرفته در خصوص عملكرد بانكها و موسسات اعتباري حاكي است، عليرغم تصريح مصوبه شوراي پول و اعتبار مبني بر محاسبه و كاهش سود دريافتي در خصوص افرادي كه زودتر از موعد مبادرت به واريز تمام يا قسمتي از اقساط خود مي نمايند، برخي بانكها و موسسات اعتباري اصلاح سود را مشروط به پرداخت كل اقساط يا شروط ديگر نموده اند كه بر خلاف مصوبه شوراي پول و اعتبار مي باشد.نظر به اينكه اتخاذ رويه هاي گوناگون و مغاير با مقررات بانكي، تضييع حقوق مشتريان را در پي داشت، با اعلام سوء جريان فوق به بانك مركزي، اداره نظارت بر بانكها در شهريور ماه سال جاري مراتب را جهت تذكر، اصلاح رويه و رعايت حقوق مردم به بانكها و موسسات اعتباري منعكس نمود.
</TEXT>
</DOC>
<DOC>
<DOCID>HAM2-851208-050</DOCID>
<DOCNO>HAM2-851208-050</DOCNO>
<ORIGINALFILE>/1385/851208/news/_iran.htm</ORIGINALFILE>
<ISSUE>سه شنبه 8 اسفند 1385 - سال چهاردهم - شماره4217 - Feb 27, 2007</ISSUE>
<DATE calender="Western">2007-02-27</DATE>
<DATE calender="Persian">1385/12/08</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
بزرگداشت 80 سالگي روزنامه اطلاعات
</TITLE>
<TEXT>
مهر: مراسم بزرگداشت هشتادمين سالگرد تأسيس مؤسسه اطلاعات توسط سازمان فرهنگي هنري شهرداري تهران با حضور سيدمحمد خاتمي، احمد مسجدجامعي، علي اكبر اشعري و اساتيد و صاحب نظران علوم ارتباطات عصر يكشنبه در فرهنگسراي هنر برگزار شد.
حجت الاسلام و المسلمين سيد محمد خاتمي گفت: اگر روزنامه اطلاعات مسن ترين رسانه در عرصه مطبوعات ايران است، مديريت آقاي دعايي نيز طولاني ترين مديريت در عرصه رسانه اي هم قبل از انقلاب و هم بعد از انقلاب بوده است.
او گفت: مؤسسه اطلاعات پناهگاهي بوده است براي اصحاب فكر و آنهايي كه هميشه از اطلاعات آرامش و طمأنينه مي گرفته اند. بعد از انقلاب وجود دعايي نعمت بزرگي بوده است. حتي عزيزاني هم كه دلخوري دارند، هر وقت مطلبي، ستوني، گفتاري و يا كلامي مي خواستند منتشر كنند، ترجيح مي دادند كه اين روزنامه را انتخاب كنند. از جمله اين بزرگان كيومرث صابري عزيز است كه با همه مناعت طبع كار بزرگ خود را در اطلاعات آغاز كرد و بنيانگذار راه تازه اي در ادبيات طنز كشور ما شد.
سپس احمد مسجدجامعي، رئيس موزه ملي قرآن كريم و عضو شوراي شهر تهران در سخناني به تاريخچه مطبوعات ايران پرداخت و گفت: در تمام 170 سال تاريخ مطبوعات ايران، تنها روزنامه اي كه توانسته است به طور پيوسته عرضه شود و كارنامه اي شاخص داشته باشد، روزنامه اطلاعات است. ما سابقه دارتر از روزنامه اطلاعات نداريم. سپس دكتر كاظم معتمدنژاد استاد روزنامه نگاري - روزنامه اطلاعات را هم سنگ روزنامه الاهرام مصر و جمهوريه تركيه دانست و افزود: اگرچه در ايران روزنامه ها در عصر استبداد پديد آمدند اما خوشبختانه وضعيت ما از اين لحاظ از اين دو كشور بهتر است.
</TEXT>
</DOC>
<DOC>
<DOCID>HAM2-851208-051</DOCID>
<DOCNO>HAM2-851208-051</DOCNO>
<ORIGINALFILE>/1385/851208/news/_iran.htm</ORIGINALFILE>
<ISSUE>سه شنبه 8 اسفند 1385 - سال چهاردهم - شماره4217 - Feb 27, 2007</ISSUE>
<DATE calender="Western">2007-02-27</DATE>
<DATE calender="Persian">1385/12/08</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
ورزش در دقيقه 90
</TITLE>
<TEXT>
نمره كيكر اعلام شد
كيا  5‎/5 گرفت، هاشميان  3.5
ايسنا: در پايان رقابت هاي هفته بيست و سوم بوندس ليگا، نمره بازيكنان اين هفته  از سوي نشريه كيكر اعلام شد.مهدي مهدوي كيا، بازيكن ايراني هامبورگ كه در ديدار عصر شنبه تيمش برابر اينتراخت فرانكفورت هفتاد دقيقه در ميدان حاضر بود و دويستمين بازي خود را با پيراهن هامبورگ در اين رقابت ها انجام  داد، نمره ضعيف  5‎/5 را دريافت كرد.وحيد هاشميان، ديگر بازيكن ايراني حاضر در اين رقابت ها هم پس از حضور كامل و نود دقيقه اي اش در ديدار شنبه هانوفر برابر بروسيا دورتموند نمره متوسط  5‎/3 را دريافت كرد.علي كريمي در اين هفته از رقابت ها براي بايرن فرصت بازي پيدا نكرد.هانوفر امروز بايد در ورزشگاه نورنبرگ به مصاف اين تيم برود. اين رقابت از مرحله يك چهارم نهايي جام حذفي آلمان است. به نوشته كيكر هاشميان در تركيب ثابت هانوفر حضور نخواهد داشت.
صفايي فراهاني: برخورد دوگانه مسئولان
عامل حذف استقلال بود
ايرنا: رئيس كميته انتقالي فدراسيون فوتبال ايران برخورد دوگانه با مسئولان كنفدراسيون فوتبال آسيا را عامل حذف تيم فوتبال استقلال از ليگ قهرمانان باشگاه هاي آسيا اعلام كرد.تيم استقلال تهران نماينده ايران در مسابقات باشگاه هاي آسيا به دليل آنچه كه ارسال ديرهنگام اسامي بازيكنان اعلام شد، از سوي كنفدراسيون فوتبال آسيا از شركت در اين رقابت ها حذف شد. تلاش مسئولان اين تيم براي تغيير راي كنفدراسيون فوتبال آسيا نيز نتيجه اي نداشت. محسن صفايي فراهاني در اين باره گفت: طبق ماده??آيين نامه رقابت هاي فوتبال ليگ قهرمانان آسيا،باشگاه هايي كه وارد مسابقات مي شوند بايد فهرست??نفره خود را تا روز??فوريه????(?? بهمن)به كنفدراسيون فوتبال آسيا ارسال كنند. متاسفانه باشگاه استقلال در موعد مقرر اسامي را ارسال نكرده و ما نيز تمام سعي و تلاش خود را براي جلوگيري از حذف باشگاه استقلال به كار گرفتيم اما نتيجه اي نداشت.وي افزود: ما تلاش كرديم تا كنفدراسيون فوتبال آسيا را متقاعد كنيم كه مدارك اين باشگاه سهوا با پست معمولي به مقر كنفدراسيون ارسال شده است ولي دوستان اعزامي به مالزي مطالب ديگري را به غير از اين در مذاكرات خود با بن همام عنوان كرده بودند. نامه رئيس كنفدراسيون فوتبال آسيا گويا مطالب عنوان شده توسط دوستان اعزامي با وي بوده است. طبق آيين نامه اجرايي كنفدراسيون هر باشگاهي كه فهرست خود را تا مدت معين براي ثبت نام ارسال نكند به طور خودكار از بازي ها كنار گذاشته مي شود و تمام نتايج اين تيم شكست?بر صفر در نظر گرفته خواهد شد. با اعلام اين راي تيم هاي پاختاكور ازبكستان، الكويت كويت و الهلال عربستان حريفان تيم باشگاه استقلال، به راحتي صاحب?امتياز شدند.
شكست نامداران جودو جهان در آلمان
همشهري ورزشي- پيكارهاي جام جهاني جودو آلمان كه از دو روز قبل با شركت 502 جودوكار از 60 كشور جهان در شهر هامبورگ آغاز شده بود، با قهرماني تيم روسيه به پايان رسيد. جودوكاران روسي كه مورد حمايت جدي ولاديمير پوتين، رئيس جمهور اين كشور هستند، در اين مسابقات صاحب 2 مدال طلا، يك نقره و يك برنز شدند.
تيم هاي برزيل و ژاپن هم در رده هاي دوم و سوم قرار گرفتند. تيم اعزامي ايران در اين رقابت ها يك مدال برنز توسط مسعود حاجي آخوندزاده در وزن 60 كيلوگرم به دست آورد.شكست بسياري از نامداران حال حاضر جودو دنيا از جمله آگوس براون، فرانچسكو بروني، لئوناردو، سوزوكي و... از حوادث دور از انتظار اين رقابت ها بود.كيوان دهناد، تنها داور اعزامي ايران نيز در اين مسابقه ها مجموعا 50 مسابقه را داوري كرد كه در 24 مسابقه، داور وسط بود.
</TEXT>
</DOC>
<DOC>
<DOCID>HAM2-851208-052</DOCID>
<DOCNO>HAM2-851208-052</DOCNO>
<ORIGINALFILE>/1385/851208/news/_iran.htm</ORIGINALFILE>
<ISSUE>سه شنبه 8 اسفند 1385 - سال چهاردهم - شماره4217 - Feb 27, 2007</ISSUE>
<DATE calender="Western">2007-02-27</DATE>
<DATE calender="Persian">1385/12/08</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
تقويت دادگاه هاي رسيدگي به پرونده هاي اصل 44
</TITLE>
<TEXT>
گروه سياسي- رئيس قوه قضاييه گفت: دادگاه هاي تخصصي رسيدگي به پرونده هاي اصل 44 قانون اساسي كه تاكنون راه اندازي شده است، تقويت نيز خواهند شد.
آيت الله سيدمحمود هاشمي شاهرودي روز دوشنبه در جلسه مسئولان عالي قضايي افزود: بحث تخصصي كردن دادگاه هاي مربوط به امنيت سرمايه گذاري اقتصادي و بحث حمايت از مالكيت قانوني دو مقوله بسيار مهم است كه در فرمايشات مقام معظم رهبري همواره به آن تاكيد شده است و قوه قضاييه نيز در اين جهت اقدام مي كند. وي گفت: ايده هاي مقام معظم رهبري در اين باره نقطه عطفي است كه در مسائل اقتصادي بايد به آن توجه شود و ايده هاي ارزنده آن عملي شود. رئيس قوه قضاييه تاكيد كرد: همه تلاشهاي صورت گرفته و مجموعه اقدامات دستگاه هاي اجرايي و قواي سه گانه بايد در جهت احياي امنيت سرمايه گذاري باشد.
</TEXT>
</DOC>
<DOC>
<DOCID>HAM2-851208-053</DOCID>
<DOCNO>HAM2-851208-053</DOCNO>
<ORIGINALFILE>/1385/851208/news/_iran.htm</ORIGINALFILE>
<ISSUE>سه شنبه 8 اسفند 1385 - سال چهاردهم - شماره4217 - Feb 27, 2007</ISSUE>
<DATE calender="Western">2007-02-27</DATE>
<DATE calender="Persian">1385/12/08</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
ايران، ميزبان اجلاس بازگشت داوطلبانه پناهندگان افغان
</TITLE>
<TEXT>
گروه اجتماعي دوازدهمين جلسه كميسيون سه جانبه در زمينه بازگشت داوطلبانه پناهندگان افغان از ايران، امروز در مشهد برگزار مي شود.
دولت هاي ايران و افغانستان و كميسارياي عالي سازمان ملل متحد در امور پناهندگان طرفين اين جلسه خواهند بود. طرفين پيشرفت و توسعه هاي حاصل در عمليات بازگشت داوطلبانه كه در سال 2002 آغاز گرديد را بررسي و روشها و چگونگي بازگشت داوطلبانه پناهندگان افغان همراه با موانع بازگشت را مورد مطالعه قرار خواهند داد. آنها همچنين به بررسي كاهش شديد تعداد بازگشت كنندگان در سال 2006 خواهند پرداخت.سرپرستي هيأت نمايندگي ايران را احمد حسيني، مشاور وزير كشور و مديركل اداره امور اتباع و مهاجرين، هيأت نمايندگان افغانستان را عبدالقادر احدي، معاون وزير مهاجرت و عودت سرپرستي هيأت كميساريا از ژنو به عهده خانم جانت ليم، مدير جديد عمليات مربوط به افغانها خواهد بود. اين اولين سفر خانم ليم، پس از انتساب او به اين پست، به منطقه مي باشد.
</TEXT>
</DOC>
<DOC>
<DOCID>HAM2-851208-054</DOCID>
<DOCNO>HAM2-851208-054</DOCNO>
<ORIGINALFILE>/1385/851208/news/_iran.htm</ORIGINALFILE>
<ISSUE>سه شنبه 8 اسفند 1385 - سال چهاردهم - شماره4217 - Feb 27, 2007</ISSUE>
<DATE calender="Western">2007-02-27</DATE>
<DATE calender="Persian">1385/12/08</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
تدوين سند ملي آموزش و پرورش
</TITLE>
<TEXT>
مهر: لازمه پيشرفت و ترقي در حوزه تعليم و تربيت، برنامه ريزي بلندمدت و تعيين استراتژي نظام مند است كه در همين راستا سند ملي آموزش و پرورش در وزارتخانه مربوطه در حال تدوين است. رئيس انجمن مطالعات برنامه درسي ايران در همايش نسبت برنامه درسي با زمان، در دانشگاه مازندران افزود: اكنون بايد موقعيت و شرايط بومي كشور را به درستي مطالعه و مطابق آن به برنامه ريزي در حوزه تعليم و تربيت پرداخت.دكتر محمود مهر محمدي، تحقق برنامه ريزي در حوزه تعليم و تربيت و دستيابي به نتيجه مطلوب را منوط به همت بلند دانشجويان و اساتيد گروه علوم تربيتي عنوان كرد.مهر محمدي در ادامه اظهار داشت: در هنگام تدوين و ترسيم برنامه ريزي همواره بايد اين سؤال مدنظر متوليان امر باشد كه انسانهاي تحت آموزش و تعليم نظام آموزشي ما براي چه زماني تربيت مي شوند و در راستاي همين پاسخ به برنامه ريزي بپردازند.وي ضمن برشمردن مزاياي سيستم حال گراي آينده گرا گفت: تمام هنر تصميم گيرندگان در اين است كه نسبتي را ميان اين دو بازه زماني برقرار نمايند و به عبارتي دانش آموزان را هم در زمان حال و هم براي آينده بارور نمايند.
</TEXT>
</DOC>
<DOC>
<DOCID>HAM2-851208-055</DOCID>
<DOCNO>HAM2-851208-055</DOCNO>
<ORIGINALFILE>/1385/851208/news/_kharj.htm</ORIGINALFILE>
<ISSUE>سه شنبه 8 اسفند 1385 - سال چهاردهم - شماره4217 - Feb 27, 2007</ISSUE>
<DATE calender="Western">2007-02-27</DATE>
<DATE calender="Persian">1385/12/08</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
رژيم صهيونيستي براي رويارويي نظامي با سوريه آماده مي شود
</TITLE>
<TEXT>


گروه بين الملل- ايهود اولمرت، نخست وزير رژيم صهيونيستي روز يكشنبه و در ادامه روند ارزيابي هاي اطلاعاتي سازمان جاسوسي اين رژيم(موساد)، آژانس امنيتي اسرائيل(شين بت)، سازمان اطلاعاتي ارتش و شوراي امنيت ملي اين رژيم به نهادهاي نظامي و امنيتي دستور داد براي رويارويي احتمالي با سوريه آماده شوند.
به گزارش روزنامه جروزالم پست در نشست روز يكشنبه كابينه رژيم صهيونيستي سرلشكر آموس يالدين، رئيس سازمان اطلاعاتي ارتش و مي ير  داگان، رئيس موساد با تأكيد بر اين كه تحولات خاورميانه به زيان تل آويو است و موجبات بي ثباتي منطقه اي را فراهم آورده مدعي غيرصادقانه بودن تلاش هاي سوريه براي اعاده آرامش به منطقه شدند.
يالدين طي اظهاراتي  با اشاره به اين كه احتمال آغاز جنگي تمام عيار از سوي دمشق چون جنگ شش روزه اعراب و اسراييل اندك است از اين كه واكنش بشار اسد، رئيس جمهور سوريه به اقدامات نظامي اسرائيل در حاشيه مرزهاي مشترك با سوريه ممكن است خصمانه بوده و به آغاز رويارويي نظامي دوطرف منتج شود ابراز نگراني كرد.
در ماه ژوئن سال گذشته ميلادي جنگنده هاي نيروي هوايي ارتش اسرائيل با نقض حريم هوايي سوريه بر فراز پايتخت اين كشور به پرواز درآمدند تا با ارسال اين پيام اسد را به ميانجيگري براي آزادي گيلعاد شاليت، سرباز اسرائيلي به اسارت گرفته شده از سوي حماس وادارند.مقامات ارشد سوريه به رغم اين اقدام جنگي ترجيح دادند با هدف احتراز از تنش آفريني در سطح منطقه از پاسخ گفتن به آن خودداري كنند اما براساس ارزيابي هاي اطلاعاتي تل آويو چنانچه ارتش صهيونيستي در اين مقطع زماني دست به اقدامي مشابه بزند درگرفتن منازعه نظامي نتيجه محتوم آن خواهد بود.يالدين در نشست روز يكشنبه كابينه اسرائيل گفت: اگرچه احتمال آغاز جنگ از سوي دمشق اندك است اما چنانچه اسرائيل دست به اقدامي خصمانه بزند واكنش سوريه به آن قاطع خواهد بود.رسانه هاي اسرائيلي اواخر هفته گذشته با اشاره به جابه جايي واحدهاي نظامي سوريه در نزديكي بلندي هاي جولان ادعا كردند دمشق خود را براي حمله به اسرائيل آماده مي كند كه اين گزارش هاي از سوي مقامات ارشد سوري رد شد.
</TEXT>
</DOC>
<DOC>
<DOCID>HAM2-851208-056</DOCID>
<DOCNO>HAM2-851208-056</DOCNO>
<ORIGINALFILE>/1385/851208/news/_kharj.htm</ORIGINALFILE>
<ISSUE>سه شنبه 8 اسفند 1385 - سال چهاردهم - شماره4217 - Feb 27, 2007</ISSUE>
<DATE calender="Western">2007-02-27</DATE>
<DATE calender="Persian">1385/12/08</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
هشدار آمريكا به مشرف: كمك ها را قطع مي كنيم
</TITLE>
<TEXT>
گروه بين الملل- ديك چني معاون رئيس جمهور آمريكا ديروز در حالي به طور اعلام نشده و بدون برنامه ريزي قبلي وارد پاكستان شد كه منابع خبري در واشنگتن از پيام تند و بي سابقه دولت بوش به ژنرال پرويز مشرف خبر دادند.
روزنامه نيويورك تايمز ديروز با اعلام اين خبر نوشت، پيام جديد دولت بوش به ژنرال مشرف اين است كه اگر نيروهاي پاكستاني جديت لازم را در دستگيري شبه نظاميان القاعده انجام ندهند كنگره جديد تحت كنترل دمكرات ها كمك هاي آمريكا به پاكستان را قطع مي كند.
</TEXT>
</DOC>
<DOC>
<DOCID>HAM2-851208-057</DOCID>
<DOCNO>HAM2-851208-057</DOCNO>
<ORIGINALFILE>/1385/851208/news/_kharj.htm</ORIGINALFILE>
<ISSUE>سه شنبه 8 اسفند 1385 - سال چهاردهم - شماره4217 - Feb 27, 2007</ISSUE>
<DATE calender="Western">2007-02-27</DATE>
<DATE calender="Persian">1385/12/08</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
سوء قصد نافرجام به معاون رئيس جمهوري عراق
</TITLE>
<TEXT>
گروه بين الملل- عادل عبدالمهدي، معاون رئيس جمهوري عراق و رياض غريب، وزير مشاغل عمومي كابينه اين كشور روز گذشته به دنبال انفجار بمبي در بغداد زخمي شدند.
به گزارش خبرگزاري فرانسه منابع بيمارستاني عراق اعلام كردند، 5 تن روز گذشته در پي انفجار بمبي كه در يكي از طبقات ساختمان وزارت مشاغل عمومي جاسازي شده بود كشته و 31 تن ديگر زخمي شدند.
جلال الدين الصغير، از رهبران مجلس اعلاي انقلاب اسلامي عراق و نماينده پارلمان اين كشور گفت: حادثه انفجار زماني روي داد كه عبدالمهدي به همراه غريب در حال ورود به نشستي بودند كه قرار بود در ساختمان وزارت مشاغل عمومي برگزار شود. وي افزود: اين دو مقام به طور سطحي مجروح شدند و براي مداوا به بيمارستان ابن سينا منتقل شدند كه اندكي بعد به دليل سطحي بودن جراحات مرخص شدند.
خبر ترور نافرجام عبدالمهدي در حالي منتشر شد كه مقارن با ادامه اجراي طرح امنيتي عراق با مشاركت واحدهاي ارتش عراق و نيروهاي آمريكايي خشونت ها در اين كشور ادامه دارد.پليس عراق روز گذشته از كشته و زخمي شدن بيش از 50 تن در انفجارهاي روز گذشته در نقاط مختلف اين كشور خبر داد.ناآرامي هاي عراق در حالي ادامه دارد كه منابع خبري در دولت عراق روز گذشته اعلام كردند جلال طالباني،  رئيس  جمهور اين كشور روز يكشنبه به دنبال وخامت اوضاع جسماني براي انجام آزمايشات پزشكي به اردن منتقل شده است. قباد طالباني، پسر رئيس  جمهور عراق ديروز در گفت وگو با شبكه خبري c حال پدرش را مساعد توصيف كرد.
</TEXT>
</DOC>
<DOC>
<DOCID>HAM2-851208-058</DOCID>
<DOCNO>HAM2-851208-058</DOCNO>
<ORIGINALFILE>/1385/851208/news/_kharj.htm</ORIGINALFILE>
<ISSUE>سه شنبه 8 اسفند 1385 - سال چهاردهم - شماره4217 - Feb 27, 2007</ISSUE>
<DATE calender="Western">2007-02-27</DATE>
<DATE calender="Persian">1385/12/08</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
بيانيه پاياني نشست وزيران امور خارجه 7كشور اسلامي
</TITLE>
<TEXT>
گروه بين الملل - وزيران امور خارجه 7 كشور اسلامي  حاضر در نشست اسلام آباد شامگاه يكشنبه اعلام كردند حل بدون تأخير مسئله فلسطين منطبق با قطعنامه هاي سازمان ملل و نيز عقب نشيني اسرائيل از بلندي هاي جولان و خاك لبنان ضروري است.
به گزارش خبرگزاري شين هوا وزيران خارجه كشورهاي عربستان، اردن، مصر، پاكستان، تركيه، مالزي و اندونزي در پايان گفت وگوهاي خود در اسلام آباد بيانيه اي مشترك صادر كردند در اين بيانيه تصريح شده قطعنامه ها و طرح هاي بين المللي بر ضرورت ايجاد دولت مستقل فلسطين به پايتختي قدس تاكيد دارد و اين مسئله بايد بدون تأخير عملي شود.
در اين بيانيه همچنين از توافق ميان جنبش فتح و حماس در مكه بر سر تشكيل دولت وحدت ملي فلسطين استقبال و از فلسطينيان خواسته شده وحدت خود را حفظ كنند.
به گزارش واحد مركزي خبر، روزنامه نواي وقت نوشت سرلشكر بازنشسته حميد گل رئيس سابق سازمان اطلاعات محرمانه ارتش پاكستان گفت بيم آن مي رود از نتايج اين نشست به جاي وحدت بين مسلمانان كه نياز ضروري در شرايط كنوني است، اهداف آمريكا محقق شود.
وي گفت: پرويز مشرف رئيس جمهور پاكستان بنا به خواست آمريكا از كشورهاي اسلامي ديدن كرد و حيثيت قانوني خود را هم زير سؤال برد. حميد گل با اشاره به سخنان مشرف در دوبي كه گفته بود اسرائيل را بايد به رسميت بشناسيم گفت اين اظهارات مشرف شگفت آور بود كه در پي آن ملك عبدالله پادشاه عربستان در مصاحبه با يك روزنامه قطري گفت اين مسئله عرب و اسرائيل است و ضرورتي ندارد كشور خارجي در آن مداخله كند.
اين مقام نظامي سابق پاكستان با بيان اين كه هشتاد درصد اعراب مخالف به رسميت  شناختن اسرائيل هستند و ايران نيز حاضر به اين  كار نيست گفت مشرف از مقامات فلسطين، حزب الله سوريه و حماس براي شركت در كنفرانس اسلام آباد دعوت نكرد.
او افزود: اين نوع تلاش ها يعني برگزاري كنفرانس اشتباه تاريخي است زيرا در سطح جهاني از ايران حمايت مي شود و مردم كشورهاي عربي حسن نصرالله و احمدي نژاد را به عنوان رهبر خود مي دانند.
او گفت كشورهاي عرب با احساس وحشت از اين امر در سال جاري سلاح و مهمات به ارزش 61 ميليارد دلار مي خرند كه اقدامي خطرناك است.
</TEXT>
</DOC>
<DOC>
<DOCID>HAM2-851208-059</DOCID>
<DOCNO>HAM2-851208-059</DOCNO>
<ORIGINALFILE>/1385/851208/news/_kharj.htm</ORIGINALFILE>
<ISSUE>سه شنبه 8 اسفند 1385 - سال چهاردهم - شماره4217 - Feb 27, 2007</ISSUE>
<DATE calender="Western">2007-02-27</DATE>
<DATE calender="Persian">1385/12/08</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
يادداشت
اروپا و سياست خارجي آمريكا
</TITLE>
<TEXT>
استعفاي رومانو پرودي نخست وزير ايتاليا نمونه اي از دشواري است كه دولت هاي اروپايي در تلاش براي حمايت از سياست خارجي آمريكا و همزمان راضي نگه داشتن افكار عمومي كشورهاي خود با آن روبه رو هستند.
هنوز يك سال هم از به قدرت رسيدن پرودي نمي گذرد كه او روز چهارشنبه هفته گذشته مجبور به استعفا شد. دليل اين استعفا هم ناتواني در متقاعد كردن پارلمان درباره اعزام نيرو به افغانستان و عراق بود. ايتاليا اكنون به عنوان بخشي از نيروهاي 30 هزار نفري ناتو در افغانستان 1950 سرباز در اين كشور دارد. بحران براي پرودي ساعاتي بعد از آن شروع شد كه انگليس و دانمارك اعلام كردند نيروهايشان را از عراق عقب مي كشند. اين براي كاخ سفيد كه قرار است 21 هزار نيروي ديگر براي ثبات بخشيدن به بغداد در اين شهر مستقر كند، ضربه بزرگي بود. توني بلر نخست وزير انگليس در اقدامي ديگر كه يك گام او را از سياست خارجي آمريكا دور مي كند، گفت كه در حال بررسي تعامل با حماس به عنوان بخشي از دولت وحدت ملي در سرزمين هاي اشغالي است.
كشورهاي اروپايي اكنون نمي دانند چگونه با دولت آمريكا در دو سال پاياني عمر اين دولت تعامل كنند، دولتي كه با جنگ هاي ناتمام و نبرد با ترور روبه روست. اما علي رغم بحران در ايتاليا و ناخشنودي عمومي در اروپا نسبت به تاكتيك هاي آمريكا در مبارزه با تروريسم، در طبقه حاكم هنوز درباره عراق و افغانستان اختلاف نظر وجود دارد. اين اختلافات اساس و پايه عملي و حقوقي دارد. شكست آمريكا در عراق براي كل غرب دردسر ساز خواهد شد. شكست در افغانستان هم براي غرب يك فاجعه است. اروپايي ها جنگ افغانستان را نوعي دفاع از خود بر اساس قوانين سازمان ملل و مرتبط با حملات 11 سپتامبر مي دانند. براي اروپا جنگ افغانستان با عراق بسيار متفاوت است. در افغانستان در شش سال گذشته بيش از 2 ميليون پناهجو به كشورشان بازگشته اند در حالي كه در عراق 2 ميليون پناهجو از اين كشور گريخته اند.
اما ديد منفي افكار عمومي اروپا نسبت به جنگ عراق باعث شده تا اين مرزبندي ميان عراق و افغانستان هم از بين برود و مردم تفاوتي ميان اين دو نبينند. در ايتاليا هفته گذشته يك قاضي دستور محاكمه 25 مأمور سيا به خاطر ربودن يك روحاني در اين كشور در سال 2003 را صادر كرد. در انگليس و دانمارك هم همانطور كه گفته شد دولت دستور عقب نشيني و كاهش نيرو در عراق را صادر كرد. پيشروي اين كار ابتدا دولت انگليس بود و بعد از سخنراني بلر، دانمارك هم از فرصت استفاده كرده و خبر از اقدام مشابه داد.
رهبران اروپا از اين گلايه دارند كه چرا آمريكا تا همين اواخر از همكاري نزديك و مشاركت و مشاوره با اين قاره سر باز مي زد اما اكنون به دنبال اين همكاري براي پيشبرد منافع حتي مشترك است.
كريستين ساينس مانيتور‎/ 23 فوريه
</TEXT>
</DOC>
<DOC>
<DOCID>HAM2-851208-060</DOCID>
<DOCNO>HAM2-851208-060</DOCNO>
<ORIGINALFILE>/1385/851208/news/_kharj.htm</ORIGINALFILE>
<ISSUE>سه شنبه 8 اسفند 1385 - سال چهاردهم - شماره4217 - Feb 27, 2007</ISSUE>
<DATE calender="Western">2007-02-27</DATE>
<DATE calender="Persian">1385/12/08</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
تلاش پرودي براي كسب رأي اعتماد از مجلس سنا
</TITLE>
<TEXT>
گروه بين الملل - رومانو پرودي، نخست وزير ايتاليا كه هفته  گذشته به دنبال رد لايحه سياست خارجي دولت در مجلس سنا، استعفاي خود را تسليم رئيس جمهوري اين كشور كرده بود در حال رايزني با احزاب مختلف و نمايندگان مجلس سنا براي كسب راي اعتماد است.
به گزارش روزنامه ايتاليايي كوريره دلاسرا قرار است پرودي روز چهارشنبه يا پنجشنبه با حضور در پارلمان از سياست هاي خود در حيطه هايي چون اصلاحات، خانواده، قانون انتخاباتي، بازنشستگي و تدابير مربوط به زوج ها دفاع كند.
پرودي براي به دست آوردن راي اعتماد پارلمان نياز به???راي در سنا دارد. ائتلاف اتحاد(ائتلاف دولت)داراي???كرسي در سنا است. پرودي علاوه بر اين آراء از حمايت ماركو فوليني، رهبر حزب دموكرات هاي مسيحي و فودا، عضو سابق حزب زنده باد ايتاليا و?سناتور مادام العمر برخوردار است كه مجموع آرا او را به??? مي رساند در حالي كه جناح مخالف??? كرسي درسنا دارد.
</TEXT>
</DOC>
<DOC>
<DOCID>HAM2-851208-061</DOCID>
<DOCNO>HAM2-851208-061</DOCNO>
<ORIGINALFILE>/1385/851208/news/_kharj.htm</ORIGINALFILE>
<ISSUE>سه شنبه 8 اسفند 1385 - سال چهاردهم - شماره4217 - Feb 27, 2007</ISSUE>
<DATE calender="Western">2007-02-27</DATE>
<DATE calender="Persian">1385/12/08</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
جهان سياست
</TITLE>
<TEXT>
سفر ناگهاني ديك چني به افغانستان
ديك چني، معاون رئيس جمهوري آمريكا روز گذشته در دومين سفر غيرمنتظره خود بعد از پاكستان وارد افغانستان شد و با حامد كرزاي، رئيس جمهور اين كشور در كابل ديدار و گفت وگو كرد.
به گزارش خبرگزاري فرانسه در حالي كه چني صبح روز گذشته در ديدار برنامه ريزي نشده خود از پاكستان با پرويز مشرف، رئيس جمهور اين كشور ديدار كرده بود محور مذاكرات دو طرف در اين ديدار تشديد مبارزه با عناصر طالبان و القاعده كه در طول مرزهاي پاكستان و افغانستان مستقر هستند، عنوان شده است.
چني هفته گذشته سفري دوره اي به ژاپن و استراليا داشت و شامگاه يكشنبه نيز وارد مسقط، پايتخت عمان شد.
تأييد نسل كشي مسلمانان بوسني در سربرنيتسا
گروه بين الملل- دادگاه حقوق بشر سازمان ملل تأييد كرد كشتار مردم سربرنيتسا در بوسني به سال 1995 ميلادي توسط صرب هاي بوسني نسل كشي بوده است.
به گزارش خبرگزاري آسوشيتدپرس دادگاه لاهه روز گذشته با صدور حكمي  كشتار شهر سربرنيتسا در سال 1995 ميلادي را مصداق نسل كشي دانست؛ اگرچه در اين حكم مشخص نشده مسئوليت جمهوري صربستان در قبال اين كشتارها چيست.
بوسني، جمهوري صربستان را به دليل اين نسل كشي مسئول مي داند اما اين دادگاه در حكم خود به ذكر اين عبارت بسنده كرده كه صربستان در استفاده از نفوذ خود براي متوقف كردن اين كشتار كوتاهي كرده است.
ديدار رهبران فلسطيني در مصر
گروه بين الملل- خالد مشعل،  رئيس دفتر سياسي حماس در حالي روز گذشته براي ديدار و گفت وگو با مقام هاي روسي وارد مسكو، پايتخت اين كشور شد كه قرار است در پايان مذاكراتش با رهبران كرملين راهي قاهره، پايتخت مصر شود تا در نشستي كه از سوي مصري ها ترتيب داده شده در كنار اسماعيل هنيه، نخست وزير دولت خودگردان فلسطيني و محمود عباس، رئيس اين دولت راه هاي پيگيري مفاد توافقنامه مكه را مورد بررسي قرار دهد.
به گزارش خبرگزاري فرانسه سفر جاري مشعل به روسيه دومين ديدار او از مسكو از زمان پيروزي حماس در انتخابات ژانويه سال گذشته ميلادي است كه با كارشكني هاي اسرائيل و كشورهاي غربي به شكل گيري بحراني سياسي، اقتصادي در سرزمين هاي فلسطيني منتج شد.
مشعل در مذاكراتش با رهبران روسيه مترصد جلب حمايت مسكو از دولت ائتلافي جديد فتح- حماس است. روس ها همواره منتقد تحريم اقتصادي فلسطينيان بوده اند.
كميته چهارجانبه متشكل از ايالات متحده، روسيه، اتحاديه اروپايي و سازمان ملل همكاري با دولت جديد فلسطيني را به موافقت با شروط تعيين شده كه به رسميت شناختن رژيم اسرائيل، پذيرش توافقنامه هايي كه بين اسرائيل و دولت هاي فلسطيني پيشين به امضا رسيده و مذمت آنچه به خشونت تعبير شده مشروط كرده است. اگرچه هنوز گزارشي پيرامون دستاوردهاي سفر مشعل به مسكو منتشر نشده اما قبول اين شروط از سوي وي نامحتمل توصيف شده است. مشعل با پايان مذاكراتش در مسكو راهي قاهره مي شود تا در نشستي سه جانبه كه دولت مصر ميزبان آن خواهد بود راه هاي جلوگيري از بروز تنش ميان گروه هاي مختلف فلسطيني و اعاده نظم به اين سرزمين ها را مورد بررسي قرار دهد.
بررسي ساختار دستگاه امنيتي دولت خودگردان فلسطيني و چگونگي تعامل دولت وحدت ملي با غرب از ديگر موضوعاتي است كه در اين نشست مورد بررسي قرار مي گيرد.
</TEXT>
</DOC>
<DOC>
<DOCID>HAM2-851208-062</DOCID>
<DOCNO>HAM2-851208-062</DOCNO>
<ORIGINALFILE>/1385/851208/news/_maref.htm</ORIGINALFILE>
<ISSUE>سه شنبه 8 اسفند 1385 - سال چهاردهم - شماره4217 - Feb 27, 2007</ISSUE>
<DATE calender="Western">2007-02-27</DATE>
<DATE calender="Persian">1385/12/08</DATE>
<CAT xml:lang="fa">اجتماعی.معارف</CAT>
<CAT xml:lang="en">Social.Religion</CAT>
<TITLE>
نسل لامپ هاي قديمي دارد منقرض مي شود و فلورسنت ها جاي آنها را مي گيرند
شب به خير اديسون!
احسان لطفيفلورسنت در يك نگاه
</TITLE>
<TEXT>



لامپهاي فلورسنت فشرده يا cflها كه نور را از برانگيخته كردن بخار جيوه با جربان الكتريسيته توليد مي كنند در 1980 اختراع شدند.
از آن موقع روند كوچك، ارزان و متنوع شدن شان ادامه پيدا كرد و حالا با طرح ملاحظات زيستمحيطي، ديگر كسي نميتواند برتري آنها بر لامپهاي رشتهاي را انكار كند.
cfl ها 4 برابر كمتر برق ميخورند و 10 برابر بيشتر عمر ميكنند و اين، گراني نسبيشان را كاملاً جبران ميكند. مشكل بيشتر مردم با اين لامپها، به رنگ و خواص نورشان برميگردد كه آن را هم با انتخاب توان مناسب يا تركيب رنگ هاي مختلف، ميتوان حل كرد. در سال 2005 جمعاً 100 ميليون cfl در آمريكا فروخته شده كه فقط 5 درصد بازار لامپ روشنايي آمريكاست اما دولت اين كشور قصد دارد اين رقم را در سال 2007 به بيش از دوبرابر افزايش دهد.
به دور و برتان نگاهي بيندازيد و سعي كنيد چيزهايي را كه ميبينيد برحسب ميزان تغييري كه از زمان اختراعشان كردهاند، مرتب كنيد. اگر از تاريخ، چيز زيادي نميدانيد، از خاطرات تان كمك بگيريد. ظاهر ابزارها و وسايل اطراف تان را با تصاوير كودكي مقايسه كنيد و ببينيد كدامشان كمتر فرق كردهاند. بازي بيمزه ايست اما برنده- بداقبالش را شايد چند سال ديگر، نتوانيد در مغازهها پيدا كنيد.
برنده بداقبال، همان موجودي است كه الان احتمالاً در پرتو نورش داريد اين صفحه را مي خوانيد: لامپ التهابي يا همان اختراعي كه هنوز همه اديسون را با آن ميشناسند و از زمان تجاري شدنش در اواخر قرن نوزدهم، تقريباً تغييري نكردهاست. لامپي كه امروز درخانه داريد، كمي سبكتر، كمي كوچكتر، كمي نازكتر و البته كمي چينيتر از آني است كه زير نورش بزرگ شدهايد و اين در دنياي لوازم برقي و الكترونيكي كه همه چيز با سرعت سرسام آوري كوچكتر، كم مصرفتر و كارآتر ميشود اتفاق منحصربه فرد يا كم نظيري است.
چيزي كه شايد در درجه اول به سادگي خود اختراع برگردد: لامپ التهابي، صرفاً انرژي الكترون ها را تلف ميكند و اين كار آنقدر ساده و سرراست و بنيادي است كه هيچ كشف يا اختراع ديگري نتوانسته در اين صدساله تغييرچنداني در آن به وجود بياورد. اگر هم روش به صرفهتري براي توليد نور از جريان الكتريكي ابداع شده، در مقابل ارزاني مقاومت ناپذير اين سادگي نتوانسته بايستد و به اين ترتيب، نام لامپ التهابي بيشتر از صدسال با صنعت روشنايي مترادف بودهاست.
صدسالي كه بشر، الكترون هايي را كه به زور سوختن نفت و گاز و زغال سنگ به راه- ميافتادند، دستودلبازانه به پيچوخم رشتههاي تنگستن ميسپرد تا لابه لاي حرارت، نور هم توليد كنند. حالا اما ظاهراً اوضاع روبهتغيير است. تغييري كه شايد اين اختراع اديسون را هم به سرنوشت گرامافون دچار كند.
***
گازهاي گلخانهاي. اين دو كلمه دوسه دههاي هست كه هرازگاه در ميان اخبار و گزارشها و مصاحبهها، به عنوان تهديدي براي آينده كره زمين و بشري كه فعلاً توان پا بيرون گذاشتن از آن را ندارد، شنيده ميشوند. حالا ظاهراً آن آينده يا قسمت اولش فرارسيده است و اگر كسي كاري نكند، كار به توليد قسمتهاي بعدي ميكشد و خود ما يا حداكثر فرزندانمان افتخار ديدن نابودي كرهزمين را خواهيم داشت. افتخاري كه متأسفانه نميشود براي كسي تعريفش كرد. دو ماه گذشته، گرمترين دسامبر و ژانويه تاريخ آمريكا بود. به اينها اضافه كنيد عناوين گرم ترين سال تاريخ مستند آمريكا(بيش از 150 سال)، گرمترين سال تاريخ مستند هلند(حدود 300 سال)و سومين سال گرم كره زمين كه همگي متعلق به سال 2006 هستند.
مجموعه اين افتخارات، زنگ خطر را چنان بلند به صدا درآوردهاست كه در چند ماه گذشته، بسياري از مقامات سياسي و شخصيتهاي علمي به سهم خودشان نسبت به عواقب ماجرا هشدار دادهاند و تقريباً تمامي سايتهاي معتبر علمي، بخش تغييرات اقليمي را به يكي از قسمت هاي اصلي صفحه اولشان تبديل كردهاند. افزايش تعداد طوفانهاي شديد، بالا آمدن سطح آبهاي آزاد، اثرات غير قابل پيشبيني آب شدن يخهاي قطبي، تغييرات شديد اقليمي و... اينها احتمالاً عناوين قسمتهاي بعدي سريالند. سريالي كه همزمان با كرهزمين، تمام خواهد شد.
***
مي پرسيد اديسون به گرماي زمين چه ربطي دارد؟ ربطش واضح است. نيروگاههاي برق، بزرگترين منبع توليد گازهاي گلخانهاي هستند. غير از آن درصد اندكي كه از ريزش آب، يا وزش باد يا شكافت اورانيوم برق مي گيرند، بقيه همچنان و با آخرين توان، به دودكردن زغال سنگ و نفت و گاز، ادامه ميدهند و دياكسيد كربن و آلايندههاي ديگر را ارزاني جو مي كنند.(توليد هر كيلووات ساعت برق از سوختهاي فسيلي، حدود 600 گرم گاز گلخانهاي آزاد ميكند).
شايد 40 سال پيش، لامپ هاي التهابي در برابر لامپهاي مهتابي درازي كه تنها امتيازشان سفيدي نور بود، در اكثر مواقع، انتخاب بديهي به حساب مي آمدند اما حالا اوضاع فرق ميكند. توليد برق بيشتر، غير از مصرف سوخت بيشتر كه هزينه لحظهاي آن است، هميشه يك هزينه قسطي هم داشته -است كه روزبهروز، زمان بازپرداختش نزديك تر ميشود. رقيبها هم ديگر به آن درازي و بيمزگي نيستند. دوره قاب و ترانس و استارت به سرآمدهاست. لامپهاي فلورسنت فشرده امروزي(cfl)، چهار برابر كمتر برق مصرف ميكنند، ده برابر بيشتر دوام ميآورند و تقريباً هررنگي را كه بخواهيد در همان حجم و با همان سرپيچ به شما تحويل مي دهند. ميماند قيمت كه با يك ضرب و جمع ساده،(حتي بدون نياز به پيش كشيدن پاي مصرف برق و فقط با در نظر گرفتن دوام)كاملاً توجيه شدهاست.
حالا انتخاب بديهي واقعاً چيز ديگري است و بيشتر دولتها خيلي وقت است براي يادآوري اين مطلب به آدم هايي كه هنوز اينطور فكر نميكنند، پيشقدم شدهاند.
***
به اين ترتيب، شايد روند تكامل طبيعي، خودش، لامپ هاي التهابي را كمكم از قفسه فروشگاهها جمع ميكرد اما ظاهراً دولتها ديگر تحمل انتظار براي كامل شدن طبيعي اين روند را ندارند. پيشنهاد براي تصويب ممنوعيت استفاده از اين لامپها تا سال 2012 در ايالت كاليفرنيا، اولين نشانه اين بيصبري است.
كاليفرنيا به عنوان پرجمعيت ترين ايالت آمريكا، تصميم گرفته تا سال 2020، در مجموع 25 درصد از توليد گازهاي گلخانهاياش كم كند و عنوان ايالت پيشرو آمريكا در زمينه اقدامات سبز را براي خودش نگه دارد. اديسون شايد به خاطر همه اينها، غرب وحشي را ببخشد اما ديدن ممنوعيت استفاده از لامپهاي تنگستن در ساختمانهاي دولتي ايالت نيوجرسي- جايي كه شاهد ثبت بيش از 400 اختراع او بوده است- برايش سختتر خواهد بود.
اين لامپها خيلي وقت پيش اختراع شدهاند و از آن موقع، خيلي چيزها عوض شده. ياد و خاطره توماس اديسون مسلماً براي من محترم است ولي چيزي كه ما در اينجا با آن طرفيم، مصرف كمتر انرژي است. اينها را لري چازيداكيس ميگويد. كسي كه با لايحهاش قصد دارد تا 3 سال ديگر، ساختمانهاي دولتي را از ياد و خاطره اديسون، خالي كند. هرچه باشد اديسون مجبور نيست زيادشدن تعداد كاترينا ها را تحمل كند.
***
اما دولتمردها تنها نيستند. يك ميليارد لامپ
عنوان سايتي است كه يك شركت كامپيوتري خصوصي با شعار چراغ به چراغ، تا عوض كردن دنيا راه انداخته تا سهمي در جايگزيني لامپهاي فلورسنت فشرده داشته باشد. هدف صاحبان سايت، از اسمش پيدا است: آنها مي خواهند يك ميليارد لامپ تنگستن را از سرپيچهايشان در سراسر دنيا بيرون بياورند. همه چيز به همين سادگي است. مردم در سايت، گروه تشكيل ميدهند و تعداد لامپهايي كه عوض كردهاند را گزارش ميكنند. سايت هم در ستون سمت راستش، با معرفي موفقترين گروهها از اعضايشان تشكر مي كند.29593 لامپ- عددي كه شمارشگر گوشه بالاي صفحه نشان ميدهد- براي حدود 3ماه فعاليت كاملاً خودجوش، چندان بد نيست اما تا رسيدن به عنوان سايت راه زيادي دارد. تعداد رقم هاي شمارشگر كه به 10 برسد، شايد ديگر بشود چراغ را خاموش كرد و آرام گفت: شب به خير اديسون.
</TEXT>
</DOC>
<DOC>
<DOCID>HAM2-851208-063</DOCID>
<DOCNO>HAM2-851208-063</DOCNO>
<ORIGINALFILE>/1385/851208/news/_maref.htm</ORIGINALFILE>
<ISSUE>سه شنبه 8 اسفند 1385 - سال چهاردهم - شماره4217 - Feb 27, 2007</ISSUE>
<DATE calender="Western">2007-02-27</DATE>
<DATE calender="Persian">1385/12/08</DATE>
<CAT xml:lang="fa">اجتماعی.معارف</CAT>
<CAT xml:lang="en">Social.Religion</CAT>
<TITLE>
سوژه روز
نصايح پدرانه بيل گيتس
</TITLE>
<TEXT>


الميرا صديقي- جنيفر گيتس، دختر 10 ساله ميلياردر معروف آمريكايي، تنها 45 دقيقه در روز اجازه استفاده از رايانه براي بازي هاي كامپيوتري و يا حتي كار با اينترنت را دارد و آخر هفته ها نيز تنها مي تواند يك ساعت پشت وسيله اي بنشيند كه پدرش بزرگترين برنامه نويس آن است. اين تازه ترين خبر درباره بيل گيتس، مؤسس و رئيس مايكروسافت است كه مدتهاست با دارايي 50 ميليارد دلار به عنوان پولدارترين مرد دنيا معرفي مي شود. او كه اين روزها به دليل ورود ويندوز جديد به بازارهاي جهاني(ويندوز ويستا)دوباره نامش بر سر زبان ها افتاده است، به تازگي اعلام كرده كه او و همسرش مليندا ساعات مشخصي را براي دخترشان تعيين كرده اند تا پاي رايانه اي كه كاملاً كنترل شده است، بنشيند.
مرد افسانه اي دنياي كامپيوتر كه طبق آخرين آمار بيش از?? درصد از دارندگان رايانه هاي شخصي در سراسر جهان از محصولات مختلف كمپاني او استفاده مي كنند، خود در دوران جواني به شكل بيمارگونه اي از رايانه استفاده مي كرده است. گيتس زماني كه فقط?? سال داشت مايكروسافت را مديريت مي كرد و به قدري مشغول بود كه حتي گاهي چند روز محل كار خود را ترك نمي كرد و به همراه كارمندان خود به سختي بر روي پروژه هاي مختلف و سفارش مشتريان كار مي كرد.بالاخره هم اين تلاشها نتيجه داد و در حال حاضر مايكروسافت با بيش از چهل هزار كارمند در شصت كشور جهان و با درآمد خالص 3/25 ميليارد دلار در پايان سال مالي???? يكي از موفق ترين شركتهاي ايالات متحده آمريكا و يكي از راهبران صنعت رايانه شده است.حالا اين مرد كه خودش به واسطه رايانه ها به چنين موقعيتي رسيده است، به پدر و مادرها نصيحت كرده است كه رايانه ها مي توانند تأثير بسيار مخربي بر ذهن بچه ها بگذارند كه بعدها جبران ناپذيرند.او با اشاره به محدوديتي كه خود براي دختر 10 ساله و پسر 8 ساله اش براي استفاده از اينترنت گذاشته است از ديگر والدين خواست تا در استفاده كودكانشان از رايانه و اينترنت دقت كنند و محدوديت هايي را براي آنان قائل شوند.بيل گيتس به جز شركت مايكروسافت، يك بنياد كمك هاي بشردوستانه دارد كه با همسرش در آنجا مشغول به فعاليت است و اعلام كرده پس از ارائه ويندوزي نسبتاً مطمئن براي والدين، به زودي شركت مايكروسافت را ترك مي كند تا بتواند به كارهاي خيريه خود برسد.
آرزوي اينترنت امن براي كودكان
البته ويندوز تازه بيل گيتس امكاناتي دارد كه مي تواند در راستاي صحبت هاي بيل گيتس، براي والدين مفيد باشد. ويندوز ويستا اين امكان را به خانواده ها مي دهد كه بتوانند به راحتي سايتهايي را كه كودكانشان وارد آنها مي شوند را كنترل و يا حتي آنها را محدود كنند. اين ويندوز به قابليتي مجهز شده كه والدين، معلمان و مسئولان كتابخانه ها مي توانند از جهات مختلف بر نحوه دسترسي اطفال به رايانه نظارت داشته  باشند. به كمك اين ويژگي مي توان وب سايتهاي خاص را در اينترنت فيلتر كرد، دانلود فايل را محدود نمود، برنامه ها و بازي هاي رايانه اي قابل اجرا در رايانه را مشخص كرد و حتي روز و ساعت دسترسي كودك به رايانه را نيز تعيين و محدود كرد. به هر حال، اين پيشنهاد بيل گيتس براي محدوديت فرزندان در حالي صورت گرفته كه تحقيقات در آمريكا نشان مي دهد 49 درصد والدين در اين كشور معتقدند كه فرزندانشان بيش از حد وقت خود را پشت دستگاههاي رايانه مي گذرانند اما از سوي ديگر نوجوانان نيز به شدت بر اين موضوع اصرار دارند كه استفاده از اينترنت براي تحقيقات درسي آنها ضروري است.
آمارها نشان مي دهد در آمريكا حدود نيمي از والدين، ممنوعيت استفاده از اينترنت را به عنوان تنبيه براي فرزندانشان برگزيده اند.در كشورهاي مختلف جهان هم بسياري از كودكان و نوجوانان ساعات بسياري را به استفاده از اينترنت و بازي هاي كامپيوتري اختصاص مي دهند. به همين علت رايانه و اينترنت در سالهاي اخير به رسانه محبوب تبديل شده اند. در ايالات متحده هفتاد درصد از خانواده هايي كه يك كودك دارند از اينترنت استفاده مي كنند و پنجاه و سه درصد از خانواده هايي كه كودك ندارند به اينترنت دسترسي دارند. اين در حالي است كه تحقيقات نشان مي دهد خانواده هايي كه كودك دارند بيشتر از خانواده هاي بدون كودك به تكنولوژي و مزاياي آن علاقه مند هستند و اعتقاد قوي دارند كه كودكان آنها جهت پيشرفت در زندگي نياز دارند كه تسلط كامل به رايانه و اينترنت داشته باشند. با وجود آمار تصاعدي استفاده كودكان از اينترنت و بازي هاي رايانه اي، هشدار غول صنعت رايانه در جهان كه خود پدر دو فرزند است، چندان هم عجيب نيست.
</TEXT>
</DOC>
<DOC>
<DOCID>HAM2-851208-064</DOCID>
<DOCNO>HAM2-851208-064</DOCNO>
<ORIGINALFILE>/1385/851208/news/_shari.htm</ORIGINALFILE>
<ISSUE>سه شنبه 8 اسفند 1385 - سال چهاردهم - شماره4217 - Feb 27, 2007</ISSUE>
<DATE calender="Western">2007-02-27</DATE>
<DATE calender="Persian">1385/12/08</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
شهردار تهران:
گره ترافيك را مديريت واحد مي گشايد
</TITLE>
<TEXT>


گروه شهري- مشكل ترافيك تهران لاينحل نيست. هر كشوري به فراخور اطلاعات، امكانات و توانمنديهاي خود به نوعي با اين مشكل كنار آمده و ما نيز به عنوان يكي از كلانشهرهاي درگير با معضل ترافيك، مي توانيم با بهره مندي از اين تجربيات مشكل ترافيك تهران را حل كنيم.
محمد باقر قاليباف صبح ديروز در هفتمين كنفرانس حمل و نقل و ترافيك كه در سالن همايش هاي رازي برگزار شده بود، با تاكيد بر اينكه مهم ترين وظيفه يك مدير اجرايي عمل كردن است نه سخنراني كردن، تصريح كرد: بارها در مورد معضل ترافيك كنفرانس و همايش برگزاركرديم اما در عمل خروجي كار مشخص نيست و تا همين حالا كه ما در اين همايش دور هم جمع شده ايم هنوز تكليف ترافيك مشخص نيست.به اعتقاد شهردار تهران، راهكارهاي بهبود معضل ترافيك با دو عنصر مديريت واحد ترافيكي و نگاه درست و سيستماتيك به مديريت شهري ميسر است. شهردار تهران با يادآوري زماني كه در سمت فرمانده نيروي انتظامي كشور فعال بود، گفت: به ياد دارم در آن زمان طرح 18 ماهه اي را مطرح كرديم كه در صورت اجرايي شدن فرصت خوبي پيدا مي شد كه با برنامه ريزي هاي دقيق و بلندمدت ترافيك تهران كنترل و از اين حالت لجام گسيختگي خارج شود اما متاسفانه بوروكراسي حاكم بر سيستم ادارات مانع از تحقق اين طرح شد.به گفته شهردار تهران بر اساس اين طرح 50 سناريوي شبيه سازي شده ترافيكي تا افق سال 1390 پيش بيني شده بود. وي از نبود مديريت واحد در حوزه ترافيك گلايه كرد و آن را غيركارشناسانه خواند به طوري كه در حال حاضر بيش از 17 سازمان و نهاد در امر ترافيك تصميم گيرنده هستند كه هماهنگ كردن هر يك از آنها با ديگري كار دشوار و زمان بري است،حتي در درون مجموعه شهرداري نيز گاهي اوقات چندين سازمان براي اتخاذ يك تصميم واحد زمان زيادي براي توافق نظر تلف مي كنند در حالي كه بايد يك نهاد واحد تصميم گيرنده باشد تا در مواقع ضروري هم در مقابل مردم و هم مسئولين پاسخگو باشد. شهردار تهران با اشاره به اين كه هنوز تكليف مساله مهمي مانند ترافيك در پايتخت كه به اعتقاد 45 درصد تهراني ها مهم ترين معضل شهر است، مشخص نيست، گفت: 60درصد اقداماتي كه براي كاهش ترافيك در تهران نياز است، خارج از اختيارات شهرداري است.
شهردار تهران كشته شدن بيش از 27 هزار نفر در كشور و مجروح شدن بيش از 100 هزار نفر در سال بر اثر تصادفات رانندگي را يك فاجعه ملي عنوان كرد و افزود: تلفات تصادفات رانندگي در كشور ما از تلفات جنگ نيز بيشتر است. وي ارزيابي خود را از وضعيت حمل و نقل عمومي در تهران متوسط رو به ضعيف خواند و گفت: در عين حال در سال 86 به عنوان مهمترين دستور كار شهرداري گسترش سيستم حمل و نقل عمومي و در كنار آن شبكه سازي است. وي در بخش ديگري از سخنان خود گفت كه افزايش قيمت بنزين بايد بدون تاثيرگذاري بر سيستم حمل و نقل عمومي باشد.
</TEXT>
</DOC>
<DOC>
<DOCID>HAM2-851208-065</DOCID>
<DOCNO>HAM2-851208-065</DOCNO>
<ORIGINALFILE>/1385/851208/news/_shari.htm</ORIGINALFILE>
<ISSUE>سه شنبه 8 اسفند 1385 - سال چهاردهم - شماره4217 - Feb 27, 2007</ISSUE>
<DATE calender="Western">2007-02-27</DATE>
<DATE calender="Persian">1385/12/08</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
آژير خطر در 22 منطقه تهران
كسي غافلگير نشد، زلزله فرضي بود
</TITLE>
<TEXT>
گروه شهري- ششمين مانور زلزله با پخش آژير خطر رأس ساعت 14:37 دقيقه ديروز در22 منطقه تهران آغاز شد.
وقوع زلزله فرضي به مسئولان 30 سازمان درگير مانور، از طريق بي سيم و شبكه هاي مخابراتي اعلام شد و هركدام به سمت اتاق مديريت بحران حركت كردند.
در اين مانور نيروهاي عملياتي تمامي  مناطق شهرداري تهران، هلال احمر، نيروي انتظامي، مركز اورژانس، نيروي مقاومت بسيج، دانشگاه هاي علوم پزشكي شهيد بهشتي، ايران و تهران، شركت مخابرات، سازمان آتش نشاني، سازمان بهزيستي، شركت برق منطقه اي، شركت گاز تهران، شركت آب و فاضلاب، شركت ملي پالايش و پخش فرآورده هاي نفتي ايران، صدا و سيما، راهنمايي و رانندگي، سازمان بهشت زهرا و... شركت داشتند.
پنهان بودن مكان، نامشخص بودن زمان و چگونگي وقوع زلزله، از ويژگي هاي اصلي اين مانور بود. مسئولان سازمانها و نيروهاي عملياتي، طبق سناريوي نوشته شده اي عمل كردند كه در پاكتهاي دربسته به آنان ارائه شده بود به طوري كه تنها پس از باز كردن پاكت، متوجه عمليات و وظايف محوله خود شدند.
در همين زمينه طي روزهاي گذشته ده ها جلسه و نشست با حضور ده ها تن از مديران، كارشناسان ارشد و ارزيابان مانور در سازمان پيشگيري و مديريت بحران برگزار شد و هماهنگي هاي لازم براي اجراي اين مانور در سطوح 22 منطقه تهران و با مشاركت حدود 30 سازمان، نهاد و تشكيلات فعال در حوزه مديريت شهري و خدمات اضطراري به عمل آمد.
ديروز عمليات ششمين مانور مديريت بحران شهر تهران در دو شاخه انجام شد؛ در شاخه نخست نيروهاي عملياتي به صورت ميداني در مكان هاي پيش بيني شده به 6 تمرين تخليه اضطراري شهروندان از محل حادثه، اسكان اضطراري، عمليات ترياژ(جداسازي مصدومان بر حسب اولويت درمان و جراحت)ارائه خدمات بهداشت و درمان اضطراري، امداد هوايي و نيز تمرين مسدودسازي و بازگشايي يكي از بزرگراه هاي شهر پرداختند.
در شاخه دوم عمليات اين مانور فرضي، ترميم شبكه ها و تأسيسات عمومي مثل آب، برق و گاز، جست وجو و نجات و امنيت و انتظامات به اجرا درِآمد و نيروهاي عملياتي با اطلاع از نوع حادثه براي مقابله به محل هاي اعلام شده اعزام شدند.
</TEXT>
</DOC>
<DOC>
<DOCID>HAM2-851208-066</DOCID>
<DOCNO>HAM2-851208-066</DOCNO>
<ORIGINALFILE>/1385/851208/news/_shari.htm</ORIGINALFILE>
<ISSUE>سه شنبه 8 اسفند 1385 - سال چهاردهم - شماره4217 - Feb 27, 2007</ISSUE>
<DATE calender="Western">2007-02-27</DATE>
<DATE calender="Persian">1385/12/08</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
95 هتل مشهد، مسافران نوروزي را پذيرايي مي كنند
</TITLE>
<TEXT>
مشهد- خبرنگار همشهري: مسئول ستاد تسهيلات زائران در فرمانداري مشهد از پلمب 120 واحد اقامتي غيرمجاز در اين شهر خبر داد. عباس باغبان گفت: اين واحدها در راستاي اجراي طرح ساماندهي واحدهاي اقامتي در سطح شهر مشهد طي ماههاي گذشته پلمب شده اند. اين واحدها به طور غيرمجاز و بدون رعايت موازين بهداشتي، مبادرت به پذيرش زاير و مسافر مي كردند. او گفت: از ابتداي اجراي اين طرح تاكنون هزار و 104 واحد اقامتي شامل منازل مسكوني در مشهد شناسايي و از اين ميان 600 واحد اقامتي به اتحاديه مربوطه و سازمان ميراث فرهنگي و گردشگري معرفي شده اند.
وي افزود: اين واحدها بيشتر در محدوده بلوار طبرسي، خيابان امام رضا(ع)، خيابان شيرازي و نواب صفوي شهر مشهد قرار دارند. او گفت: گروهي متشكل از فرمانداري، بهداشت و درمان، شهرداري، اماكن عمومي نيروي انتظامي و سازمان ميراث فرهنگي و گردشگري، نظارت بر واحدهاي اقامتي را بر عهده دارند و با موارد غيرمجاز برخورد مي كنند.وي همچنين افزود: با تأكيد استاندار خراسان رضوي، نظارت بر فعاليت زائرسراهاي دولتي در مشهد نيز در دستور كار سازمان ميراث فرهنگي و گردشگري قرار گرفت. او گفت: با توجه به تقارن آخر ماه صفر با آغاز تعطيلات نوروزي و سالروز شهادت امام رضا(ع)، شمار زائران و مسافراني كه در اين ايام به مشهد سفر مي كنند نسبت به تعطيلات نوروز پارسال 20درصد افزايش خواهد داشت.مسئول ستاد تسهيلات زائران در فرمانداري مشهد افزود: طي تعطيلات نوروز گذشته در مجموع بيش از پنج ميليون زائر و مسافر به اين شهر سفر كرده اند. هم اكنون 95 هتل، هتل آپارتمان و مهمان پذير با حدود 130 هزار تخت در مشهد فعال و آماده ارائه خدمات به زائران و مسافران هستند.
</TEXT>
</DOC>
<DOC>
<DOCID>HAM2-851208-067</DOCID>
<DOCNO>HAM2-851208-067</DOCNO>
<ORIGINALFILE>/1385/851208/news/_shari.htm</ORIGINALFILE>
<ISSUE>سه شنبه 8 اسفند 1385 - سال چهاردهم - شماره4217 - Feb 27, 2007</ISSUE>
<DATE calender="Western">2007-02-27</DATE>
<DATE calender="Persian">1385/12/08</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
مهم ترين هدف همايش گردشگري اسلامي
راه اندازي اتاق فكر براي جذب گردشگر
</TITLE>
<TEXT>
ميراث خبر:دبير همايش بين المللي گردشگري كشورهاي اسلامي كه توسط خبرگزاري ميراث و با همكاري اتاق بازرگاني برگزار مي شود، هدف اصلي برگزاري همايش كنفرانس اسلامي را تشكيل اتاق فكر دائمي براي سياست گذاري در زمينه توسعه گردشگري اسلامي عنوان كرد.
اميد ملكي، در مصاحبه مطبوعاتي اين همايش كه در محل خبرگزاري ميراث فرهنگي برگزار شد، گفت: تعريف ما از كشورهاي اسلامي 57 كشوري است كه به عضويت سازمان كنفرانس اسلامي (oic)درآمده اند و قابليت بالايي را نيز در اين زمينه در اختيار دارند.
وي به ارائه آمار گردشگران اين كشورها پرداخت و افزود: در سال 2005 درآمد جهان اسلام از محل صنعت گردشگري 35 ميليارد دلار و كل درآمد گردشگري جهان در سال 2006، 860 ميليارد دلار بوده است.
دبير اين همايش با بيان اينكه اين اتاق فكر سياست هاي تجويزي را براي اين صنعت در كشور هاي اسلامي ارائه مي دهد، عنوان كرد: اين همايش شامل دو بخش محتوايي است كه به بررسي ساختارهاي توسعه صنعت گردشگري اين كشورها و همچنين نقش سياست خارجي اين كشورها در جذب گردشگر مي پردازد.
</TEXT>
</DOC>
<DOC>
<DOCID>HAM2-851208-068</DOCID>
<DOCNO>HAM2-851208-068</DOCNO>
<ORIGINALFILE>/1385/851208/news/_shari.htm</ORIGINALFILE>
<ISSUE>سه شنبه 8 اسفند 1385 - سال چهاردهم - شماره4217 - Feb 27, 2007</ISSUE>
<DATE calender="Western">2007-02-27</DATE>
<DATE calender="Persian">1385/12/08</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
نوروز 86 يگان حفاظت در اماكن تاريخي
</TITLE>
<TEXT>
پليس: فرمانده يگان حفاظت از آثار تاريخي سازمان ميراث فرهنگي از استقرار نيروهاي يگان حفاظت در 307 مكان تاريخي و باستاني در نوروز 86 خبر داد.
سردار عباسعلي روحي فرمانده يگان حفاظت از آثار تاريخي سازمان ميراث فرهنگي با اعلام اين مطلب، افزود: نيروهاي يگان حفاظت از آثار تاريخي سازمان در ايام نوروز در آماده باش كامل به سر مي برنند و با نيروي انتظامي و ستاد تسهيلات نوروزي در تعامل بوده و تقويت هاي لازم را انجام خواهند داد.
</TEXT>
</DOC>
<DOC>
<DOCID>HAM2-851208-069</DOCID>
<DOCNO>HAM2-851208-069</DOCNO>
<ORIGINALFILE>/1385/851208/news/_shari.htm</ORIGINALFILE>
<ISSUE>سه شنبه 8 اسفند 1385 - سال چهاردهم - شماره4217 - Feb 27, 2007</ISSUE>
<DATE calender="Western">2007-02-27</DATE>
<DATE calender="Persian">1385/12/08</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
تجهيز 6 مدرسه علميه مشهد به وسايل ورزشي
</TITLE>
<TEXT>
مشهد خبرنگار همشهري: شهرداري مشهد مدرسه علميه در سطح اين شهر را به وسايل و امكانات ورزشي تجهيز كرد.
شهرداري مشهد اين امكانات را كه مجموعه اي از وسايل ورزشي، تفريحي و بدنسازي است، طي مراسمي به مدارس علميه شهر واگذار كرد.معاون فرهنگي اجتماعي شهردار مشهد بدين مناسبت گفت: اهم فعاليت هاي فرهنگي، اجتماعي شهرداري بر محور دين استوار است و تلاش ما آن است كه اين فعاليت ها را با مركز علمي، فرهنگي و ديني مرتبط ساخته و جوانان را جذب مساجد كنيم.با اهدا اين امكانات شامل ميز پينگ پنگ، فوتبال دستي، دمبل، كيسه بكس، تور و توپ، دستگاههاي مكانيكي دو و پرورش اندام، اين مدارس علميه داراي سالن ورزشي شدند.
</TEXT>
</DOC>
<DOC>
<DOCID>HAM2-851208-070</DOCID>
<DOCNO>HAM2-851208-070</DOCNO>
<ORIGINALFILE>/1385/851208/news/_shari.htm</ORIGINALFILE>
<ISSUE>سه شنبه 8 اسفند 1385 - سال چهاردهم - شماره4217 - Feb 27, 2007</ISSUE>
<DATE calender="Western">2007-02-27</DATE>
<DATE calender="Persian">1385/12/08</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
3 تصفيه خانه براي حفاظت از كارون
</TITLE>
<TEXT>
اهواز خبرنگار همشهري: به منظور حفاظت از منابع آب به ويژه رودخانه كارون و رعايت شاخص هاي زيست محيطي و دفع بهداشتي فاضلاب، عمليات اجرايي احداث سه تصفيه خانه فاضلاب در خوزستان در حال انجام است.مديرعامل شركت آب و فاضلاب خوزستان ديروز گفت: اين تصفيه خانه ها در شهرهاي دزفول، شوشتر و رامهرمز و به ترتيب در مساحتي بالغ بر 53 هكتار، 10 هكتار و 13 هكتار در حال اجراست كه تصفيه خانه دزفول قادر به تصفيه 76 هزار مترمكعب فاضلاب خانگي در شبانه روز است.
محسن پويا افزود: در سال جاري اعتباري بالغ بر 27 ميليارد ريال براي ساخت اين تصفيه خانه ها جذب و هزينه شده و براي تكميل آنها اعتباري بالغ بر 150 ميليارد ريال مورد نياز است كه در صورت تأمين، امكان بهره برداري از آنها در سال آينده فراهم مي شود.
وي با بيان اين كه هم اكنون مقدمات اوليه احداث شش تصفيه خانه فاضلاب توسط شركت آب و فاضلاب خوزستان فراهم شده است تصريح كرد: براي شروع عمليات اجرايي و تكميل آنها اعتباري بالغ بر 500 ميليارد ريال مورد نياز است. اين تصفيه خانه ها در شهرهاي بستان، ماهشهر، بندر امام، خرمشهر و شادگان احداث خواهد شد.
</TEXT>
</DOC>
<DOC>
<DOCID>HAM2-851208-071</DOCID>
<DOCNO>HAM2-851208-071</DOCNO>
<ORIGINALFILE>/1385/851208/news/_shari.htm</ORIGINALFILE>
<ISSUE>سه شنبه 8 اسفند 1385 - سال چهاردهم - شماره4217 - Feb 27, 2007</ISSUE>
<DATE calender="Western">2007-02-27</DATE>
<DATE calender="Persian">1385/12/08</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
برف سنگينمشهد را غافلگيركرد
</TITLE>
<TEXT>
گروه شهري- روز گذشته در حالي  كه بارش برف سنگين شهروندان مشهدي را غافلگير كرده و رفت و آمد در اين شهر را با مشكل مواجه كرده بود، شهردار اين شهر از عمل نكردن برخي ارگان ها به وظايف خود گلايه كرد.
بارش برف كه از يكشنبه شب آغاز و تا ديروز ادامه داشت موجب اخلال در رفت و آمد مردم شهر و روستاهاي شمالي استان خراسان رضوي شد. به  دليل بارش برف 3 پرواز مشهد به تهران روز گذشته لغو شده و بسياري از شهروندان مشهدي دير به محل كار خود رسيدند.
از سوي ديگر رئيس پليس راهبر خراسان رضوي از وقوع يك هزار و 195 حادثه در سطح خيابان هاي مشهد در يكشنبه شب و صبح دوشنبه خبر داد و علت بيشتر اين تصادفات را سرخوردن خودرو در سطح خيابان ها ذكر كرد.
سرهنگ محمدرضا شاهرضايي اضافه كرد: در اثر بارش شديد برف مردم غافلگير شده و باتوجه به لغزندگي سطح معابر و بي توجهي به قانون دچار حادثه شدند.
سرهنگ شاهرضايي درحالي از شهرداري مشهد درخواست كرد به طور جدي تر براي برف روبي از خيابان ها وارد عمل شوند كه شهرداري مشهد اعلام كرده بود با پاشيدن شن مانع از لغزندگي خيابان ها شده است.
شهردار مشهد در پاسخ به انتقادات در خصوص وضعيت روز گذشته مشهد گفت: توان ما در همين حد است.
به گزارش ايسنا، هاشم بني هاشمي گفت: كارهايي كه انجام داديم در حد توانمان است ولي متأسفانه ساير ارگان هاي مرتبط با اين موضوع به وظايف خود عمل نكرده اند.بني هاشمي در خصوص وضعيت حمل ونقل عمومي صبح روز گذشته مشهد گفت: سازمان اتوبوسراني و اتوبوس هاي اين سازمان به صورت ويژه وارد عمل شده ولي قبول دارم كه در خصوص وضعيت تاكسي ها ضعف هايي وجود داشت.وي ادامه داد: تاكسي رانان تقريباً يك بخش خصوصي محسوب مي شوند و در مواقعي كه نياز به آنها وجود دارد، معمولاً وارد عمل نمي شوند، به همين دليل بايد در اين خصوص فكري اساسي كرد.
</TEXT>
</DOC>
<DOC>
<DOCID>HAM2-851208-072</DOCID>
<DOCNO>HAM2-851208-072</DOCNO>
<ORIGINALFILE>/1385/851208/news/_shari.htm</ORIGINALFILE>
<ISSUE>سه شنبه 8 اسفند 1385 - سال چهاردهم - شماره4217 - Feb 27, 2007</ISSUE>
<DATE calender="Western">2007-02-27</DATE>
<DATE calender="Persian">1385/12/08</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
همشهري رسانه برتر محيط زيست
</TITLE>
<TEXT>
گروه شهري- تنديس رسانه زيست محيطي برتر در جشنواره توسعه سبز ششمين همايش ملي دوسالانه محيط زيست كشور به روزنامه همشهري اعطا شد.
هيأت داوران اين جشنواره توجه جدي و مستمر به موضوع توسعه پايدار، فرهنگ سازي براي حفظ محيط زيست، انعكاس گسترده و دقيق اخبار حوزه محيط زيست و چاپ يادداشت ها و مقالات متعدد در اين زمينه را دليل انتخاب روزنامه همشهري براي كسب جايزه اول اين جشنواره اعلام كرد.
براساس اين گزارش همچنين منطقه 22 شهرداري تهران به عنوان منطقه پيشتاز در مفهوم توسعه پايدار، شركت بازيافت و تبديل مواد شهرداري تهران به خاطر فعاليت فراگير براي حل يكي از معضلات زيست محيطي تهران، شركت ملي نفتكش، گروه خودروسازي بهمن، شركت نفت سپاهان، توسعه نيشكر، كشت و صنعت امام خميني و كشت و صنعت ميرزاكوچك خان، شركت چوب و كاغذ مازندران، شركت قند نقش جهان، شركت اسفراين و چيني مقصود ديگر مؤسساتي بودند كه به خاطر تلاش براي حفظ محيط زيست طي دو سال گذشته، مورد تقدير قرار گرفتند.جشنواره توسعه سبز و ششمين همايش ملي دوسالانه محيط زيست كشور امسال با همكاري انجمن متخصصان محيط زيست ايران و ستاد محيط زيست شهرداري تهران برگزار شد.
</TEXT>
</DOC>
<DOC>
<DOCID>HAM2-851208-073</DOCID>
<DOCNO>HAM2-851208-073</DOCNO>
<ORIGINALFILE>/1385/851208/news/_siasi.htm</ORIGINALFILE>
<ISSUE>سه شنبه 8 اسفند 1385 - سال چهاردهم - شماره4217 - Feb 27, 2007</ISSUE>
<DATE calender="Western">2007-02-27</DATE>
<DATE calender="Persian">1385/12/08</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
دبير شوراي عالي امنيت ملي:
آمريكا براي مذاكره با ايراندرخواست رسمي بدهد
</TITLE>
<TEXT>
گروه سياسي- در حالي كه مقامات كشورهاي موسوم به 1+5 و به ويژه آمريكا به طور مداوم از لزوم حل مسئله هسته اي ايران از طريق مذاكره و ديپلماسي سخن مي گويند، دبير شوراي عالي امنيت ملي تأكيد كرد: اگر آمريكايي ها آن طور كه ادعا مي كنند مايل به مذاكره با ايران هستند بايد درخواست رسمي  بدهند و آنگاه ايران اين موضوع را با نگاه مثبت بررسي خواهد كرد.
علي لاريجاني كه روز گذشته در ادامه سفر خود به آفريقاي جنوبي با ايرنا گفت وگو مي كرد در واكنش به اظهارات مكرر وزير خارجه آمريكا مبني بر اين كه واشنگتن آمادگي دارد با ايران به شرط تعليق غني سازي اورانيوم وارد مذاكره شود، گفت: ما براي اين نوع موضع گيري ها كه از طريق كانالهاي رسانه اي انجام مي شود، اعتباري قائل نيستيم.
لاريجاني افزود: طرف هاي غربي با صحبت كردن از طريق رسانه ها اهداف ديگري  را دنبال مي كنند بنابراين اگر كسي مي خواهد با ايران مذاكره كند بايد پيام رسمي  بدهد و جمهوري  اسلامي  ايران به طور اصولي از مذاكرات عادلانه در جهت حل و فصل اختلافات موجود استقبال مي كند.
وي يادآور شد: ايران بسته پيشنهادي گروه 1+5 را با وجود نواقص زيادي كه داشت با نگاه مثبت بررسي كرد، ولي چون پيش شرط گذاشتند و بعد هم مذاكرات را رها كردند، به راه حل مورد نظر دست نيافتيم. اظهارات لاريجاني در شرايطي بيان مي شود كه مقامات وزارت خارجه انگليس بررسي راههاي بعدي در قبال برنامه هسته اي صلح آميز ايران و تشديد احتمالي تحريم ها را دستور كار نشست روز گذشته معاونين وزراي خارجه 1+5 در لندن عنوان كرده و در عين حال تأكيد مي كنند كه براي پرداختن به اين مسئله با استفاده از ديپلماسي مصمم هستند.
يك مقام ارشد انگليسي در گفت وگو با رويترز تصريح كرد: آمريكا خواهان رفع بن بست موجود از طريق ابزارهاي ديپلماتيك است و ما تلاش خواهيم كرد نگراني هاي مشترك را بررسي كرده و آنها را از طريق اقدامهاي سياسي، ديپلماتيك و اقتصادي حل كنيم.
در همين حال به گزارش ايسنا خبرگزاري آسوشيتدپرس گزارش داد اعمال محدوديت هاي تجاري و تسليحاتي عليه ايران در نشست 5 عضو دايم شوراي امنيت و آلمان در لندن بررسي شده است.
بر اساس اين  گزارش يك ديپلمات عالي رتبه انگليسي كه در نشست ديروز لندن حضور داشت، گفت: ديپلمات ها گزينه هايي را براي تحريم هاي بيشتر از جمله كاستن اعتبار صادرات كه ايران از اروپا در حمايت از تجارت دريافت مي كند، مدنظر قرار دادند. وي  گفت: محدوديت هايي در زمينه صدور سلاح به ايران نيز مورد بررسي قرار گرفت. ديپلمات هاي ديگر نيز خاطرنشان كردند كه علاوه بر تحريم تسليحاتي گسترده تر و مجازات هاي اقتصادي جديد معيارهاي سخت تر جديدي شامل منع سفر عليه افرادي كه در فهرست سازمان ملل به نامشان اشاره شد و نيز گسترش اين فهرست مورد بررسي قرار گرفت.
هشدار سلطانيه
در همين حال سفير ايران در آژانس بين المللي انرژي اتمي  نسبت به خطرات هرگونه حمله  نظامي  عليه ايران هشدار داد.
علي اصغر سلطانيه در گفت وگو با روزنامه دي پرسه، چاپ اتريش گفت:  ايران به دنبال را ه حل مسالمت آميز براي پرونده  هسته اي  است.
وي افزود: ايراني ها از هر وجب از خاك كشورشان دفاع خواهند كرد و در صورت جنگ عليه كشورشان جان خود را فدا خواهند نمود.
سفير ايران در آژانس با اشاره به اين كه ما به دنبال دستيابي به سلاح هسته اي نيستيم، گفت: اميدواريم آمريكا ديگر اشتباهاتش را در منطقه كه از عراق آغاز كرده است تكرار نكند. سلطانيه عنوان داشت: صدور هرگونه قطعنامه  جديد از سوي سازمان ملل عليه ايران موجب افزايش اعمال فشارها عليه دولت ايران براي خروج از معاهده  منع تكثير سلاح هاي هسته اي(ان پي تي)خواهد شد.
ديگر مواضع
سرگئي لاوروف وزيرخارجه روسيه روزگذشته با اشاره به اظهارات اخير ديك چني نسبت به افزايش اخبار امكان حمله نظامي به ايران ابراز نگراني كرد. لاوروف در جلسه هيات دولت اين كشور گفت: افزايش سخنان درباره حمله نظامي به ايران از جمله صحبت هاي معاون رييس جمهور آمريكا مبني بر روي ميز قرار داشتن تمامي گزينه ها در برابر ايران موجب نگرانيست.
وي افزود: هيچ يك از كساني كه اين موضوع را مطرح مي كنند در مورد مجوز شوراي امنيت صحبت نمي كنند.
يك روزنامه  عماني نيز گزارش داد: ديك چني، معاون وزير خارجه آمريكا در سفر3 روزه خود به عمان درباره مسئله هسته اي ايران با مقامات كشورهاي عرب گفت وگو كرد.
ديك چني روز يكشنبه وارد عمان شد و با برخي مقامات كشورهاي عرب متحد آمريكا ديدار و گفت وگو كرد. چني قرار بود درباره  عراق و برنامه  هسته اي ايران با آنها صحبت كند هرچند كه اين ديدار قبلاً به عنوان بخشي از برنامه سفر وي اعلام نشده بود. وزير خارجه عمان چندي پيش به تهران سفر كرده بود. روز گذشته همچنين زلاندنو و استراليا شفافيت ايران در برنامه هسته اي و رعايت الزامات بين المللي منع توليد سلاح هسته اي را خواستار شدند.
هلن كلارك، نخست وزير زلاندنو مدعي شد: مشكل نبود شفافيت است. تأسيسات تان را به روي بازرسي ها بگشاييد، صادق باشيد، اطلاعات ارائه دهيد و بازي نكنيد. الكساندر داونر، وزير خارجه  استراليا هم در ولينگتن، پايتخت زلاندنو ادعا كرد: ايران در رعايت درخواست هاي شوراي امنيت سازمان ملل شكست خورده است. احمد ابولغيظ، وزير خارجه مصر نيز روز گذشته بار ديگر بر ضرورت حل و فصل مسالمت آميز مسئله هسته اي ايران تأكيد كرد.
ابولغيظ كه براي شركت در كنفرانس? كشور اسلامي  به پاكستان سفر كرده است، گفت: موضع مصر در رابطه با برنامه هسته اي ايران واضح و ثابت است، ما مخالف توسل به زور براي حل اين مناقشه ايم.
</TEXT>
</DOC>
<DOC>
<DOCID>HAM2-851208-074</DOCID>
<DOCNO>HAM2-851208-074</DOCNO>
<ORIGINALFILE>/1385/851208/news/_siasi.htm</ORIGINALFILE>
<ISSUE>سه شنبه 8 اسفند 1385 - سال چهاردهم - شماره4217 - Feb 27, 2007</ISSUE>
<DATE calender="Western">2007-02-27</DATE>
<DATE calender="Persian">1385/12/08</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
غلامحسين الهام خبر داد:
مخالفت دولت با افزايش قيمت بنزين
</TITLE>
<TEXT>


گروه سياسي- در حالي كه تصميم كميسيون تلفيق مجلس شوراي اسلامي مبني بر افزايش قيمت بنزين به 150 تومان نگراني هايي را در سطح جامعه ايجاد كرده، سخنگوي دولت از مخالفت جدي دولت با افزايش قيمت بنزين خبر داد و گفت: دولت پيشنهاد افزايش قيمت بنزين را به مجلس نداده و سياست دولت مخالفت جدي با افزايش قيمت بنزين است.
غلامحسين الهام كه اولين بار بود از ساختمان وزارت دادگستري به جلسه هفتگي مطبوعاتي سخنگوي دولت مي آمد تاكيد كرد: تأثير افزايش قيمت بنزين يك تأثير رواني در همه بخش هاي جامعه دارد كه به عموم مردم آسيب  خواهد زد البته سياست دولت تغيير مسير مصرف بنزين است كه در يك برنامه ريزي مدون سال آينده به اين سمت حركت مي كنيم.
آخرين مواضع هسته اي
وي همچنين با تاكيد بر اينكه نه تهديد مي كنيم و نه در تهديد نظامي به سرمي بريم افزود: نطق  هايي براي القاء يك عمليات رواني در اين جهت صورت مي گيرد كه بيانات روشن و رساي مقام معظم رهبري، پاسخ روشن به كساني است كه درصدد القاي چنين مطلبي هستند.
به گزارش مهر الهام درباره ارائه طرح هايي براي حل مسئله هسته اي ايران ازجمله طرح سوئيس گفت: ما پيشنهاد جديدي نداشته ايم و آنها مي خواهند ما با تعليق وارد مذاكره شويم كه اين موضوع از نظر ما كاملا منتفي است.
وي افزود: تعليق فعاليت هاي ايران كه صلح آميز و تحت نظارت آژانس بين المللي انرژي اتمي است مطالبه اي كاملا نامشروع و غيرمنطقي است كه با خواست ملي ما همخواني ندارد. ملت ما در يك حركت جمعي و رسمي اراده خود را در بهره مندي از اين حق و فناوري با جهات تعريف شده اعلام كرده و دولت وظيفه دارد كه در جهت خواست ملي اراده و منافع مردم حركت كند.
قيمت واقعي نفت در بودجه
سخنگوي دولت در پاسخ به اين سئوال كه برخي افراد اعلام مي كنند قيمت نفت در لايحه بودجه غير واقعي است گفت: بدخواهان ملت به دنبال اين بوده اند كه با كاهش قيمت نفت به اقتصاد كشور آسيب بزنند ولي برنامه ريزي دولت نشان داد كه ما مي توانيم سطح اتكا به نفت را كاهش دهيم و برخلاف تصور و پيش بيني ها توانستيم بودجه امسال را با قيمت 7/33 دلار تنظيم كنيم. سخنگوي دولت در پايان تصريح كرد: اشتباه آنها اين است كه فكر مي كنند ماليات شركت نفت تنها مربوط به صادرات نفت خام است در حالي كه شركت ملي نفت يك شركت اقتصادي است كه يكي از كارهاي آن صادرات نفت است و كارهاي ديگري از جمله فروش داخلي، صادرات گاز و انواع محصولات و مجموعه اي از فعاليت هاي اقتصادي را انجام مي دهد و متمركز شدن فقط بر صادرات، اشتباهي است كه اين افراد انجام داده اند.
تغيير نيافتن ساعت رسمي كشور
وي در پاسخ به سئوال ديگري در خصوص تغيير ساعت رسمي كشور اظهار داشت: دولت سال گذشته تصميم به حفظ ساعت رسمي و عدم تغيير آن داشت كه گزارشات كارشناسي، درستي اين تصميم را نشان داد و ما شاهد كاهش مصرف بوده ايم.
الهام تصريح كرد: تغيير ساعت در سالهاي گذشته بدون منابع مستند و كارشناسانه صورت گرفت و ما به مبناي كارشناسي بودن آن دست پيدا نكرده ايم.
وي همچنين از اختصاص 50 ميليارد تومان جهت توسعه متروي تهران خبر داد.
پيگيري جدي اصل 44
به گزارش ايسنا الهام درباره گلايه هاي مقام معظم رهبري نسبت به عدم توجه به سياست هاي اصل 44 گفت: شايد اين احساس وجود داشته است كه دستگاه هايي در دولت تمايلي به رها كردن تصدي گري در حوزه هاي اقتصادي را ندارند. ممكن است در برخي از اجزاي دولت چنين چيزي وجود داشته باشد، كه بايد اين مقاومت ها را بشكنيم و نياز هست كه پيگيري جدي در اصل 44 كه در حوزه اقتصاد تحول ساز است، ايجاد كنيم.
وي ادامه داد: البته اجراي اين سياست ها نبايد توأم با شتاب باشد كه اين نكته مورد تاكيد رهبري و همچنين مورد توجه دولت است. بايد به معناي واقعي شركت هاي دولتي را به مردم واگذار كنيم نه اين كه به يك گروه و طبقه خاص و برخوردار از امتياز خاص خانوادگي و يا گروهي باشند، بدهيم. سهام عدالت - كه در راه واگذاري است - همين راه را طي كرده است و در جهت توانمندسازي مردم در عرصه توليد مي باشد. ما بايد اجراي اصل 44 را به صورت پيوسته و مجموعي ببينيم. در اين راستا دولت قانون جالبي نيز دردست بررسي دارد كه در حال اتمام مي باشد.
الهام در پاسخ به سئوال خبرنگاري درباره متواري شدن شهرام جزايري و برخي انتقاد ها به قوه قضائيه گفت: من براي تصدي پست دادگستري سوگند ياد كردم كه در امور قضائي دخالت نكنم و اجازه بدهيد به اين سوگند خود وفادار بمانم.
</TEXT>
</DOC>
<DOC>
<DOCID>HAM2-851208-075</DOCID>
<DOCNO>HAM2-851208-075</DOCNO>
<ORIGINALFILE>/1385/851208/news/_siasi.htm</ORIGINALFILE>
<ISSUE>سه شنبه 8 اسفند 1385 - سال چهاردهم - شماره4217 - Feb 27, 2007</ISSUE>
<DATE calender="Western">2007-02-27</DATE>
<DATE calender="Persian">1385/12/08</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
هاشمي رفسنجاني:
دشمن ببر زخمي است، نبايد از آن غافل شد
</TITLE>
<TEXT>
گروه سياسي - رئيس مجمع تشخيص مصلحت نظام گفت: همه بايد تلاش كنيم كشتي انقلاب ايران از فضاي ارعابي كه استكبار جهاني ايجاد كرده، عبور كند و شري كه براي ما تهيه ديده اند، به خودشان برگردد.
آيت الله  هاشمي رفسنجاني كه در جمع روحانيون عقيدتي سياسي ناجا در حسينيه جماران سخن مي گفت، با اشاره به وضعيت منطقه و لشكركشي آمريكا به خاورميانه افزود: الان استكبار جهاني همه توجهش به منطقه ما، خاورميانه، منابع، مخازن و مواد انرژي زاي آن است؛ چون مهم ترين نياز آنها اين مواد است و حيات كشورهاي صنعتي در گرو اين است و بر همين مبنا به ناحق، منطقه ما را جزو منافع حياتي خود به شمار مي آورند و حاضرند براي آن بجنگند.
وي خاطرنشان كرد: آمريكا سردمدار استكبار جهاني است و روزانه ده ميليون بشكه نفت مصرف مي كند كه اين مقدار روز به روز در حال افزايش و در مقابل منابع نفتش رو به كاهش است و با توجه به فرهنگي كه دارد نمي تواند صرفه جويي كند.
وي در ادامه به تشكيل رژيم صهيونيستي براي تأمين منافع غرب در منطقه اشاره كرد و گفت:  اسرائيل را در منطقه كاشته اند و به هر صورتي از آن حمايت مي كنند، اما مي بينند كه اين رژيم به تنهايي نمي تواند منافع آنها را برآورده كند و فرهنگ و مكتب انقلاب ايران به سرعت در حال نفوذ به ديگر نقاط منطقه است و خود هم هر روز قدرتمندتر مي شود؛ به همين دليل در ساليان اخير با سياست خاورميانه بزرگ در اين منطقه حضور يافته اند و براي اعمال اين سياست هم هزينه هاي مالي و جاني فراواني پرداخته اند؛ اما نتوانسته اند نتيجه خوبي بگيرند و حضورشان هم آنها را آسيب پذيرتر كرده است.
هاشمي گفت: مهم ترين مانع آمريكا در منطقه، جمهوري اسلامي است و هر جا كه مي رود به ديوار بلندي مي خورد كه به شكلي به ايران مربوط مي شود. در عراق هم مي بينيد كه ما حضور نداريم اما مردم آنجا طرفدار ما هستند و اين براي آمريكا مشكل شده است.
رئيس مجمع تشخيص مصلحت نظام در ادامه با اشاره به لشكركشي آمريكا به منطقه گفت: آنها با هزينه هاي فراواني كه در عراق و افغانستان دادند تنها كاري كه كردند اين بود كه دشمنان ايران را كه صدام و طالبان بودند، از ميان برداشتند و خود هم صراحتاً مي گويند كه تلاش شان به نفع ايران تمام شده است؛ به همين دليل ناراحت و عصباني هستند. وي تاكيد كرد: ما بايد بيشتر هوشيار باشيم، آنها مانند ببر زخمي  هستند كه نبايد از آن غافل  شد. وي با تمجيد از رهبري مقام معظم رهبري گفت: رهبر، مسلط بر شرايط هستند و هر جا لازم باشد فرمان مي دهند، با اين آگاهي و سوابق سكان دار نيرومندي هستند كه كشور ما را در اين وضعيت هدايت خواهند كرد.
</TEXT>
</DOC>
<DOC>
<DOCID>HAM2-851208-076</DOCID>
<DOCNO>HAM2-851208-076</DOCNO>
<ORIGINALFILE>/1385/851208/news/_siasi.htm</ORIGINALFILE>
<ISSUE>سه شنبه 8 اسفند 1385 - سال چهاردهم - شماره4217 - Feb 27, 2007</ISSUE>
<DATE calender="Western">2007-02-27</DATE>
<DATE calender="Persian">1385/12/08</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
متكي پيشنهاد داد
افزايش تعداد كشورهاي مذاكره كنندهدرباره برنامه هسته اي ايران
</TITLE>
<TEXT>


گروه سياسي- وزير خارجه روز گذشته در ديدار با رولان دوما، وزير خارجه اسبق فرانسه افزايش گروه مذاكره كننده موسوم به 1+5 را به كشورهاي بيشتر، راهي براي حل راحت تر بحران هسته اي دانست.
به گزارش ايسنا منوچهر متكي همچنين با تأكيد دوباره بر آمادگي ايران براي ايجاد كنسرسيوم غني سازي اورانيوم از حمله آمريكا به عراق به عنوان اولين تجربه تك محوري واشنگتن ياد كرد و گفت: گزارش بيكر- هميلتون حكايت از رويكرد غلط آمريكا در قبال مسائل عراق دارد و شايد روزي شاهد گزارش مشابهي درباره خط مشي واشنگتن در افغانستان و خاورميانه باشيم. متكي همچنين روز گذشته در كنفرانس خبري مشترك با سليم الحص، نخست وزير اسبق لبنان تأكيد كرد: مذاكرات ايران و عربستان براي روشن شدن زواياي مختلف مباحث مربوط به لبنان است. وزير خارجه  كشورمان افزود: حل و فصل مسائل لبنان بايد توسط خود لبناني ها تعريف و عملي شده و از خارج لبنان نبايد در امور داخلي اين كشور دخالت شود. وي در عين حال بر ضرورت كمك كشورهاي منطقه در نزديك كردن نظرات گروه هاي مختلف لبناني تأكيد كرد. سليم الحص، نخست وزير اسبق لبنان نيز در اين كنفرانس خبري ضمن مفيد ارزيابي كردن گفت وگوهاي خود با متكي گفت: مشكل اصلي ما برنامه  آمريكاست. آمريكا طرح خاورميانه  بزرگ را در حالي مطرح كرده است كه حوادث عراق نشان مي دهد اين طرح براي نابودي ملت هاي منطقه و ترويج فرقه گرايي و اختلافات مذهبي تدارك ديده شده است.
</TEXT>
</DOC>
<DOC>
<DOCID>HAM2-851208-077</DOCID>
<DOCNO>HAM2-851208-077</DOCNO>
<ORIGINALFILE>/1385/851208/news/_siasi.htm</ORIGINALFILE>
<ISSUE>سه شنبه 8 اسفند 1385 - سال چهاردهم - شماره4217 - Feb 27, 2007</ISSUE>
<DATE calender="Western">2007-02-27</DATE>
<DATE calender="Persian">1385/12/08</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
اخبار كوتاه
</TITLE>
<TEXT>
رياست جمهوري: محمود احمدي نژاد، رئيس جمهوري اسلامي ايران،  فردا عازم خارطوم مي شود. خبرگزاري رسمي سودان با تأكيد بر هماهنگي ديدگاه هاي خارطوم و تهران در قبال مسائل جاري منطقه اي و بين المللي، اعلام كرد: اين ديدار با هدف تقويت روابط دوجانبه انجام مي گيرد.
مجمع تشخيص مصلحت نظام: محسن رضايي، دبير مجمع تشخيص مصلحت نظام گفت: كشور ما در شرايط حساسي قرار دارد و ايستادگي و مقاومت نظام اسلامي در برابر استكبار بدون عكس العمل نخواهد بود. استكبار هم تلاش مي كند مقاومت را بشكند اگر چه بيشتر مبارزه بين ايران و آمريكا بيرون از ايران است. امروز ايران منهاي عراق، لبنان، فلسطين و سوريه معنا و مفهوم ندارد زماني ايران در مرزها معنا مي داد ولي امروز، ايران منطقه است و هويت ايران با منطقه گره خورده است.
مجلس شوراي اسلامي: سخنگوي فراكسيون اقليت مجلس ژهفتم در واكنش به اظهارات احمدي ژنژاد به ايلنا گفت: فراكسيون اقليت طرح استيضاح متكي وزير امور خارجه را آماده كرده كه به محض آغاز حركت قطار قطعنامه ژهاي شوراي امنيت عليه كشور ناچاراً اين استيضاح را تقديم هيأت رئيسه مجلس مي ژكنيم.
جنبش دانشجويي: نهم اسفند ماه نشستي با موضوع آرمانخواهي و قوه قضائيه از سوي جامعه اسلامي دانشجويان برگزار مي شود. در اين نشست كه با حضور دبيركل و اعضاي شوراي مركزي جامعه اسلامي دانشجويان برگزار مي شود، درباره برخي فرآيندهاي اتخاذ شده از سوي قوه قضائيه صحبت خواهد شد.
رياست جمهوري: مشاور ارشد رئيس جمهور اظهار داشت: در بسياري از استان ها روساي سازمان مديريت و برنامه ريزي استان به عنوان معاون برنامه ريزي استاندار و معاون چهارم وي انتخاب شده و فعاليت مي كنند.
مجتبي ثمره هاشمي، معاون وزير كشور همچنين درباره امنيت مرز ها گفت: امنيت مرز ها و مسائل مربوط به آن، عموما در شوراي امنيت كشور مطرح مي شود؛ زيرا به واسطه اين كه در مرز هاي كشور هاي همجوار نا امني وجود دارد، برخي از اين ناامني ها به داخل كشور ما منتقل مي شود كه راهكار هاي مقابله با اين امر در شوراي امنيت كشور مطرح مي شود.
</TEXT>
</DOC>
<DOC>
<DOCID>HAM2-851208-078</DOCID>
<DOCNO>HAM2-851208-078</DOCNO>
<ORIGINALFILE>/1385/851208/world/_asib.htm</ORIGINALFILE>
<ISSUE>سه شنبه 8 اسفند 1385</ISSUE>
<DATE calender="Western">2007-02-27</DATE>
<DATE calender="Persian">1385/12/08</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
به مناسبت 8 اسفند، روز امور تربيتي
آشتي آزادي و انضباط
</TITLE>
<TEXT>


دكتر حسين اسكندري
مردم به راهي كه مي گوييم، نمي روند. زيرا براي رفتن به يك راه، علاوه بر دانايي، به مهارت رفتن و باور و تعهد افراد نيز نياز است. تربيت، با دروني كردن نظام معيني از ارزش ها، به آرايش باورها و تصورات مي پردازد و جهان هستي، زندگي و انسان را به شكل ويژه اي فهم پذير مي كند. كاركرد اساسي تربيت و وظيفه  عمده اي كه بر دوش آن است، آشتي دادن دو امر متضاد و متعارض است كه منطق آشتي ناپذيري دارند: آزادي و انضباط.
آزادي افراد برخاسته از يك ضرورت دروني و وجودي است و انضباط، ريشه در مناسبات بيروني دارد. تربيت، اين مصالحه و سازش دشوار را طي فرآيندي پيچيده و طولاني به انجام مي رساند تا با دروني كردن اخلاق، قواعد و هنجارها، به استقرار نوعي تعهد و الزام دروني كمك كند. اين اتفاق، اتفاقي است كه آدمي آن را به تجربه شخصي درمي يابد، احساسش مي كند و از وجود آن، به نوعي رضايت خاطر و لذت دروني دست پيدا مي كند. اين احساس به فرد كمك مي كند، آن تعهد و الزام را به بخشي از وجود خود تبديل سازد و در خود جذب كند.
آموزش صريح يا واضح
غالباً افراد، نوشته خوب را با توانايي پوشش دادن عناصر مفهومي و مصداقي در حوزه اي معين مرتبط مي  دانند و معتقدند كه اين توانايي شروطي دارد. از ميان آنها مي توان به تازگي و نو بودن، صميميت و وضوح و روشني مباحث و موضوعات آموزشي اشاره كرد. در هر حال، موضوع مهم در چهارچوب ها و راهبردهاي آموزشي اين است كه ما در معرفت شناسي و در ارتباط با مخاطب خود و در جريان آموزش، به دنبال آن هستيم كه دانش صريح را آموزش دهيم يا دانش ضمني را؟ اين مسئله تابع نظامي است كه آن را به عنوان غايت و هدف در يادگيري در نظر مي گيريم. وقتي نتيجه و عمل اهميت پيدا مي كند، ما از منظري عيني گرا به دنبال شفافيت و صراحت هستيم.
اين موضوع نشان دهنده عبور از يك منطقه دانش به منطقه اي ديگر است؛ از كانون به پيرامون و از پيرامون به مركز، از قاعده به استفاده، و از عملي بودن به فني بودن. رشد و تحول آدمي تابع فرآيندي است كه فرد طي حضور خود در آن، نه تنها قواعد زيستن را مي آموزد، بلكه مدام در دام چاله هاي ميان راه فرو مي لغزد و در بيراهه هاي پيراموني راه منحرف مي شود. دانايي از منطقه رسواساز خنگي و پرت و پلاگويي مي گذرد. اين ترس ها كه به طور ضمني در جريان آموزش مداخله مي كنند، در يادگيري به طور اساسي مشاركت دارند. توجه به اين بخش دانش و پرداختن و مجال دادن به آن، نقش مهمي در تحقق يادگيري دارد.
از طرف ديگر، برنامه هاي رسمي، قالبي براي انتقال مفاهيم و محتواي علمي و اخلاقي هستند، در حالي كه براي دروني شدن و الزام آور كردن مفاهيم اخلاقي و اخلاقيات، به قالبي متفاوت نيازمنديم كه به آن برنامه  درسي پنهان گفته مي شود. آموزش اخلاقي را به طور خاص، از طريق برنامه هاي پنهان كه شكلي غيررسمي دارند، مي توان پياده كرد. نظريه پردازان تربيتي تمركز برنامه هاي خود را بر دوره هايي قرار داده اند كه براي جامعه پذيري و تغيير اجتماعي اساسي هستند. پيشرفت فناورانه و تحولات اجتماعي، فرآيند آموزش را گسترش داده است. به طوري كه فرآيند آموزش، از كودكستان شروع شده و تا دانشگاه و بعد از آن در جامعه تداوم يافته است. فرآيند آموزش چنان در حال تغيير است كه قطب بندي هاي قديمي نظير آموزش نخبگان در برابر آموزش عمومي، آموزش خصوصي در برابر آموزش جمعي، آموزش علوم در برابر آموزش هنرهاي آزاد و آموزش در مدارس حرفه اي، جاي خود را به ساختارهاي بسيار پيچيده تر داده اند. ظهور ارتباطات رايانه اي، آموزش هاي از راه دور، دانشگاه ها و مدارس غيرانتفاعي، مدارس و دانشگاه هاي مجازي، بر برنامه هاي تربيت پنهان به منزله نظامي تئوريك و با ارزش تأكيد مي كند كه مي توان با كمك آن، كاركردهاي اجتماعي تربيت را بررسي كرد. ويژگي هاي زندگي كلاسي، از روابط اجتماعي مدرسه تفكيك ناپذير است. در زندگي كلاسي، ارزش ها، خلق و خوها و انتظارات فردي و اجتماعي خاصي وجود دارند كه با پاداش همراهند. يادگيري اين خط مشي هاي مورد انتظار، جزيي از برنامه پنهان است كه بر مهارت هاي خاصي تأكيد مي كند؛ يادگيري اين مهارت ها كه به آرامي منتظر بماني، از انجام بعضي امور خودداري كني، تلاش كني، بعضي كارها را به انجام برساني، مشغول باشي، با دانش آموزان همكاري كني، به همكلاسي ها وفادار باشي، مرتب و دقيق باشي و نظاير اين ها. اين ويژگي هاي زندگي آموزشگاهي و ضرورت تبعيت از انتظارات سازماني، به اهداف آموزشي ارتباطي ندارند، اما با تمام اين ها براي پيشرفت رضايت بخش در مدرسه ضروري هستند.
از سوي ديگر، ساختار زندگي خانوادگي به تنهايي نمي تواند كودكان را براي وارد شدن به دنياي بزرگ آماده كند. هنجارهاي فرهنگ آموزشگاهي، اثر ماندگاري بر افراد دارند و موجب مي شوند، دانش آموزان روابط اجتماعي موقتي برقرار كنند، هويت فردي خود را پنهان سازند و مقررات آموزش رسمي را بپذيرند. ساختار رسمي مدرسه قبل از ورود به كلاس، اين ايده ها را به دانش آموزان منتقل مي كند. دريبن معتقد بود كه نظام آموزش رسمي، نه تنها برنامه آشكار را آموزش مي دهد، بلكه ارزش هايي نظير داشتن استقلال و كسب موفقيت را كه براي ورود كودكان به جامعه بزرگسالان ضروري و مفيد هستند، به طور غيرمستقيم به آنان منتقل مي كند. خانواده نقش سنتي خود را در ايجاد قوانين كلي، غير شخصي و غير قابل تغيير به خوبي ايفا نمي كند. امروزه اصول اخلاقي كه در خانواده اجرا مي شود، بيش از هر چيزي مبتني بر هيجانات و احساسات است؛ به طوري كه ادراك انتزاعي از وظيفه و تكليف، نسبت به همدردي اهميت كمتري پيدا كرده است. در مقابل در مدارس به روابط اجتماعي و از جمله به تكاليف و وظايف اهميت بيشتري داده مي شود.در واقع، در مدرسه نظام جامعي از قوانين وجود دارد كه رفتار كودك را از قبل تعيين مي كند. او بايد به طور منظم در كلاس حاضر شود، بايد سر ساعت مشخصي مدرسه باشد و رفتار و ظاهر مناسبي داشته باشد، نبايد امور كلاس را به هم بزند، بايد درس هايش را ياد گرفته و تكاليفش را انجام داده باشد و بايد همه اينها را نيز به شكل قابل قبولي انجام داده باشد. تمام اين امور در كنار هم، مقررات مدرسه را مي سازند. و از طريق تمرين اين مقررات در مدرسه، ما مي توانيم روح انضباط را در كودك به وجود آوريم.
تربيت رسمي
تربيت به معناي رايج آن امري نوظهور و جديد است. در اين معنا تربيت با نام مدرسه و كلاس درس ملازمت دارد و عمدتاً با توجه به خاستگاه آن، امري اجتماعي و اجباري است. اين نوع تربيت با شكلي از فعاليت ها تعريف مي شود كه به گفته ايسنر از آن به عنوان تربيت اتوبوسي مي توان نام برد. همه افراد در مبدأ واحدي سوار و در مقصدي واحد پياده مي شوند، و بيش از آن كه به دنبال آنچه مي خواهند باشند، به آنچه لازم است آموزش ببينند، تن مي دهند.
شكل گيري دنياي جديد، تحولات و تغييرات پيچيده و گسترده اي را در پي داشته است. مفاهيم پايه شكل دهنده جهان مدرن، شامل عقلانيت، آزادي و برابري است. انسان نو در متن اين دنيا و بر پايه خردورزي خويش، به مثابه موجودي آزاد و برابر با ديگران، به تدبير مسايل فردي و جمعي خويش، اهتمام مي ورزد. در كانون اين اهتمام، تلاش گسترده اي قرار دارد كه به منظور حل يك تعارض اصولي و بنيادي حذف شده است؛ تعارضي كه بين دو اصل آزادي و انضباط وجود دارد. اگر آزادي، اصلي ريشه دار در وجود آدمي است، حيات جمعي بشر و استمرار و بقاي جامعه، مرهون رعايت انضباط است. از اين منظر، تربيت از چنان منزلت و اعتباري برخوردار بوده است كه به منزله سنگ بناي تحولات و تغييرات اجتماعي، اقتصادي، سياسي، فرهنگي و علمي در نظر گرفته شده است.جهان مدرن، مرهون شكل گيري انسان نو است و اين وظيفه مهم بر عهده تربيت گذاشته شده است. در همين راستا، تأسيس نهادهاي اجتماعي كه اين وظيفه را به دوش بكشند، ضرورتي اجتناب ناپذير بوده است. شكل گيري نهاد مدرسه و نهادهاي وابسته به آن، براساس اين احساس ضرورت، صورت بيروني پيدا كرده است. نهاد مدرسه به منزله يك ايستگاه مياني، وظيفه آماده سازي انسان نو را براي ورود به جامعه و ايفاي نقش مؤثر و كارآمد برعهده دارد. پيچيدگي تحولات اجتماعي، تغييرات اقتصادي و سياسي و پيشرفت هاي علمي و فرهنگي، در مفهوم و معنا، مأموريت ها و وظايف مدرسه و ترسيم چشم اندازهاي حال و آينده آن نقش مهمي داشته اند.



تربيت غيررسمي
تربيت سنتي به لحاظ ماهيت غيررسمي اش، غيرساختاري است. علاوه بر اين، تربيت سنتي ماهيت شناختاري ندارد. ماهيت غيرشناختاري تربيت غيررسمي و سنتي، زمينه برخورد آزاد غيرمتني و نامدون را فراهم مي آورد؛ آن هم فارغ از جريان آموزش رسمي و آثار و تأثيرات انكارناپذير آن، و در فضايي كه لحن گفتار از خود گفتار اهميت والاتري دارد و حاشيه هاي مفيد متن بر سياهه هاي متن، اولويت پيدا مي كنند.اين تربيت، بر خلاف تربيت رسمي گسترده است و در مكان و زمان معين و محدود خلاصه نمي شود. چنين تربيتي عمدتاً سنتي و مستلزم و متضمن شاگردي كردن، و به جاي ميخ، بر چكش متمركز است. دانش ضمني در آن مهم تر از معرفت كانوني است و آنچه گفته نمي شود، تأثير گذارتر از آن است كه به صراحت بيان مي شود از اين رو، اين نوع تربيت مي تواند تأثيرات نامحسوس و شگرف خود را بر جاي بگذارد.
تربيت سنتي برخلاف تربيت رسمي مدرن، در دو سطح ناشناختاري و فراشناختاري آثار شگرف خود را بر افراد تحميل مي كند. در سطح ناشناختاري، به استقرار نوعي رويكرد علمي در فرد مي انجامد. طرز رفتار و طرز تلقي افراد بيش از آن كه متأثر از آموزش مستقيم و رسمي شناختاري باشد، تابع حضور رو در رو و لحظه به لحظه در موقعيت ها و شرايط عيني بروز و تداوم اعمال آدمي است؛ شرايطي كه امكان بروز عملي را فراهم مي سازند و اثر بخش بودن و مفيد بودن عمل را در شرايط عيني نشان مي دهند. در اين موقعيت ها، احساس ها با اعمال گره مي خورند و طعم تلخ و شيرين تجارت، ذائقه  آدمي را هميشه تازه نگه مي دارد و خاطره هاي ماندگاري را در ذهن وي بر جاي مي گذارد.
تربيت سنتي برخلاف تربيت رسمي و مدرن، ماهيتي نهفته و پنهان دارد؛ هر چند آشكار شود. اين در حالي است كه تربيت مدرن ماهيت آشكاري دارد؛ حتي اگر بيان نشود و پنهان بماند. محور اصلي تلاش هاي مربيان در تربيت جديد، واضح كردن، ساده كردن و روشن تر كردن موضوع ها و راه و روش هاي متفاوت و مختلف است. از لوازم چنين رويكردي، خرد پذير كردن موضوع هاست. در نظر گرفتن تفكر منطقي و استفاده از مقوله هوش در تبيين و نشان دادن روابط مفاهيم و مسايل در اين چارچوب، ضرورتي اجتناب ناپذير دارد. مقوله هوش هيجاني نيز كه در پژوهش هاي اخير مورد توجه قرار گرفته است، در اين راستا تحليل مي شود. نشان دادن اهميت و نقش هيجان ها در راه اندازي و بهره وري هوش، تلاشي است در اين جهت كه ربط منطقي هيجان ها و تفكر و هوش را تبيين كند و نقش ابزاري هيجانات و عواطف را در تربيت عقلاني نشان دهد.
از اين رو، گفت وگو پيرامون تربيت پنهان، هيچ گاه آن را آشكار نخواهد ساخت و همچنان پنهان خواهد ماند و آثار شگرف خود را بر جاي خواهد گذاشت. حضور تربيت پنهان در زندگي، مثل طعم شيرين نوشيدني گوارايي است كه اگر در باره آن بحث شود، به چشم نمي آيد و در عين حال همگان از طعم شيرين آن لذت خواهند برد. تربيت سنتي اصولاً پنهان است و از اين منظر، اصولي ترين و بنيادي ترين تفاوت را از حيث ماهيت و عملكرد با تربيت رسمي و مدرن دارد.
</TEXT>
</DOC>
<DOC>
<DOCID>HAM2-851208-079</DOCID>
<DOCNO>HAM2-851208-079</DOCNO>
<ORIGINALFILE>/1385/851208/world/_asib.htm</ORIGINALFILE>
<ISSUE>سه شنبه 8 اسفند 1385</ISSUE>
<DATE calender="Western">2007-02-27</DATE>
<DATE calender="Persian">1385/12/08</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
نگاه امروز
هدف سخت
</TITLE>
<TEXT>
گروه اجتماعي- آموزش و پرورش با ثبت تشابه هاي ضروري زندگي جمعي، تجانس و همگني را تقويت مي كند و به آن تداوم مي بخشد. هدف اصلي آموزش و پرورش، اجتماعي كردن افراد است. مدارس در فرآيند آموزش به دانش آموزان مي آموزند، ارزش هاي خاصي مثل پيشرفت و برابري فرصت ها را حفظ كنند. مدارس ايدئولوژي هاي خاصي را به دانش آموزان انتقال مي دهند؛ ايدئولوژي هايي كه نابرابري درآمد و موقعيت طبقه اجتماعي را پيامدهاي منطقي اختلاف در موقعيت تحصيلي مي دانند. دانش آموزان در نتيجه پذيرش ايدئولوژي ها، انتظارات خاصي را در خود شكل مي دهند.
عقيده به دست آوردن و از دست دادن بر اين باور استوار است كه دانش آموزاني كه كارهايشان را به خوبي انجام مي دهند، بايد تشويق شوند. مدارس با جدا كردن و برگزيدن دانش آموزان از طريق فرآيند انتخاب كه در قالب پاداش كوشش دانش آموزان اجرا مي شود، نابرابري را امري طبيعي و قابل قبول جلوه مي دهند. چنين ساختار ايدئولوژيكي، تفاوت هاي بعدي را به پيامدهاي حرفه اي و طبقه  اجتماعي مرتبط مي كند و آنها را عادلانه جلوه مي دهد و براساس آن، مانع از رنجش بازندگان رقابت مي شود و مطابق چنين حسي، تعارض بروز نمي كند و با ايجاد ارزش  هاي اجتماعي، يكپارچگي فرهنگ جامعه حفظ مي شود.
يكي از مأموريت هاي آموزش و پرورش، احترام به انسان و اصيل شمردن آزادي اوست. لذا در اين راستا مي كوشد با فراهم كردن فرصت تجربه ورزي، به شكوفايي اين جنبه الهي انسان كمك كند. يكي ديگر از مأموريت هاي آموزش و پرورش، احترام به انسان و اصيل شمردن حس پرسش گري و خردورزي انسان است. لذا تلاش مي كند زمينه پرورش عقلانيت و خردورزي افراد را فراهم آورد.
آموزش و پرورش رسمي، لازم است زمينه ايجاد يكپارچگي اجتماعي و وفاق جمعي را فراهم سازد و به استقرار نظم و انضباط اجتماعي، شكل دادن به قواعد و هنجارهاي اجتماعي و ايجاد آگاهي نسبت به آنها و انتقال فرهنگ ديني، ملي و بومي از نسلي به نسل بعدي كمك كند.آموزش و پرورش به منظور آماده سازي و تربيت انسان مي كوشد، زمينه و امكان آشنايي با دانش و معارف بشري، ارتقاي سطح آگاهي ها و دستيابي به ديدگاه ها و بينش مناسب، نسبت به خود، جامعه هستي و مبدأ آفرينش را فراهم سازد. آموختن فوت و فن كار و افزايش كارآمدي و مهارت آموزي، به اين منظور كه افراد نقش مؤثري در زندگي اجتماعي بر عهده بگيرند، از ديگر مأموريت ها و مسئوليت هاي آموزش و پرورش رسمي است.
تربيت غيررسمي، جرياني سيال، مستمر و هميشگي است و به موقعيت خاص و شرايطي معين محدود نيست. يكي از ويژگي هاي تربيت نهفته، غيروابسته بودن آن به موقعيت هاي ويژه، شرايط معين و زمان بندي خاص است. انجام اين نوع تربيت، مسئوليت اجتماعي همه افراد و نهادهاي اجتماعي است و لذا نمي توان آن را به عنوان يك مأموريت به مدرسه واگذار كرد و نتايج خاص آن را از مدرسه انتظار داشت.
</TEXT>
</DOC>
<DOC>
<DOCID>HAM2-851208-080</DOCID>
<DOCNO>HAM2-851208-080</DOCNO>
<ORIGINALFILE>/1385/851208/world/_asib.htm</ORIGINALFILE>
<ISSUE>سه شنبه 8 اسفند 1385</ISSUE>
<DATE calender="Western">2007-02-27</DATE>
<DATE calender="Persian">1385/12/08</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
نگاه
ماهيت آموزش و پرورش
</TITLE>
<TEXT>
گروه اجتماعي- شاگردي بي وقفه تلاش مي كرد تا به فرزانگي دست يابد. استادش او را مي  گويد: چه مي كني؟ شاگرد پاسخ مي دهد: دمي نمي آسايم و با شتاب به سوي كمال مي روم. در آستانه فرزانگي ام و نبايد وقتم را تلف كنم.
استاد مي گويد: از كجا مي داني كه فرزانگي پيش روي توست و بايد همواره به دنبال آن در پيش رويت باشي. شايد فرزانگي پشت سر تو باشد و مي خواهد به تو نزديك شود، اما تو با شتاب از آن مي گريزي!
***
آموزش و پرورش يك كليت در هم تنيده و يكپارچه است و به مثابه يك هلوگرام عمل مي كند. هر چند حيثيت هاي متفاوتي دارد و از جنبه هاي گوناگون و متفاوتي مي توان به آن نگاه كرد و مسائل آن را زير نظر گرفت، ولي با همه اين احوال، نبايد از نظر دور داشت كه ما با پديده اي واحد روبه رو هستيم.
آموزش مسأله اي تربيتي است و هر گاه و به هر اندازه و از هر منظر و ديدگاهي به آن بپردازيم، همزمان درگير مسئله تربيتي و پرورشي نيز شده ايم. انتظار تغيير، در دل فرآيند آموزش نهفته است و هيچ كس نه ادعا مي كند و نه مي تواند چنين بينديشد كه وقتي در جريان آموزش و آموختن است، به دنبال تغيير در فهم و عمل يادگيرنده نيست. با وجود اين، نكته مهم اين است كه مي توان از حيث ها و با تأكيدهاي متفاوت و از چشم اندازهاي گوناگون به يك مسئله و موضوع نزديك شد. از اين منظر، موجه است كه به مسئله از حيثيت هاي متفاوت توجه كرد و به آن نام هاي گوناگوني داد. چنانچه قرآن كريم با تأكيدهاي متفاوت از تعليم كتاب و حكمت و تزكيه نفس سخن مي گويد. و يا نفس انساني را با اسامي متنوع نظير: قلب، دل، نفس و نظاير آن مخاطب قرار مي دهد. وقتي تأكيد ما بر محتواي تعليمات است، از آموزش سخن مي گوييم و هنگامي كه به فرآيند آن توجه مي كنيم، از شاگردي كردن سخن به ميان مي آوريم و گاه كه بر نتيجه تأكيد مي كنيم، از تربيت حرف مي زنيم.
از اين رو، درمي يابيم كه هر فعاليت پرورشي و تربيتي، مستلزم تن دادن به جريان دادن و ياددهي است. ما در دل كار تربيتي، به ياد گيرنده نحوه زندگي، روش حل مسئله، چگونگي تاب آوردن در مقابل مشكلات و روش رسيدن به موفقيت را آموزش مي دهيم. اگر اين طور نبود، هيچ گاه مربيان بزرگ و معلمان و والدين زبان به سخن نمي گشودند و پند و اندرز نمي دادند. زبان مهم ترين ابزار فهم و انتقال آگاهي و مفاهمه  انساني است.
به نظر مي رسد، ما بيش از تفكيك و گسست ميان پديده آموزش و پرورش، با ديدگاه هاي متفاوت و گاه متعارضي روبه رو هستيم كه كفه سنگيني را به سمتي مي برد كه با ديدگاه رقيب به چالش كشيده مي شود. گاه اين تعارض بيش از وجود اختلاف هاي نظري و فكري، به حوزه عمل تربيتي مربيان و مسئولان آموزشي برمي گردد. اين مسئله كه چگونه يك ايده و نظريه را در عمل پياده كنند، به موضوع چالشي تبديل مي شود كه معمولاً افراد، نهادهاي اجتماعي و ديني را درگير مي كند.
</TEXT>
</DOC>
<DOC>
<DOCID>HAM2-851208-081</DOCID>
<DOCNO>HAM2-851208-081</DOCNO>
<ORIGINALFILE>/1385/851208/world/_asib.htm</ORIGINALFILE>
<ISSUE>سه شنبه 8 اسفند 1385</ISSUE>
<DATE calender="Western">2007-02-27</DATE>
<DATE calender="Persian">1385/12/08</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
جدول اعداد(سودوكو)298
</TITLE>
<TEXT>


اعداد 1 تا 9 را در هر يك از سطرها و ستون ها و مربع هاي كوچك 3 در 3 طوري قرار دهيد كه فقط يك بار نوشته شود. پاسخ جدول را فردا در روزنامه ملاحظه خواهيد كرد.
</TEXT>
</DOC>
<DOC>
<DOCID>HAM2-851208-082</DOCID>
<DOCNO>HAM2-851208-082</DOCNO>
<ORIGINALFILE>/1385/851208/world/_econw.htm</ORIGINALFILE>
<ISSUE>سه شنبه 8 اسفند 1385</ISSUE>
<DATE calender="Western">2007-02-27</DATE>
<DATE calender="Persian">1385/12/08</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
گفت و گو با دكتر جمشيد پژويان، اقتصاددان و عضو هيأت علمي دانشگاه علامه طبا طبائي
فروش سهام شركت هاي دولتي
</TITLE>
<TEXT>


بسياري از كارشناسان و دست اندركاران امور اقتصادي با مطالعه بودجه 86 واكنش هاي مختلفي در رابطه با ميزان انطباق با سياست هاي اصل 44نشان دادند، بعضي با رد برخي ديدگاه ها بر اين عقيده اند كه بودجه از ظرفيت هاي لازم براي تحقق سياست هاي خصوصي سازي برخوردار است و نگراني هاي موجود در اين خصوص را باطل مي دانند، اما برخي ديگر اعتقاد دارند كه تنظيم بودجه 86 به گونه اي صورت گرفته كه به سياست هاي اصل 44 قانون اساسي وفادار نبوده و توجه كمتري به آن در بودجه شركت هاي دولتي با وجود كاهش بودجه اين بخش نشان داده است، با اين حال موافقان و مخالفان همگي بر وجود برنامه اجرايي جامع و مدون با توجه به شرايط اقتصاد كشور اعتقاد راسخ دارند تا هر بخش از نظام وظيفه خود را براي اجراي سياست هاي كلان اصل 44 انجام دهند و مسلماً انتظار اين برنامه ريزي منظم نيز از بودجه 86 مي رفت، اما با واكنش هاي زيادي در اين رابطه رو به رو شد. همانطور كه دكتر جمشيد پژويان، عضو هيأت علمي دانشگاه علامه طباطبايي از نبود برنامه مشخص براي واگذاري ها در بودجه انتقاد و عنوان كرد كه دولت در اجراي اصل 44 در بودجه با مشكل رو به رو خواهد شد. مشروح اين گفت و گو را با هم مي خوانيم:
مژگان شاه حسيني
*عملكرد 9ماه نخست امسال نشان مي دهد بخش اعظم درآمد مورد نظر قانون بودجه از طريق فروش سهام شركت هاي دولتي تحقق نيافته است. بر اين اساس دولت مي تواند رقم پيش بيني شده 7هزارميليارد تومان بابت فروش سهام شركت هاي دولتي را در بودجه سال آينده محقق سازد؟
- در بودجه 86 تنها اقدام مؤثري كه در رابطه با اصل 44 انجام شده لحاظ كردن رقم بسيار بزرگ 7 هزار ميليارد تومان به عنوان درآمد فروش سهام شركت هاي دولتي است در حالي كه دستيابي به اين رقم بسيار بزرگ نيازمند برنامه ريزي از سوي دولت و تعيين سمت و سوي فروش سهام است و اگر قرار باشد در قد و قواره اين رقم فروش سهام داشته باشيم و يا خصوصي سازي صورت گيرد دولت حتماً بايد هزينه هاي آن را مشخص كند، شايد دولت اين ادعا را داشته باشد كه در اجراي اصل 44 آنچه كه بيشتر در بودجه خود را نشان مي دهد ميزان درآمدش است و هزينه هاي اجرايي آن در دل بودجه سازمان ها وجود دارد، اما اگر اين ادعا درباره موارد عمومي يك بودجه درست باشد درباره اصل 44 كه يك تحول بزرگ اقتصادي است صحيح نيست و دولت بايد در مورد تحقق رقم يك مرتبه 7 هزار ميليارد تومان فروش سهام كه بيش از 7 برابر رقم قبلي اش است در بودجه توضيح مي داد كه با چه برنامه هايي مي خواهد و مي تواند اين ميزان پول را جمع آوري كند.
* پس اين احتمال وجود دارد كه دولت نتواند به طور كامل به كسب درآمد ناشي از فروش سهام دولتي نايل شود؟
- بله، من معتقدم كه دولت به درآمد 7 هزار ميليارد توماني دست نمي يابد و در سال آينده غير از مشكلات تحقق درآمدي با اين يك مشكل هم رو به رو بوده و اين امر افزايش كسري بودجه دولت را تشديد مي كند، زيرا برنامه ريزي نحوه فروش سهام دولتي در بودجه مبهم است و مشخص نشده كه اين افزايش درآمد فروش سهام كه بايد از طريق اجراي اصل 44 صورت گيرد چگونه بايد اجرا شود تا به اين درآمد برسند و در مورد اين مسئله كه دولت موظف به واگذاري شركت هاي دولتي دقيقاً بر طبق سياست هاي كلي بند ج است جاي هيچ شكي نيست، اما بايد برنامه نهايي دولت نيز منتشر مي شد.
*به نظر شما با واگذاري 40 درصد سهام به عنوان سهام عدالت كه عملاً سهم بخش خصوصي به 35 درصد كاهش يافته، انگيزه بخش خصوصي در سرمايه گذاري اين سهم 35 درصدي بنگاه ها تضعيف نمي شود آن هم زماني كه سهام با ارزش واقعي شان به فروش نرسند؟
- وقتي دولت قصد دارد چيزي را بفروشد چه اوراق مشاركت و چه سهام بنگاه ها را بايد از طريق مناقصه آنها را به فروش برساند كه آن طرفش هم خريدار وجود داشته باشد و دولت نمي تواند قيمت سهامش را اعلام كند و به مردم بگويد كه بياييد و بخريد، متقاضيان خريد سهام چنين نگراني دارند و من قطعاً اعتقاد دارم كه دولت با اين طريقي كه در پيش دارد موفق نخواهد شد كه سهام را با ارزش واقعي در بخش خصوصي به فروش برساند و بخش خصوصي هم به دليل نااطميناني به آن اندازه داوطلب نيست و اين مقدار هم متقاضي نخواهد داشت. مگر اين كه دولت در قيمت هاي نزديك قيمت واقعي آنها را بفروشد و متأسفانه مشكلي كه دولت دارد نحوه فروش سهام است و بالطبع نبود اطمينان هم در مورد شيوه اداره شركت هاي واگذار شده در اختيار بخش خصوصي وجود دارد، با توجه به اين كه دولت 20 درصد سهام را نگه مي دارد و 40 درصد را به گروه هاي فقيري منتقل مي كند كه نه خود آنان را مي شناسد و نه از آشنايي شان در مديريت سهام مطلع است بعيد است كه بخش خصوصي حاضر شود 35 درصد سهامي را بخرد كه مشخص نيست 65 درصد مالكيت آن در كنترل چه اشخاصي قرار دارد و مهم تر اين كه مديريت بنگاه نامعلوم است و اين مشكل بسيار جدي است و تحقق اين حجم درآمدي كه بابت واگذاري ها در بودجه قرار داده شده را دچار مشكل مي كند.
* تا چه حدي مي توان به كاهش فقر و فقرزدايي از طريق سهام عدالت اميدوار بود؟
- اگر اشخاص حقيقي يا مردم، متقاضي خريد سهام شركت هاي دولتي هستند بايد اين كار را از طريق انتقال و تبديل دارايي هايشان انجام دهند نه اين كه دولت در قالب سهام عدالت اقدام به انجام چنين كاري كند و به نظر من دستيابي به نتايج مطلوب با اين اقدام بعيد به نظر مي رسد و متأسفانه دولت ابزاري را به كار نبرده كه مردم از طريق پس انداز بيشتري اين كار را انجام دهند و شما مي بينيد كه حجم سپرده ها كاهش يافته و اوراق مشاركت دولت با شكست مواجه مي شود و اشخاص حقوقي متقاضي هم بايد از طريق سود توزيع نشده اين كار را انجام دهند و ابزاري براي تشويق آنان وجود ندارد مگر اين كه دولت قيمت سهام را آنقدر پايين آورد كه ريسك نامديريتي را از يك سمت بپوشاند و از طرف ديگر مشوق مردم باشد كه دارايي هاي خود را تبديل كنند و اشخاص حقوقي و شركت ها هم سود توزيع نشده شان را به اين كار تخصيص دهند، كاهش قيمت بايد بسيار زياد باشد و اين به معناي به باد دادن منابع و ثروت است در حالي كه با انجام برخي اصلاحات در نحوه انتقال سهام يا درصد سهمي كه قرار است سهام عدالت توزيع شود مي توان اين مشكل را پوشاند و هدف فقرزدايي و توزيع درآمد نباشد و الزاماً نبايد از طريق توزيع سهام صورت گيرد، اگر گروه هدف را مي شناسيم بايد توزيع درآمد را عادلانه كنيم.برنامه هاي خصوصي سازي با فقرزدايي يا توزيع درآمد جداست و راهكارهاي خود را مي طلبد.
* دولت به تازگي اقدام به فروش اوراق مشاركت كرده آيا اين كار مغاير با اهداف خصوصي سازي و كمرنگ شدن دولت در فعاليت هاي اقتصادي نيست؟
- دقيقاً، دولت وقتي اوراق مي فروشد رقيب فروش سهام مي شود و هنگامي كه دولت هم اوراق مشاركت و هم سهام شركت ها را عرضه مي كند احتمال شكست هر دو را بالا مي برد و يا اگر با افزايش نرخ سود اوراق و پايين آوردن قيمت واقعي، سهام به فروش برسد بانك ها درخصوص منابع دچار مشكل مي شوند و از آنجايي كه مردم براي خريد اوراق مشاركت و يا شركت هاي دولتي از طريق تبديل دارايي هايشان اقدام مي كنند اين اقدام به نفع آنان نخواهد بود.
* با توجه به اين كه بورس ما در شرايط فعلي ظرفيت كافي براي انتقال حجم زياد سهام را ندارد واگذاري 7 هزار ميليارد تومان سهام در بودجه 86 چگونه محقق خواهد شد؟
- بورس ما هنوز در اندازه اي نيست كه بتواند به راحتي اين جمع بزرگ سهام كه 60 و يا 70 درصد كل كشور است را انتقال دهد و دولت بايد بعضي از زمينه ها را فراهم كند تا بتواند استفاده بهينه اي از بورس داشته باشد، بورس بازار است و بايد در آن خريد و فروش صورت گيرد و اگر سيال بودن عرضه و تقاضا در كنارش باشد مديريت بورس آن قدر مشكل ايجاد نمي كند اما اگر مشكلاتي در جريان قيمت هاي اوليه يا عرضه و تقاضا باشد مي تواند شرايط بورس را برهم زند، واقعيت اين است كه انتظار نداشتيم دولت رقمي به اين اندازه بزرگ براي اصل 44 در نظر گيرد اما اگر سمت درآمد دولت اجراي اصل 44 و فروش شركت هاي دولتي به آن حجم است انتظار مي رفت كه توضيحاتي در مورد نحوه اجرا و برنامه واگذاري ها و نيز ظرفيت سازي بورس ارايه مي شد، اما بهترين راه اين است كه كل سهام به تدريج عرضه شود و اگر قرار است گروه هاي هدف براي فقرزدايي شناسايي و صاحب سهام شوند بايد از محل درآمد فروش آنها انتقال صورت گيرد و دولت تصور نكند مالكيت سهامي را كه به گروه هاي فقير مي دهد دست او باقي مي ماند، زيرا دولت اگر مالكيت خود را به آنها ندهد جذابيتي ندارد و اگر انتقال سهام تدريجي باشد اين امكان را به گروه هاي زير خط فقر مي دهد كه خود عرضه كننده سهام شوند و دولت با اين راه حجم سهام بورس را كم مي كند و لازم است كه بنگاه ها بر اساس اولويت همراه با طبقه بندي واگذار شوند، بازار سرمايه و بورس كشور در حال حاضر فعال نيست و براي فعال كردن بورس بايد علاوه بر فرهنگ سازي، زمينه هاي سودآوري بورس فراهم شود و از آنجايي كه هميشه سرمايه به سمت سود در حركت است با سودآور شدن بازار سرمايه و بورس مردم در بورس سرمايه گذاري و فعاليت خواهند كرد.
</TEXT>
</DOC>
<DOC>
<DOCID>HAM2-851208-083</DOCID>
<DOCNO>HAM2-851208-083</DOCNO>
<ORIGINALFILE>/1385/851208/world/_econw.htm</ORIGINALFILE>
<ISSUE>سه شنبه 8 اسفند 1385</ISSUE>
<DATE calender="Western">2007-02-27</DATE>
<DATE calender="Persian">1385/12/08</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
سايه روشن اقتصاد
7‎/5درصد از ارزش كل كالاهاي صادراتي ايران به عراق صادر شد
</TITLE>
<TEXT>
گروه اقتصادي - در ده ماهه سال جاري يك ميليون و 720 هزار و 695 تن كالا به ارزش 934 ميليون و 758 هزار دلار به عراق صادر شد كه اين ميزان 4/6 درصد از وزن و 5/7 درصد از ارزش كل صادرات كشورمان را دارا بود.
به گزارش روابط عمومي گمرك ايران، عراق با واردات اين ميزان كالا از كشورمان در رتبه سوم خريداران كالاهاي ايراني قرار گرفت.
اين گزارش مي افزايد: در اين مدت امارات متحده عربي با واردات يك ميليارد و 982 ميليون و 158 هزار دلار و چين با يك ميليارد و 405 ميليون و 44 هزار دلار واردات از ايران به ترتيب در رتبه اول و دوم خريداران كالاهاي ايراني قرار داشتند. در مدت ياد شده 8/15 درصد و 2/11 درصد از ارزش كل صادرات ايران به دو كشور فوق الذكر بوده است.
همچنين در اين مدت 725 ميليون و 839 هزار دلار كالا به ژاپن، 646 ميليون و 765 هزار دلار به هند، 586 ميليون و 491 هزار دلار به سنگاپور، 511 ميليون و 807 هزار دلار به ايتاليا، 320 ميليون و 576 هزار دلار به هلند، 300 ميليون و 506 هزار دلار به عربستان سعودي و 297 ميليون و 82 هزار دلار به افغانستان صادر شد.
اين گزارش مي افزايد: در ده ماهه امسال پس از امارات متحده عربي، چين و عراق در مجموع 5/34 درصد از ارزش و 3/47 درصد از وزن كل صادرات ايران را به خود اختصاص دادند. كشورهاي ژاپن با اختصاص 8/5 درصد، هند با 2/5، سنگاپور با 7/4، ايتاليا با 1/4،هلند با 6/2، عربستان سعودي و افغانستان با اختصاص 4/2 درصد از ارزش كل صادرات ايران در رتبه هاي بعدي قرار گرفتند.
در مجموع ده كشور ياد شده 6/68 درصد از وزن و 5/61 درصد از ارزش كل صادرات ايران را در ده ماهه امسال به خود اختصاص دادند.
براساس اين گزارش كشورهاي آلمان، پاكستان، تركيه، فدراسيون روسيه، آذربايجان، كويت و جمهوري كره از ديگر كشورهاي عمده خريدار كالاهاي ايراني در اين مدت بودند.
شايان ذكر است در ده ماهه سال جاري 27 ميليون تن كالا به ارزش 12 ميليارد و 945 ميليون و 400 هزار دلار به خارج از كشور صادر شده است كه اين ميزان نسبت به مدت مشابه سال قبل به لحاظ وزني 6/44 درصد و از حيث ارزش 5/42 درصد افزايش يافت.
</TEXT>
</DOC>
<DOC>
<DOCID>HAM2-851208-084</DOCID>
<DOCNO>HAM2-851208-084</DOCNO>
<ORIGINALFILE>/1385/851208/world/_ketabw.htm</ORIGINALFILE>
<ISSUE>سه شنبه 8 اسفند 1385</ISSUE>
<DATE calender="Western">2007-02-27</DATE>
<DATE calender="Persian">1385/12/08</DATE>
<CAT xml:lang="fa">علمی فرهنگی.علمی.کتاب</CAT>
<CAT xml:lang="en">Science and Culture.Science.Book</CAT>
<TITLE>
نگاهي به چند رخداد مهم عرصه نشر در سال 85
مناقشات بي سرانجام
</TITLE>
<TEXT>


 حوزه كتاب و نشر در سال 85 رخدادهاي فراواني را به خود ديده است، از برگزاري نمايشگاه بين المللي كتاب تهران تا حل شدن مناقشه دراز دامن درباره ماليات ناشران و كتابفروشان، تا مسئله خريد كتاب و يا بحث يارانه هاي نشر و البته مشكل مميزي كتاب كه همچنان محل مناقشه است و ديگر رخدادهايي كه برگزاري مراسم كتاب سال، جايزه هاي كتاب در بخش هاي مختلف و... از جمله آنهاست. محدوديت فضا سبب شده است تا بحث درباره ماليات و برخي ديگر از اتفاقات را به فرصتي ديگر وا بنهيم و به چند اتفاق
اصلي  تر حوزه نشر در سال 58 بپردازيم.
سيد ابوالحسن مختاباد
نمايشگاه بين المللي كتاب تهران را بايد آغاز رخدادهاي كتاب و نشر در ايران به شمار آورد. در اين نمايشگاه علاوه بر اين كه نخبگان و دانشگاهيان، با قيمتي بسيار مناسب(يك چهارم قيمت اصلي)، كتاب هاي مورد نياز خود را ابتياع مي كنند، در بخش داخلي نيز فضايي پرشور حاكم است و ناشران بسياري چشم اميد به اين نمايشگاه و فروش در آن بسته اند تا بتوانند نقدينگي خود را در بحراني كه در چند سال اخير همه گاه دامن گير نشر كشور بوده است، بهبود ببخشند.اما رخدادي كه بر اين تحولات سايه افكند، اظهار نظر رئيس جمهور
احمدي نژاد بود. وي در مراسم افتتاحيه با لحني نسبتاً طنز آميز ضمن انتقاد از فضاي نمايشگاه گفت كه سال بعد بايد نمايشگاه در مكان ديگري برگزار شود، وگرنه يا شما اينجاييد و يا من( نقل به مضمون). اين سخن البته واكنش هاي متفاوتي به دنبال داشت و پيگيري خبرنگاران از ديگر دست اندركاران شهر تهران، به خصوص شهردار تهران(دكتر قاليباف)، جامعه را به اين جمع بندي رساند كه حداقل در دو سال آينده نمي توانند فضايي بهتر از اين مكان براي نمايشگاه بين المللي كتاب تهران فراهم كنند. دكتر قاليباف در تازه ترين اظهار نظر كه خبرگزاري ميراث خبر از وي نقل كرده است به كساني كه پيشنهاد برگزاري نمايشگاه در استاديوم آزادي را دادند نيز خرده گرفت و گفت كه اين مكان مناسب برگزاري نمايشگاه كتاب نيست و اضافه كرد: شهرداري پروژه بزرگراه يادگار امام خميني(ره)به خيابان سئول و بزرگراه كردستان را تا فروردين ماه سال آينده آماده بهره برداري مي كند تا امكان برگزاري نمايشگاه در محل دائمي نمايشگاه تهران فراهم شود. وي البته پيش از اين گفته بود كه در شهر آفتاب مكان مناسبي را براي نمايشگاه كتاب تدارك ديده اند و پيش بيني كرده بود كه اين مكان در سه سال آينده آماده بهره برداري شود.به نظر مي رسد با توجه به شوخي دانستن اظهار نظر رئيس جمهور درباره مكان نمايشگاه از سوي شخص اول نمايشگاه كتاب تهران
(معاون فرهنگي وزير)و اينكه وي در اظهار نظري با خبرگزاري كتاب ايران گفته است كه هنوز مكان نمايشگاه بين المللي كتاب تهران براي دوره بعد مشخص نشده است، پيش بيني ها از برگزاري نمايشگاه د ر همين مكان فعلي حكايت مي كند.هرچند كه محسن پرويز روزشنبه هفته جاري مصلي را محل برگزاري نمايشگاه كتاب عنوان كرد.
تركيب و تحركات تازه
اتحاديه ناشران و كتابفروشان تهران
دور ديگري از انتخابات قديمي ترين تشكل ناشران و كتابفروشان ايران يكم خرداد امسال برگزار شد. اين انتخابات به رغم آنكه يك سال ديرتر از زمان مورد نظر برگزار شد، ولي به دليل حضور فعالانه اعضاي اين اتحاديه در همان مرحله اول به نصاب لازم رسيد و ناشران نمايندگان خود را براي چهار سال آتي شناختند.
عدم دخالت وزارت بازرگاني و نيز پايمردي برخي از دست اندركاران اين وزارتخانه بر حراست از آراي اعضاي صنف نشان داد كه كار صنفي اي كه در آن شائبه هاي سياسي نباشد، با برخورد و حمايت مثبت دولت هم روبه رو خواهد شد. وزارت بازرگاني همين رويه را در برگزاري انتخابات اتاق بازرگاني در پيش گرفت و سعي كرد امين راي دهندگان باشد و به عنوان ناظري بي طرف فضا را براي مشاركت افزون تر راي دهندگان و اعضا فراهم سازد.
اتحاديه ناشران هم بلافاصله بعد از انتخاب، پيگير برخي از مسائل حوزه نشر شد و چند طرح و بيانيه اي كه از اين هيأت منتشر شده، نشان داده كه آنها غير سياسي و صنفي بودن و تعامل و گفت وگو با تمامي نهادهاي دولتي و مدني و مردمي كه به نوعي در كار نشر سهم و نقشي دارند را در دستور كار خود قرار داده اند. ارائه طرح كاربري فرهنگي به شوراي شهر تهران و نيز مجلس شوراي اسلامي، نامه و برگزاري نشست هاي مختلف با دست اندركاران ارشاد و كميسيون هاي فرهنگي شوراي شهر تهران و مجلس از جمله اين فعاليت ها بوده است. اگر چه برخي از اعضاي منتقد اين نهاد در همين صنف، معتقد ند كه اتحاديه ناشران و كتابفروشان تهران در اين دوره، اندكي محافظه كار شده است.
خريد كتاب و ماجراهاي فراوان
از زماني كه خريد كتاب در اداره كتاب وزارت فرهنگ و ارشاد اسلامي راه افتاد، فهرستي از كتاب هاي خريداري شده به صورت هفتگي در نشريه كتاب هفته منتشر مي شد.
ويژگي مهم اين فهرست اين بود كه ناشران را از عناوين و تعداد و قيمت خريداري شده هر كتاب آگاه مي كرد. اما از دوره دولت جديد اگرچه خريد كتاب انجام مي شود و در مقايسه با دوره هاي گذشته، بودجه آن هم افزايش پيدا كرده است( در دو سال 84 و 58 نزديك به 11 ميليارد تومان)اما نحوه اطلاع رساني اين خريد همچنان غير شفاف است و كسي نمي داند كه اين كتاب ها از چه ناشران و با چه كيفيتي خريداري مي شود. اين نكته سبب شد كه از اواسط تابستان مناقشه اي بين ناشران و به خصوص اتحاديه ناشران و كتابفروشان تهران، با دست اندركاران اداره كتاب در بگيرد. مهمترين بخش اين مناقشه كه اين روزها كار را به نامه نگاري اتحاديه ناشران به كميسيون فرهنگي مجلس هم كشانده است،شفاف نبودن اطلاع رساني در اين بخش است.
پيش از اين( در مهرماه امسال)حميد زاده، مدير اداره كتاب وزارت فرهنگ و ارشاد اسلامي قول داده بود كه فهرست خريد كتاب را انتشار دهد، اما تا به امروز اين قول عملي نشده است. البته در ماه اخير برخي اظهار نظرات از سوي مدير اداره كتاب منتشر شد كه همان هم محل مناقشات تازه گرديد.
وي در اظهار نظري گفت كه كيفيت براي خريد كتاب مهم بوده است و سپس آماري از خريد كتاب ارائه داد كه نشان مي داد از نزديك به445 ناشر كتاب خريداري شده است.
اين آمار خود محل مناقشه تازه اي شد، چرا كه برابر اعلام رسمي وزارت ارشاد حدود 4000 ناشر از 8000 ناشري كه پروانه نشر دريافت كرده اند فعالند.
و اين پرسش ها روبروي دست اندركاران اداره كتاب قرار گرفت كه آيا از ميان 4000 ناشري كه فعاليت مي كنند فقط حدود 10 درصد آنان و يا 445 ناشر داراي كتاب مناسب و با كيفيت هستند؟ آيا ساير ناشران كتاب هاي خود را با مجوز وزارت ارشاد منتشر نكرده اند و كتاب هاي آنها مخاطب ندارد و شايسته نيست كه در كتابخانه هاي كشور قرار گيرد؟ اتحاديه ناشران و كتابفروشان تهران نيز در نامه اي به برخي سخنان اين مدير وزارت ارشاد پاسخ داد و از وي خواست موارد زير را رعايت كند:
انتشار متن آيين نامه خريد كتاب با آخرين اصلاحات، اعلام بودجه خريد كتاب در سال 85، ميزان مصرف شده، ميزان باقيمانده و بودجه تخصيص يافته براي سال 86، اعلام فهرست كتاب هاي خريداري شده از ابتداي سال 85 تاكنون، شامل نام كتاب، نويسنده، ناشر، نوبت چاپ وتعداد، اعلام فهرست كتابهاي مصوب هيأت خريد كتاب پس از هر جلسه و در نهايت اعلام نحوه رسيدگي به اعتراض اهل قلم و ناشراني كه با توجه به آيين نامه اعلام شده حقوق تضييع شده خود را پيگيري كنند.
اين پرسش ها البته پاسخي نداشت و همين امر سبب شد تا اين اتحاديه در نامه اي به كميسيون فرهنگي مجلس و رئيس آن( دكتر عماد افروغ)ماجرا را از زاويه ديگري پيگيري كند.
حذف يارانه كاغذ
از جمله اتفاقات مهمي كه در سال جاري رخ داد و نتايج آن را بايد در سال 86 به انتظار نشست، حذف يارانه كاغذ از بخش كتاب و البته مطبوعات بوده است. كل يارانه كاغذ در اين دو بخش 140 ميليارد تومان است كه حدود 60 ميليارد تومان آن به بخش كتاب اختصاص دارد. حذف يارانه كاغذ در اوايل سال 84 از سوي نزديك به 170 ناشر شناخته شده مطرح شد و بعدها هم با مباحث كارشناسانه اي كه درگرفت، مشخص شد كه عمده سود ناشي از يارانه كاغذ به جيب بخش واسطه گري سرازير مي شود و اين بخش هم خود، فضايي رانتي و ويژه خواري هاي خاص خود را ايجاد كرده است. در نتيجه دولت نيز در لايحه بودجه سال 86 و البته مطابق برنامه چهارم توسعه كه حذف يارانه ها از جمله سرفصل هاي آن است، يارانه كاغذ را حذف كرده است اما، با توجه به اظهار نظرات دست اندركاران امور كتاب، هنوز مشخص نيست كه براي اين بودجه نسبتاً زياد چه تدبيري انديشيده شده است. همين برزخ گونگي و بلاتكليفي سبب شده است تا ناشران در نامه اي به كميسيون فرهنگي مجلس، و پيش از آنكه اين بودجه به صحن علني برسد، نكاتي را با آنها درميان گذارند. در اينجا نيز اتحاديه ناشران و كتابفروشان تهران بود كه با نامه اي كارشناسانه خواستار شفاف سازي بودجه خريد كتاب و البته بودجه 140 ميليارد توماني ناشي از حذف يارانه كاغذ شد .
</TEXT>
</DOC>
<DOC>
<DOCID>HAM2-851208-085</DOCID>
<DOCNO>HAM2-851208-085</DOCNO>
<ORIGINALFILE>/1385/851208/world/_ketabw.htm</ORIGINALFILE>
<ISSUE>سه شنبه 8 اسفند 1385</ISSUE>
<DATE calender="Western">2007-02-27</DATE>
<DATE calender="Persian">1385/12/08</DATE>
<CAT xml:lang="fa">علمی فرهنگی.علمی.کتاب</CAT>
<CAT xml:lang="en">Science and Culture.Science.Book</CAT>
<TITLE>
كتاب هنر
</TITLE>
<TEXT>


چشم اندازي از ابهام و شفافيت
- مكتب نگارگري اصفهان
- دكتر يعقوب آژند
- سازمان انتشارات وزارت ارشاد، فرهنگستان هنر
1385-؛ 2000 نسخه
كتاب حاضر كه به مناسبت گردهمايي بين المللي مكتب اصفهان در سال جاري چاپ شده است؛ كوشش خود را مصروف بازشناساندن مكتبي هنري كرده كه نگارگران مسلمان اصفهاني تلاشي بايسته براي ايجاد و رونق شكوه آن داشته اند. مؤلف كه از مترجمان، محققان و مدرسان خوب هنر دانشگاه هاي كشور است در پيش نگاهي كه بر كتاب نگاشته مكتب اصفهان را با دوگانگي ذاتي ابهام و شفاعيت توصيف مي كند و سعي دارد به گفته خود چشم اندازي كلي از اين مكتب را در پهنه تاريخ هنر ايران پيش روي مخاطب بگذارد. كتاب در 381 صفحه و تحت دوپاره؛ با عناوين پاره اول، مكتب نگارگري اصفهان(995-1053 ق)و پاره دوم؛ اسلوب فرنگي سازي(1052-1135ق)تنظيم شده است.



انعكاسي از هنر و شعائراسلامي
- منسوجات اسلامي
- پاتريشيا بيكر
- ترجمه؛ دكتر مهناز شايسته فر
- مؤسسه مطالعات هنر اسلامي- 1385 2000،نسخه
شايد در نظر اول عنوان كتاب ربط معرفي آن را در ميان كتاب هاي حوزه هنر كمي دشوار كند، اما با تورق كتاب؛ حتماً شما هم با ما همداستان مي شويد. آن گونه كه مترجم محترم كتاب درباره منسوجات اسلامي توضيح مي دهد: منسوجات اسلامي دربرگيرنده منسوجات توليد شده در كشورها و مناطق اسلامي است كه به نوعي انعكاسي از هنر و شعائر اين دين است.كتاب كه به صورت نفيس در قطع رحلي با چاپ مرغوبي كه خاصه در چاپ تصاوير خود را مي نماياند، با كاغذ گلاسه سبك و در 206 صفحه تنظيم شده است.
تصاوير بسيار كتاب و تتبعاتي كه نويسنده كتاب از خود به يادگار گذاشته، كتاب حاضر را در حد يك كتاب مرجع در موضوع خود معرفي مي كند. فصول اول و دوم و سوم كتاب از فصول 9 گانه آن به منسوجات دوران صدر اسلام تحت عناوين فرعي منسوجات به عنوان خراج حكومتي و منسوجات دربار پرداخته چنان كه در فصل پاياني آن جهان معاصر نيز تحت توجه مؤلف بوده است. بهاي اين كتاب 9800 تومان است.
</TEXT>
</DOC>
<DOC>
<DOCID>HAM2-851208-086</DOCID>
<DOCNO>HAM2-851208-086</DOCNO>
<ORIGINALFILE>/1385/851208/world/_mycity.htm</ORIGINALFILE>
<ISSUE>سه شنبه 8 اسفند 1385</ISSUE>
<DATE calender="Western">2007-02-27</DATE>
<DATE calender="Persian">1385/12/08</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
گسل هاي زلزله خيز در نواحي مختلف كشور همچنان فعال هستند
زلزله در كمين
</TITLE>
<TEXT>


گروه شهري- موضوع زلزله را كه از ياد نبرده ايد؟! هرچند مدتي است درجه تب زلزله در كشور پايين آمده اما نمي توان از آن چشم پوشي كرد، دليل آن هم كاملاً مشخص است ايران در بسياري از مناطق از گسل هايي پوشيده شده،  كه يك لرزش كافي است تا فرو بريزد. جداي از اين موضوع ميزان مقاومت ساختمان ها در مقابل اين لزرش ها از اهميت ويژه اي برخوردار است، از آنجايي كه اگر قرار بود تعداد گسل ها را عامل مستقيم در ميزان تخريب ناشي از زلزله بدانيم ژاپن در صدر قرار مي گرفت، اما مقاوم سازي در اين كشور به موضوع زلزله غالب شده است.
در اين ميان ساختمان هاي ساده و بعضاً قديمي با ساختار خشت و گل روستايي در معرض خطر بيشتري قرار دارند، نگاهي به آمار و ارقام و ميزان تخريب و خسارات ناشي از زلزله هايي كه در روستاهاي كشور رخ داده، نشان مي دهد تقريباً تمام ساختمان هايي كه با مصالح سنتي مثل خشت خام، گل و... ساخته شده اند، در اين زلزله ها كه بعضاً شدت زيادي هم نداشته اند، به طور كامل تخريب و از كاربري خارج شده اند، بنابراين به كاربردن حتي اصطلاح مقاوم سازي در حد حرف و تئوري در مورد اين قبيل ساختمان ها معنا و مفهومي ندارد، چه رسد به اينكه بخواهيم عملاً آنها را مقاوم سازي كنيم.
بنابراين بهترين كار در مورد اينگونه ساختمان هاي روستايي كه تعداد آنها خوشبختانه با اقدامات و نوسازي هاي صورت گرفته با سرعت زيادي رو به كاهش است، ادامه همين روند انهدام(كوبيدن)و نوسازي آنها با مصالح بنايي مقاوم است، نه با مصالح سنتي و محلي.
اما متاسفانه مشكل اصلي و اساسي از همين نوسازي ها و احداث غيرمهندسي و غيرفني اين ساختمان هاي جديد و نوساز و عدم رعايت اصول و ضوابط اجرايي و آئين نامه هاي موجود در آنها شروع مي شود.
عدم رعايت ضوابط اجرايي در مورد ابعاد، اندازه و موقعيت و فاصله بين آنها با هم و با گوشه هاي ساختمان، استفاده از مصالح نامطلوب و با كيفيت پايين، شتابزدگي در اجرا و دقت را فداي سرعت كردن، عدم استفاده يا نبود پيوستگي كامل و كافي بين شناژهاي قائم و افقي و اتصال نامناسب بين آنها و ديوارها، نبود تناسب صحيح بين ابعاد و وزن تيرها و ستون ها، سنگيني بيش از حد ساختمان به دليل اجراي سقف ها و ديوارهاي ضخيم و بدون كاربري مقاومتي و باربري خاص، نبود دانش فني و اجرايي و عدم آگاهي بناها و آقايان به ظاهر استاد كار(يا شايد هم استاد خرابكاري!)بومي و محلي ساختمان هاي روستايي از بندهاي آيين نامه اي و اولويت داشتن تجارب اغلب غيرمهندسي اينگونه افراد به دانش روز ساخت و ساز مبتني بر ضوابط، عدم به كارگيري سيستم مقاوم در برابر بارهاي جانبي خصوصا زلزله، در بعضي موارد احداث مستقيم سازه روي زمين طبيعي يا پي هاي غيراستاندارد و غيراصولي و عدم اجراي پي هاي محكم و مطابق بر اصول صحيح ساختمان سازي و...را به جرأت مي توان به نبود نظارت كافي بر امر اجرا ربط داد.
از اين رو بجاست ضمن بررسي و رونديابي مشكلات فراروي مقاوم سازي روستايي، نسبت به رفع موانع و سد راه ها، خصوصا رفع مشكلات مالي و اختصاص بودجه و اعتبارات لازم از منابعي نظير صندوق ذخيره ارزي و اهداي وام هاي كم بهره يا بدون بهره به مالكان حقيقي يا حقوقي ساختمان هاي مسكوني، اداري، صنعتي و... براي كار مقاوم سازي بخصوص به روستاييان عزيز هموطن اقدام كرد و در نهايت آموزش دادن و آشنا كردن دست اندركاران امر ساخت وساز روستايي خصوصاً استادكاران و بناهاي محلي با قوانين و ضوابط كار اجرايي فني و مهندسي براي ساخت و ساز مقاوم و در عين حال سبك و نظارت كامل و دقيق بر فعاليت اينگونه افراد ناآگاه كه در صورت عدم آموزش علمي آنان، در واقع در حكم زلزله هاي انساني به ظاهر سازنده(!)براي ساختمان هاي روستايي هستند.
جا انداختن صحيح فرهنگ زلزله در بين مردم و آموزش دادن نحوه مقابله و برخورد با اين پديده به افراد، برگزاري مانورهاي زلزله در مناطق روستايي و آموزش كمك هاي اوليه و نحوه كمك به آسيب ديدگان و فعاليت هاي ديگر از اين دست، از جمله مهمترين كارهايي است كه بايد صورت گيرد كه متأسفانه تاكنون اگر در اين زمينه برنامه خاصي هم وجود داشته است كمتر ديده شده كه به مرحله اجرايي برسند.
فراموش نكنيد كه در زلزله هاي سال هاي اخير استان كرمان، عمده خسارات به خانه هاي روستايي اين استان وارد شد به طوري كه برخي از اين روستاها صد در صد تخريب شدند. اين نشان مي دهد كه طي ساليان گذشته بيشترين بي توجهي در مقاوم سازي بنا، شامل حال بافت روستايي كشور بوده است.
اما از سوي ديگر ميزان مقاومت ساختمان ها در زمان وقوع زلزله، مسئله اي است كه در مورد آن در بسياري از موارد بحث و گفت وگو شده است. شايد دانستن اين موضوع كه بيش از 80 درصد ساختمان هاي كشور در برابر زلزله مقاوم نيستند نشان دهنده لزوم توجه به اين موضوع باشد.
يك عضو هيأت علمي پژوهشگاه بين المللي زلزله شناسي و مهندسي زلزله با بيان اين موضوع مي گويد: ايران در كمربند جهاني زلزله قرار دارد و اكثر شهرهاي ما در كنار يك گسل زلزله هستند و وقوع زلزله در شهرهاي بزرگي مثل قزوين و تهران فاجعه به بار خواهد داشت.
محمد قاسم  وتر اكثر ساختمان هاي ساخته شده در ايران را سست دانسته و معتقد است: آنها در برابر زلزله مقاوم نيستند و اگر مي خواهيم كاري بكنيم بايد امروز انجام دهيم و با مديريت مناسب و هزينه ناچيز مي توانيم ايمني لازم را در ساختمان ها ايجاد كنيم. از نظر او قزوين دو گسل شمال قزوين و گسل بوئين زهرا را دارد و دو زلزله خطرناك رودبار و بوئين زهرا را پشت سر گذاشته است و اين زلزله ها زنگ خطري براي اين استان است، بنابراين بايد براي ساختمان هاي آنها فكر اساسي صورت گيرد.
رئيس هيأت مديره مهندسين مشاور مقاوم شهر نيز در خصوص دانش مهندسي زلزله در ايران مي گويد: دانش مهندسي زلزله در مهندسين ما جزء دانش هاي طراز اول است و اكثر مهندسين زلزله در آمريكا كه كارهاي تخصصي انجام مي دهند، ايراني هستند. دانش فكر و امكانات لازم در ايران موجود است و ارگان هاي متولي بايد اين امر را در كشور اجباري كنند و بايد ساختمان ها بازبيني شود.
از نظر او بايد اساس كار ما با آيين نامه ها باشد كه در حدود 90 درصد آنها ترجمه آيين نامه هاي كشورهاي ديگر است و عدم تطابق اين آيين نامه هاي ساخت و ساز، مشكلات زيادي را سبب مي شود كه بايد اين آيين نامه ها را ملموس كرد.
به اعتقاد اين دو كارشناس بايد با روش هاي ارزان مقاوم سازي صورت گيرد و مهندسين به سراغ سيستم هاي جديد مقابله با زلزله در سازه ها بروند كه ديواره برش فولادي علاوه بر ارزاني، شكل پذيري سازه را زياد مي كند. از سوي ديگر ايران به دليل سازه هاي بي كيفيت و كم دوام 8 درصد صدمات زلزله را در دنيا به خود اختصاص داده است. ايران در منطقه زلزله خيز دنيا قرار دارد و با توجه به اين كه يك درصد جمعيت جهان را در اختيار داريم بايد گفت كه متأسفانه 8 درصد صدمات زلزله مربوط به ايران است.
اين در حالي است كه برخي كشورهاي زلزله خيز با مقاوم سازي صدمات زلزله را به حداقل رسانده اند اما سازه هاي بتني كه بيش از 80 درصد آن را شن و ماسه تشكيل مي دهند بايد از استاندارد لازم برخوردار باشند و با توجه به اين كه سازه هاي بتني مقرون به صرفه تر از ساير مصالح ساختماني هستند بهتر است كه براي استانداردسازي آن نيز توجه كافي شود. از سوي ديگر برخي از كارشناسان معتقدند شايد ايراد اصلي در بتن استاندارد در طراحي نباشد بلكه ايراد آن در اجراست چرا كه بتن يك جسم مركب است و زماني كه بخواهند آن را در ساختمان به كار ببرند بايد در محل تهيه و استفاده شود بنابراين بايد بر توليد آن كه به صورت دستي تهيه مي شود نظارت بيشتري شود.
</TEXT>
</DOC>
<DOC>
<DOCID>HAM2-851208-087</DOCID>
<DOCNO>HAM2-851208-087</DOCNO>
<ORIGINALFILE>/1385/851208/world/_mycity.htm</ORIGINALFILE>
<ISSUE>سه شنبه 8 اسفند 1385</ISSUE>
<DATE calender="Western">2007-02-27</DATE>
<DATE calender="Persian">1385/12/08</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
زاويه ديد
فقر فرهنگ شهرنشيني
</TITLE>
<TEXT>
گروه شهري- سال هاست كه مسائل و مشكلات شهر و شهرنشيني از دغدغه هاي اساسي مديريت شهري، كارشناسان و طراحان شهري بوده و همچنان نيز از محورهاي اساسي طراحي شهري برطرف كردن اين معضلات است.
زيبايي شهرها، هماهنگي اجزاي تشكيل دهنده آن، كارآيي مناسب آنها، امكان استفاده مناسب شهروندان از عناصر شهري از بعد منظر، رفاه و كارآيي از مهمترين عوامل شهري است. راحتي و آسايش شهروندان در شهر تهران كه حاصل سال ها رشد و نمو در مسير ناموزون، بدون توجه به روابط منطقي بين اجزاي آن است، به دليل اينكه خطرات ايجاد شده در آن بيش از امنيت آن است، ميسر نمي شود.
البته در سال هاي اخير سعي شده تا اين تعادل بيشتر به سمت آسايش و امنيت سوق پيدا كند، كه نتايج پايدار و گسترده اي به دنبال نداشته است، از اين رو در اين كلاف تو در تو و سردرگم بايد سعي كرد از زاويه ديگري به مسئله نگاه كرد.
ما اكنون شهري داريم با مسائل و مشكلات بسيار كه چه بخواهيم و چه نخواهيم در آن بايد زندگي، كار، فعاليت و اوقات فراغت خود را بگذرانيم، در واقع ما وارث معضلاتي هستيم كه گريزي از آن نيست و بايد با تعامل و همكاري در بهبود و اصلاح معضلاتش تلاش كنيم و در واقع باري بيش از آنچه كه هست بر آ ن نيافزاييم، در تمام اين مسايل جاي خالي يك موضوع به خوبي احساس مي شود. واژه فرهنگ شهرنشيني احتمالاً بارها و بارها به گوشتان خورده است يكي از موضوعاتي كه توجه به آن به فراموشي سپرده شده است.
كمبود مسيرهاي پياده در بسياري از نقاط شهر، كم عرض بودن آنها، ناهمواري كلي معابر، چه سواره و چه پياده، عدم روشنايي، عدم وجود مسيرهاي نامناسب رفت و آمد معلولين و سالمندان و هزاران مسئله ديگر نگفته، كه به اين موضوع ارتباط مستقيم دارد، از جمله اين مسايل است، از سوي ديگر مي  دانيم كه ترميم و اصلاح كمبودها و نواقص اشاره شده، هزينه هايي به دنبال دارد كه بايد متحمل و پرداخت شود كه از آن نيز گريزي نيست. عبور از عرض خيابانها بايد تنها از تقاطع ها و محل خط كشي عابر پياده صورت گيرد و عبور از بزرگراه ها نيز به طور كلي غيرقانوني و مخاطره آميز است، لذا استفاده از زيرگذر و روگذر به طور اكيد و جدي لازم است. در كشور ما و به خصوص در كلان شهر تهران كم توجهي به قوانين و مقررات شهري از سوي شهروندان كاملاً عادي شده و عليرغم صرف هزينه هاي بسيار براي تبليغ در خصوص آموزش همگاني، از سوي نيروهاي انتظامي ، راهنمايي و رانندگي و رسانه هاي همگاني(نوشتاري و صدا و سيما)همچنان رعايت نمي شود!
يكي از راه حل هايي كه براي اين موضوع به ذهن مسئولان رسيد ايجاد موانع عبوري براي متخلفين شهر تهران، ساخت نرده هاي فلزي در جزيره مياني بزرگراه ها و كناره خيابان هاي داخلي و ورودي ميادين، ساخت جداول جداكننده مسير حركت و وسايل نقليه و... بود.يك بررسي كلي هزينه هاي اجرايي حفاظ كشي و جداسازي معابر را مشخص مي سازد. كه توجه به آن يك نتيجه كلي را پيش روي مسئولان قرار مي دهد، هزينه جداسازي معابر سواره در دو لاين جدول كاري با بتن پيش ساخته به فواصل 60 سانتي متر به ازاي هر متر طول معادل 115.000 ريال، هزينه حصار كشي فلزي جهت جداسازي معابر پياده و سواره به ازاي هر متر طول معادل 300.000 ريال و هزينه اجراي هر مترمربع آسفالت رويه به ضخامت حدود 7 سانتي متر معادل 45.000 ريال است، به عبارت ديگر، معادل سازي هزينه هاي لازم و هزينه هاي غيرضروري در سطح شهر به صورت زير نمايان مي شود:
- با حذف يك متر طول جدول كاري بتني در دو لاين(جهت جداسازي سواره)مي توان حدود 6 مترمربع روكش آسفالت انجام داد.
- با حذف يك متر طول نرده كشي(جداسازي معابر پياده و سواره)مي توان حدود 7 متر مربع روكش آسفالت انجام داد.
با مقايسه هزينه هاي صرف شده جهت جلوگيري از تخلف شهروندان(پياده و سواره)به اين اصل مي رسيم كه چنانچه فرهنگ شهرنشيني و شهروندي خود را(با تمام مشكلات شهري موجود)بالا برده و تقويت كنيم، قادر خواهيم بود تا اين مبالغ هنگفت را در جاي خود هزينه كنيم تا معضلات موجود به حداقل خود برسد و شاهد شهري زيبا و عاري از آهن كشي و بتن كاري هاي معابر باشيم.
</TEXT>
</DOC>
<DOC>
<DOCID>HAM2-851208-088</DOCID>
<DOCNO>HAM2-851208-088</DOCNO>
<ORIGINALFILE>/1385/851208/world/_siasatw.htm</ORIGINALFILE>
<ISSUE>سه شنبه 8 اسفند 1385</ISSUE>
<DATE calender="Western">2007-02-27</DATE>
<DATE calender="Persian">1385/12/08</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
گفت وگوي همشهري با محسن حكيم، مشاور سياسي رئيس مجلس اعلاي انقلاب اسلامي عراق
طرح هايي براي عراق
</TITLE>
<TEXT>


عكس:جواد گلزار
زهرا ابراهيمي
اشاره؛ قبلاً  هم با محسن حكيم مصاحبه اي انجام داده بوديم، اما اين بار به دنبال اعلام استراتژي جديد آمريكا در عراق و طرح امنيتي بغداد باز هم به سراغ او رفتيم. از آن رو كه تحولات داخلي عراق، بي هيچ ترديدي بر ايران اثرگذار است بويژه اگر منشأ اين تحولات كاخ سفيد باشد. اثبات اين گفته كار چندان مشكلي هم نيست زيرا بلافاصله پس از اعلام استراتژي جديد آمريكا در عراق، فشار عليه ايران افزايش يافت، حمله به دفتر نمايندگي ايران در اربيل عراق و دستگيري پنج ديپلمات ايراني، حمله به دبيردوم سفارت ايران در بغداد و ربودن او، طرح مطالبي در مورد حضور سپاه قدس(سپاه پاسداران انقلاب اسلامي)در عراق و اظهارات صريح بوش در اين زمينه، اعلام دستور رسمي رئيس جمهوري آمريكا به نيروهاي نظامي اين كشور در عراق براي برخورد و دستگيري ايرانيان مظنون و اين اواخر دستگيري عمار حكيم فرزند بزرگ عبدالعزيز حكيم و برادر بزرگتر محسن حكيم در حالي كه از ايران به عراق مي رفت، سير تحولاتي است كه اگر چه در عراق رخ مي دهند اما ايران را نيز تحت تأثير قرار مي دهند.
پيش از اين كه در خصوص علت توجه بيشتر آمريكا به موضوع ايران در تحولات جديد عراق پرسشي مطرح كنيم از حكيم خواستيم تا در خصوص اهداف و محتواي استراتژي جديد آمريكا و طرح امنيتي بغداد توضيح دهد. توضيحات وي طولاني شد و فرصتي براي طرح سؤال در مورد رابطه اين استراتژي با مسائل ايران نرسيد، تسلط و انسجام محسن حكيم در مسائلي كه برعراق مي گذرد شنونده را كنجكاو مي كند تا در سكوت آنها را بشنود. آن طور كه محسن حكيم مي گويد:بين طرح امنيتي بغداد و استراتژي جديد آمريكا در عراق تفاوت وجود دارد، طرح امنيتي بغداد كاملاً  عراقي است و ربطي به آمريكايي ها ندارد، اين طرح زماني از سوي دولت جديد عراق مطرح شد كه آنان از ناحيه روي آوري آمريكايي ها به سوي بعثي ها نگران شدند، بمب گذاريهاي متعدد در شهرهاي مختلف عراق بويژه در بغداد و نبود امنيت در اين كشور ظاهراً  آمريكا را به اين جمع بندي رساند كه برقراري دموكراسي در عراق فرع بر برقراري امنيت در اين كشور است، لذا نگاه خود را به سوي بعثي ها كه قدرت سازماندهي و نظامي آنها خواب راحت را از چشمان دولت جديد عراق، نيروهاي آمريكايي و مردم اين كشور ربوده بود برگرداندند و زمزمه دخالت دادن آنها در حكومت و سياست براي كاهش فشارهاي تروريستي و نظامي شان را مطرح كردند، اين زمزمه براي دولت جديد عراق و دموكراسي نوپاي اين كشور زنگ خطر بود، دولت جديد جهت حل اين مسئله طرح امنيتي بغداد را ريخت تا با جلوگيري از تكرار عمليات انفجاري و انتحاري در شهرهاي عراق بويژه بغداد، زمينه هاي نياز به صحنه آوردن بعثي ها را كاهش داده و از بين ببرند. به همين منظور نوري مالكي نخست  وزير دولت جديد، راهي امان پايتخت اردن مي شود تا در سفر يك روزه اي كه بوش به اين كشور دارد، با او در زمينه اجراي طرح، مشورت كرده و از كمك آنها اطمينان حاصل كند، اين سفر و ملاقات انجام مي شود و پس از موافقت آمريكا دولت عراق اجراي طرح امنيتي را آغاز مي كند. سيد محسن حكيم توضيحات كاملي در اين مورد مي دهد:
طرح امنيتي بغداد
اين طرح كاملاً  عراقي است و فرماندهي آن نيز با عراقي هاست، ابزار اجرايي آن پليس و ارتش عراق هستند و نيروهاي آمريكايي و خارجي نقش پشتيباني كننده را دارند چرا كه هنوز نيروهاي مسلح عراق از امكانات زرهي مناسب و هوايي برخوردار نيستند و لذا براي ضربه زدن به مراكز تروريستي- در صورتي كه نياز به پوشش هوايي و يا استفاده از امكانات زرهي باشد- از آمريكايي ها استفاده مي شود.محتواي طرح به اين شكل است كه 85 هزار نيرو، منطقه بغداد و اطراف آن را به شعاع 50 كيلومتر به طور كامل بازرسي مي كنند و واحدهاي ارتش و پليس در اين مناطق مستقر شده و 28 دروازه جنوبي بغداد هم مورد بازرسي دقيق قرار مي گيرد. طبق اين طرح بغداد به 9 قسمت تقسيم شده و در هر قسمت يك گردان ارتش و پليس و مجموعه اي از خارجي ها براي حمايت هاي ويژه زرهي و هوايي مستقرند، بعد از پاكسازي و بازرسي، كه ساختمان به ساختمان انجام مي شود و فرقي هم نمي كند كه منزل باشد يا فروشگاه يا سنديكا و يا هر چيز ديگري، نيروهاي امنيتي مستقر مي شوند.در بغداد ايست هاي بازرسي قوي وجود دارد كه گروههاي ضربت آن با اطلاعات اوليه وارد عمل شده و اقدام مي كنند. قرار است طبق اين طرح تمامي افرادي كه از خانه هاي خود بيرون رانده و يا كوچ داده شده اند برگردند و در خانه خود اقامت كنند، اين موضوع به دور از هر پارامتر ديني، مذهبي و قومي است. هر كس در خانه غصبي و يا بدون اجازه صاحبخانه باشد بازداشت مي شود. سعي داريم همه ساكنان قديم را به سرجايشان برگردانيم، نتايج اوليه اجراي طرح بسيار مثبت بود. طي سه روز اول چند ماشين بمب گذاري شده، انبار سلاح، مراكز و لانه هاي تروريستي كشف شده اند. ضربات سختي به آنها وارد شده است، اين تازه نتايج روزهاي اول است. قرار است اجراي طرح چند ماه طول بكشد، بعد از پاكسازي، كارهاي خدماتي مانند ارائه آب، برق و پاكيزه سازي مناطق شهري انجام مي شود، كميته تبليغاتي هم تدارك ديده شده كه با مردم صحبت و آنها را نسبت به اجراي طرح توجيه كند.دولت، اقدام به اعزام افرادي براي توضيح طرح به ساير كشورهاي همسايه كرده است. يك كميته سياسي هم تشكيل شده تا احزاب و گروههاي سياسي را توجيه كند. طرح بزرگي است. كل دولت براي امنيت بغداد كه امنيت كل عراق است بسيج شده اند.
*تروريست هايي كه دستگير كرده ايد وابسته به كجا هستند؟
يا القاعده و تكفيري ها و يا صدامي و بعثي ها هستند، اينها دو تا از مهمترين گروه هاي تروريستي عراق هستند كه هنوز هم به كارشان ادامه مي دهند و عليرغم ضربات مهلكي كه به آنها وارد شده اما هنوز فعاليت مي كنند مخصوصاً  بعثي ها كه 35 سال حكومت كردند و كاملاً  به محيط و روش هاي بسيار منفي مانند بمب گذاري در ميان مردم بي گناه، آشنايي دارند، دو سال است كه هيچ يك از نخبگان دولتي نه در سطح بالا و نه ميانه و نه حتي سطح مديران كل و معاونان وزير هدف ترورها قرار نگرفته اند، اين نشان مي دهد كه تروريست ها روبه ضعف هستند كه مردم عادي را مورد حمله قرار مي دهند، مثل بازار صدريه،  سوق الشارجه كه از معروف ترين بازارهاي بغداد است و يا بمب گذاري در ميدانهايي كه كارگران براي پيدا كردن كار تجمع مي كنند و...
* استراتژي جديد آمريكا در عراق چيست و چه تفاوتي با طرح امنيتي بغداد دارد؟
- استراتژي آمريكا در عراق، براي منافع ملي اين كشور است و طرحي است كه براي ملت آمريكا حرف مي زند، آمريكا دهها هزار نيرو در عراق دارد، بودجه زيادي خرج كرده و لذا منافع و امنيت ملي آمريكا با عراق گره خورده است، در انتخابات كنگره آمريكا، موضوع عراق شعار اصلي بود كه باعث پيروزي دموكرات ها شد. اين پيروزي نشان دهنده آن بود كه ملت آمريكا سياست كنوني آمريكا در عراق را قبول ندارد، محور تبليغات انتخاباتي كنگره مسائلي مانند رفاه و بهداشت و فرهنگ و اقتصاد آمريكا نبود بلكه بحث عراق بوده است، لذا جمهوريخواهان ناچار شدند رويكرد جديدي در عراق داشته باشند. سفر عبدالعزيز حكيم رئيس مجلس اعلاي انقلاب اسلامي عراق به آمريكا و گفت وگو با بوش هم در همين رابطه بود. زماني كه آمريكا مي خواست با اين استراتژي، رابطه جديدش را با عراق تعريف كند، براي ما مهم بود كه ديدگاههاي مردم نيز مطرح و مد نظر قرار گيرد تا بعداً  ناهمگوني به وجود نيايد، سفر حكيم به آمريكا از اين نظر موفقيت آميز بود زيرا ديدگاههاي عراقي نيز وارد استراتژي جديد شدند. در تحليل اوليه اين راهبرد گفته شده كه بعد از سقوط صدام، القاعده و بعثي ها دست به جنايات فجيع عليه ملت عراق بويژه شيعيان زدند، تا موضوع سامرا پيش آمد، بازتاب و واكنش وسيع آن حادثه،  باعث شد بعضي گروههاي شيعه براي دفاع از حريم تشيع و خودشان دست به سلاح ببرند و شاهد بروز خشونت هاي مذهبي در عراق شديم. ترور شهيد حكيم، عقيله هاشمي و عزيز امين سليم كه همه شيعه بودند، انفجار كربلا در روز عاشورا، انفجار در كاظمين، پل ائمه نجف، يوسفيه، لطيفيه، سر بريدن شيعيان و جنايات وحشتناكي كه رخ داد زمينه ساز اين حركت شد. مراجع مذهبي و گروههاي سياسي سعي كردند شيعيان را آرام كنند، تا در قضيه سامرا كه كار از دست همه خارج شد.
كشورهاي منطقه مشكل را از ميليشيا كه شيعيان هستند مي دانند در حالي كه ما آن را قبول نداريم، آنها عليه القاعده و بعثي ها چيزي نمي گويند در حالي كه اين دو گروه علت بروز اين حوادث بوده اند، لذا از ديد ما و استراتژي آمريكا، عمل  كننده و كنشگر نيروهاي تروريستي القاعده و بعثي ها هستند و ميليشيا تنها واكنش نشان مي دهد. بنابراين هر چه قدر كنش كم شود واكنش هم كم مي شود.
براي پايداري امنيت در عراق بايد عمليات تروريستي را از بين ببريم. ما توانستيم اين تحليل را در استراتژي آمريكا بگنجانيم. طرح امنيتي بغداد در همين راستا ست و ما در حال حاضر فرآيند دولت سالاري را در پيش داريم، هر كس خارج از قانون عمل كند، مجازات مي شود. دولت و پارلمان فعلي عراق منتخب مردم است. بنابراين حرفي براي كارهاي خارج از قانون نيست همه بايد به دولت و قوانين آن ملتزم شوند.
دومين موضوعي را كه رهبران عراق در استراتژي جديد آمريكا گنجاندند بحث صلاحيت تأمين امنيت توسط عراق است.
در قطعنامه 1546 سازمان ملل، آمريكايي ها خودشان فرماندهي امنيتي را در دست داشتند و اين مشكل بزرگي براي ما بود. زيرا مقوله امنيت با فرهنگ، تمدن، تاريخ، دين، مذهب، آداب و رسوم اجتماعي و حتي ژئوپلتيك و ژئواستراتژيك و عوامل زيادي كه در شكل دهي زندگي در يك كشور نقش دارند مرتبط است. اگر مردم عراق امنيت داشته باشند به درد آمريكا هم مي خورد، در حالي كه آمريكايي ها نمي توانستند فرهنگ ما را درك كنند. آنها با تفكرات خاص خودشان مي خواستند ايجاد امنيت كنند.
پيش از حمله آمريكا به عراق، در تركيه جلسه اي با خليل زاد به عنوان نماينده ويژه رئيس جمهور آمريكا در امور عراق داشتيم، من هم در اين جلسه حضور داشتم، خليل زاد نقشه حمله آمريكا به عراق و برنامه هايي كه بعد از حمله دارد را به ما منتقل كرد ما هم به او گفتيم كه شما با اين نقشه اي كه براي عراق داريد در عراق شكست مي خوريد و مردم ما هم متضرر مي شوند.
از نظر ما ارتش آمريكا نمي توانست امنيت عراق را در دست بگيرد. زيرا فرق است بين وظايف و الزامات نيروي نظامي با نيروي انتظامي. نيروي انتظامي كارش با مردم است و آموزش آن با ارتش تفاوت دارد.
مورد سوم درخواست عراقي ها براي گنجاندن در استراتژي جديد آمريكا، تسليح و تجهيز و آموزش نيروهاي مسلح عراق بود كه ساختارهاي امنيتي عراق شكل بگيرد، الآن يكي از ضعف هاي عراق اين است كه هر چهار پليس يك كلاشينكف دارند آن هم مقابل تروريست هايي كه بهترين سلاح را از نظر كمي و كيفي دارند. ارتش عراق در حال حاضر از داشتن سلاح هاي سنگين ممنوع شده است در حالي كه تروريست ها همه چيز دارند. ترس آمريكايي ها اين بود كه اين سلاح ها به دست ميليشياي شيعه بيفتد. با مذاكراتي كه شد، الآن قرار است 40 گردان ارتش عراق كاملاً مسلح شوند، چهار هليكوپتر و سه هواپيماي سي-130 در اختيار نيروي هوايي قرار گيرد، در بودجه امسال عراق هم 5/5 ميليارد دلار براي تجهيز و مسلح سازي ارتش در نظر گرفته شده است.
از ديگر نقاط مثبت استراتژي جديد آمريكا، حمايت از دولت آقاي نوري مالكي به عنوان دولت مشروع عراق است در حالي كه بعضي كشورهاي منطقه تلاش دارند آن را سرنگون كنند. در حالي كه اين دولت نخستين دولت مردمي در تاريخ 1200 ساله عراق است.
كشورهاي منطقه موضع منفي نسبت به نظام سياسي جديد دارند حال يا از ترس شيعيان و يا ترس از دموكراسي در عراق كه باعث مي شود در كل منطقه شاهد بروز تهمت هاي مردم سالاري باشيم، لذا تلاش آنها در راستاي ناكام كردن نظام جديد است.
* از نقاط قوت استراتژي جديد گفتيد، از نقاط ضعفش هم بگوييد.
- مهمترين نقاط ضعف استراتژي آمريكا، برخورد غيرمنطقي با ايران و سوريه است. در حالي كه جمهوري اسلامي ايران بهترين يار ملت عراق بوده نه فقط نسبت به شيعيان بلكه كردها نيز از دهه 70 با ايران كار كرده و در كرج مستقر بودند، حتي رابطه كردها با ايران از نظر سياسي قديمي تر از رابطه شيعيان است كه در دهه 80 به ايران آمدند، تركمن ها و آشوري ها نيز رابطه خوبي با ايران دارند، حتي چهره هاي عرب سني هم با ايران كار كرده اند.
بعد از صدام مهمترين و تنها حامي منطقه اي ما جمهوري اسلامي ايران بوده است كه از نظام نوين عراق حمايت مي كرد. در حال حاضر 30 پروتكل بين دو كشور امضا شده و ايران وام يك ميليارد دلاري به عراق داده است، لذا با همه اين تلاش ها و حمايت ها رفتار فعلي دولت آمريكا با ايران براي ما قابل قبول نيست. ايران نسبت به كل امنيت عراق موضع مثبتي داشته و دلايل قطعي براي دولت عراق پيدا نشده كه ايران فعاليتش منفي بوده است. به نظر مي رسد آمريكا در پي تسويه حساب خود با ايران در عراق است كه براي ما قابل قبول نيست. عراق بايد مركز گفت وگو و صلح در منطقه باشد و نه تسويه حساب.
دومين نقطه ضعف اين استراتژي، حالت تحكم آميز آن است؛ مثلاً گفته شده اين آخرين فرصت براي دولت عراق است، صبر ملت آمريكا لبريز شده و دولت عراق بايد چنين و چنان كند در حالي كه زبان صحبت با يك دولت مستقل اين گونه نيست.
سومين نقطه ضعف، طرح برخي مسائل به طور مبهم و عام است. مثل بازنگري در ستاد بعث، قانون نفت، انتخابات محلي و... اين در حالي است كه ستاد عالي ريشه كني حزب بعث مقرر كرد كه كادرهاي اين حزب از چهار درجه بالاي حزبي از ادارات حذف و محاكمه شوند. شصت هزار نفر شامل اين موضوع شدند، الآن بحث است كه اعضاي حزب نبايد تصفيه شوند، آنها بايد بازنشسته شوند. اين افكار تازه قابل بحث و بررسي است، ذكر آن به صورت مجمل در يك طرح محل سؤال دارد، هر پروژه اي خارج از چارچوب قانون اساسي براي ما قابل قبول نيست.
</TEXT>
</DOC>
</HAMSHAHRI2>