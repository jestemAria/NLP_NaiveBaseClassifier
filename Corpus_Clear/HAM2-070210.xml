<?xml version="1.0" encoding="utf-8"?>
<!DOCTYPE HAMSHAHRI2 SYSTEM "hamshahri.dtd">
<HAMSHAHRI2>
<COPYRIGHT>
Hamshahri2 Corpus, Beta Release!
Copyright 2004-2008, Database Research Group (DBRG), Faculty of Engineering, University of Tehran
All the news content in the corpus is copyrighted by Hamshahri Newspaper (www.hamshahri.net)

Homepage:
http://ece.ut.ac.ir/dbrg/hamshahri/ham2

Contact:
darrudi@insf.org 

Please view the enclosed `Help.txt` file in the package for more information (tag description, etc).

IT IS A BETA RELEASE, PLEASE DON NOT REDISTRIBUTE IT!
</COPYRIGHT>
<DOC>
<DOCID>HAM2-851121-001</DOCID>
<DOCNO>HAM2-851121-001</DOCNO>
<ORIGINALFILE>/1385/851121/news/_adabh.htm</ORIGINALFILE>
<ISSUE>شنبه 21 بهمن 1385 - سال چهاردهم - شماره4203 - Feb 10, 2007</ISSUE>
<DATE calender="Western">2007-02-10</DATE>
<DATE calender="Persian">1385/11/21</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
برگزيدگان جشواره فيلم فجر،به روي صحنه مي روند
مراسم نهايي بخش بين الملل جشنواره فيلم فجر برگزار شدبني اعتماد بهترين كارگردان، زندگي ديگران بهترين فيلمنامزدهاي مسابقه سينماي ايران معرفي شدند
</TITLE>
<TEXT>



عكس:محمد توكلي
گروه ادب و هنر - درحالي كه فردا جشنواره فيلم فجر به كار خود خاتمه مي دهد مراسم اختتاميه بخش  مسابقه بين الملل اين جشنواره در تالار وحدت تهران برگزار شد. اين مراسم كه به اعطاي جوايز برگزيدگان بخش هاي جام جهان نما: مسابقه سينماي بين الملل، در جستجوي حقيقت: مسابقه سينماي معناگرا و جلوه گاه شرق: مسابقه سينماي آسيا اختصاص داشت، شامگاه روز پنجشنبه با حضور سينماگراني چون عزت الله انتظامي، عباس كيارستمي، عليرضا رئيسيان، مجيد مجيدي و... برگزار شد.
در بخشي از اين مراسم، محمدحسين صفار هرندي در سخناني با تشكر از ميهمانان جشنواره گفت: شايسته مي دانم از مسبب بزرگ ايجاد اين مراسم كه همانا انقلاب بزرگ اسلامي ايران به رهبري امام خميني است يادي داشته باشم. انقلابي كه براي تمام مردم دنيا حاوي پيام هاي خجسته اي بود و هر روز كه از عمرش مي گذرد پيام هاي جديد انساني ديگري به مردم دنيا ارائه مي كند.
عليرضا رضاداد، دبير جشنواره، هم خطاب به ميهمانان خارجي گفت: شما به سرزميني آمده ايد كه سينمايش قدمتي صد ساله و مردمي هنردوست دارد كه به خوبي قدر هنرمندان خود را مي دانند و اين بي شك حاصل تمدني چندين هزار ساله است. امسال 61 پرچم از كشورهاي مختلف جهان در طول برگزاري جشنواره افراشته شد.
مدير عامل فارابي در ادامه تاكيد كرد: سينماگران ايراني همواره در جستجوي راهكارهاي جديدي هستند و حاصل اين رويكردها در بخش هاي جام جهان نما، در جستجوي حقيقت و جلوه گاه شرق تجلي دارد. امسال جشنواره ميهمان ويژه اي به نام ماريو مونيچلي دارد كه حضور اين سينماگر بزرگ ايتاليايي فرصت مغتنمي است و به همين دليل بخشي از جشنواره به بزرگداشت وي اختصاص دارد.
در ادامه مراسم جوايز بخش معناگرا: در جستجوي حقيقت اهدا شد و سيمرغ بلورين بهترين فيلمنامه به زورگير از لهستان رسيد. سيمرغ بلورين بهترين كارگرداني به خالق فيلم دبيرستان شبانه روزي از كشور تايلند تعلق گرفت و بهرام توكلي از ايران سيمرغ بلورين بهترين فيلم را با پابرهنه در بهشت به تهيه كنندگي حبيب الله كاسه ساز از آن خود كرد.
در بخش ديگر مراسم تجليل از ماريو مونيچلي با حضور عزت الله انتظامي، عليرضا رضاداد و عباس كيارستمي انجام شد. مونيچلي در اين بخش گفت: از اين تقدير خوشحالم و احساس افتخار مي كنم كه اين تقدير همراه است با جشن پيروزي يك انقلاب بزرگ و از همه مهرباني هاي ملت ايران تشكر مي كنم.
هيئت داوران بخش بين المذاهب ضمن تقدير از فيلم هاي پابرهنه در بهشت و آفتاب بر همه يكسان
مي تابد عباس رافعي، سيمرغ بلورين را به فيلم سينه سرخ ساخته پرويز شيخ طادي اهداء كرد.
در بخش سينماي آسيا: جلوگاه شرق جوايز به اين شرح تقديم برگزيدگان شد: بهترين فيلمنامه براي فيلم پرستوي آبي از كشور كره، بهترين كارگرداني براي فيلم روزهاي آتش از كشور ژاپن و بهترين فيلم براي اتوبوس شب كيومرث پوراحمد.
پابرهنه در بهشت بهرام توكلي هم جايزه ويژه سال پيامبر اعظم(ص)را گرفت. پس از انجام مراسم آئيني به كارگرداني فرزانه كابلي، جوايز بخش بين الملل پايان بخش مراسم بود كه در قسمت اول ديپلم افتخار بهترين فيلم كوتاه به فيلم بي گناه از كشور فرانسه رسيد.
جايزه بهترين كارگرداني فيلم كوتاه به محدوده دايره شهرام مكري تعلق گرفت. ملكه رودخانه محصول مشترك نيوزيلند و بريتانيا جايزه بهترين دستاوردهاي هنري را برد، ديپلم افتخار بهترين بازي به باران كوثري براي خون بازي رسيد، سيمرغ بلورين بازيگري به اولريش موهه براي زندگي ديگران از آلمان تعلق گرفت و هيئت داوران جايزه ويژه خود را به فيلم آخرين روزها: سوفي شول اهدا كرد.
جايزه بهترين فيلمنامه به فيلم زندگي ديگران رسيد و رخشان بني اعتماد سيمرغ بلورين بهترين كارگرداني را براي خون بازي از آن خود كرد. جايزه بهترين فيلم هم به زندگي ديگران تعلق گرفت كه نماينده سينماي آلمان در اسكار بهترين فيلم خارجي زبان است. در پايان مراسم هم زندگي ديگران براي حاضران به نمايش درآمد.
معرفي بهترين نامزد هاي مسابقه سينماي ايران
اخراجي ها بهترين فيلم مردمي جشنواره 25 فجر است ولي فقط در 2 شاخه فرعي نامزد شده است، درست مثل سنتوري مهرجويي. در عوض روز سوم به كارگرداني محمدحسين لطيفي كه با تلاش زياد به جشنواره رسيد توانست در 12 رشته نامزد شود. اين در حالي است كه فيلم رئيس آخرين ساخته مسعود كيميايي از بخش مسابقه سينماي ايران خارج شده است.
جواد طوسي عضو هيأت داوران بخش مسابقه سينماي ايران علت اين امر را مشكلات فني فيلم دانست و گفت: فيلم خيلي دير به هيأت داوران رسيد و در نسخه اي كه براي هيأت داوران جشنواره به نمايش درآمد، صداي فيلم از كيفيت پاييني برخوردار بود و به اين دليل فيلم مورد داوري قرار نگرفت و از بخش سوداي سيمرغ بيرون آمد. به گفته طوسي خروج رئيس از بخش مسابقه با هماهنگي مسعود كيميايي كارگردان فيلم به انجام رسيده است.
به گزارش روابط عمومي جشنواره فيلم فجر اتوبوس شب، روز سوم و ميناي شهر خاموش براي بهترين فيلم نامزد شده اند. كيومرث پوراحمد(اتوبوس شب)بهرام توكلي(پابرهنه در بهشت)، امير شهاب رضويان(ميناي شهر خاموش)محمد مهدي  عسگرپور(اقليما)و محمد حسين لطيفي(روز سوم)هم نامزد بهترين كارگردان شده اند و فيلمنامه هاي خون بازي و روز سوم براي بهترين فيلمنامه معرفي گرديده اند.
نامزدهاي بهترين بازيگران زن به اين ترتيبند: رويا تيموريان براي گوشواره، باران كوثري براي 2 فيلم خون بازي و روز سوم و پريوش نظريه براي تك درخت ها. همچنين بهترين بازيگران مرد به اين ترتيب معرفي شده اند: پوريا پورسرخ(روز سوم)، سعيد پورصميمي(تك درخت ها)، بهرام رادان(سنتوري)، مسعود رايگان(خون بازي)و خسرو شكيبايي(اتوبوس شب).پس از روز سوم كه در 12 رشته نامزد شده، خون بازي با 8 مورد نامزدي، ميناي شهر خاموش و پابرهنه در بهشت با 7 مورد، اتوبوس شب با 4 مورد، تك درخت ها و قاعده بازي با 3 مورد، پاداش سكوت، اخراجي ها، سنتوري و بچه هاي ابدي هر كدام با 2 مورد و اقليما، گوشواره و مخمصه هر كدام با 1 مورد نامزدي در مقام هاي بعدي هستند.
برندگان مسابقه سينماي ايران فردا معرفي مي شوند.
</TEXT>
</DOC>
<DOC>
<DOCID>HAM2-851121-002</DOCID>
<DOCNO>HAM2-851121-002</DOCNO>
<ORIGINALFILE>/1385/851121/news/_adabh.htm</ORIGINALFILE>
<ISSUE>شنبه 21 بهمن 1385 - سال چهاردهم - شماره4203 - Feb 10, 2007</ISSUE>
<DATE calender="Western">2007-02-10</DATE>
<DATE calender="Persian">1385/11/21</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
اجراي بيش از 30 نقالي وقايع انقلاب در راهپيمايي 22 بهمن
</TITLE>
<TEXT>
گروه ادب و هنر- بيش از 30 نقالي وقايع انقلاب در روز راهپيمايي پرشكوه 22 بهمن از همايش نقالي انقلاب تا فجر اجرا مي شود.
ستاد خبري همايش نقالي انقلاب تا فجر اعلام كرد فردا 10 گروه نقالي،  بيش از 30 برنامه نقالي وقايع و رويدادهاي انقلاب را در طول راهپيمايي پرشكوه 22 بهمن اجرا خواهند كرد.
سيد محمدرضا عطايي فر، دبير اجرايي نخستين همايش نقالي انقلاب تا فجر با اعلام اين مطلب افزود: اين گروه هاي نقالي، همگي نقل هايي را با موضوعات مختلف در زمينه رخدادها و وقايع سال هاي 1342 تا 1357 مقارن با پيروزي شكوهمند انقلاب اسلامي اجرا خواهند كرد. وي با اشاره به متون نقل ها كه از منابع و ماخذ مستند استخراج شده است، خاطرنشان كرد: بهترين زمان اجراي اين نقالي ها در طول مسير راهپيمايي 22 بهمن خواهد بود و به همين منظور دبيرخانه همايش ترتيبي اتخاذ نموده است تا گروه هاي نقالي بيش از 30 اجرا براي عموم مردم و علاقمندان داشته باشند. همايش نقالي انقلاب تا فجر با همت سازمان ميراث فرهنگي، گردشگري و صنايع دستي در ايام مبارك دهه فجر برگزار شده و در روز 22 بهمن به كار خود پايان مي بخشد.
</TEXT>
</DOC>
<DOC>
<DOCID>HAM2-851121-003</DOCID>
<DOCNO>HAM2-851121-003</DOCNO>
<ORIGINALFILE>/1385/851121/news/_adabh.htm</ORIGINALFILE>
<ISSUE>شنبه 21 بهمن 1385 - سال چهاردهم - شماره4203 - Feb 10, 2007</ISSUE>
<DATE calender="Western">2007-02-10</DATE>
<DATE calender="Persian">1385/11/21</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
عكاسي انقلاب نيازمند بازنگري و ساماندهي است
</TITLE>
<TEXT>
گروه ادب و هنر- رئيس انجمن عكاسان انقلاب و دفاع مقدس گفت: عكس پتانسيل زيادي براي بازگوكردن زواياي انقلاب و جنگ دارد، اما هنوز به درستي مورد مطالعه و بازنگري قرار نگرفته است.سيد عباس مير هاشمي در گفت گو با ستاد خبري دومين همايش تجليل از فجرآفرينان عاشورايي، افزود: هر گونه از ژانرهاي عكاسي كه مورد نظر هر قشري از عكاسان كه باشد، بايد همراهي و همدلي بين موضوع و عكاس يا نگارنده اثر در آن موجود باشد و هر چه قدر اين موضوع لحاظ شود، اثر ماندگارتر خواهد شد.
ميرهاشمي با اشاره به عملكرد عكاسان در زمان انقلاب ادامه داد: به اين دليل هر قشري از عكاسان انقلاب و جنگ كه همراه تر بودند، توانستند ذات اتفاق را بيشتر به تصوير بكشند. براي ورود به حيطه هايي كه موقعيت هاي خطرناك را در خود دارد، شجاعت و شهامت در كنار تخصص و آشنا بودن به ظرايف فني و هنري عكاسي نياز است، چرا كه اين موضوع به ماندگار شدن اثر كمك چشمگيري مي كند.وي با انتقاد از شرايط فعلي اين هنر در ايران تاكيد كرد: عكاسي انرژي بالايي براي انتقال مفاهيم ايثار و شهادت دارد. ما آثار بسياري در اين زمينه داريم كه هنوز در معرض ديد عموم قرار نگرفته است.
</TEXT>
</DOC>
<DOC>
<DOCID>HAM2-851121-004</DOCID>
<DOCNO>HAM2-851121-004</DOCNO>
<ORIGINALFILE>/1385/851121/news/_adabh.htm</ORIGINALFILE>
<ISSUE>شنبه 21 بهمن 1385 - سال چهاردهم - شماره4203 - Feb 10, 2007</ISSUE>
<DATE calender="Western">2007-02-10</DATE>
<DATE calender="Persian">1385/11/21</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
با چهره هاي جشنواره
</TITLE>
<TEXT>


داريوش مهرجويي پس از اولين نمايش سنتوري به همراه تعدادي از بازيگران و عوامل اصلي در نشست خبري پس از نمايش فيلم حاضر شد و گفت: به دليل اينكه اين فيلم مربوط به موسيقي مي شود و نوازندگي هم در آن مطرح است و نمايش آن در ايام ماه محرم قرار مي گرفت، نمايش آن به عقب افتاد و قرار شد از هجدهم بهمن ماه به بعد كه كم كم روزهاي عزاداري تمام مي شود، فيلم به نمايش درآيد. مورد ديگر به خواننده ي جوان فيلم برمي گردد كه اولين كارش بود و ما نمي دانستيم بايد براي او مجوز بگيريم، بنابراين درصدد گرفتن مجوز براي او هستيم. مهرجويي درباره ميزان موارد حذفي فيلم گفت: در اين ورسيون كه الان مشاهده كرديد، بعضي از قسمت هاي موزيكال و خوانندگي فيلم فعلا حذف شده است. اما موقع اكران فيلم و بعد از ماه محرم قرار است، آن چند صحنه اضافه شود. يك مقدار اصلاحاتي به فيلم خورد. بعضي ها مصلحتي و بعضي ها سليقه اي، ولي آن چنان زياد نبود كه به فيلم لطمه بخورد و مقدار زيادي همان طور كه اشاره كردم به دليل ماه محرم است.



فريدون جيراني گفت: پارك وي را با هدف ساختن يك گونه تازه در سينما و اجراي قواعد يك ژانر در سينماي ايران كه پيش از اين زياد تجربه نشده است، مقابل دوربين بردم.
جيراني كه در نشست نقد و بررسي فيلم پارك وي در ششمين روز برپايي جشنواره فيلم فجر در سينما فلسطين سخن مي گفت، اين فيلم را يك فيلم در ژانر وحشت عنوان كرد و اظهار داشت: تنها كسي كه اين ژانر را در سينماي ايران تجربه كرده ساموئل خاچكيان است و دو فيلم خوابگاه دختران و اخيرا هم اقليما از اينگونه فيلم ها هستند و من هم با علاقه اي كه به اين فيلم ها دارم بعد از قرمز فيلم هاي ديگري ساختم و دوباره به اين راه برگشتم.



پوران درخشنده درباره ساخت بچه هاي ابدي گفت: بچه هاي ابدي ادامه حس و تفكري است كه به خاطرش وارد سينما شدم.
     درخشنده در نشست نقد و بررسي اين فيلم دلايل ساخت اين فيلم را برشمرد و گفت: در شرايط خستگي زياد و شرايط نابرابر وخامت دوراني كه در آن قرار گرفتم، ساخت اين فيلم باعث شد كه از گرفتگي حسي و روحي بيرون بيايم. رفتن به دوران كودكي،كودكان صاف و ساده و بي آلايش كه آبي آسمان را مي بينند علاج من بود.
</TEXT>
</DOC>
<DOC>
<DOCID>HAM2-851121-005</DOCID>
<DOCNO>HAM2-851121-005</DOCNO>
<ORIGINALFILE>/1385/851121/news/_adabh.htm</ORIGINALFILE>
<ISSUE>شنبه 21 بهمن 1385 - سال چهاردهم - شماره4203 - Feb 10, 2007</ISSUE>
<DATE calender="Western">2007-02-10</DATE>
<DATE calender="Persian">1385/11/21</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
اخبار كوتاه
</TITLE>
<TEXT>
نخستين كنگره شعر عرب:   نخستين كنگره بين المللي شعر عربي با گردهمايي بيش از يكصد شاعر و اديب عرب از سراسر جهان در قاهره پايتخت مصر برگزار مي شود. اين كنگره از شنبه 2 فوريه در قاهره آغاز مي شود. كساني كه در اين كنگره بين المللي شركت مي كنند، در 50 سال گذشته در زمينه سرودن و نقد شعر عربي فعاليت هاي چشمگيري داشته اند. از جمله اين شاعران مي توان به محمود درويش شاعر فلسطيني و سعدي يوسف شاعر عراقي اشاره كرد. گفتني است به مناسبت برگزاري اين كنگره جايزه اي به يك شاعر برگزيده اهدا مي شود كه بهاي آن 17500 دلار است.
نمايشگاه گروهي مجسمه- نمايشگاه گروهي مجسمه با همكاري انجمن مجسمه سازان ايران ماه آينده در خانه هنرمندان برگزار مي  شود. موضوع اين نمايشگاه آزاد است و بيش از صد نفر آثار خود را در معرض ديد علاقه مندان قرار مي  دهند. جالب آن كه به علت فضاي كم و ابعاد مجسمه  ها بايد بيشتر از 30 سانتي متر نباشد.
سلن ديون در اسكار- سلن ديون ترانه جديدش را در مراسم اهداي جوايز اسكار امسال مي خواند. اين ترانه مي دانستم دوستت دارم نام دارد و در مراسمي كه براي اداي احترام به انيو موريكونه در اسكار امسال برگزار مي شود، اجرا خواهد شد. موريكونه 25 فوريه امسال اسكار افتخاري اش را دريافت مي كند.
ثبت ركورد تازه در حراجي لندن- تابلويي از بنكسي به قيمت 102 هزار پوند در حراجي لندن به فروش رسيد. اين تابلو كه بمب گذاري انگلستان نام دارد و سه پيرمرد بازنشسته را در حال بازي بولينگ با بمب نشان مي دهد، با تكنيك رنگ اسپري و آكريليك روي بوم كار شده است. قيمت اين تابلو كه دوبرابر قيمت تخميني آن بود ركورد قيمت آثار اين هنرمند را شكست.
جايزه كاستا براي مهرباني گرگ ها- استف پني، نويسنده انگليسي، به خاطر اولين رمانش مهرباني گرگ ها جايزه كتاب سال كاستا را از آن خود كرد. ماجراي كتاب در كانادا مي گذرد در حالي كه اين نويسنده به خاطر ترس از فضاي باز تا به حال كانادا را نديده است. پني 37 ساله كه فيلمنامه نويس نيز هست، در ابتدا جايزه كتاب اول را دريافت كرده بود و اينك جايزه 25 هزار پوندي كتاب سال را دريافت كرده است.
افتتاح همايش بين المللي هنر انقلاب:همايش بين المللي هنر انقلاب همزمان با برپايي نمايشگاه هنر به روايت بيداري با حضور هنرمندان و كارشناسان هنري جهان از دوشنبه آينده به مدت پنج روز در سينما فلسطين برگزار مي شود.
</TEXT>
</DOC>
<DOC>
<DOCID>HAM2-851121-006</DOCID>
<DOCNO>HAM2-851121-006</DOCNO>
<ORIGINALFILE>/1385/851121/news/_akhar.htm</ORIGINALFILE>
<ISSUE>شنبه 21 بهمن 1385 - سال چهاردهم - شماره4203 - Feb 10, 2007</ISSUE>
<DATE calender="Western">2007-02-10</DATE>
<DATE calender="Persian">1385/11/21</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
عكس روز
</TITLE>
<TEXT>


عكس: رويترز / آكين توند آكين لي آي
جايزه نخست تك عكس خبري ورلد پرس فتو به اين عكس اختصاص يافت.
عكس كه انفجار خط لوله گاز در شهر لاگوس نيجريه را نشان مي دهد، در ماه دسامبر سال 2006 توسط يك عكاس نيجريه اي گرفته شد.
</TEXT>
</DOC>
<DOC>
<DOCID>HAM2-851121-007</DOCID>
<DOCNO>HAM2-851121-007</DOCNO>
<ORIGINALFILE>/1385/851121/news/_akhar.htm</ORIGINALFILE>
<ISSUE>شنبه 21 بهمن 1385 - سال چهاردهم - شماره4203 - Feb 10, 2007</ISSUE>
<DATE calender="Western">2007-02-10</DATE>
<DATE calender="Persian">1385/11/21</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
درشهرچه خبر
</TITLE>
<TEXT>
مشهد آماده ميزباني
از شهر مقدس مشهد خبر مي رسد با فعال شدن ستاد تسهيلات سفرها ي نوروزي، اين شهر آماده ميزباني از ميهمانان نوروزي شده  است. امسال اقلامي چون بروشور، نقشه و كتابچه راهنما در ميان مسافران براي راهنمايي آنان به مقاصد مورد نظرشان و معرفي جاذبه هاي شهر تو زيع مي شود. همچنين اقلام تبليغاتي راهنماي زوار در مشهد از طريق دفاتر اطلاع رساني مستقر در فرودگاه، راه آهن و پايانه مسافربري و نيز پايگاه هاي سطح شهر قابل تهيه است. اين ستاد با هدف نظارت بر واحدهاي اقامتي، پذيرايي و دفاتر خدمات مسافرتي و جهانگردي و خدمات رساني مطلوب به زوار در ورودي هاي استان فعال شده است.
تمامي معاونت ها و ادارات تابعه سازمان ميراث فرهنگي، صنايع دستي و گردشگري خراسان رضوي براي خدمت رساني بهتر به زوار بارگاه منور حضرت امام رضا(ع)در اين ستاد بسيج خواهند شد. بر اساس تصميم اين ستاد در شهرهاي نيشابور، سبزوار، قوچان و فردوس، ستادهاي مجزايي به منظور حل و فصل مشكلات مسافران عبوري تشكيل شده است.
محدوديت ترافيكي
پليس راه ناجا در اطلاعيه اي محدوديتهاي ترافيكي كشور را اعلام كرد. در اين اطلاعيه با توجه به حجم فزاينده سفر در چند روز اخير و افزايش ايمني و تسهيل در عبور و مرور محدوديت هاي ترافيكي روزهاي منتهي به 22 بهمن اعلام شد. بر اين اساس تردد موتورسيكلت تا يكشنبه 22بهمن ماه از محور كندوان(كرج ــ چالوس)، هراز، فيروزكوه، قزوين ــ رشت، ساوه ــ همدان، و محور تهران ــ سمنان ــ مشهد و بالعكس ممنوع است. تردد كاميون ها كماكان از محور كرج ــ چالوس و بالعكس ممنوع است. از ساعت 13تا 23 يكشنبه تردد تمامي وسايل نقليه از كرج به سمت چالوس ممنوع است و از ساعت 15:30 تا ساعت 22 روز يكشنبه تردد تمامي وسايل نقليه از مرزن آباد(دو راهي دزدبن)به سمت كرج يك طرفه مي شود.
كالا برگ برنج
امور اجرايي ستاد بسيج اقتصادي كشور براي 3 استان مركزي، ايلام و چهارمحال و بختياري كالابرگ برنج يارانه تعادلي اعلام كرد. به گزارش ستاد بسيج اقتصادي كشور، كالابرگ شماره 972شهري، 821 روستايي و 772 عشايري براي دريافت برنج يارانه تعادلي استان مركزي از نوع اروگوئه اي تعيين شده است.اين برنج براي هر نفر 3 كيلوگرم و با نرخ 5197 ريال عرضه مي شود. ستاد بسيج اقتصادي كشور همچنين كالابرگ شماره 941 شهري، 878 روستايي و 772 عشايري را براي دريافت برنج يارانه تعادلي استان چهارمحال و بختياري از نوع تايلندي اعلام كرد. اين كالابرگ به ميزان هر نفر 3 كيلوگرم و با قيمت 4470 ريال در نظر گرفته شده است. كالابرگ شماره 972 شهري، 870 روستايي و 772 عشايري نيز براي دريافت برنج يارانه تعادلي استان ايلام از نوع تايلندي اعلام شد. اين كالابرگ براي هر نفر 3 كيلوگرم و با قيمت 4470 ريال عرضه مي شود.
</TEXT>
</DOC>
<DOC>
<DOCID>HAM2-851121-008</DOCID>
<DOCNO>HAM2-851121-008</DOCNO>
<ORIGINALFILE>/1385/851121/news/_akhar.htm</ORIGINALFILE>
<ISSUE>شنبه 21 بهمن 1385 - سال چهاردهم - شماره4203 - Feb 10, 2007</ISSUE>
<DATE calender="Western">2007-02-10</DATE>
<DATE calender="Persian">1385/11/21</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
بازار
بازار داغ نسكافه
</TITLE>
<TEXT>


طي يك  سال گذشته اغلب نسكافه و كافي ميت ها هيچ افزايش قيمتي نداشتند و علاوه بر اين براي راهيابي به فنجان هاي ايراني، اشانتيون هاي تبليغاتي خود را در كوله پشتي هاي مارك دار به خيابان ها فرستادند.
نسكافه در آذر ماه سال 1383 به صورت رسمي به بازار ايران عرضه شد و با اينكه خيلي ها معتقدند چاي، نوشيدني سنتي ايرانيان است و هيچ نوع نوشيدني ديگري نمي تواند جاي آن را در ميان مصرف كنندگان داخلي بگيرد اما به سرعت در حال پيش روي به سبد مصرف خانوار ها است. آمار نشان مي دهد كه مصرف نوشيدني هايي مانند قهوه و نسكافه در حدود 10 تا 15 درصد بين مردم افزايش يافته است.
اين محصولات در 3 نوع فرانسوي، ترك و ايتاليايي فروخته مي شود كه 70 درصد مصرف متعلق به نوع فرانسوي است و قهوه هاي ايتاليايي و ترك در رده هاي بعدي قرار دارند. باتوجه به تغيير ذائقه ها و اشباع بازار نوشيدني ها از چاي قاچاق و خارجي و اين تازه واردهاي غربي بايد تمهيدي براي احياي صنعت چاي داخلي نيز انديشيده شود.
</TEXT>
</DOC>
<DOC>
<DOCID>HAM2-851121-009</DOCID>
<DOCNO>HAM2-851121-009</DOCNO>
<ORIGINALFILE>/1385/851121/news/_akhar.htm</ORIGINALFILE>
<ISSUE>شنبه 21 بهمن 1385 - سال چهاردهم - شماره4203 - Feb 10, 2007</ISSUE>
<DATE calender="Western">2007-02-10</DATE>
<DATE calender="Persian">1385/11/21</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
ساحت عشق
</TITLE>
<TEXT>
فرهنگسراي طبيعت به مناسبت فرارسيدن پيروزي انقلاب اسلامي اقدام به برگزاري ويژه برنامه اي تحت عنوان ساحت عشق كرده است. اين برنامه شامل خاطره گويي جانباز انقلابي، مراسم دف زني، هنرنمايي گروه نمايش حنانه، گروه  كر، مسابقه و برنامه هاي شاد و متنوع ديگر است. علاقه مندان جهت شركت در اين برنامه مي توانند امروز از ساعت 16 تا 18 به نشاني: فلكه دوم تهرانپارس- انتهاي خيابان جشنواره- فرهنگسراي طبيعت مراجعه كنند و يا با شماره تلفن 77354735 تماس بگيرند.
</TEXT>
</DOC>
<DOC>
<DOCID>HAM2-851121-010</DOCID>
<DOCNO>HAM2-851121-010</DOCNO>
<ORIGINALFILE>/1385/851121/news/_akhar.htm</ORIGINALFILE>
<ISSUE>شنبه 21 بهمن 1385 - سال چهاردهم - شماره4203 - Feb 10, 2007</ISSUE>
<DATE calender="Western">2007-02-10</DATE>
<DATE calender="Persian">1385/11/21</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
مسابقه دو و ميداني فجر پيروزي
</TITLE>
<TEXT>
خانه فرهنگ نصر به مناسبت دهه مبارك فجر مسابقه دو و ميداني برگزار مي كنند. اين مسابقه به منظور ايجاد روحيه شادي و نشاط و توسعه و ترويج غيرمستقيم ورزش در ميان عامه مردم در 3 گروه سني كودك و نوجوان، جوان و بزرگسال برپا مي شود. علاقه مندان براي ثبت نام در اين مسابقه مي توانند به بوستان گفت وگو واقع در كوي نصر، انتهاي خيابان شهيد حسيني(سي ام)مراجعه كنند. همچنين به رسم يادبود جوايزي به افراد برنده اهدا مي شود. اين مسابقه امروز از ساعت 15 تا 18 برگزار مي شود.
</TEXT>
</DOC>
<DOC>
<DOCID>HAM2-851121-011</DOCID>
<DOCNO>HAM2-851121-011</DOCNO>
<ORIGINALFILE>/1385/851121/news/_akhar.htm</ORIGINALFILE>
<ISSUE>شنبه 21 بهمن 1385 - سال چهاردهم - شماره4203 - Feb 10, 2007</ISSUE>
<DATE calender="Western">2007-02-10</DATE>
<DATE calender="Persian">1385/11/21</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
فرهنگسرا
</TITLE>
<TEXT>
آموزش سفالگري
واحد آموزش فرهنگسراي سالمند به منظور گسترش هنرهاي تجسمي، كلاسهاي آموزش سفالگري را ويژه خردسالان و كودكان برگزار مي نمايد. هنرجويان در اين دوره با ساخت انواع مدلهاي دلخواه و نحوه كار با دست و يا با چرخ آشنا مي شوند. علاقه مندان جهت كسب اطلاعات بيشتر مي توانند به نشاني: ميدان امام حسين- خيابان 17 شهريور- خيابان خشكبارچي- پارك خيام مراجعه كنند.
100 فيلم، 100 هنرمند
فرهنگسراي مدرسه همزمان با برگزاري راهپيمايي 22 بهمن مسابقه 100 فيلم، 100 هنرمند، را برگزار مي كند. اين مسابقه با هدف شناسايي دانش آموزان مستعد در زمينه فيلمسازي و هدايت و آموزش آنان اجرا مي شود. گفتني است دانش آموزان در مقاطع دبيرستان و پيش دانشگاهي مي توانند با دردست داشتن دوربين هاي خانگي(هندي كم)از مسير راهپيمايي 22 بهمن به دلخواه خود يك سوژه را انتخاب و با سناريو مشخص و داستاني، فيلمي كوتاه تهيه و در مسابقه شركت كنند. علاقه مندان جهت ثبت نام و كسب اطلاعات بيشتر مي توانند با شماره 88766030 تماس بگيرند.
</TEXT>
</DOC>
<DOC>
<DOCID>HAM2-851121-012</DOCID>
<DOCNO>HAM2-851121-012</DOCNO>
<ORIGINALFILE>/1385/851121/news/_akhar.htm</ORIGINALFILE>
<ISSUE>شنبه 21 بهمن 1385 - سال چهاردهم - شماره4203 - Feb 10, 2007</ISSUE>
<DATE calender="Western">2007-02-10</DATE>
<DATE calender="Persian">1385/11/21</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
مسابقه با جايزه‎/21
</TITLE>
<TEXT>
كدام شخصيت؟
جمله معروف اين انقلاب بي نام خميني ره درهيچ جاي جهان شناخته شده نيست را كدام شخصيت بيان كرده است؟
a)حضرت آيت الله خامنه ايc)مهندس ميرحسين موسوي
b)آيت الله هاشمي رفسنجانيd)آيت الله شهيددكتربهشتي
نحوه شركت در مسابقه
شركت كنندگان بايد يكي از گزينه هاي a ,b ,c ,d را حداكثر تا ساعت 18 امروز به شماره 3000251 و دارندگان تلفن هاي تاليا و ايرانسل به شماره 9165-202- 0912 اس ام اس كنند. به حساب 10 نفر از افرادي كه پاسخ صحيح داده باشند(5 نفر از تهران و 5 نفر از شهرستان ها)جايزه نقدي واريز مي شود. شماره تلفن همراه برندگان با حذف 3 رقم آن(و جايگزين علامت * به جاي رقم هاي حذف شده)دوشنبه در روزنامه چاپ مي شود و همكاران ما به منظور دريافت شماره حساب بانكي با آنها تماس مي گيرند.(علت قرار دادن * به جاي رقم ها، جلوگيري از مزاحمت هاي احتمالي است.)
شماره تلفن برندگان مسابقه 20



پاسخ صحيح مسابقه شماره، 20 گزينهc بود.
</TEXT>
</DOC>
<DOC>
<DOCID>HAM2-851121-013</DOCID>
<DOCNO>HAM2-851121-013</DOCNO>
<ORIGINALFILE>/1385/851121/news/_bourse.htm</ORIGINALFILE>
<ISSUE>شنبه 21 بهمن 1385 - سال چهاردهم - شماره4203 - Feb 10, 2007</ISSUE>
<DATE calender="Western">2007-02-10</DATE>
<DATE calender="Persian">1385/11/21</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
پارسيان، پرطرفدارترين سهام بورس
</TITLE>
<TEXT>


گروه بورس - بانك پارسيان به همراه 2 شركت خودرويي سايپا و ايران خودرو عنوان پرطرفدارترين سهام بورس تهران از ابتداي سال جاري تاكنون را از آن خود كردند.
آخرين اطلاعات دريافتي نشان مي دهد از ابتداي سال جاري تاكنون 45 هزار نفر اقدام به خريد سهام بانك پارسيان كرده اند به اين ترتيب اين بانك به لحاظ بيشترين تعداد خريدار در رتبه اول بورس ايستاد و عنوان پرطرفدارترين سهام بورس را از آن خود كرد.
پس از بانك پارسيان شركت سايپا با 33 هزار و 692 خريدار در رتبه دوم بورس جاي گرفت و پس از سايپا شركت ايران خودرو با 33 هزار و 507 خريدار عنوان سوم جدول بيشترين تعداد خريداران سهام را از آن خود كرد. از ديگر شركت هاي پرطرفدار از ابتداي سال جاري تاكنون مي توان به شركت هاي سرمايه گذاري توسعه معادن و فلزات، چادرملو، سرمايه گذاري صندوق بازنشستگي و تراكتورسازي ايران اشاره كرد. در اين مدت 30 هزار نفر اقدام به خريد شركت سرمايه گذاري توسعه معادن و فلزات كردند همچنين 19 هزار و 378 نفر نيز سهام شركت چادرملو را خريداري كردند.
سهام ديگر شركت هاي معدني نيز در اين مدت با اقبال بازار مواجه بود به طوري كه شركت ملي سرب و روي ايران، كالسيمين، فرآوري مواد معدني و گل گهر نيز از ابتداي سال جاري تاكنون به ترتيب 12، 9، 5/7 و 7 هزار خريدار داشتند. شركت هاي لوازم خانگي پارس، پمپ سازي ايران و سيمان هگمتان نيز عنوان كم فروغ ترين سهام بازار سهام در اين مدت را از آن خود كردند. از ابتداي امسال تاكنون لوازم خانگي پارس و پمپ سازي ايران تنها 12خريدار و سيمان همگتان تنها 10 خريدار داشتند.
حجم معاملات
آخرين اطلاعات دريافتي نشان مي دهد سرمايه گذاري سپه بيشترين حجم معاملات بورس تهران را از ابتداي سال جاري تاكنون از آن خود كرده است به طوري كه از ابتداي امسال تاكنون 15 هزار و 406 سهامدار 846 ميليون سهم سرمايه گذاري سپه را خريداري كردند. پس از سرمايه گذاري سپه شركت سايپا در جايگاه دوم ايستاد، سهامداران در اين مدت 546 ميليون و 740 هزار سهم سايپا را خريداري كردند.
شركت هاي بين المللي توسعه ساختمان، سرمايه گذاري توسعه معادن و فلزات، چادرملو و سرمايه گذاري صندوق بازنشستگي كشوري نيز از ديگر شركت هايي هستند كه از حجم معاملات بالايي از ابتداي سال جاري تاكنون برخوردار بودند.سهامداران بورس تهران از ابتداي امسال تاكنون 501 ميليون سهم بين المللي توسعه ساختمان و 397 ميليون سهم سرمايه گذاري توسعه معادن و فلزات را به سبد دارايي هاي خود اضافه كردند. اين گزارش حاكيست از ابتداي سال جاري تاكنون 644 هزار و 646 نفر اقدام به خريد سهام درتالارهاي بورس كرده اند و در اين مدت 11 ميليارد و 124 ميليون سهم را دادوستد كرده اند.
گران ترين سهام بازار
براساس اين گزارش، در حال حاضر شركت باما گران ترين سهام در بازار سهام كشور محسوب مي شود، قيمت هر سهم اين شركت در حال حاضر 70 هزار و 871 ريال است، پس از باما شركت فرآوري مواد معدني ايران با قيمت 63 هزار و 208 ريال گران ترين سهم بورس تهران محسوب مي شود.
سيمان قاين نيز با قيمت 57 هزار و 551 ريال رتبه سوم گران ترين سهم بازار را از آن خود كرده است. از ديگر سهام گران قيمت بازار مي توان به كالسيمين با نرخ 34 هزار و 309 ريال، گل گهر 30 هزار و 916 ريال، مواد اوليه داروپخش با 28 هزار و598 ريال و داروسازي زهراوي به قيمت 25 هزار و 312 ريال اشاره كرد.
</TEXT>
</DOC>
<DOC>
<DOCID>HAM2-851121-014</DOCID>
<DOCNO>HAM2-851121-014</DOCNO>
<ORIGINALFILE>/1385/851121/news/_bourse.htm</ORIGINALFILE>
<ISSUE>شنبه 21 بهمن 1385 - سال چهاردهم - شماره4203 - Feb 10, 2007</ISSUE>
<DATE calender="Western">2007-02-10</DATE>
<DATE calender="Persian">1385/11/21</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
در هفته گذشته رخ داد:
افزايش 152درصدي تعداد خريداران
</TITLE>
<TEXT>
گروه بورس - هفته گذشته و همزمان با عرضه سهام شركت ملي صنايع مس ايران تعداد خريداران سهام 152 درصد افزايش يافت.
براساس اين گزارش، مبادلات هفته گذشته بازار سهام در حالي رقم خورد كه بورس تهران شاهد افزايش قابل توجه فعالان بازار بود به طوري كه در هفته گذشته تعداد خريداران سهام با 152 درصد افزايش به 19هزار و 776 نفر رسيد، اين رقم در هفته دوم بهمن ماه 7 هزار و 836 نفر بود.
اين در حالي است كه در اين هفته همچنين ارزش و حجم معاملات بورس تهران نيز از افزايش قابل ملاحظه اي برخوردار بود. براساس اين گزارش در اين هفته تعداد 364 ميليون سهم به ارزش 125 هزار ميليون ريال در تالارهاي بورس داد و ستد شد كه اين رقم به لحاظ حجم 157 درصد و به لحاظ ارزش 239 درصد افزايش داشته است.
رونق معاملات در بورس تهران در حالي صورت گرفت كه در اين هفته سازمان خصوصي  سازي سهام شركت ملي صنايع مس ايران را به عنوان اولين شركت مشمول اصل 44 در بورس تهران عرضه كرد سازمان خصوصي سازي در اين هفته به وكالت از سازمان توسعه و نوسازي معادن و صنايع معدني ايران(ايميدرو)تعداد 249 ميليون سهم شركت مس را به ارزش 898 ميليارد ريال در بورس تهران عرضه كرد.
اين سازمان همچنين 12 ميليون سهم شركت تراكتورسازي ايران را به وكالت از سازمان گسترش و نوسازي صنايع ايران و به ارزش 67 ميليارد ريال در بورس عرضه كرد.
برپايه اين گزارش،  شاخص كل بورس تهران در طول اين هفته با 114 واحد كاهش روبه رو شد شاخص هاي بازده بازار و صنعت نيز در اين هفته هر كدام به ترتيب با 353 و 87 واحد كاهش روبه رو شدند. اين كاهش در نتيجه سقوط 137 واحدي شاخص كل در ابتداي هفته رخ داد. اين گزارش حاكيست از ابتداي سال جاري تاكنون بورس تهران 214 روزكاري را پشت سر گذاشته است ارزش كل معاملات در اين مدت بالغ بر 43 هزار ميليارد ريال سهام و 427 ميليارد ريال اوراق مشاركت برآورده مي شود. همچنين در تابلوي غيررسمي نيز از ابتداي فعاليت در مهرماه تاكنون تعداد 54 ميليون سهم به ارزش 66 ميليارد ريال معامله شده است.
</TEXT>
</DOC>
<DOC>
<DOCID>HAM2-851121-015</DOCID>
<DOCNO>HAM2-851121-015</DOCNO>
<ORIGINALFILE>/1385/851121/news/_bourse.htm</ORIGINALFILE>
<ISSUE>شنبه 21 بهمن 1385 - سال چهاردهم - شماره4203 - Feb 10, 2007</ISSUE>
<DATE calender="Western">2007-02-10</DATE>
<DATE calender="Persian">1385/11/21</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
بورس تهران، بين المللي مي شود
</TITLE>
<TEXT>
گروه بورس- سازمان بورس و اوراق بهادار كشورمان به زودي عضو سازمان بين المللي كميسيون هاي اوراق بهادار(iosco )مي شود.
به گزارش روابط عمومي سازمان بورس و اوراق بهادار كريم كريمي - كارشناس امور بين الملل سازمان بورس - در اين باره گفت: درخواست عضويت سازمان بورس و اوراق بهادار كشورمان در اجلاس كميته اجرايي در 18 بهمن ماه بررسي و نتيجه پاياني آن در اجلاس سالانه كه اواخر فروردين  1386 در بمبئي هندوستان برگزار مي شود، اعلام خواهد شد. او با اشاره به اين كه مقر اين سازمان در مادريد اسپانيا واقع است گفت: ارتقاي استانداردهاي توسعه بازارهاي داخلي، نظارت موثر بر داد و ستدهاي اوراق بهادار بين المللي و ايجاد استانداردهاي ويژه براي ارتقاي سلامت بازارها از مهم ترين اهداف آن است. او تصريح كرد: كميته سران، كميته اجرايي، كميته بازارهاي در حال توسعه و كميته هاي منطقه اي بخش هاي مختلف اين سازمان را تشكيل مي دهند.
كريمي  خاطرنشان كرد: اين سازمان سه نوع عضويت عادي، وابسته و پيوسته دارد؛ اعضاي عادي حق راي دارند ولي اعضاي پيوسته و وابسته حق راي نداشته و مجاز به عضويت در كميته اجرايي نيستند و اعضاي هر سال در كنفرانس سالانه گرد هم مي آيند و موضوعات مهم راجع به بازارهاي اوراق بهادار و آتي جهان را بررسي مي كنند كه امكان شركت ناظران در اين نشست وجود دارد.
بر اساس اين گزارش در سال 1983 و از تشكل سلف خود، مؤسسه منطقه اي درون آمريكا(1974)به سوي يك بدنه مشاركتي بين المللي واقعي به وجود آمد. 11 نهاد قانون گذاري اوراق بهادار از قاره آمريكاي شمالي و جنوبي در شهر كيتو(اكوادور)در آوريل 1983 گرد هم آمدند تا تصميم مهمي اتخاذ كنند.
در سال 1984، مراجع قانون گذار اوراق بهادار كشورهاي فرانسه، اندونزي، كره و بريتانيا به عنوان نخستين نهادهاي خارج از قاره آمريكا به عضويت درآمدند. نشست سالانه در ژوئن 1986 در پاريس، به عنوان اولين نشست خارج از قاره آمريكا برگزار شد و در آن نشست براي ايجاد دبيرخانه عمومي ثابت براي اين سازمان تصميم گيري شد.
امروزه به عنوان يك مرجع استانداردساز بين المللي براي بازارهاي اوراق بهادار به شمار مي رود. عضويت گسترده اين سازمان، 90درصد بازارهاي اوراق بهادار جهان را پوشش مي دهد و مهم ترين نهاد مشاركتي بين المللي براي نهادهاي قانون گذار اوراق بهادار به شمار مي رود. اعضاي بيش از يكصد حوزه قضائي را قانون مند كرده اند و تعداد اعضاي اين سازمان به سرعت در حال افزايش است.
اين سازمان در سال 1998، سلسله جامع اهداف و اصول مقررات اوراق بهادار(اصول isoco)را معرفي كرد كه امروزه به عنوان يك معيار قانون گذاري بين المللي براي تمام بازارهاي اوراق بهادار به شمار مي رود.
اين سازمان در سال 2002، متدولوژي جامعي معرفي كرد(متدولوژي ارزيابي اصول )، كه يك ارزيابي هدف مند سطح اجراي اصول isoco در مراجع قضايي اعضا و توسعه راهكارها و برنامه هاي عملي جهت تصحيح ناكارآيي هاي مشخص را امكان پذير مي كند. در سال 2003، يك يادداشت تفاهم چندگانه(isoco mou)درباره اجراي قوانين فرامرزي و تسهيل تبادل اطلاعات در جامعه بين المللي قانون گذاري بين المللي را معرفي كرد. به گزارش روابط عمومي سازمان بورس و اوراق بهادار، سال 2005، سال تحول و اوج isoco به شمار مي رود. اين سازمان isoco mou را به عنوان مبناي همكاري بين المللي بين قانون گذاري بين المللي و معرفي اهداف راهبردي شفاف جهت توسعه روزافزون امضاكنندگان شبكه isoco mou تا سال 2010 را امكان پذير كرده است.
</TEXT>
</DOC>
<DOC>
<DOCID>HAM2-851121-016</DOCID>
<DOCNO>HAM2-851121-016</DOCNO>
<ORIGINALFILE>/1385/851121/news/_bourse.htm</ORIGINALFILE>
<ISSUE>شنبه 21 بهمن 1385 - سال چهاردهم - شماره4203 - Feb 10, 2007</ISSUE>
<DATE calender="Western">2007-02-10</DATE>
<DATE calender="Persian">1385/11/21</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
اعلام پيش بيني سود 7 شركت بازار سهام
</TITLE>
<TEXT>


گروه بورس - 7 شركت بورس پيش بيني درآمد خود را اعلام كردند.
براساس اين گزارش، شركت هاي سرمايه گذاري البرز، فرومو ليبدن كرمان، سايپا شيشه، فارسيت اهواز و داروسازي داملران پيش بيني درآمد هر سهم خود را براي سال جاري و شركت هاي سيمان كرمان و بين المللي توسعه ساختمان پيش بيني درآمد هر سهم خود را براي سال آينده اعلام كردند.
شركت سرمايه گذاري البرز در تازه ترين گزارش، درآمد هر سهم خود را براي سال جاري 301 ريال اعلام كرد. درآمد هر سهم اين شركت در سال گذشته 399 ريال بود.
سرمايه گذاري البرز پيش از اين درآمد هر سهم خود را 301 ريال اعلام كرده بود. فرموليبدن كرمان نيز با انتشار اطلاعيه اي به سازمان بورس و سهامداران اعلام كرد كه درآمد هر سهمش براي سال 85، 263 ريال خواهد بود، سود هر سم اين شركت در سال گذشته 253 ريال بود.
سايپا شيشه نيز درآمد هر سهم امسال خود را 450 ريال گزارش كرد. اين شركت اعلام كرده است كه از نيمه دوم سال 79 تا نيمه اول سال 85 از معافيت مالياتي برخوردار بوده است. براساس اطلاعات دريافتي، هيأت مديره سايپا شيشه تصميم دارد 75 درصد از سود ويژه سال جاري را به عنوان سود تقسيمي سال 85 بين سهامداران تقسيم كند.
سايپا شيشه همچنين اعلام كرده است كه طرح افزايش ظرفيت براي دستيابي به 250 هزار ست شيشه در سال را در دست اجرا دارد. هزينه اين سرمايه گذاري
8 هزار ميليون ريال برآورد شده كه تاكنون 60 درصد پيشرفت داشته است.
اين شركت پيش از اين درآمد هر سهم خود را 442 ريال اعلام كرده بود كه دلايل تعديل اخير را افزايش فروش شيشه هاي پرايد و كاهش توليد و فروش شيشه هاي ريو، افزايش هزينه هاي مالي و افزايش درآمد حاصل از سرمايه گذاري و درآمدهاي متفرقه اعلام كرده است.
برپايه اين گزارش، شركت فارسيت اهواز نيز در تازه ترين گزارش خود سود هر سهم خود را در سال جاري 72 ريال اعلام كرد. پيش بيني اخير مربوط به دوره مالي 5 ماهه است.
براساس مصوبه مجمع عمومي فوق العاده اين شركت در شهريور ماه سال جاري سال مالي شركت از پايان مهرماه هر سال به پايان اسفند ماه تغيير كرد و قرار شد تا اولين دوره مالي جديد شركت به صورت 5ماهه از ابتداي آبان ماه سال جاري تا پايان اسفند ماه ادامه يابد. داروسازي داملران نيز درآمد هر سهم سال جاري خود را يك هزار و 742 ريال اعلام كرد.
اين گزارش حاكيست، شركت بين المللي توسعه ساختمان نيز با ارسال گزارشي به سازمان بورس سود سال آينده خود را مبلغ 403 ريال گزارش كرد. اين شركت پيش بيني عملكرد سال جاري خود را 203 ريال اعلام كرده بود كه درنهايت مبلغ 191 ريال محقق شد. دلايل اين مغايرت عمدتا مربوط به عدم امكان شناسايي درآمد حاصل از سرمايه گذاري در شركت باغميشه بوده است. براساس اطلاعات دريافتي، هيأت مديره بين المللي توسعه ساختمان در نظر دارد تقسيم 350 ريال به ازاي هر سهم را براي سال آينده به مجمع عمومي عادي سالانه پيشنهاد كند.
شركت بين المللي توسعه ساختمان درخصوص روش شناسايي سود خود گفته است كه شركت پس از پيش فروش واحدهاي در حال ساخت، باتوجه به درصد تكميل و پيشرفت فيزيكي هر پروژه، نسبت به شناسايي فروش و همچنين قيمت تمام شده آنها اقدام مي كند. اين شركت همچنين اعلام كرده است كه علت اصلي توفيق شركت در فروش واحدهاي احداثي شرايط فعلي حاكم بر بازار مسكن بوده كه امكان تعميم آن به كل سال وجود ندارد. هم اكنون اين شركت باتوجه به شرايط بازار نسبت به افزايش قيمت هاي خود اقدام كرده كه اين موضوع در روند فروش تأثيرگذار خواهد بود.
براساس اين گزارش، سيمان كرمان نيز در تازه ترين گزارش خود درآمد هر سهم خود را براي سال 86 مبلغ يك هزار و 21 ريال گزارش كرد. درآمد هر سهم اين شركت در سال جاري يك هزار و 49 ريال بود. هيأت مديره سيمان كرمان قصد دارد براي سال آينده به ازاي هر سهم 600 ريال به سهامداران بپردازد.
</TEXT>
</DOC>
<DOC>
<DOCID>HAM2-851121-017</DOCID>
<DOCNO>HAM2-851121-017</DOCNO>
<ORIGINALFILE>/1385/851121/news/_bourse.htm</ORIGINALFILE>
<ISSUE>شنبه 21 بهمن 1385 - سال چهاردهم - شماره4203 - Feb 10, 2007</ISSUE>
<DATE calender="Western">2007-02-10</DATE>
<DATE calender="Persian">1385/11/21</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
مرحله اول واگذاري سهام عدالت تا آخر بهمن به پايان مي رسد
</TITLE>
<TEXT>
ايسنا: رئيس سازمان خصوصي سازي از اتمام واگذاري هاي مرحله اول سهام عدالت تا پايان بهمن ماه امسال خبر داد.
غلامرضا حيدري كرد زنگنه رئيس هيأت عامل سازمان خصوصي سازي با اعلام اين خبر افزود: مدارك برخي از متقاضيان سهام عدالت داراي نواقصي است كه اميدواريم تا 10 روز آينده اين نواقص مرتفع و كار واگذاري به آنان در اسرع وقت صورت گيرد. وي با تشريح بندهاي الف، ب و ج اصل 44 قانون اساسي و تبيين وظايف دولت طبق اين اصل گفت: بودجه سال 86 كشور در راستاي اين سياست ها تنظيم شده است.
</TEXT>
</DOC>
<DOC>
<DOCID>HAM2-851121-018</DOCID>
<DOCNO>HAM2-851121-018</DOCNO>
<ORIGINALFILE>/1385/851121/news/_bourse.htm</ORIGINALFILE>
<ISSUE>شنبه 21 بهمن 1385 - سال چهاردهم - شماره4203 - Feb 10, 2007</ISSUE>
<DATE calender="Western">2007-02-10</DATE>
<DATE calender="Persian">1385/11/21</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
شركت عمليات اكتشاف نفت بورسي مي شود
</TITLE>
<TEXT>
مهر: مدير عامل شركت عمليات اكتشاف نفت گفت: شركت عمليات اكتشاف نفت با 200 ميليارد ريال سرمايه و موافقت صاحبان سهام اين شركت به زودي وارد بورس مي شود. حسن محمدي مقدم گفت: شركت عمليات اكتشاف نفت براي ورود به بورس موافقت صاحبان سهام خود را داراست اما در انتظار بهبود شرايط بازار و رشد شاخص ها است. وي افزود: سرمايه اين شركت از 110 ميليارد ريال به 200 ميليارد ريال افزايش يافته و همچنين سرمايه دفتري شركت نيز درحال رشد است. وي از برنده شدن اين شركت در مناقصه هاي جديد خبر داد و تصريح كرد: اين شركت در پروژه عمليات لرزه نگاري سه بعدي ميدان نفتي منصور آباد به مساحت 300 كيلومتر مربع برنده شده و كار را از سال آينده آغاز مي كند.
</TEXT>
</DOC>
<DOC>
<DOCID>HAM2-851121-019</DOCID>
<DOCNO>HAM2-851121-019</DOCNO>
<ORIGINALFILE>/1385/851121/news/_bourse.htm</ORIGINALFILE>
<ISSUE>شنبه 21 بهمن 1385 - سال چهاردهم - شماره4203 - Feb 10, 2007</ISSUE>
<DATE calender="Western">2007-02-10</DATE>
<DATE calender="Persian">1385/11/21</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
فرآوري مواد معدني هيأت مديره خود را شناخت
</TITLE>
<TEXT>
گروه بورس - شركت فرآوري مواد معدني تركيب اعضاي حقوقي هيأت مديره خود را معرفي كرد.
براساس اين گزارش، حسن علي قنبري به عنوان رئيس هيأت مديره و هوشنگ ادهمي به نمايندگي از شركت سرمايه گذاري انديشه محوران به عنوان نايب رئيس هيأت مديره انتخاب شدند.
همچنين محمد كاشاني به نمايندگي از شركت توسعه معادن روي و عليرضا براتي به نمايندگي از شركت بازرگاني توسعه روي زنجان به عنوان اعضاي هيأت مديره و حسين نريماني نژاد به نمايندگي از شركت كالسيمين به عنوان مديرعامل انتخاب شدند.
</TEXT>
</DOC>
<DOC>
<DOCID>HAM2-851121-020</DOCID>
<DOCNO>HAM2-851121-020</DOCNO>
<ORIGINALFILE>/1385/851121/news/_bourse.htm</ORIGINALFILE>
<ISSUE>شنبه 21 بهمن 1385 - سال چهاردهم - شماره4203 - Feb 10, 2007</ISSUE>
<DATE calender="Western">2007-02-10</DATE>
<DATE calender="Persian">1385/11/21</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
فروش 6 هزار تن كالا در بورس كشاورزي
</TITLE>
<TEXT>
گروه بورس- بورس كالاي كشاورزي طي هفته گذشته، شاهد عرضه سه ميليون و841 هزار تن ذرت، جو و كنجاله بود.
به گزارش روابط عمومي بورس كشاورزي طي هفته مذكور 5 هزار و 875 تن كالا شامل 2 هزار و 570 تن ذرت، 130 تن جو و 3 هزار و 175 تن كنجاله به ارزش 15 ميليارد و 5 ميليون و 300 هزار ريال در تالار معاملات به فروش رفت. كارگزاران بورس كالاي كشاورزي در هفته منتهي به 18 بهمن ماه، جمعا 3 ميليون و 255 هزار و 20 تن انواع ذرت دانه  اي داخلي و وارداتي در رينگ معاملات عرضه كردند. در اين هفته 2 هزار و 570 تن ذرت، به ارزش 5 ميليارد و 623 ميليون و 400 هزار ريال به فروش رفت و گروه ذرت از لحاظ حجم و ارزش معاملات هفتگي رتبه دوم را كسب كرد.
</TEXT>
</DOC>
<DOC>
<DOCID>HAM2-851121-021</DOCID>
<DOCNO>HAM2-851121-021</DOCNO>
<ORIGINALFILE>/1385/851121/news/_bourse.htm</ORIGINALFILE>
<ISSUE>شنبه 21 بهمن 1385 - سال چهاردهم - شماره4203 - Feb 10, 2007</ISSUE>
<DATE calender="Western">2007-02-10</DATE>
<DATE calender="Persian">1385/11/21</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
روندها
هفته مس
</TITLE>
<TEXT>
شنبه 14 بهمن: بازگشايي غيرمنتظره نماد چادرملو، آغاز هفته اي منفي را براي بورس تهران رقم زد. در اين روز شمار زيادي از معامله گران كه با قصد خريد وارد تالار شيشه اي شده بودند، در كمال ناباوري شاهد بازگشايي نماد و عرضه سنگين سهم چادرملو بودند. بازگشايي اين نماد معاملاتي شاخص كل بورس را، 134 واحد پايين كشيد و موجب شد تا بار ديگر شمار فروشنده ها از خريداران در تالار شيشه اي بيشتر شود.
يكشنبه 15 بهمن: در اين روز معاملاتي بازار همچنان در فشار فروش قرار داشت ولي قيمت خوردن سهام صنايع ملي مس با ارزش 644 ميليارد ريال نفس تازه اي به بورس اوراق بهادار داد، بازگشايي اين نماد پس از مدتها به تعويق افتادن از مهم ترين وقايع در هفته جاري شد. كل ارزش معاملات در اين روز 681 ميليارد ريال بود كه 644 ميليارد ريال آن به سهام ملي مس تعلق داشت
دوشنبه 16 بهمن: حركت بازار در سومين روز معاملاتي هفته گذشته همچنان حول محور خريد سهام بزرگترين شركت مشمول اصل 44 بود. در روز دوشنبه سهام مس عرضه 10 ميليون و 800 هزار سهمي را شاهد بود و در پي وجود تقاضا صف خريد اين نماد معاملاتي تداوم يافت. صنايع ملي مس در اين روز شاخص كل بورس را 11.5 واحد بالا كشيد.
سه شنبه 17 بهمن: بورس تهران در سومين روز عرضه سهام شركت مس تحت  تأثير معاملات اين نماد پرطرفدار بود. در روز سه شنبه، عرضه نزديك به 27 ميليون سهم صنايع ملي مس موجب شد تا شاخص به رشدي 5/10 واحدي دست يابد؛ ضمن اين كه شماري از نمادها نيز به مدد خريد سهام مس دچار تعادل شدند، تا جايي كه گفته مي شد، سرمايه گذاري معادن و فلزات با خريد نزديك به 14 ميليارد تومان سهام مس، توانست معاملات خود را بهبود بخشد.
اما دقايقي پس از پايان معاملات اتفاق جديدي رخ داد. بر اين اساس، بورس در اطلاعيه اي اعلام كرد: 61 درصد سهام هپكو بار ديگر به صورت بلوكي عرضه خواهد شد. 3500 ريال به عنوان قيمت پايه هر سهم اين شركت اعلام شده است.
چهارشنبه 18 بهمن: در روز چهارشنبه بازار روند خود را با استقبال خريد بر روي سهام تعدادي از شركتها آغاز و به پايان رساند. از جمله شركتهاي تأثيرگذار بر روي بازار در اين روز تقاضاي بالاي خريد براي سهام صنايع ملي مس و بازگشايي نماد سهام شركتهاي پارس خودرو با 11 درصد مثبت، سرمايه گذاري بوعلي با 8 درصد مثبت و حق تقدم معدني چادرملو تأثير به سزايي را بر روند بازار گذاشت؛ به طوري كه شاخص كل در پايان معاملات با 20 واحد مثبت بسته شد. شركت صنايع ملي مس با حجم معامله بيش از 31 ميليون سهم بيشترين حجم معاملات را به خود اختصاص داد.
irantahlil.com
</TEXT>
</DOC>
<DOC>
<DOCID>HAM2-851121-022</DOCID>
<DOCNO>HAM2-851121-022</DOCNO>
<ORIGINALFILE>/1385/851121/news/_bourse.htm</ORIGINALFILE>
<ISSUE>شنبه 21 بهمن 1385 - سال چهاردهم - شماره4203 - Feb 10, 2007</ISSUE>
<DATE calender="Western">2007-02-10</DATE>
<DATE calender="Persian">1385/11/21</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
افزايش 676 درصدي حجم معاملات بورس فلزات
</TITLE>
<TEXT>
گروه بورس - در هفته گذشته در بورس فلزات تهران جمعا، 359 هزار و 260 تن انواع فولاد، مس، آلومينيوم و روي به ارزش 2 تريليون و 249 ميليارد و 748 ميليون و 50 هزار ريال دادوستد شد.
به گزارش روابط عمومي سازمان كارگزاران بورس فلزات تهران، آمار كل معاملات بورس در هفته مورد بررسي نسبت به هفته قبل از آن، از لحاظ حجم 676 درصد و از نظر ارزش 387 درصد افزايش نشان مي دهد.
در هفته مورد بررسي 254 هزار و 540 تن انواع محصولات فولادي به ارزش 7 تريليون و 15 ميليارد و 823ميليون و 750 هزار ريال معامله شد كه به لحاظ وزن و ارزش به ترتيب 69/98 و 60/89 درصد از كل بازار را به خود اختصاص داده است.
بر اساس اين گزارش، از كل معاملات صورت گرفته در بورس طي هفته گذشته 347 هزار و 600 تن به ارزش 1 تريليون و 968 ميليارد و 184 ميليون و 830 هزار ريال بصورت سلف و 11 هزار و 660 تن به ارزش 281 ميليارد و 563 ميليون و 220 هزار ريال بصورت نقدي داد و ستد شد. تالار اين بورس در هفته مورد بررسي شاهد جمعا 384 هزار و 480 تن عرضه و در مقابل 812 هزار و 40 تن تقاضا براي محصولات فوق الذكر بود.
</TEXT>
</DOC>
<DOC>
<DOCID>HAM2-851121-023</DOCID>
<DOCNO>HAM2-851121-023</DOCNO>
<ORIGINALFILE>/1385/851121/news/_cinema.htm</ORIGINALFILE>
<ISSUE>شنبه 21 بهمن 1385 - سال چهاردهم - شماره4203 - Feb 10, 2007</ISSUE>
<DATE calender="Western">2007-02-10</DATE>
<DATE calender="Persian">1385/11/21</DATE>
<CAT xml:lang="fa">ادب و هنر.هنر.سینما</CAT>
<CAT xml:lang="en">Literature and Art.Art.Cinema</CAT>
<TITLE>
نگاهي به فيلم سنتوري ساخته داريوش مهرجويي
اما تو كوه درد باش
</TITLE>
<TEXT>


سعيد مروتي
1)درباره جايگاه داريوش مهرجويي در تاريخ سينماي ايران چه چيزي مي شود گفت و نوشت كه قبلاً گفته و نوشته نشده باشد؟
اين كه مهرجويي از قله هاي سينماي متفاوت ايران است؛ سينمايي پيشرو كه قرار بود تفاوت هايي اساسي با فيلمفارسي داشته باشد، يكي از ستون هايش مهرجويي بود. گاو مهرجويي با همزادش قيصر كيميايي موج نوي سينماي ايران را شكل دادند. سينماي متفكرانه ايران تا قبل از مهرجويي هم با آثاري چون جنوب شهر و خشت و آينه وجود داشت اما اين مهرجويي بود كه با گاو و بعدها پستچي و دايره مينا توانست اين مسير را تداوم ببخشد. تداومي كه هيچ كدام از اسلاف او چون گلستان و غفاري، نه اين كه نخواستند، كه نتوانستند داشته باشند. مهرجويي البته اين شانس تاريخي را هم داشت كه گاو  اش همزمان با قيصر بر پرده آمد. خيلي ها معتقدند اگر قيصر در همان سال اكران نمي شد و شهر را به هم نمي ريخت، اصلا موج نويي در سينماي ايران شكل نمي گرفت.اقبال عمومي به آثار كيميايي جوان در آن سال ها موجب شد تا جواناني كه حرف متفاوتي در سينما مي زدند جدي گرفته شوند. به ياد داشته باشيد كه مهرجويي فيلم مهم دهه پنجاه اش يعني پستچي را با سرمايه  مهدي ميثاقيه ساخت. ميثاقيه به عنوان يكي از تهيه كنندگان مهم سينماي فارسي، بعد از شكل گيري موج نو متمايل به همكاري با كارگردانان منسوب به اين موج شد؛ كارگرداناني مثل كيميايي، تقوايي و مهرجويي.
مهرجويي در دهه پنجاه به عنوان فيلمسازي متفكر و پيشرو، آثاري خلق كرد كه هم منتقد مي پسنديد و هم تماشاگر اقبال نسبي به آنها نشان مي داد.
سال ها قبل از ظهور كيارستمي، ما براي اولين بار با فيلم هاي مهرجويي به جشنواره هاي معتبر جهاني راه پيدا كرديم.
2)در ميان فيلمسازان خوشفكر جريان موج نو كه فعاليت شان در سال هاي پس از انقلاب نيز ادامه يافت، مهرجويي موفق تر از همه آنها نشان داده است. بيضايي و تقوايي هر چند سال يك بار امكان فيلمسازي يافتند، علي حاتمي زود از ميان ما رفت. كيميايي هم كه در دهه پنجاه موفق ترين كارگردان سينماي ايران بود، هر چند به صورت مداوم فيلم ساخت ولي به دلايلي كه در حوصله اين يادداشت نيست، نتوانست توفيق گذشته را تكرار كند.
تنها فيلمسازي كه مانند مهرجويي پس از انقلاب رشد كرد، عباس كيارستمي بود. با اين توضيح كه كيارستمي در سال هاي قبل از انقلاب، فقط يك فيلم  بلند سينمايي در كارنامه داشت و اساساً با سينماي نوين ايران بود كه به چهره اي جهاني بدل شد.
كيارستمي هم البته اين توفيق جهاني را به قيمت از دست دادن مخاطب اين جايي به دست آورد.
مهرجويي در عوض با آثار پس از انقلابش، مبدل به يكي از محبوب ترين كارگردانان ايراني شد. اقبال نسبي مخاطب در مورد فيلم هايي چون دايره مينا و پستچي در مورد مهرجويي پس از انقلاب، به رويكرد تماشاگراني بسيار گسترده تر شد؛ از كمدي هوشمندانه اجاره نشين ها تا فيلم ساختار شكني مثل هامون از سوي مردم ديده شدند. مهرجويي نشان داد كه اين توانايي را دارد كه خودش را با شرايط زمانه تطبيق دهد. او به راحتي با مضامين دستمالي شده در سريال هاي خانوادگي كار مي كرد و با پرداخت هنرمندانه اش آثاري چون سارا و ليلا را خلق مي كرد. او نه تنها پشتيباني منتقدان را حفظ كرد بلكه توانست توجه مخاطب جواني كه احتمالاً ارتباطي با فيلم هايي چون گاو و پستچي برقرار نمي كرد، را نيز جلب كند. به همين خاطر بود كه خيلي ها معتقدند كه مهرجويي در سال هاي پس از انقلاب تولدي دوباره را تجربه كرد.
او سال ها حيثيت سينماي روشنفكرانه ايران را حفظ كرد. اين را چه نشانه  هوشمندي فوق العاده مهرجويي بدانيم و چه آن را به حساب رندي اش بگذاريم، درصورت مسئله هيچ تفاوتي ايجاد نمي شود. مهرجويي موفق ترين فيلمساز با سابقه اين سينماست؛ فيلمسازي كه اين توانايي را دارد كه فيلمي بسازد كه هم يك زن خانه دار آن را دوست بدارد و هم يك استاد دانشگاه. هم منتقد ستايش اش كند و هم مدير فرهنگي ارج و قربش دهد. چنان كه براي هيچ سينماگري به اندازه مهرجويي نقد مثبت نوشته نشده، همچنين با فاصله اي فراوان از هم نسلانش، او بيشترين سيمرغ ها را از جشنواره دولتي فجر به خانه برده است. مهرجويي چهره موجه سينماي ايران از تمام جهات بوده است.
3)مهرجويي در تمام دوران فيلمسازي اش نشان داده است كه دوست ندارد، در يك روال مشخص و امتحان پس داده فيلم بسازد. به همين خاطر است كه فيلم هاي او با تمام مؤلفه هاي تكرار شونده اي كه چون نخ تسبيحي آنها را به هم متصل مي كند، در گونه هاي كاملاً متفاوتي ساخته شده اند. به همين خاطر است كه بعد از فيلمي چون درخت گلابي، با آن فضاي شاعرانه اش، سراغ فضاي هذياني و كابوس مانند ميكس مي رود. يا پس از فيلم جدي و تلخ بماني، كمدي مفرح مهمان مامان را مي سازد.
4)اين مقدمه چيني طولاني را كردم تا به اين نكته برسم كه مهرجويي در چند سال اخير در حد نام بزرگش ظاهر نشده است.
در واقع بعد از شاهكاري مثل درخت گلابي، مهرجويي فيلمي در اندازه هاي كارهاي شاخص اش نساخته است. بماني تجربه اي ناموفق و ناكام در گونه اي بود كه بهترين نمونه هايش را كيارستمي ساخته است.آشفتگي و اغتشاش ميكس از كسي كه هامون را ساخته بود، بعيد مي نمود. همچنان كه ديدن مهمان مامان از فيلمسازي كه سالها قبل اجاره نشين ها را به عنوان اثري كمدي ساخته بود، دور از انتظار بود.
با توجه به اينها، مي توان گفت كه سنتوري بهترين كار مهرجويي در يك دهه اخير است. مهرجويي در ميانه هاي جشنواره اي نه چندان پررونق، چراغ فستيوال را روشن كرده است. به ابتداي اين يادداشت بازمي گردم، اولين نمايش فيلم مهرجويي يك اتفاق مهم سينمايي است.
5)حالا سنتوري را داريم با صحنه ها و سكانس هايي كه در آن ظرافت هنرمندانه به كفايت موجود است. با بازي خوب رادان و گلشيفته فراهاني و اجراي درست و گرم ترانه ها كه يكي از معدود موارد سينماي ايران است كه كمدي از كار در نيامده است.
تصوير تكان دهنده حركت رادان در دل جمعيت در ابتداي فيلم با آن نريشن فوق العاده، نويد تماشاي فيلمي درخشان را مي دهد. هرچند در ادامه سنتوري نمي تواند چنين توقعي را برآورده كند.
فيلم بخش قابل توجهي از انرژي و حركتش را از موسيقي مي گيرد. از نواي سنتور اردلان كامكار و صداي محسن چاووشي. چيزي كه احتمالاً  براي تماشاگر هم بيش از هر چيز ديگر جالب توجه خواهد بود. سنتوري اگر اكران شود، مي تواند توفيق تجاري مهمان مامان را به راحتي تكرار كند.
فراز و نشيب هاي زندگي سنتوري، صحنه آشنايي و عاشقانه هايش با هانيه
(گلشيفته فراهاني)، دست كم در اجرا همان مهرجويي سرحال و سرزنده را نشانمان مي دهد. شلختگي تصاوير مهمان مامان هم اين بار جاي خود را به استفاده به قاعده و به سامان تري از دوربين روي دست داده است.مجموعه اين ها اتفاقات دلپذيري هستند كه يكي دو ساخته اخير مهرجويي از آن ها بهره چنداني نبرده بودند.در عوض مي توان گفت فيلم ضعف هايي دارد كه از فيلمسازي در اندازه هاي مهرجويي بعيد است؛ اين كه كاملاً واضح است تمام صحنه هاي كنسرت علي رج زده شده و حتي تماشاگران هم در كنسرت هاي مختلف تغيير نمي كنند؛اين كه فصل حمله كيانوش گرامي و رفقايش به عروسي، خيلي سطح پايين و سردستي از كار درآمده است؛اين كه جز بازيگران حرفه اي كه تازه آنها هم تمامشان خوب نيستند، بقيه بازي ها چيزي در حد فاجعه است. سيامك خواهاني آن قدر بد بوده كه تدوينگر ناچار شده اغلب صحبت هايش را روي عكس العمل هاي طرف مقابل برش بزند. بقيه بازيگران نقش هاي فرعي هم سطح فيلم را تا حد سريال هاي نازل تلويزيوني پايين مي آورند.
مهرجويي با سنتوري آمد و چراغ جشنواره را روشن كرد ولي اميدوارم دوستان بدون ذوق زدگي از باند صوتي فيلم و كار خوب رادان و گل شيفته فراهاني با فيلم طرف شوند. به عنوان يك دوستدار سينماي مهرجويي از ته دل مي خواهم كه سنتوري بدون هيچ مشكلي اكران شده و فروش خوبي هم بكند؛ با اين اميدواري كه فيلم بعدي او فقط از فيلم هاي همكارانش بهتر نباشد، بلكه در اندازه نام بزرگ سازنده اش هم باشد.
</TEXT>
</DOC>
<DOC>
<DOCID>HAM2-851121-024</DOCID>
<DOCNO>HAM2-851121-024</DOCNO>
<ORIGINALFILE>/1385/851121/news/_cinema.htm</ORIGINALFILE>
<ISSUE>شنبه 21 بهمن 1385 - سال چهاردهم - شماره4203 - Feb 10, 2007</ISSUE>
<DATE calender="Western">2007-02-10</DATE>
<DATE calender="Persian">1385/11/21</DATE>
<CAT xml:lang="fa">ادب و هنر.هنر.سینما</CAT>
<CAT xml:lang="en">Literature and Art.Art.Cinema</CAT>
<TITLE>
چشم انداز
</TITLE>
<TEXT>


نگاهي به فيلم ملكه رودخانه
آزمون عشق
گروه ادب و هنر- ملكه رودخانه پنجمين فيلم بلند وينسنت وارد، فيلمساز نيوزيلندي، پس از شب پايي، ملوان: يك اديسه قرون وسطايي، نقشه قلب انسان و چه رؤياهايي مي آيند است. اين فيلم در بخش مسابقه بين الملل جشنواره فيلم فجر شركت دارد.
اواسط قرن نوزدهم در نيوزيلند و در بحبوحه نبردهاي بين سربازان بريتانيايي و قبايل مائوري، دختر يك جراح ارتش به نام سارا كه ايرلندي است، به يك مائوري جوان دل مي بازد. مائوري جوان مي ميرد و وقتي پسر او هفت ساله مي شود، پدربزرگ مائوري اش او را مي دزدد. وقتي سارا مي بيند پدرش حاضر نيست كاري براي او انجام دهد، خودش دست به كار مي شود و به جستجوي پسرش مي رود. ملكه رودخانه فيلم بلندپروازانه وينسنت وارد، فيلمساز بااستعداد و بسيار جدي نيوزيلندي، به لحاظ جغرافيايي و معنوي تماشاگر را به قلب نيوزيلند مي برد. فيلم كه داستان آن در سال پرتلاطم 1854 روي مي دهد، داستاني چندلايه از عشق مادرانه است كه در جريان نبردهاي وحشيانه بين ارتش استعمارگر و قبايل مائوري براي كنترل جزيره، مورد آزمون قرار مي گيرد.
اين بخشي از تاريخ نيوزيلند است كه تاكنون در سطح بين المللي چندان مورد توجه نبوده است. اما داستان ملكه رودخانه عاري از ابهام نيست. در همين حال استفاده بيش از حد آلون بولينگر، مدير فيلمبرداري، از دوربين استيدي كم به تدريج حالتي يكنواخت پيدا مي كند، گو اينكه تصاوير او در لحظه هايي از فيلم بسيار خيره كننده است.اين نواقص، معايب اصلي فيلم را برجسته مي سازد كه جذاب نبودن شخصيت ها و لغزش هاي داستاني است. فيلم به شكلي سراسيمه و توام با دستپاچگي آغاز مي شود. اين در حالي است كه تماشاگر هنوز فرصت تمركز روي شخصيت هاي اصلي و برقراري ارتباط با آنها را پيدا نكرده است. بار احساسي فيلم بر دوش سامانتا مورتن است و او اين توانايي را دارد كه آشفتگي هاي زني گرفتار را به تصوير درآورد.كليف كرتيس هم در نقش يك مائوري دچار تعارض، حضوري درخور توجه دارد، همين طور راويري پن در نقش پسر سارا كه مادرش را وامي دارد دنياي خود را دوباره مورد ارزيابي قرار دهد. اما غير از اين، فيلم چيز ديگري ندارد كه رضايت كامل تماشاگر را جلب كند.
نمايش تهران در جشنواره  بين المللي فيلم روتردام هلند
گروه ادب و هنر- در خلال برپايي سي وششمين دوره جشنواره بين المللي فيلم روتردام بخش ويژه اي با عنوان تهران  به نمايش فيلم هاي كوتاه و بلند ايراني اختصاص يافته است. جشنواره  فيلم روتردام كه يكي از معتبرترين فستيوالهاي فيلم اروپايي به شمار مي رود، منعكس كننده جريان روز سينما است. بخش ويژه اي كه امسال به تهران اختصاص پيدا كرده است، از سال 2005 به عنوان نقطه داغ هرساله يك پايتخت مطرح در دنيا را از طريق فيلم معرفي مي كند و امسال تهران را با فيلم هاي زمستان است به كارگرداني رفيع پيتز، امامزاده و اينترنت به كارگرداني رضا حائري، آقاي هنرمند كاوه  بهرامي  مقدم و تهران انار ندارد بخشي، قرار است در اين بخش به نمايش بگذارد. دبير جشنواره فيلم روتردام در پيامي، با اشاره به ويژگيهاي برتر سينماي ايران و فيلمسازان جوان كشورمان، آورده است: سينماي ايران يكي از برجسته  ترين سينماهاي جهان است و تهران يكي از پيشرفته ترين شهرهاي خاورميانه است و رابطه بهتر غرب با ايران، در گرو شناخت صحيح فرهنگ اين كشور است كه اين امر، دليل قرار دادن بخش ويژه مرور سينماي نوين ايران در جشنواره فيلم روتردام بوده است.
</TEXT>
</DOC>
<DOC>
<DOCID>HAM2-851121-025</DOCID>
<DOCNO>HAM2-851121-025</DOCNO>
<ORIGINALFILE>/1385/851121/news/_cinema.htm</ORIGINALFILE>
<ISSUE>شنبه 21 بهمن 1385 - سال چهاردهم - شماره4203 - Feb 10, 2007</ISSUE>
<DATE calender="Western">2007-02-10</DATE>
<DATE calender="Persian">1385/11/21</DATE>
<CAT xml:lang="fa">ادب و هنر.هنر.سینما</CAT>
<CAT xml:lang="en">Literature and Art.Art.Cinema</CAT>
<TITLE>
سايه روشن
مسعود رايگان:كوتاهي و بلندي نقش مهم نيست
</TITLE>
<TEXT>


مسعود رايگان با خيلي دور، خيلي نزديك مبدل به چهره اي موفق در سينماي ايران شد. بازيگري كه سال ها تجربه حضور در تئاتر را داشت، بعد از سال ها زندگي و كار در غربت، با فيلم خاموشي دريا كار وحيد موسانيان به سينما آمد و به پيشنهاد پرويز پرستويي در فيلم ميركريمي بازي كرد و تازه سينما دوستان با بازيگري با فيزيك و صداي مناسب روبه رو شدند.
سينماي ايران سالهاست كه براي نقش مردان ميان سال با بحران روبه روست؛ به خصوص اين كه رايگان با چهره اي منعطف مناسب ايفاي نقش هايي متفاوت بود.
او امسال با 6 فيلم پركارترين بازيگر حاضر در جشنواره است؛ آن هم با نقش هايي كه كاملاً از يكديگر متفاوت اند. چنان كه در پاپيتال نقش يك مرد كرمانشاهي را با مهارت بازي كرده، در مخمصه در سيماي يك دزد باهوش و ذكاوت ظاهر شده و در فيلم مهرجويي در نقش حاجي بلورچي حضور يافته است. خودش مي گويد كوتاهي و بلندي نقش برايش اهميتي ندارد.
امروز در دنياي بازيگري ديگر اغراق جايي ندارد، به همين خاطر در پاپيتال از بازي اغراق آميز در نقش يك بيمار رواني دوري كردم.
مسعود رايگان در مورد حضور در نقشي متفاوت در فيلم پاپيتال گفت: بعد از خيلي دور، خيلي نزديك به نظرم رسيد نبايد در يك قالب كليشه شوم. خطرناكترين اتفاقي كه براي يك بازيگر رخ مي دهد، كليشه شدن در نقش هاي مشابه است. به همين دليل و براي تجربه نقش هاي متفاوت بازي در فيلم كافه ستاره ساخته سامان مقدم را پذيرفتم. اصلاً ملاكي براي كوتاهي يا بلندي نقش ندارم؛ بلكه ويژگي نقش مهم است و كاري كه به عنوان بازيگر در روند فيلم و نزديك شدن به كاراكتر انجام مي دهم.
وي تأكيد كرد: با توجه به اعتقادم براي حضور در نقش هاي بسيار متفاوت در فيلم هاي سنتوري، خون بازي، مخمصه و پاپيتال ظاهر شدم. آشنايي من با شليله به 35 سال قبل برمي گردد، به همين خاطر اين نقش را پذيرفتم. در فيلم كوتاه صعود هم به عنوان فيلمبردار و بازيگر حضور داشتم. با توجه به فيلمنامه درست و خوب فيلم، به نظرم انتخابم درست بوده است.
رايگان در پاسخ به اين سؤال كه بازي در نقش انسان هاي روان پريش به نوعي حركت بر لبه تيغ است و اين كه براي حضور مؤثر در نقش آدم هايي با مشكل رواني چه تمهيداتي لازم است، گفت: طراحي شخصيت يكي از وظايف بازيگر است. اگر يك نقش حساس باشد و به حركت بر لبه تيغ شباهت داشته باشد، بايد تعادل را حفظ كرد. اصلاً اعتقاد ندارم يك روان پريش لزوماً بايد دچار حركات غيرارادي دست و پا باشد يا كارهاي عجيب و غريب انجام دهد.
او ادامه داد: در سينما بحث زيبايي شناسي وجود دارد. زماني كه نقش يك روان پريش را بازي مي كنيم، قرار نيست به طور كامل خودمان را در نقش غرق كنيم، نظير اتفاقي كه براي خانم سوزان هيوارد افتاد و بعد از بازي در فيلم مي خواهم زنده بمانم مدت ها دچار مشكلات روحي و رواني بود، براي اين كه واقعاً خودش را در نقش غرق كرده بود.
رايگان در مورد به كارگيري ته لهجه كرمانشاهي در نقش خليل سروري در پاپيتال گفت: اين مسئله در فيلمنامه وجود نداشت و شليله نگران بود با توجه به نوع صداي من كه به اصطلاح تاريك و خفه است، اين لحن در شخصيت پردازي تأثير بگذارد. فكر كردم با استفاده از لهجه اين لحن شكسته شود، به همين دليل از آن براي طراحي شخصيت استفاده كردم.
</TEXT>
</DOC>
<DOC>
<DOCID>HAM2-851121-026</DOCID>
<DOCNO>HAM2-851121-026</DOCNO>
<ORIGINALFILE>/1385/851121/news/_diet.htm</ORIGINALFILE>
<ISSUE>شنبه 21 بهمن 1385 - سال چهاردهم - شماره4203 - Feb 10, 2007</ISSUE>
<DATE calender="Western">2007-02-10</DATE>
<DATE calender="Persian">1385/11/21</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
مروري بر پيشرفت هاي نظام سلامت در نظام جمهوري اسلامي ايران
ساخت 15 بيمارستان در هر سال
</TITLE>
<TEXT>


مريم غفاري
تا سال 57 فقط 50 مورد پيوند كليه در كشور انجام شده بود، در حالي كه در طول سال هاي پس از انقلاب، بيش از 17 هزار مورد پيوند كليه در كشور انجام شده است.
پس از انقلاب هر سال 15 بيمارستان در كشور ساخته شده و تعداد بيماران اعزامي به خارج طي 20 سال گذشته از 4 هزار نفر به 44 نفر كاهش يافته است. افزايش طول عمر، توسعه بهداشت و كاهش مرگ و مير كودكان و مادران، كنترل و حذف بيماري هاي واگير، بهينه سازي اورژانس بيمارستان ها، اجراي برنامه هاي بهبود تغذيه، توسعه بيمه همگاني خدمات درماني و بيمه روستائيان، همه و همه از جمله دستاورد هاي 28 ساله انقلاب اسلامي در حوزه بهداشت و درمان است. بيست وهشتمين سالگرد انقلاب اسلامي، بهانه اي براي مرور دستاوردهاي نظام جمهوري در عرصه بهداشت و درمان است. 7 محور مهم اين دستاوردها را مي توان اينگونه مرور كرد.
اجراي برنامه هاي بهبود تغذيه، بخشي مهم از برنامه هاي چند سال اخير نظام سلامت را تشكيل مي دهد. يكي از موفق ترين اين برنامه ها، طرح ترويج توليد نمك يددار بود.
برنامه توليد نمك يددار از سال 1368 در كشور شروع شد و با استمرار اين طرح، شيوع گواتر بين 23 تا 40درصد كاهش يافت. به خاطر اجراي همين طرح، جمهوري اسلامي ايران بارها توسط سازمان ها و موسسات بين المللي مورد تقدير قرار گرفت و به دليل موفقيت ايران در برنامه idd سازمان جهاني بهداشت اين كشور را به عنوان يك مركز آموزشي براي آموزش كشورهاي منطقه در زمينه برنامه هاي پيشگيري و كنترل اختلالات ناشي از كمبود يد انتخاب نمود. در حال حاضر نيز به عنوان يكي ديگر از طرح هاي مهم در بهبود تغذيه جامعه، طرح آهن ياري جهت ارتقاي سلامت دختران دانش آموز دبيرستاني در دست اجراست كه نتايج آن در سال هاي آتي روشن خواهد شد.
مبارزه با بيماري هاي عفوني
پيش از انقلاب، بيماري هاي عفوني، يكي از معضلات بهداشت و درمان كشور بود كه با اجراي برنامه هاي واكسيناسيون كشوري، كشور ما توانست به استانداردهاي جهاني نزديك شود. مثلاً با اجراي طرح واكسيناسيون فلج اطفال و پوشش 95 درصدي اين واكسيناسيون كه تا امروز حفظ شده است، مي توان گفت عملاً كشور ما از اين بيماري پاك شده است. مجموعه فعاليت هاي انجام شده منجر به كاهش تعداد مبتلايان به بيماري از 55 مورد در سال 69 به صفر شده است.
برنامه جامع سلامت مدارس
در سال هاي اخير، رويكرد برنامه ريزي جامع يا هماهنگ براي سلامت مدارس تكوين پيدا كرد. از اجزاي برنامه جامع سلامت مدارس كشور مي توان به آموزش جامع بهداشت مدرسه، تربيت بدني، خدمات بهداشتي، خدمات مشاوره روانشناسي و اجتماعي، سلامت محيط مدرسه، ارتقا ي سلامت كاركنان و مداخله والدين اشاره كرد. گسترش خدمات بهداشت مدارس نيز طي چند سال اخير رشد فزاينده اي داشته است و از 53 درصد در سال 76 به بيش از 80 درصد رسيده است. هم اكنون واكسن توام به تمامي دانش آموزان سنين 16-14 سال تزريق مي شود. كاهش پوسيدگي دندان كودكان 12 سال از 02/2 درصد در سال 76 به 38/1 درصد نمونه اي از دستاوردهاي برنامه هاي اجرا شده در سطح مدارس است.
پيشرفت
در پيوند اعضاء
تا سال 57 فقط 50 مورد پيوند كليه در كشور انجام شده بود، در حالي كه در طول سال هاي پس از انقلاب، بيش از 17 هزار مورد پيوند كليه در كشور انجام شده است.
در حال حاضر، با تصويب قانون مرگ مغزي و پيوند اعضا از جسد، امكان انجام تمامي شيوه هاي پيوند اعضا در كشور ميسر گرديده و سالانه بالغ بر 2 هزار پيوند در ايران انجام مي شود. مي توان گفت ايران در حال حاضر از پيشگامان پيوند اعضا در آسيا به شمار مي آيد.
برنامه تنظيم خانواده و كنترل جمعيت
رشد جمعيت قبل از شروع برنامه توسعه اول به نحو افسار گسيخته پيش مي رفت. روند رشد به نحوي بود كه در صورت استمرار، عوارض اقتصادي، سياسي، جسمي، رواني، اجتماعي و فرهنگي متعددي را بر جامعه تحميل مي كرد. اين موضوع سياست گذاران را بر آن داشت تا برنامه كنترل جمعيت و تنظيم خانواده را به صورت جدي دنبال كنند. به همين منظور برنامه تنظيم خانواده در كشور تدوين شد.
هم اكنون با تداوم اين برنامه رشد جمعيت كشور از 2/3 درصد به 3/1 درصد كاهش يافته كه شايد چنين كاهشي در دنيا در مدت زماني كوتاه كم نظير باشد.
تامين داروي مورد نياز كشور
يكي از امور مهم و حساس در وزارت بهداشت، درمان و آموزش پزشكي دارو و مسائل مربوط به آن است. پس از پيروزي انقلاب اسلامي گام هاي بلندي در زمينه تهيه و توزيع مناسب دارو برداشته شده است كه مي توان از جمله به استقرار نظام نوين دارويي(طرح ژنريك)در كشور اشاره كرد. بر اساس اين طرح، فهرست داروهاي موجود در بازار ايران مورد بازنگري جدي قرار گرفت و اجراي آن منجر به حذف هزاران داروي تجارتي از بازار ايران شد و واردات داروهايي كه در كشور ساخته نمي شد، صرفا به دارو هاي موجود در فهرست منحصر شد. هم اكنون بيش از 95 درصد نياز دارويي كشور از نظر كمي در داخل توليد مي شود كه در مقايسه با سال هاي قبل از انقلاب كه تنها 25 درصد بوده است، بي ترديد پيشرفت مهمي به حساب مي آيد.
طرح رابطان بهداشت
در پايان دهه 60 با انگيزه رفع مشكلات بهداشتي حاشيه نشينان شهري، وزارت بهداشت براي اولين بار اقدام به طراحي و اجراي طرح رابطان بهداشت به صورت آزمايشي در جنوب تهران كرد.
در واقع اين طرح در مناطقي شكل گرفت كه شبكه بهداشت و درمان به دليل گسترش بي رويه شهرها كمترين پوشش را براي گروهي از نيازمند ترين بخش جامعه شهري داشت. از اهداف اين طرح مي توان به مواردي همچون: ارايه فعال خدمات بهداشتي و ارتقاي سلامت جامعه شهري، مشاركت مردم در برنامه ريزي و تصميم گيري در ارايه مراقبت هاي اوليه بهداشتي و بهره گيري از امكانات موجود جامعه بشري در سطوح محلي و منطقه اشاره كرد. اين طرح با توجه به موفقيت چشمگيري كه به دنبال داشت از سال 72 تحت عنوان برنامه رابطان بهداشت در تمام نقاط شهري به اجرا در آمد . در حال حاضر بيش از 90 درصد جمعيت روستايي كشور(بيش از 20 ميليون نفر)تحت پوشش خانه هاي بهداشت قرار دارند و تعداد خانه هاي بهداشت در سال 64 از 1800 باب به 16 هزارو 439 باب رسيده است.
خودكفا شديم
گروه سلامت- هفته گذشته نشست هم انديشي دستاوردهاي انقلاب اسلامي در عرصه سلامت با حضور وزيران سابق بهداشت، درمان و آموزش پزشكي برگزار شد. دكتر مرندي، وزير اسبق بهداشت، در اين نشست با مقايسه وضعيت سلامت در دوران انقلاب اسلامي گفت: ايجاد شبكه بهداشت و درمان با احداث خانه هاي بهداشت در روستاها، راه اندازي درمانگاه ها در شهرستان ها و تجهيز بيمارستان هاي سراسر كشور نخستين ضرورت بعد از انقلاب در حوزه سلامت بود.
وي با اشاره به حمايت همه جانبه دولت و مجلس از توزيع عادلانه سلامت، گفت: راه اندازي وزارت بهداشت و تلفيق نظام آموزشي  و خدمات درماني حوزه علوم پزشكي گام مهمي در گسترش خدمات آموزشي و درماني كشور بود. مرندي در بخش ديگري از سخنان خود با ارائه آماري از حوزه علوم پزشكي كشور، گفت: در حال حاضر 10 هزار استاد و 100 هزار دانشجوي علوم پزشكي در دانشگاه هاي كشور مشغول هستند كه نسبت استاد به  دانشجو بالاتر از استانداردهاي بين المللي - يك استاد به هر 18 دانشجو- است. وي افزود:
35 درصد اعضاي هيأت علمي را زنان تشكيل مي دهند و 72 دانشكده پزشكي كشور به زنان اختصاص دارد. وزير اسبق بهداشت با اشاره به گسترش رشته هاي تخصصي در دانشگاه ها، گفت: راه اندازي دوره هاي فوق تخصصي در سال 66 باعث شد كه ايران در زمينه اعزام بيمار به خارج خودكفا شود. دكتر پزشكيان، وزير سابق بهداشت نيز با تاكيد برضرورت حل مشكل اقشار آسيب پذير در قالب طرح پزشك خانواده به عنوان مبناي اصلي سلامت، گفت: تنها سيستمي كه مي تواند قشر نيازمند جامعه را به عنوان گروه هدف پوشش دهد، طرح پزشك خانواده است به اين معنا كه هر ايراني پزشك خود را بشناسد و هر پزشك، جامعه تحت پوشش خود را داشته باشد. وزير سابق بهداشت اجراي طرح پزشك خانواده را يك فرايند ده ساله دانست و گفت: استمرار طرح پزشك خانواده تحول بسيار بزرگي در تأمين سلامت جامعه ايجاد مي كند. دكتر لاريجاني، رييس دانشگاه علوم پزشكي تهران نيز در اين نشست طي سخناني به ارائه گزارش از ارتقاي پژوهش در حوزه پزشكي پرداخت و با اشاره به اركان پژوهش، گفت: وضعيت توليد علم در8 سال گذشته با جهش همراه بوده است و ارائه 4 هزار مقاله در چند سال اخير نشان مي دهد كشور در اين حوزه رشد كرده است. وي افزود: در پنج سال اخير ايران در جهان رتبه چهل و ششم توليد علم را به خود اختصاص داده است. وي گفت: ايران از تمام كشورهاي منطقه در حوزه توليد علم و فناوري جلوتر است و جنبش نرم افزاري در ايران جنبش مقبول است.
</TEXT>
</DOC>
<DOC>
<DOCID>HAM2-851121-027</DOCID>
<DOCNO>HAM2-851121-027</DOCNO>
<ORIGINALFILE>/1385/851121/news/_diet.htm</ORIGINALFILE>
<ISSUE>شنبه 21 بهمن 1385 - سال چهاردهم - شماره4203 - Feb 10, 2007</ISSUE>
<DATE calender="Western">2007-02-10</DATE>
<DATE calender="Persian">1385/11/21</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
محققان مي گويند
بچه با كم خوابي چاق مي شود
</TITLE>
<TEXT>


گروه سلامت- خواب كه اندازه نباشد، زندگي آدم به هم مي ريزد. مي خواهد يك بچه باشد، يا آدم بزرگ. از جمله نتايج بي خوابي، چاق شدن است. پژوهشگران آمريكايي به تازگي اعلام كردند كودكاني كه به اندازه كافي نمي خوابند بيشتر از هم سن و سالهايشان اضافه وزن پيدا مي كنند و چاق مي شوند.
به گزارش پايگاه اينترنتي رويترز، محققان دانشگاه نورث وسترن درايلي تويز آمريكا، بيش از 2 هزار كودك آمريكايي را بررسي كردند و اطلاعات مربوط به برنامه غذايي آنها، ساعت هايي كه مي خوابند و نيز قد و وزن آنها را به مدت 5 سال ثبت كردند.
بر اساس اين تحقيق، يك ساعت خواب بيشتر، ميزان اضافه وزن احتمالي را از 36 درصد به 30 درصد در كودكان سه تا هشت ساله و از 34 درصد به 30 درصد در كودكان 8 تا 13 ساله كم مي كند. توضيح اين محققان براي اثر ميزان خواب كودك در وزن او اين است كه احتمالاً خواب ناكافي بر ترشح هومورن هايي كه در ايجاد اشتها نقش دارند تأثير مي گذارد. توجيه ديگر اين است كه فرد مي خواهد خستگي خود را در طول روز، با بيشتر خوردن جبران كند، در حالي كه علت اصلي آن، كم خوابي است.
تا مدرسه هم پياده بروند، خوب است
گروه سلامتحتي اگر مدرسه بچه كوچه بالايي هم باشد، دوست داريم برايش سرويس بگيريم تا پيش هم كلاسي هايش سرشكسته نشود. غافل از اين كه همين چند دقيقه پياده روي هم براي بچه ها مفيد و كمك كننده است. به تازگي خبر تحقيقي در پايگاه اينترنتي خبرگزاري رويترز منتشر شد، درباره همين موضوع. در اين مطالعه مشخص شد كمتر از 14 درصد بچه هاي مدرسه رو در آمريكا، راه خانه تا مدرسه و برعكس را پياده طي مي كنند.(درحالي كه اين درصد در سال 1968، حدود 48 درصد بوده)محاسبات پژوهشگران نشان داد پياده روي تا مدرسه و برگشتن به خانه، روي هم رفته مي شود 14 دقيقه فعاليت بدني، كه اگر بخواهيم آن را در هفته حساب كنيم، نزديك به 200 كالري اضافه را از اين بچه ها مي گيرد. اين، تنها فايده حذف سرويس مدرسه نيست، چون همين چند دقيقه فعاليت باعث مي شود اصولاً بچه ها فعال تر و بانشاط تر باشند و در بقيه اوقات هم تمايل بيشتري به تحرك داشته باشند. پيشنهاد محققان براي والديني كه نمي توانند سرويس را كنار بگذارند، اين است كه برنامه هاي تفريحي در طبيعت، همراه با فعاليت و بازي هاي بدني را انتخاب كنند و در هر شرايطي آنها را به فعاليت بيشتر تشويق كنند. مطالعه اين دانشمندان، در دانشگاه مريلند، در شماره فوريه نشريه آرشيو پزشكي كودكان و نوجوانان چاپ شده است.
</TEXT>
</DOC>
<DOC>
<DOCID>HAM2-851121-028</DOCID>
<DOCNO>HAM2-851121-028</DOCNO>
<ORIGINALFILE>/1385/851121/news/_ejtem.htm</ORIGINALFILE>
<ISSUE>شنبه 21 بهمن 1385 - سال چهاردهم - شماره4203 - Feb 10, 2007</ISSUE>
<DATE calender="Western">2007-02-10</DATE>
<DATE calender="Persian">1385/11/21</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
رئيس سازمان وظيفه عمومي ناجا اعلام كرد:
امكان شركت در كنكور مشمولان متولد نيمه دوم سال66 فراهم شد
</TITLE>
<TEXT>


پليس: رئيس سازمان وظيفه عمومي ناجا گفت: مشمولان ديپلم فني و حرفه اي، كاردانش و پيش دانشگاهي متولد نيمه دوم سال1366 كه فاقد غيبت باشند مي توانند موعد اعزام خود را جهت شركت در آزمون ورودي سال 86 دانشگاه ها تا زمان اعلام نتايج تمديد نمايند.
سردار بهمن كارگر اعلام كرد: مشمولان ديپلم فني و حرفه اي؛ كاردانش و پيش دانشگاهي متولد نيمه دوم سال 1366 كه مرتكب غيبت نشده اند مي توانند موعد اعزام قانوني خود را جهت شركت در آزمون ورودي سال 86 دانشگاه ها و موسسات آموزش عالي كشور تا زمان اعلام نتايج مربوطه به تعويق انداخته و در صورت قبولي ادامه تحصيل دهند.
وي تصريح كرد:مشمولان مذكور در صورت عدم قبولي از مهر ماه سال 86 به خدمت اعزام خواهندشد و اين روال براي سال هاي بعد نيز اعمال خواهد شد.
سردار كارگر اضافه كرد: مشمولان مذكور كه در حال انجام خدمت مقدس سربازي مي باشند نيز در صورت تمايل مي تواننداز خدمت ترخيص و در صورت قبولي در دانشگاه ثبت نام ومشغول به تحصيل شده و مابقي خدمت خود را پس از اتمام تحصيلات به انجام برسانند.
سربازان مذكور در صورت عدم قبولي در دانشگاه مجددا از مهر ماه سال 1386 جهت انجام مابقي خدمت به يگان هاي مربوطه معرفي خواهند شد.
رئيس سازمان وظيفه عمومي عنوان داشت: سربازان واجد شرايط متولد نيمه دوم سال 1366 كه در حين خدمت مي باشند چنانچه داراي غيبت هم باشند مي تواننداز خدمت ترخيص و از مهلت تمديد اعزام مذكور بهره مند گردند.
آموزش براي مشمولان متقاضي معافيت الزامي است
كارگر گفت: طي دوره آموزش نظامي جهت مشمولان متقاضي استفاده از معافيت هاي عنايات مقام معظم رهبري الزامي است.
وي اعلام كرد: اگر مشمولي اظهار نمايد به علت بيماري و يا ناتواني جسمي قادر به طي دوره مقدماتي نظامي نمي باشد. بايستي بيماري و ناتواني وي توسط سازمان وظيفه عمومي بررسي گردد.
كارگر افزود: چنانچه بنا به تشخيص شوراي پزشكي وظيفه عمومي، مشمول قادر به خدمت شناخته شد مي بايست آموزش مقدماتي را طي نمايد و اگر برابر آيين نامه معاينه و معافيت پزشكي قادر به انجام خدمت و اعزام به دوره آموزشي نباشد و معاف دايم از خدمت شناخته شود در آن صورت مشمول مخير خواهد بود كه كارت معافيت پزشكي و يا كارت معافيت عنايات رهبري بدون طي دوره آموزش نظامي درخواست نمايد.
رئيس سازمان وظيفه عمومي ناجا تصريح كرد: مشمولان مذكور بايستي ضمن مراجعه به پزشك معاين اوليه نسبت به تكميل برگ شماره 2 دفترچه راهنماي خدمت وظيفه عمومي (برگ معاينه ويژه مشمولان متقاضي اعزام -معافيت پزشكي - معافيت كفالت)اقدام و سپس فرم كامل شده را به همراه ساير مدارك مورد نياز از طريق پست به سازمان وظيفه عمومي ناجا ارسال نمايند تا برابر ضوابط به درخواست آنها رسيدگي گردد.
</TEXT>
</DOC>
<DOC>
<DOCID>HAM2-851121-029</DOCID>
<DOCNO>HAM2-851121-029</DOCNO>
<ORIGINALFILE>/1385/851121/news/_ejtem.htm</ORIGINALFILE>
<ISSUE>شنبه 21 بهمن 1385 - سال چهاردهم - شماره4203 - Feb 10, 2007</ISSUE>
<DATE calender="Western">2007-02-10</DATE>
<DATE calender="Persian">1385/11/21</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
اجباري شدن ارائه كد ملي براي بيمه شدگان تامين اجتماعي
</TITLE>
<TEXT>
گروه اجتماعي- ارائه كد ملي و شماره مسلسل شناسنامه براي تمامي مستمري بگيران و بيمه شدگان سازمان تامين اجتماعي اجباري شد.
اين كار به منظور شناسايي دقيق، رفع همپوشاني و برقراري ارتباط با ساير بانك هاي اطلاعاتي ملي انجام مي شود.
به گزارش پايگاه اطلاع رساني سازمان تامين اجتماعي سعيد حسيني مدير كل امور نام نويسي و حساب هاي انفرادي سازمان تامين اجتماعي با اعلام اين خبر گفت: بدنبال صدور بخشنامه جديدي از سوي سازمان تامين اجتماعي از هشتم بهمن ماه سال جاري بيمه شدگان، مستمري بگيران و افراد تحت تكفل آنان كه فاقد كد ملي يا سري و سريال مسلسل شناسنامه در اطلاعات شعب تامين اجتماعي مي باشند، ملزم هستند به هنگام دريافت خدمات بيمه اي علاوه بر مشخصات فردي، شماره كد ملي يا سري و سريال مسلسل شناسنامه را ارائه نمايند.
وي با بيان اينكه در حال حاضر كد ملي يا سري و سريال مسلسل شناسنامه حدود 9 ميليون بيمه شده اصلي و تبعي در سيستم مكانيزه شعب تامين اجتماعي ثبت شده است افزود: بيمه شدگان و مستمري بگيراني كه قبلا كد ملي يا سري و سريال مسلسل شناسنامه خود را به شعب اعلام ننموده اند، بايد در هنگام مراجعه به شعب تامين اجتماعي نسبت به ارائه اصل يا كپي كارت ملي يا شناسنامه خود و افراد تحت تكفل در جهت تكميل اطلاعات هويتي اقدام كنند. حسيني اجراي اين طرح را در شناسايي دقيق فرد بيمه شده، مستمري بگير و جلوگيري از همپوشاني، شفاف سازي و ارتباط با ساير بانك هاي اطلاعاتي ملي مفيد ارزيابي كرد و گفت: در راستاي اجراي اين بخشنامه سيستم مكانيزه شعب به گونه اي تغيير يافته اند كه علاوه بر بررسي اطلاعات مربوط به مشخصات فردي بيمه شدگان، مستمري بگيران و افراد تحت تكفل آنها، كد ملي يا سري و سريال مسلسل شناسنامه ايشان نيز كنترل خواهد شد و در صورتي كه فرد فاقد اطلاعات مربوطه باشد، ملزم به ارائه مشخصات مزبور خواهد بود.
</TEXT>
</DOC>
<DOC>
<DOCID>HAM2-851121-030</DOCID>
<DOCNO>HAM2-851121-030</DOCNO>
<ORIGINALFILE>/1385/851121/news/_ejtem.htm</ORIGINALFILE>
<ISSUE>شنبه 21 بهمن 1385 - سال چهاردهم - شماره4203 - Feb 10, 2007</ISSUE>
<DATE calender="Western">2007-02-10</DATE>
<DATE calender="Persian">1385/11/21</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
105 ميليون هكتار جنگل صاحب سند شدند
</TITLE>
<TEXT>
گروه اجتماعي- معاون قوه قضاييه و رئيس سازمان ثبت اسناد و املاك كشور گفت: تاكنون براي 105 ميليون هكتار از جنگل ها و منابع طبيعي سند صادر شده است.
به گزارش سازمان ثبت اسناد و املاك، حسينعلي اميري با اعلام اين خبر گفت: تا پايان سال 1384 بيش از يكصد ميليون هكتار از اراضي مذكور اسناد مالكيت صادر شده و براي ساير اراضي ملي نيز تا پايان برنامه چهارم توسعه سند صادر مي شود. اميري با شركت در همايش مشترك مديران كل ثبت اسناد و املاك و منابع طبيعي كشور با اشاره به كمبود امكانات مناسب و آمار مورد نياز براي صدور سند مالكيت اراضي طبيعي افزود: صدور اسناد مالكيت اراضي ملي مانع تغيير كاربري اراضي و سوء استفاده از آنها مي شود، اين امر ضمن ايجاد سوابق مستند و بانك اطلاعاتي غير قابل خدشه از اين اراضي، مالكيت مشروع صاحبان آنها و دولت را مورد حمايت قرار مي دهد.
معاون قوه قضائيه با تاكيد بر حفظ حقوق نسل آينده گفت: آمايش سرزمين، امور زيست محيطي و توسعه پايدار، پايدار سازي فرآيند توسعه با تكيه بر حفاظت از محيط زيست و بهره برداري بهينه از منابع، تحقق توسعه پايدار مبتني بر دانايي در عرصه هاي اجتماعي، اقتصادي، فرهنگي و زيست محيطي كشور به نحوي كه ضمن ارتقاي كيفيت زندگي، حقوق نسل هاي كنوني و آينده نيز محفوظ بماند.
</TEXT>
</DOC>
<DOC>
<DOCID>HAM2-851121-031</DOCID>
<DOCNO>HAM2-851121-031</DOCNO>
<ORIGINALFILE>/1385/851121/news/_ejtem.htm</ORIGINALFILE>
<ISSUE>شنبه 21 بهمن 1385 - سال چهاردهم - شماره4203 - Feb 10, 2007</ISSUE>
<DATE calender="Western">2007-02-10</DATE>
<DATE calender="Persian">1385/11/21</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
اجراي طرح 35 روزه نوروزي نظارت بر اماكن عمومي
</TITLE>
<TEXT>


گروه اجتماعي - مديركل نظارت بر اماكن عمومي ناجا گفت: از 15 اسفند امسال تا بيستم فروردين سال 86 طرح 35 روزه نوروزي پليس نظارت بر اماكن عمومي ناجا اجرا مي شود
سردار محمد علي نجفي گفت: اين طرح متوجه مراكز اقامتي و پذيرايي بين راهي و درون شهري،  مراكز حمل و نقل و مراكز تفريحي، توريستي و زيارتي است. وي در جمع خبرنگاران با اعلام اين مطلب، افزود: ايجاد امنيت اخلاقي عموم مردم و تامين حقوق شهروندي از برنامه هاي اداره كل نظارت بر اماكن عمومي ناجا مي باشد.
نجفي با اشاره به اينكه در 10 ماهه امسال سه ميليون و 50 هزار بازديد از اماكن عمومي و اصناف كشور صورت گرفته است، تصريح كرد: اين درحالي است كه سال گذشته در همين مدت دو ميليون و چهارصد هزار بازديد داشتيم كه افزايش 23 درصدي را نشان مي دهد.
وي به اولويت هاي اداره كل نظارت براماكن عمومي ناجا اشاره كرد و گفت: نظارت بر آموزشگاه ها، نظارت بر توزيع البسه، محصولات فرهنگي، حمل و نقل محصولاتي كه در حاشيه مدارس توزيع مي شود، از جمله مهمترين برنامه هاي اين اداره كل مي باشد.
مديركل نظارت بر اماكن عمومي ناجا با بيان اين كه 85 درصد از پرونده هاي اماكن مربوط به واحدهاي بدون مجوز است، خاطر نشان كرد: 535 هزار تذكر كتبي به اصناف داده شده كه از اين تعداد به 93 هزار مورد آن رسيدگي و 18 هزار پرونده تشكيل و تعدادي هم به مراجع قضائي و بقيه به شوراي حل اختلاف معرفي شده اند.
وي عمده ترين تخلفات اين 18 هزار واحد متخلف را مربوط به توزيع محصولات ضد فرهنگي و گيم نت شركت ها برشمرد و گفت: در اين رابطه جلساتي با شهرداري، وزارت فرهنگ و ارشاد و سازمان هاي ذيربط برگزار شده است.
سردار نجفي تصريح كرد: در سال جاري 5 شبكه سازمان يافته كه در امر تهيه و توزيع محصولات غير مجاز فعاليت داشتند شناسايي و تعدادي دستگير شدند.مدير كل نظارت بر اماكن عمومي ناجا در رابطه با چهارشنبه آخر سال اظهار داشت: در اين زمينه جلساتي با واحدهاي رنگ فروش و مجامع رنگ فروشي و توزيع مواد اوليه تهيه مواد محترقه گذاشته شده است.
</TEXT>
</DOC>
<DOC>
<DOCID>HAM2-851121-032</DOCID>
<DOCNO>HAM2-851121-032</DOCNO>
<ORIGINALFILE>/1385/851121/news/_ejtem.htm</ORIGINALFILE>
<ISSUE>شنبه 21 بهمن 1385 - سال چهاردهم - شماره4203 - Feb 10, 2007</ISSUE>
<DATE calender="Western">2007-02-10</DATE>
<DATE calender="Persian">1385/11/21</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
دلايل اطاله دادرسي بررسي مي شود
</TITLE>
<TEXT>
گروه اجـتماعي- معاون اول قوه قضائيه گفت: تيمي تشكيل شده تا دلايل منجر به اطاله دادرسي مورد بررسي دقيق قرار گيرد.
حجت الاسلام سيد ابراهيم رئيسي معاون اول قوه قضائيه در جمع خبرنگاران، استفاده از فن آوري هاي اينترنتي را جزء برنامه هاي در اولويت قوه قضائيه عنوان كرد و افزود: قوه قضائيه در آستانه تجهيز شدن به رايانه است و اين امر در واحدهاي دادسراهاي تهران آغاز شده است.
معاون اول قوه قضائيه بر مسئله پيشگيري از وقوع جرم تاكيد كرد و گفت: معاونت پيشگيري از وقوع جرم در سراسر كشور فعال شده است اما بايد گفت هر دستگاهي در تصميم گيري ها بايد نگاه پيشگيري از وقوع جرم داشته باشد.
رئيسي، بر اهميت جايگاه و شان وكلا در جريان رسيدگي به پرونده هاي قضائي اشاره كرد و گفت: از حضور وكلا در جريان رسيدگي به پرونده استقبال و بر جايگاه و شان اين قشر تاكيد مي كنيم اما اين جريان ارزشمند نبايد به دلالي آلوده شود.
رئيسي معاون اول قوه قضائيه،دستگاه قضائي و استقلال قضات را از بركات نظام و انقلاب اسلامي عنوان كرد و افزود: به بركت انقلاب اسلامي آئين نامه هايي كه خلاف شرع بود با فرمان امام(ره)ابطال تا احكام بر اساس قوانين اسلامي اجرا شود.
معاون اول قوه قضائيه، تشكيل شوراهاي حل اختلاف را يكي از اقدامات موثر قوه قضائيه عنوان كرد و افزود: بررسي ها نشان مي دهد تشكيل شوراهاي حل اختلاف علاوه براينكه منجر به افزايش آمار صلح و سازش در دستگاه قضائي شده، ورودي پرونده ها را نيز به محاكم تا حد بسياري كاهش داده است.
رئيسي خاطر نشان كرد: در حال حاضر ورودي پرونده ها مطابق با 3 سال گذشته است و اين نشان مي دهد كه تشكيل شوراي حل اختلاف توانسته تاثير بسزايي در كاهش ورودي پرونده ها داشته است.
وي گفت: به منظور قطعيت پيدا كردن حكم پرونده براي مردم به دنبال اين هستيم كه يك عضو حقوقدان در زمان صدور راي حضور داشته باشد.
وي بر برخورد جدي با شرارت ها و ناامني ها اشاره كرد و گفت: پرونده هاي در ارتباط با شرارت بايد بدون نوبت مورد رسيدگي قرار گيرد و چنين افرادي مطمئن باشند بايد هزينه گزافي را بابت اقدامات شرورانه خود پرداخت كنند.
معاون اول قوه قضائيه خاطر نشان كرد: پرونده هاي در ارتباط با افراد شرور نبايد به صورت عادي رسيدگي شود و انتظار داريم برخورد سريعي با اين افراد صورت گيرد.
وي در خصوص امنيت مرزهاي كشور گفت: شرايط امنيتي در استان هاي مرزي مطلوب است اما در صورتي كه دشمنان و اشرار به دنبال اين هستند كه مرزهاي كشور را نا امن جلوه دهند، مطمئن باشند برخورد جدي از سوي مسئولان امنيتي و انتظامي كشور صورت خواهد گرفت.
</TEXT>
</DOC>
<DOC>
<DOCID>HAM2-851121-033</DOCID>
<DOCNO>HAM2-851121-033</DOCNO>
<ORIGINALFILE>/1385/851121/news/_ejtem.htm</ORIGINALFILE>
<ISSUE>شنبه 21 بهمن 1385 - سال چهاردهم - شماره4203 - Feb 10, 2007</ISSUE>
<DATE calender="Western">2007-02-10</DATE>
<DATE calender="Persian">1385/11/21</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
صدور گذرنامه هاي الكترونيكي از سال آينده
</TITLE>
<TEXT>


گروه اجتماعي- مدير كل گذرنامه نيروي انتظامي از بكارگيري گذرنامه هاي الكترونيكي به جاي گذرنامه هاي فعلي در سال 86 خبر داد.
سرهنگ محسن صياديان در گفت وگو با خبرنگاران گفت: يكي از اولويت هاي اداره كل گذرنامه نيروي انتظامي در سال 86، بكارگيري گذرنامه هاي الكترونيكي به جاي گذرنامه هاي فعلي مي باشد.
صياديان تصريح كرد: تفاوت گذرنامه هاي الكترونيكي باگذرنامه هاي فعلي، تعبيه يك چيپ اطلاعاتي در گذرنامه هاي الكترونيكي است كه همه اطلاعات دارندگان گذرنامه علاوه بر صفحه نخست درآن نيز ثبت مي شود.مدير كل گذرنامه نيروي انتظامي  اضافه كرد: با اين سيستم ميزان جعل گذرنامه به صفر خواهد رسيد. چرا كه تبديل اين اطلاعات نياز به سيستم فوق العاده اي دارد كه از عهده افراد عادي خارج است مگر اين كه دولت ها بخواهند اطلاعات آن را استخراج كنند.
به گفته سرهنگ صياديان، از ديگر محاسن اين گذرنامه، عدم استفاده از مهر در صفحات مي باشد كه اين امر باعث مي شود صفحات گذرنامه پر نشده و نيازي به صدور مجدد به دليل مذكور نباشد.مدير كل گذرنامه نيروي انتظامي گفت: بيش از 60 درصد گذرنامه هاي صادر شده امسال زيارتي و بقيه تفريحي، سياحتي و... مي باشند.
صياديان افزود: در 10 ماهه امسال نسبت به مدت مشابه سال گذشته، با 33 درصد افزايش تقاضا براي صدور گذرنامه مواجه بوديم.
وي با بيان اين كه طبق مصوبه سال 84 زمان صدور گذرنامه از وقتي كه مراجعه كننده مدارك خود را مي دهد تا زمان تحويل 15 روز در نظر گرفته شده بود، گفت: در حالي كه در سال قبل اين كار در يك هفته صورت مي گرفت، در سال جاري با مكانيزه شدن سيستم ها و گسترش دفاتر خدمات انتظامي  پليس + 10 اين زمان به 4 تا 5 روز كاهش يافته است.
وي افزود:  در حال حاضر بيش از 17 شهر از طريق پليس + 10 به سيستم متصل شده اند و اين مراكز از 133 به 245 مركز در كشور افزايش يافته كه 47 مركز در تهران و بقيه در شهرستانهاي ديگر راه اندازي شده است.
رئيس پليس گذرنامه ناجا اظهار كرد: مراكز تهران با توجه به جغرافياي جمعيتي در مكان هايي راه اندازي شده كه طول مسافتي كه فرد از منزل تا مركز طي مي كند كمتر از يك كيلومتر بوده و از اين طريق ترددهاي بي جا نيز كاهش مي يابد.
سرهنگ صياديان با اشاره به بين المللي شدن گذرنامه هاي زيارتي گفت: در 60 درصد سفرهاي زيارتي سال 84، افراد گذرنامه قبلي داشتند و 40 درصد زائران گذرنامه بين المللي گرفتند كه با توجه به آزمايشي بودن اين طرح، اميدواريم در سال آينده مصوبه دائمي   شود.
سرهنگ صياديان افزود: لايحه پيش نويس اصلاح قانون گذرنامه امسال پس از تشكيل ستادهاي كارشناسي، به ستاد گذرنامه ارائه شده كه در صورت تصويب آن، موازي كاري و بروكراسي اداري حذف مي شود.
رئيس پليس گذرنامه ناجا با بيان اين كه طي دو سال گذشته، درخواست هاي دريافت گذرنامه 44 درصد افزايش يافته است، گفت: با تغييراتي كه در خدمات رساني صورت گرفته در 10 ماه اول امسال بيش از يك ميليون مراجعه بي مورد حذف و پيش بيني مي شود تا پايان سال از نزديك به 5/1 ميليون مراجعه بي مورد جلوگيري شود.
</TEXT>
</DOC>
<DOC>
<DOCID>HAM2-851121-034</DOCID>
<DOCNO>HAM2-851121-034</DOCNO>
<ORIGINALFILE>/1385/851121/news/_ejtem.htm</ORIGINALFILE>
<ISSUE>شنبه 21 بهمن 1385 - سال چهاردهم - شماره4203 - Feb 10, 2007</ISSUE>
<DATE calender="Western">2007-02-10</DATE>
<DATE calender="Persian">1385/11/21</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
پيش بيني مدير عامل سازمان تامين اجتماعي
2300 ميليارد از بدهي دولت به تأمين اجتماعي سال آينده پرداخت مي شود
</TITLE>
<TEXT>
گروه اجتماعي- پيش بيني مي شود سال آينده دولت 2300 ميليارد تومان از بدهي اش به سازمان تامين اجتماعي را پرداخت كند.
داوود مددي مدير عامل سازمان تامين اجتماعي با اعلام اين خبر گفت: با توجه به قانون بودجه سال آينده كه از سوي دولت در اختيار مجلس شوراي اسلامي قرار گرفته است به نظر مي رسد سهم سازمان تامين اجتماعي در دريافت بدهي هاي دولت 2300 ميليارد تومان براي سال جاري باشد.
مددي با اشاره به اينكه دولت در سال آينده تصميم دارد بيش از 6 هزار ميليارد تومان از بدهي اش را به سازمانهاي مختلف بپردازد افزود: پيش بيني مي شود سهم سازمان تامين بيش از 30 درصد از اين مبلغ باشد كه بالغ بر 2300 ميليارد تومان خواهد شد.
مدير عامل سازمان تامين اجتماعي ميزان بدهي دولت به سازمان متبوعش را 6 هزار و 700 ميليارد تومان عنوان كرده و تاكيد كرد : تا كنون فقط يك هزار و 7 ميليارد تومان از اين بدهي ها وصول شده  است.
مددي با اشاره به بودجه 7 هزارو 700 ميليارد توماني اين سازمان براي سال آينده گفت: ميزان بدهي دولت به سازمان تامين اجتماعي چندان چشمگير نيست، حتي اگر دولت همه طلبش را به شكل نقدي به سازمان تامين اجتماعي بپردازد كمتر از بودجه اي است كه اين سازمان براي يك سال نياز دارد.
وي در پاسخ به اينكه با توجه به شرايط كنوني چقدر احتمال مي رود دولت در بازپرداخت بدهي اش به سازمان تامين اجتماعي موفق شود افزود: با توجه به اينكه اين مبلغ در بودجه سال86 گنجانده شده انتظار مي رود دولت نسبت به پرداخت آن اقدام لازم را انجام دهد.
مددي در توضيح ميزان سود معوقه اين بدهي ها گفت: سود بدهي دولت به سازمان تامين اجتماعي همه ساله براساس سود مصوب اوراق مشاركت كه توسط بانك مركزي اعلام مي شود محاسبه مي شود.
بدهي دولت به سازمان تامين اجتماعي بابت 3درصد حق بيمه كارگران و كاركنان كارگاه هاي دولتي و بخشي از آن نيز مربوط به قوانين مختلفي همچون نوسازي صنايع است.
عبدالرضا مصري وزير رفاه و تامين اجتماعي چندي پيش درباره وصول بدهي دولت به سازمان تامين اجتماعي گفته بود كه اصراري به اخذ مطالبات از دولت نداريم.
</TEXT>
</DOC>
<DOC>
<DOCID>HAM2-851121-035</DOCID>
<DOCNO>HAM2-851121-035</DOCNO>
<ORIGINALFILE>/1385/851121/news/_ejtem.htm</ORIGINALFILE>
<ISSUE>شنبه 21 بهمن 1385 - سال چهاردهم - شماره4203 - Feb 10, 2007</ISSUE>
<DATE calender="Western">2007-02-10</DATE>
<DATE calender="Persian">1385/11/21</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
رئيس بهزيستي گناوه:
تنها به يك سوم معلولين خدمات مي دهيم
</TITLE>
<TEXT>
گروه اجتماعي- سازمان بهزيستي شهرستان گناوه تنها به يك سوم معلولين اين شهرستان خدمت رساني مي كند.
صفر منصوري فرد، رئيس بهزيستي اين شهرستان با اشاره به جمعيت 1100 نفري معلولان تحت پوشش در گناوه گفت: علاوه براين 1100 نفر بهزيستي شهرستان گناوه 100 معلول پشت نوبتي نيز دارد.وي درباره آمار واقعي معلوليت در اين شهرستان افزود: به دليل ناتواني در ارائه خدمات به معلولان بدنبال شناسايي اين گروه نيستيم اما پيش بيني مي شود سه برابر جمعيت تحت پوشش سازمان بهزيستي معلول داشته باشيم.منصوري فرد گفت: در واقع ما منتظر مي مانيم تا معلولان براي دريافت خدمات به بهزيستي مراجعه كنند و افراد مراجعه كننده نيز براي برخورداري از حمايت هاي سازمان پشت نوبت مي مانند.
رئيس اداره بهزيستي شهرستان گناوه تعداد زنان سرپرست خانوار اين شهرستان را 350 نفر اعلام كرد.وي با تاكيد براينكه اعتياد به مواد مخدر بزرگترين معضل اجتماعي شهر بندري گناوه است توضيح داد: بزرگترين معضل اجتماعي گناوه اعتياد جوانان به انواع مواد مخدر است كه با توجه به اين معضل لزوم احداث مراكز ترك اعتياد به شكل جدي احساس مي شود.
به اعتقاد منصوري فرد با توجه به موقعيت ويژه جغرافيايي گناوه، گستردگي تجارت كالا در اين منطقه سبب رونق كسب و كار براي جوانان شده است به همين دليل جوانان ان اين شهرستان با مشكل بيكاري روبرو نيستند اما به دليل فقر فرهنگي موجود در اين شهر و كمبود جدي امكانات فرهنگي گرايش جوانان گناوه اي به مواد مخدر به ويژه ترياك به شدت زياد است.
</TEXT>
</DOC>
<DOC>
<DOCID>HAM2-851121-036</DOCID>
<DOCNO>HAM2-851121-036</DOCNO>
<ORIGINALFILE>/1385/851121/news/_ejtem.htm</ORIGINALFILE>
<ISSUE>شنبه 21 بهمن 1385 - سال چهاردهم - شماره4203 - Feb 10, 2007</ISSUE>
<DATE calender="Western">2007-02-10</DATE>
<DATE calender="Persian">1385/11/21</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
بازتاب
چند سئوال در باره حذف نمره انضباط از كارنامه دانش آموزان
</TITLE>
<TEXT>
محمد جواد سليماني
خبر حذف نمره انضباط از كارنامه دانش آموزان در صفحه پنجم روزنامه همشهري روز سه شنبه 17 بهمن 1385 به نقل از معاونت محترم آموزش و پرورش عمومي وزارت متبوع درج شد. به عنوان يك فرهنگي براساس تجربيات و مشكلات مبتلا به انضباطي سؤالاتي را پيرامون طرح جديد از مسئولان ذيربط دارم.
1 - آموزش و تربيت معمولا در كلاس و توسط آموزگار و دبير انجام مي شود نه در راهروهاي عريض و طويل ادارات و وزارت آموزش و پرورش. چند درصد از آموزگاران، دبيران، معاونان و مديران مدارس كه ايفاگر اصلي نقش آموزش هستند با تغيير ملاك نمره انضباط موافقند و آن را اقدامي در جهت بهبود وضعيت آموزشي و پرورشي مدارس مي دانند؟
2 - معاونت محترم اعلام نموده اند با اين تغيير ديگر روحيه دانش آموزان با گرفتن نمره اي مثل پنج آسيب نمي بيند. چند درصد از دانش آموزان نمره انضباط زير 10 مي گيرند كه مسئولان محترم را نسبت به چنين تغييري متقاعد نموده است؟
3 - در مدارس كشور تعداد زيادي از دانش آموزان تحت تأثير حركت ها، رفتار و اعمال ناشايست تعداد معدودي از دانش آموزان قرار مي گيرند كه الزاما بايد نمره پايين به آنها داده شود، در غير اين صورت اداره مدرسه با مشكل مواجه مي شود. مسئولان محترم به منظور حفظ سلامت بهداشتي، رواني و آموزشي اكثريت دانش اموزان چه تدبيري انديشيده اند؟
4 - چند سالي است كه در تغيير نظام آموزش و پرورش صحبت از تمركززدايي و مدرسه محوري است درصورتي كه عملا اين مهم شعاري بيش نبوده و هميشه شاهد ارسال مجموعه زيادي از دستورالعمل ها، قوانين و مقررات و غيره از مراكز به مدارس مي باشيم كه در بعضي از موارد عدم آشنايي قانونگذاران با واقعيات موجود در مدارس مشهود است.با اين اوصاف مسئولين محترم مدرسه محوري را چگونه تعريف مي نمايند؟
5 - چنانچه راهنمايي ها و چاره جويي هاي تربيتي در دانش آموزي مؤثر واقع نشد طبق ماده 76 آئين نامه اجرايي با وي رفتار مي شود اما طبق مصوبه جديد بايد در كارنامه وي گزينه نياز به تلاش و راهنمايي بيشتر ثبت گردد. ذكر اين جمله براي چنين دانش آموزي تا چه حد مي تواند نسبت به اصلاح رفتار وي مؤثر واقع شود؟
در پايان انتظار دارم مراكز تصميم گيري در آموزش و پرورش با ارتباط بيشتر با مدارس و انعكاس واقعيت هاي موجود نسبت به اخذ تصميماتي اقدام نمايند كه ضمن رعايت حقوق دانش آموزي و اصول تعليم و تربيت اسلامي اجراي آن مانعي براي بهبود كيفيت فعاليت هاي آموزش و پرورش نباشد.
* مدير دبستان
</TEXT>
</DOC>
<DOC>
<DOCID>HAM2-851121-037</DOCID>
<DOCNO>HAM2-851121-037</DOCNO>
<ORIGINALFILE>/1385/851121/news/_ejtem.htm</ORIGINALFILE>
<ISSUE>شنبه 21 بهمن 1385 - سال چهاردهم - شماره4203 - Feb 10, 2007</ISSUE>
<DATE calender="Western">2007-02-10</DATE>
<DATE calender="Persian">1385/11/21</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
بامردم
</TITLE>
<TEXT>
شوق قبولي و...
@ شوق فراوان جواناني كه در آزمون دانشگاه ها پذيرفته مي شوند، هنگام فارغ التحصيلي، به دليل كمبود زمينه اشتغال تبديل به يأس مي شود. پيشنهاد مي كنم، با توجه به امكانات و منابع كشورمان براي حل اين معضل اقدام مؤثري صورت گيرد.
حسين رمضاني- رشت
انتظار شانزده ساله
شركت تعاوني مسكن ارتباطات مخابرات در سال69 زميني را براي كاركنان مخابرات در منطقه شهريار، كه كاربرد كشاورزي داشت، خريداري كرد و از هر عضو تعاوني 150 هزار تومان به عنوان پيش پرداخت ساخت مسكن دريافت نمود. حال با توجه به عدم تغيير كاربري زمين، از اين شركت مي خواهيم كه وضعيت اعضا را مشخص كند.
سيد محمد مهدي هدايتي- تهران
گراني و كاهش قدرت خريد
با توجه به اين واقعيت كه گراني، بيش از همه قدرت خريد اقشار كم درآمد را كاهش مي دهد، لازم است جهت شناخت ريشه هاي گراني، براي مهار آن اقدام شود.
يوسف لو- بهار همدان
به دنبال يك سرپناه
يك زوج جوان هستيم كه چهار ميليون تومان پول تهيه كرديم تا محلي را براي سكونت خود رهن كنيم و يا با توجه به حقوق 190 هزار توماني همسرم اجاره نماييم. اما از تابستان گذشته تاكنون نتوانسته ايم با بودجه اي كه در اختيار داريم يك آپارتمان 40 متري پيدا كنيم. از مسئولان، استدعا مي شود شرايطي فراهم كنند تا از بار مشكلات سنگين افرادي مثل ما كاسته شود.
محمد حسيني- تهران
تقدير از پژوهشگران
@ موفقيت بزرگ متخصصان و پژوهشگران كشورمان در كشف داروي كنترل بيماري ايدز مايه مباهات است. پيشنهاد مي كنم براي تشويق همه جوانان مستعد و علاقه مند به پژوهش، امكانات كافي براي شناسايي استعدادها در سراسر كشور فراهم گردد.
فيروزه ميرزا آقايي- اصفهان
تأخير سه ماهه
ما كاركنان مجموعه بزرگ ورزشي حوزه جنوب تهران كه وابسته به سازمان تربيت بدني است، سه ماه است حقوق دريافت نكرده ايم. همچنين خواستار اجراي مصوبه هاي قانوني مربوط به پرسنل سازمان در اين مجتمع هستيم.
جمعي از كاركنان
كمبود امكانات براي نقاشان جوان
از نقاشان جوان سنندج هستم. در شهر ما، به تعداد كافي امكانات و سالن براي عرضه آثار هنرمندان جوان وجود ندارد. تقاضا دارم، در اين خصوص مساعدت شود.
ه. م- سنندج
بيمارستان ها از روغن مايع استفاده كنند
به رغم توصيه وزارت بهداشت و ساير سازمان هاي ذيربط مبني بر عدم استفاده زياد از روغن نباتي جامد به دليل زيان هاي آن بر سلامتي مصرف كنندگان، در بعضي از بيمارستان ها به خاطر ارزان بودن روغن نباتي جامد از اين نوع استفاده مي كنند كه اميد است در اين مورد تجديد نظر شود.
علي اكبر بي خوش- تهران
براي دسترسي به ميوه ارزان
در سال هاي گذشته در هر زمان كه امكان عرضه ميوه از جمله مركبات شمال توسط باغداران و تعاوني ها در تهران فراهم مي شد، بهاي محصولات در شب عيد نيز كاهش مي يافت. آيا بهتر نيست از تجربه هاي مفيد گذشته استفاده شود تا امسال شاهد گراني شديد ميوه نباشيم.
مجدپور زارع- كتالم
تقاضاي ايجاد خط اتوبوسراني
از شركت واحد اتوبوسراني تهران و حومه تقاضا داريم يك خط اتوبوسراني در مسير ميدان استخر تهرانپارس به ميدان تجريش و يا ميدان نوبنياد ايجاد كند. با توجه به اينكه شهرونداني كه از اين مسير عبور مي كنند متحمل هزينه هاي زيادي مي شوند، ايجاد چنين خطي، هزينه هاي سفر را بسيار كاهش مي دهد.
مهين سليماني- تهران
ميراث ها را حفظ كنيم
@ به عنوان يك همداني بر اين باورم كه به جاي بحث و مناظره بر سر اينكه تمدن هاي ديرين همدان متعلق به دوره مادها بوده يا ديگر سلسله ها، اهتمام بيشتري براي حفظ ميراث هاي تاريخي ارزشمند اين شهر به خرج داده شود.
مدني اول- همدان
محاسبه دقيق تر هزينه  تلفن
پيشنهاد مي كنم شركت ايرانسل در نحوه محاسبه نرخ مكالمات تلفن همراه، به گونه اي عمل كند كه چند ثانيه، يك دقيقه كامل حساب نشود.
محمد علي خياباني- تهران
توجه بيشتر به استان سيستان و بلوچستان
ضمن ابراز تأسف از شهادت نيروهاي فداكار انتظامي در زاهدان به دست مزدوران خارجي، پيشنهاد مي كنم كه از استعدادهاي استان سيستان و بلوچستان براي ايجاد فعاليت هاي توليدي و اشتغال جوانان استفاده بيشتري شود. مسلماً با رشد اقتصادي بيشتر، امكان نفوذ و جنايات بيگانگان در اين استان نيز كمتر مي شود.
شهركي- زاهدان
پل ناكارآمد
پل عابر پياده هوايي واقع در بلوار 45 متري زرند نرسيده به سه راه آذري، علاوه بر ارتفاع زياد كه استفاده از آن را براي سالخوردگان و بيماران، غيرممكن كرده است به دليل نداشتن سقف، به هنگام بارش، برف و باران لغزنده مي شود. براي سهولت رفت و آمد عابران بايد به نحوي، اين مشكلات برطرف شود.
ولي صالحي- تهران
نقطه ضعف مهم صنعت گردشگري
@ عدم تجهيز امكانات پذيرايي بين راهي در جاده هاي ايران، از نقاط ضعف ما در جذب گردشگران خارجي است. به عنوان مثال فقط به سرويس هاي بهداشتي، پمپ بنزين هاي بين راهي و شبكه آزادراه ها، نظري بيفكنيم تا متوجه مشكلات كنوني شويم.
عنايت الله توسل غلامي - قزوين
سرويس هاي بهداشتي در ايستگاه هاي مترو
به رغم برخي محدوديت هاي فني، احداث سرويس هاي بهداشتي در ايستگاه هاي مترو بسيار ضروري است. براي رفاه حال هزاران شهروند كه روزانه از مترو استفاده مي كنند، ساخت و راه اندازي سرويس هاي بهداشتي در ايستگاه هاي بزرگ، لازم به نظر مي رسد و به هر حال براي حل اين مسئله چاره اي انديشيده شود.
طاهري- تهران
</TEXT>
</DOC>
<DOC>
<DOCID>HAM2-851121-038</DOCID>
<DOCNO>HAM2-851121-038</DOCNO>
<ORIGINALFILE>/1385/851121/news/_ejtem.htm</ORIGINALFILE>
<ISSUE>شنبه 21 بهمن 1385 - سال چهاردهم - شماره4203 - Feb 10, 2007</ISSUE>
<DATE calender="Western">2007-02-10</DATE>
<DATE calender="Persian">1385/11/21</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
پاسخ مسئولان
</TITLE>
<TEXT>
پرداخت مي شود
احتراماً با توجه به مطلب مندرج در ستون با مردم همشهري مورخ 6/11/85 درباره پرداخت نشدن حقوق كاركنان مجموعه چيتگر، به اطلاع مي رساند: براساس بررسي هاي به عمل آمده افراد مذكور جزو نيروهاي پيمانكار طرف قرارداد منطقه بوده كه فقط حقوق ماه هاي آذر و دي آنها پرداخت نشده است. شايان ذكر است چك مربوط به حقوق ماه هاي مذكور حاضر است و در اولين فرصت نسبت به واريز آن به حساب كاركنان اقدام لازم به عمل خواهد آمد.
روابط عمومي شهرداري منطقه 22 تهران
متقاضي تماس بگيرد
عطف به مطلب مندرج در ستون با مردم مورخ 8/11/85 آن روزنامه درباره پدرم متولد سال 1309 است و حدود 12 سال پيش... به استحضار مي رساند:  با توجه به اينكه پيام دهنده محترم، علت قطع بيمه خود را عنوان نكرده است لذا نامبرده مي تواند، با در دست داشتن اسناد و مدارك مربوطه در يكي از روزهاي اداري به نشاني: خيابان آزادي، نرسيده به خيابان بهبودي، جنب وزارت كار، سازمان تأمين اجتماعي مركز، ساختمان شهيد معيري، طبقه اول، اداره كل روابط عمومي و امور بين الملل جهت پيگيري مراجعه يا با شماره تلفن 66428303 تماس حاصل فرمايند.
اداره كل روابط عمومي و امور بين الملل سازمان تأمين اجتماعي
</TEXT>
</DOC>
<DOC>
<DOCID>HAM2-851121-039</DOCID>
<DOCNO>HAM2-851121-039</DOCNO>
<ORIGINALFILE>/1385/851121/news/_eqtes.htm</ORIGINALFILE>
<ISSUE>شنبه 21 بهمن 1385 - سال چهاردهم - شماره4203 - Feb 10, 2007</ISSUE>
<DATE calender="Western">2007-02-10</DATE>
<DATE calender="Persian">1385/11/21</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
بنابراعلام بانك مركزي در دي ماه
نرخ تورم به 5/12 درصد افزايش يافت
</TITLE>
<TEXT>


گروه اقتصادي- نرخ تورم در پايان دي ماه سال جاري به روند رو به رشد خود ادامه داد و به 5/12 درصد افزايش يافت.
اداره كل آمارهاي اقتصادي بانك مركزي اعلام كرد: براساس بررسي هاي به عمل آمده بر روي قيمت  360 قلم كالا و خدمات مصرفي در مناطق شهري ايران در گروه هاي اصلي و اختصاصي، درصد تغيير شاخص كل بهاي كالا ها و خدمات مصرفي در دي ماه  85 نسبت به ماه قبل  2‎/2 درصد و نسبت به ماه مشابه سال قبل 3/17 درصد افزايش داشته است. اين شاخص در آذرماه  85 نسبت به ماه قبل 7/2 درصد و نسبت به ماه مشابه سال قبل 9/15 درصد بوده است.
همچنين شاخص كل بهاي كالا ها و خدمات مصرفي در  10 ماهه سال  85 نسبت به دوره مشابه سال قبل 9/12 درصد و در  9 ماه اول سال  85 نسبت به دوره مشابه سال قبل 4/12 درصد را نشان مي دهد. بدين ترتيب، شاخص تورم در  12 ماه منتهي به دي ماه  85 نسبت به  12 ماه منتهي به دي ماه سال قبل به 5/12 درصد رسيده است كه نشان دهنده افزايش نرخ تورم براي هفتمين ماه متوالي در سال 85 و رسيدن آن به بالاترين سطح سال جاري است.
نرخ تورم در آذرماه امسال 9/11 درصد، آبان ماه 5/11، در مهرماه 2/11، در شهريورماه 9/10، در مردادماه 5/10، در تيرماه 4/10، در خردادماه 3/10، در ارديبهشت ماه 5/10، و در فروردين ماه 1/11 درصد بود.
كارشناسان مهمترين دليل رشد تورم را افزايش چشمگير نقدينگي مي دانند چرا كه از ابتداي سال 84 تاكنون حجم كل نقدينگي موجود در اقتصاد كشور تقريبا 5/1 برابر شده است و از 5/68 هزار ميليارد تومان ابتداي سال 84 تا پايان مهرماه 85 از 107 هزار ميليارد تومان فراتر رفته است. افزايش تبديل دلار به ريال از عوامل اصلي رشد نقدينگي طي يك سال اخير بوده است، ازسوي ديگر كه افزايش ذخاير ارزي بانك مركزي كه موجب رشد پايه پولي كشور شده است رشد نقدينگي را به دنبال داشته است.
حجم نقدينگي كشور در 12 ماهه منتهي به مهرماه امسال با رشد 35 درصدي نسبت به مدت مشابه سال قبل به بيش از 107 هزار و 883 ميليارد تومان رسيد. حجم نقدينگي در كشور در 12 ماهه منتهي به مهرماه امسال نسبت به مدت مشابه سال گذشته 35 درصد و نسبت به ابتداي سال جاري 1/17 درصد افزايش يافت. حجم نقدينگي در كشور در 12 ماهه منتهي به شهريورماه امسال 105هزار و 996 ميليارد تومان بود كه در 12 ماهه منتهي به مهرماه امسال به 107 هزار و 883 ميليارد تومان رسيد.
كاهش نرخ تورم يكي از اولويت هاي اصلي دولت نهم بوده است، اما طي ماه هاي اخير به علت رشد نقدينگي اين رقم با افزايش خزنده مواجه شده و در كالاها و اقلامي كه نياز اساسي مردم محسوب مي شود، اين افزايش بيشتر بوده است.
</TEXT>
</DOC>
<DOC>
<DOCID>HAM2-851121-040</DOCID>
<DOCNO>HAM2-851121-040</DOCNO>
<ORIGINALFILE>/1385/851121/news/_eqtes.htm</ORIGINALFILE>
<ISSUE>شنبه 21 بهمن 1385 - سال چهاردهم - شماره4203 - Feb 10, 2007</ISSUE>
<DATE calender="Western">2007-02-10</DATE>
<DATE calender="Persian">1385/11/21</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
هم زمان با جشن هاي پيروزي انقلاب اسلامي صورت مي گيرد
بهره برداري از چند طرح مهم برق و آب كشور
</TITLE>
<TEXT>


گروه اقتصادي- همزمان با جشن هاي پيروزي انقلاب اسلامي بهره برداري از چند طرح مهم برق و آب در مناطق محروم غرب كشور آغاز شد.
اين طرح ها شامل 5 طرح پست و خط برق در كرمانشاه و نيروگاه سنندج بود كه در مراسمي با حضور پرويز داوودي معاون اول رياست جمهوري افتتاح شد.
معاون اول رئيس جمهور در مراسم بهره برداري از نيروگاه سنندج گفت: استفاده از 85 درصد توان داخلي در ساخت اين نيروگاه نشانه حركت عظيم ملت ايران براي خودكفايي است. در اين مراسم مهندس سيد پرويز فتاح وزير نيرو نيز در سخناني تصريح كرد: با اطمينان مي گويم كه از نظر كميت به رشد نزديك به صد درصد دست يافته ايم و اكنون بايد به كيفيت برق و خدمات رساني در اين صنعت بپردازيم.
وزير نيرو تاكيد كرد: سهم بخش صنعتي از ميزان مصرف برق در كشور، 33درصد، خانگي34 درصد، كشاورزي 13 درصد و بخش هاي تجاري و عمومي نيز نزديك به 15 درصد است. اين تناسب بايد در سال هاي آينده به نفع بخش صنعتي تغيير كند.فتاح ادامه داد: در حال حاضر 28 پروژه نيروگاهي توسط بخش خصوصي دردست مذاكره، امضا قرارداد و ساخت است.
محمد بهزاد مديرعامل سازمان توسعه برق ايران نيز در حاشيه افتتاح نيروگاه گازي سنندج نيز به بيان مشخصات اين نيروگاه پرداخت و گفت: اين نيروگاه در 4 واحد 159 مگاواتي ساخته شده است كه قابليت تبديل به سيكل تركيبي را نيز دارد.سوخت اصلي اين نيروگاه گاز است و در مواقع لزوم مي توان از سوخت گازوئيل نيز به عنوان سوخت دوم استفاده كرد.
</TEXT>
</DOC>
<DOC>
<DOCID>HAM2-851121-041</DOCID>
<DOCNO>HAM2-851121-041</DOCNO>
<ORIGINALFILE>/1385/851121/news/_eqtes.htm</ORIGINALFILE>
<ISSUE>شنبه 21 بهمن 1385 - سال چهاردهم - شماره4203 - Feb 10, 2007</ISSUE>
<DATE calender="Western">2007-02-10</DATE>
<DATE calender="Persian">1385/11/21</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
براي دريافت كارت هوشمند سوخت درتهران وكرج اعلام شد
مراكز ثبت اطلاعات موتور سيكلت
</TITLE>
<TEXT>
گروه اقتصاديدارندگان موتور سيكلت  هايي كه تاكنون براي دريافت كارت هوشمند سوخت مراجعه نكرده اند، در تهران و كرج مي توانند به مراكز ثبت اطلاعات در برخي جايگاه هاي سوختگيري مراجعه كنند.
به گزارش روابط عمومي شركت ملي پالايش و پخش فرآورده هاي نفتي، دارندگان موتورسيكلت ها مي توانند به اين مراكز مراجعه كرده و با دريافت برگه ثبت اطلاعات و تكميل آن برگه ها و تحويل آن به مسئولان جمع آوري اطلاعات مستقر در اين جايگاه ها در اين زمينه اقدام كنند.
متقاضيان براي تحويل برگه هاي تكميل شده لازم است موتورسيكلت ، مدارك شناسايي آن و مدارك شناسايي مالك را نيز همراه داشته باشند.
مراكز جمع آوري اطلاعات موتورسيكلت ها براساس اعلام شركت ملي پالايش و پخش به شرح زير است: جايگاه شماره 8، محمديه - ميدان اعدام، جايگاه شماره 4، چهارراه گلوبندك، جايگاه شماره 159، خيابان دماوند - نرسيده به چهارراه خاقاني، جايگاه شماره 11، ميدان شوش، جايگاه شماره 23، خيابان پيروزي - سه راه سليمانيه، جايگاه شماره 17، ميدان شهدا، جايگاه شماره 124، تهران نو - ايستگاه پل - 30 متري نيروي هوايي، جايگاه شماره 23، ميدان آزادي - اول خيابان آزادي، جايگاه شماره 19، ميدان حسن آباد - خيابان وحدت اسلامي، جايگاه شماره 173، شهرك مسعوديه - بلوار قائم، جايگاه شماره 141، خيابان مجاهدين - روبروي بيمارستان شفا، جايگاه شماره 162، خيابان فدائيان - خيابان آرامگاه، جايگاه شماره 160، مهرآباد جنوبي - نرسيده به 30 متري جي، جايگاه انديشه، شهريار - انديشه فاز 3، جايگاه شماره 24، خيابان بهشتي - ابتداي خيابان پاكستان، جايگاه آرين، كرج - حيدرآباد، جايگاه صلحي، كرج - مهرشهر، جايگاه مارليك فرديس، كرج - مارليك فرديس، جايگاه شماره 151، انتهاي خيابان پيروزي - خيابان چهارم، جايگاه شماره 112، خيابان مصطفي خميني.
</TEXT>
</DOC>
<DOC>
<DOCID>HAM2-851121-042</DOCID>
<DOCNO>HAM2-851121-042</DOCNO>
<ORIGINALFILE>/1385/851121/news/_eqtes.htm</ORIGINALFILE>
<ISSUE>شنبه 21 بهمن 1385 - سال چهاردهم - شماره4203 - Feb 10, 2007</ISSUE>
<DATE calender="Western">2007-02-10</DATE>
<DATE calender="Persian">1385/11/21</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
وزير صنايع و معادن اعلام كرد:
عرضه گوشي تلفن همراه توليد داخل تا پايان سال
تعيين قيمت نهايي مدل هاي فول و لوكس تندر( ال90 )تا هفته آينده
</TITLE>
<TEXT>


گروه اقتصادي- وزير صنايع ومعادن وعده داد خط توليد گوشي تلفن همراه درداخل هفته جاري راه اندازي مي شود و گوشي ساخت داخل تا پيش از پايان سال به بازار عرضه مي  شود.
عليرضا طهماسبي گفت: در هفته جاري با مشاركت يكي از شركت هاي معتبر بين      المللي نخستين خط توليد گوشي تلفن همراه در داخل كشور راه اندازي خواهد شد و با افتتاح اين خط، بايد ظرف يك ماه گوشي توليد داخل به بازار عرضه  شود.طهماسبي، افزود: تاكيد وزارت صنايع توليد سي.كي. دي با مشاركت شركت هاي معتبر بين المللي است و اميدواريم در دو شركت تا 3 ماه آينده خط توليد گوشي موبايل راه اندازي شود. گرچه مذاكرات با شركت هايي مانند نوكيا نيز در وزارت صنايع و معادن ادامه دارد. از سوي ديگر اين شركت ها شرايطي را براي ورود به بازار ايران مي خواهند كه ما نمي توانيم مطابق اين درخواست ها عمل نماييم و تلاش مي كنيم متناسب با استاندارد ها و امكاناتي كه به شكل منطقي فراهم مي شود براي توليد زمينه سازي كنيم.
قيمت نهايي تندر تا هفته آينده تعيين مي شود
وزير صنايع و معادن در زمينه زمان عرضه و قيمت نهايي مدل هاي فول ال90، گفت: بر اساس برنامه زمانبندي اعلام شده از سوي خودرو سازان زمان عرضه و قيمت اين خودرو اجرايي خواهد شد. مطابق قرارداد، قيمت مدل پايه ال90 همان 6 هزارو 750 يورو خواهد بود و براي تعيين قيمت مدل هاي دو لوكس و فول اين خودرو نيز وزارت صنايع هفته آينده جلسه اي با خودرو سازان و سازمان گسترش برگزار و نسبت به تعيين قيمت اين مدل از خودرو مذكور تصميم گيري خواهد شد. گرچه اكنون نمي توانم قيمت اين مدل ها را اعلام كنم اما اين قيمت حتما قيمت غير متعارفي نخواهد بود.
طهماسبي گفت: بطور قطع قيمت سمند سورن تفاوت چنداني با ديگر محصولات گروه سمند نخواهد داشت. اين در حالي است كه مديرعامل ايران خودرو حداقل قيمت سمند سورن را يك ميليون تومان بيشتر از قيمت سمند ال ايكس دانست.
حمايت از توليد خودرو ارزان قيمت
طهماسبي با اشاره به اقدامات خودرو سازان داخلي براي عرضه خودرو ارزان قيمت، افزود: كار خوبي در اين زمينه در ايران خودرو صورت گرفته و مذاكراتي با شركت هاي چيني براي عرضه خودرو چري در جريان است و وزارت صنايع نيز به منظور كمك به اقشار كم در آمد براي داشتن خودرو روز با استاندارد هاي مناسب و خودرو سازان براي پوشش بازار در اين محدوده قيمتي، عرضه خودرو ارزان قيمت را دنبال مي كنند اما بايد تامل كرد تا كار به درستي اعلام شود.
</TEXT>
</DOC>
<DOC>
<DOCID>HAM2-851121-043</DOCID>
<DOCNO>HAM2-851121-043</DOCNO>
<ORIGINALFILE>/1385/851121/news/_eqtes.htm</ORIGINALFILE>
<ISSUE>شنبه 21 بهمن 1385 - سال چهاردهم - شماره4203 - Feb 10, 2007</ISSUE>
<DATE calender="Western">2007-02-10</DATE>
<DATE calender="Persian">1385/11/21</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
ايجاد 180هزار فرصت شغلي در بخش تعاون
</TITLE>
<TEXT>
مهر: وزير تعاون از ايجاد 180 هزار فرصت شغلي در بخش تعاون كشور طي سال جاري خبر داد.
محمد عباسي گفت: بسترسازي براي توسعه اشتغال در سطح كشور از وظايف اصلي وزارت تعاون است و در قالب شركت هاي تعاوني به جوانان تسهيلات مي دهد تا بتوانند در توسعه اقتصادي كشور نقش مهمي را ايفا كنند.
وزير تعاون تصريح كرد: هر طرح زودبازده در بخش خصوصي براي اشتغال 6 نفر 130 ميليون ريال هزينه دارد اما در بخش تعاون براي اشتغال 16 نفر به80 ميليون ريال سرمايه گذاري نياز است. وي خاطر نشان كرد: تاكنون سهام عدالت بين 4 ميليون و 600هزار نفر از افراد واجد شرايط توزيع شده است.
</TEXT>
</DOC>
<DOC>
<DOCID>HAM2-851121-044</DOCID>
<DOCNO>HAM2-851121-044</DOCNO>
<ORIGINALFILE>/1385/851121/news/_eqtes.htm</ORIGINALFILE>
<ISSUE>شنبه 21 بهمن 1385 - سال چهاردهم - شماره4203 - Feb 10, 2007</ISSUE>
<DATE calender="Western">2007-02-10</DATE>
<DATE calender="Persian">1385/11/21</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
گفت وگوي امروز
مجلس، محل تأمين بار مالي لايحه مديريت خدمات كشوري را تعيين مي كند
</TITLE>
<TEXT>
گروه اقتصادي- لايحه بحث برانگيز مديريت خدمات كشوري پس از كش وقوس فراوان نهايتا چهارشنبه هفته گذشته به تصويب مجلس رسيد و بدين ترتيب اين لايحه در صورت تاييد شوراي نگهبان به مدت 5 سال به طور آزمايشي اجرا خواهد شد. كارشناسان معتقدند نحوه اطلاع رساني از اين لايحه و انتشار اخبار مربوط به رشد قابل توجه حقوق كارمندان دولت در چارچوب آن موجب افزايش انتظار مردم شده است.
در همين زمينه با حسن نوعي اقدم عضو كميسيون رسيدگي به لايحه مديريت خدمات كشوري و عضو هيات رئيسه مجلس شوراي اسلامي گفت وگو كرده ايم.
***
با توجه به اينكه دولت اعلام كرده براي اجراي لايحه مديريت خدمات كشوري در لايحه بودجه، رديف خاصي را در نظر نگرفته است، با تصويب اين لايحه و لزوم اجراي آن از ابتداي سال 86 مجلس چه تغييراتي را در بودجه ايجاد خواهد كرد؟
از آنجا كه اين لايحه از سوي دولت آمده است و قاعدتا بايد خود دولت محل تامين بار مالي آن را مشخص كند، اما با توجه به اينكه بار مالي لايحه مديريت خدمات كشوري حدود 3 هزار ميليارد تومان است و در لايحه بودجه نيامده، براي اجراي آن ازسال آينده و گنجاندن آن در لايحه بودجه 86 بايد در كميسيون تلفيق بودجه، سياست گذاري هاي مناسب صورت گيرد. اما آنچه مسلم است، اين است كه دولت اعلام كرده اين لايحه را از ابتداي سال آينده اجرا خواهد كرد.
اگربه علت رفت وبرگشت لايحه ميان مجلس وشوراي نگهبان لايحه بودجه زودتر از اين لايحه تصويب شود، آنگاه چگونه محل تامين بار مالي لايحه را تعيين خواهيد كرد؟
احتمال ايراد شوراي نگهبان به اين لايحه زياد است، اما به نظر نمي رسد كه تصويب نهايي لايحه فوق از سوي شوراي نگهبان به طول بيانجامد زيرا همگام با تصويب و بررسي اين لايحه در كميسيون مشترك مجلس، شوراي نگهبان نيز آن را مورد بررسي قرار مي داد و بر روي آن كار مي كرد. از سوي ديگر، مجلس نيز از ايرادات احتمالي شوراي نگهبان آگاهي دارد و اين ايرادات را قابل رفع مي داند. با اين وجود،  اگر رفت و برگشت لايحه ميان شوراي نگهبان و مجلس به طول بيانجامد، رديف و بخش خاص اين لايحه را در بودجه خالي خواهيم گذارد تا با تاييد شوراي نگهبان براي اجراي لايحه مديريت خدمات كشوري، با مشكل مواجه نباشيم.
بر اساس اين لايحه حقوق كاركنان دولت چه تغييري مي كند؟
ارقام ذكر شده به هيچ وجه صحيح نيست و اصلا در لايحه مديريت خدمات كشوري سخني از افزايش مثلا 100 درصدي حقوق كاركنان دولت نيامده است، بلكه در اين لايحه تلاش شده ناعدالتي ها و ناترازي هاي حقوق كارمندان دولت تصحيح شود. بدين ترتيب، بر اساس معيارها، ضرايب و شاخص ها مشخص شده و بر اساس امتيازات سطوح مختلف كارمندان، حقوق آنها به طور عمومي افزايش مي يابد. منتها اين افزايش ها شامل ارقام بزرگ حقوق يعني افرادي كه حقوق هاي بالا دريافت مي كنند، نمي شود و به تدريج افرادي كه حقوق پايين تري دريافت مي كنند با ضرايب بالاتري حقوقشان رشد مي يابد تا فاصله حقوق كارمندان دولت به حداقل برسد.
</TEXT>
</DOC>
<DOC>
<DOCID>HAM2-851121-045</DOCID>
<DOCNO>HAM2-851121-045</DOCNO>
<ORIGINALFILE>/1385/851121/news/_eqtes.htm</ORIGINALFILE>
<ISSUE>شنبه 21 بهمن 1385 - سال چهاردهم - شماره4203 - Feb 10, 2007</ISSUE>
<DATE calender="Western">2007-02-10</DATE>
<DATE calender="Persian">1385/11/21</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
توزيع سهام عدالت در سنندج
</TITLE>
<TEXT>
سنندج - خبرنگار همشهري: مرحله اول واگذاري سهام عدالت روز چهارشنبه با اهداي اوراق سهام عدالت به صورت نمادين به 33 شهروند سنندجي در مجتمع امام خميني سنندج پايان يافت.دبير واگذاري سهام عدالت در اين آيين با اشاره به اينكه واگذاري سهام عدالت در مرحله اول در 2 بخش انجام شده است افزود: در بخش اول مرحله اول 81 هزار و 985 نفر از 37 هزار و 461 خانوار در استان سهام عدالت دريافت كردند.به گفته كيومرث اميري در بخش دوم مرحله اول نيز 80 هزار و 559 نفر از 26 هزار و 379 خانوار سهام عدالت دريافت كردند.وي ادامه داد: به طور كلي در جريان واگذاري سهام عدالت در استان كردستان 162 هزار نفر از جمعيت اين استان در اولويت دريافت سهام عدالت قرار گرفتند. به گفته وي در مرحله نخست و به ازاي هر نفر مشمول دريافت سهام عدالت5 ميليون ريال سهم واگذار شده است. وي اضافه كرد: در هر خانوار تا سقف 5 نفر در اين مرحله سهام عدالت واگذار شده است.
</TEXT>
</DOC>
<DOC>
<DOCID>HAM2-851121-046</DOCID>
<DOCNO>HAM2-851121-046</DOCNO>
<ORIGINALFILE>/1385/851121/news/_eqtes.htm</ORIGINALFILE>
<ISSUE>شنبه 21 بهمن 1385 - سال چهاردهم - شماره4203 - Feb 10, 2007</ISSUE>
<DATE calender="Western">2007-02-10</DATE>
<DATE calender="Persian">1385/11/21</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
كاهش قيمت نفت در بازار هاي جهاني
</TITLE>
<TEXT>


گروه اقتصادي- قيمت نفت خام ديروز پس از گذشتن از مرز 60 دلار بار ديگر كاهش يافت.
برخي نگراني ها از كاهش ذخاير سوخت در آمريكا و كاهش توليد اوپك و تشديد جنگ لفظي ميان ايران و آمريكا موجب شد تا روز جمعه قيمت نفت از 60 دلار فراتر رفته و به سطح بي سابقه اي در سال جاري برسد.
خبرگزاري فرانسه ديروز گزارش داد هر بشكه نفت خام سبك آمريكا پس از رسيدن به قيمت 42/60 دلار براي تحويل در ماه آينده ميلادي با يك دلار كاهش 39/59 دلار معامله شد نفت برنت درياي شمال نيز با 46 سنت كاهش 58/58 دلار دادو ستد شد.
دبيرخانه سازمان كشورهاي صادركننده نفت اوپك نيز ديروز جمعه گزارش داد، بهاي سبد نفت خام اين سازمان شامل 11نوع نفت كشورهاي عضو در هفته گذشته با 77سنت كاهش، به 53دلار و 52سنت در هر بشكه رسيد.
</TEXT>
</DOC>
<DOC>
<DOCID>HAM2-851121-047</DOCID>
<DOCNO>HAM2-851121-047</DOCNO>
<ORIGINALFILE>/1385/851121/news/_havad.htm</ORIGINALFILE>
<ISSUE>شنبه 21 بهمن 1385 - سال چهاردهم - شماره4203 - Feb 10, 2007</ISSUE>
<DATE calender="Western">2007-02-10</DATE>
<DATE calender="Persian">1385/11/21</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
سقوط بهمن، جان 4 اسكي باز و امدادگر را گرفت
</TITLE>
<TEXT>


مادر يكي جانباختگان در خواست كرد اجازه داده شود با قراردادن سنگ قبري براي 4 جانباخته در محل حادثه، به ديگر جوانان نسبت به حفظ حريم تعيين شده هشدار داده شود
گروه حوادث- سقوط 2 بهمن پي در پي در شمشك- دربندسر باعث مرگ 2 اسكي باز و 2 مربي پيست منطقه شد.
اين حادثه ظهر سه شنبه گذشته و زماني رخ داد كه تعدادي از مربيان پيست اسكي دربندسر براي نجات 2 اسكي باز گرفتار در بهمن به كمك آنها رفته بودند اما خود نيز گرفتار بهمن ديگري شدند.
ظهر سه شنبه گذشته در حالي كه پيست اسكي شمشك- دربندسر تعطيل شده و اسكي بازان در حال ترك آنجا بودند، 3 اسكي باز جوان خود را به مربيان پيست رساندند و خبر از ناپديدشدن دو نفر از اعضاي گروه خود دادند. مربيان پيست كه احتمال مي دادند دو اسكي باز ناپديدشده مسيري ممنوعه را براي رسيدن به خودروهايشان انتخاب كرده  باشند، جست و جو براي يافتن آنها را آغاز كردند.
آنها دقايقي بعد متوجه شدند دو اسكي باز پس از عبور از زير توري پيست، شروع به اسكي كرده اند كه بر اثر سقوط بهمن، گرفتار سيلي از برف شده و در زير خروارها برف مدفون شده اند. هنگامي كه مربيان پيست در حال جست و جو در ميان برف ها بودند، ناگهان متوجه دست يكي از اسكي بازان شدند كه از دل برف ها بيرون آمده بود.
اما در حالي كه آنها با خوشحالي در حال انتقال جسد نيمه جان اسكي باز به محلي امن بودند، ناگهان بهمن ديگري سرازير شد و اين بار امدادگراني را كه براي نجات اسكي بازان آمده بودند در خود فرو برد.
لحظاتي بعد در حالي كه سكوت منطقه را دربرگرفته و لايه هاي برف روي هم آرام گرفته بودند، ديگر شاهدان حادثه به كمك اسكي بازان و امدادگران شتافتند و موفق شدند پس از جست و جو در ميان برف ها 10 نفر از امدادگران را از زير برف  خارج كنند، اما همچنان از دو اسكي باز به نام هاي دارا هارويتونيان و امان الله تيموري و دو امدادگر به نام هاي محمود كيادربندسري و احد بلوكات خبري نبود.
پس از چند ساعت تلاش وقتي ردي از اين 4 جوان به دست نيامد، ماجرا به آتش نشاني و هلال احمر اطلاع داد شده و ساعاتي بعد با حضور امدادگران آتش نشاني در محل حادثه، تلاش براي يافتن ناپديد شدگان ادامه يافت و پس از پيداشدن جسد يكي از آنها كه در زير خروارها برف مدفون شده بود به دليل نامساعد بودن هوا و احتمال سقوط بهمن، عمليات متوقف شد.
روز چهارشنبه با آغاز دوباره عمليات، امدادگران كاويدن در ميان برف ها را ادامه دادند و پس از سه ساعت تلاش اجساد 3 قرباني ديگر نيز كشف و از زير برف بيرون كشيده شد.
مادر دارا هارويتونيان، يكي از قربانيان، كه پس از اطلاع از حادثه، تلاش براي نجات فرزندش را آغاز كرده بود درباره اين حادثه گفت: دارا و امان الله كه از دوستان قديمي بودند صبح سه شنبه براي اسكي عازم پيست شمشك- دربندسر شدند، اما ساعت 4 بعدازظهر يكي از دوستان آنها با من تماس گرفت و از ناپديدشدن آنها خبر داد. پس از شنيدن اين خبر بلافاصله عازم محل حادثه شدم و در آنجا عده اي از امدادگران را ديدم كه در ميان برف به دنبال پسرم و ديگر قربانيان حادثه مي گشتند. وقتي ديدم آنها براي جست و جو امكانات لازم را ندارند و با بيل و كلنگ اين كار را انجام مي دهند با هلال احمر و آتش نشاني تماس گرفتم و از آنها كمك خواستم اما آنها نيز بعد از مدتي تلاش به خاطر خطرناك بودن شرايط، عمليات را متوقف كردند.
در حالي كه مي شد با استفاده از سگ هاي زنده ياب شانس نجات قربانيان را افزايش داد، امدادگران بدون استفاده از اين امكانات، فرداي آن روز جست و جو را ادامه دادند و سرانجام توانستند جسد پسرم و ديگر حادثه ديدگان را از دل برف ها خارج كنند.
وي با اشاره به اشتباه اسكي بازان در خروج از حريم پيست افزود: درخواستم از تمامي جوانان اين است زماني كه از شرايط تعيين شده تخطي مي كنند، به فكر والدين خود باشند و هيچ وقت لحظه اي هيجان را به خانواده خود ترجيح ندهند. وي در پايان از مسئولان خواست اجازه دهند تا با قراردادن سنگ قبري براي دو اسكي باز و امدادگران جوان در محل حادثه، به ديگر جوانان نسبت به حفظ حريم تعيين شده هشدار داده شود.
</TEXT>
</DOC>
<DOC>
<DOCID>HAM2-851121-048</DOCID>
<DOCNO>HAM2-851121-048</DOCNO>
<ORIGINALFILE>/1385/851121/news/_havad.htm</ORIGINALFILE>
<ISSUE>شنبه 21 بهمن 1385 - سال چهاردهم - شماره4203 - Feb 10, 2007</ISSUE>
<DATE calender="Western">2007-02-10</DATE>
<DATE calender="Persian">1385/11/21</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
حكم جالب قاضي براي قاتل رواني
</TITLE>
<TEXT>
گروه حوادث- قاضي دادگاه بعثت يك بيمار رواني را كه متهم به قتل عمدي است، پس از تاييد متخصصان پزشكي قانوني به پرداخت ديه و5 سال زندان محكوم كرد، اما قاضي دستور داد متهم بعد از دوران حبسش در صورتي آزاد شود كه پزشك قانوني سلامت رواني وي را تاييد كند.
شامگاه 20 خرداد ماه 79 با قتل مردي در تهرانسر، ماموران كلانتري 150 به آنجا رفته و تحقيقات خود را آغاز كردند.
وقتي در بررسي هاي اوليه مشخص شد، ضارب يك كارگرمغازه بوده است، وي 30 دقيقه پس از وقوع جنايت در خانه اش در حالي كه قصد شستن پيراهن خونين خود را داشت دستگير شد.
با كشف چاقوي خونين متهم در زير بالشي در خانه، وي با اعتراف به جنايت خونين مدعي شد بيماري رواني دارد و بارها به خاطر بيماري اش در بيمارستان هاي رواني بستري شده است.
با ارجاع پرونده به پزشكي قانوني، متخصصان در نظريه خود اعلام كردند متهم داراي بيماري جنون ادواري است، به اين ترتيب با درخواست قصاص از سوي اولياي دم، كارگر جوان در شعبه 1602 دادگاه جنايي محاكمه شده و به قصاص محكوم شد.
اما وقتي قضات ديوانعالي كشور به خاطر تاييد بيماري رواني متهم از سوي متخصصان پزشكي قانوني، حكم قصاص را نقض كردند،پرونده به شعبه 1156 مجتمع قضايي بعثت ارسال شد. قاضي الهي  زاده پس از بررسي پرونده و تاييد مجدد بيماري رواني متهم، وي را به پرداخت ديه كامل يك مرد مسلمان و 5 سال زندان محكوم كرد اما در اين حكم تاكيد كرد متهم پس از گذراندن دوره حبس خود در صورتي كه سلامت كامل خود را به دست آورده باشد از زندان آزاد شود.
</TEXT>
</DOC>
<DOC>
<DOCID>HAM2-851121-049</DOCID>
<DOCNO>HAM2-851121-049</DOCNO>
<ORIGINALFILE>/1385/851121/news/_havad.htm</ORIGINALFILE>
<ISSUE>شنبه 21 بهمن 1385 - سال چهاردهم - شماره4203 - Feb 10, 2007</ISSUE>
<DATE calender="Western">2007-02-10</DATE>
<DATE calender="Persian">1385/11/21</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
4 جنايت مرگبار در 48ساعت
</TITLE>
<TEXT>
گروه حوادث- با گزارش 4 جنايت مرگبار در فاصله 48 ساعت كارآگاهان پليس جنايي تحقيقات گسترده اي را براي يافتن عاملان جنايت آغاز كرده اند، در 2 مورد از اين جنايتها، مقتولان مثله شده و در دو نقطه مختلف شهر رها شده بودند.
جسدي در ساختمان نيمه كاره
ساعت 8 و30 دقيقه چهارشنبه گذشته، وقتي كشف جسد بدون سر مردي جوان در داخل كيسه هاي بزرگ مشكي رنگ به پليس گزارش شد، بازپرس هنرمند و كارآگاهان اداره دهم آگاهي به محل جنايت كه در كنار ساختماني در خيابان نواب بود رفته و تحقيقات جنايي خود را آغاز كردند. در تحقيقات اوليه كارآگاهان مشخص شد سن تقريبي قرباني بين 18 تا 25 سال بوده است و تنها علامت مشخصه اش يكي از انگشتان فاقد ناخن اوست.
جسد زني در ميان شمشادها
ساعت 12 روزچهارشنبه، در حالي كه هنوز ساعاتي از كشف جسد مثله شده مرد جوان نگذشته بود،پليس جنايي پايتخت در برابر وقوع جنايت تلخ ديگري قرارگرفت.اين بارقرباني زني بود كه جسد مثله شده اش در بسته هاي مارك دار متعلق به يك فروشگاه لباس قرار داده شده و در ميان شمشادهاي كوچه اي در فرمانيه رها شده بود.به گفته سرهنگ مهدي احمدي، مسئول مركز اطلاع رساني پليس تهران، با حضور بازپرس هنرمند و كارآگاهان اداره دهم پليس در صحنه پيداشدن جسد، تحقيق درباره اين جنايت كه احتمال مي رود با ماجراي كشف جسد مثله شده مرد جوان در خيابان نواب ارتباط داشته باشد آغاز شد.
قتل مرد تنها در قيطريه
ساعت 15 پنجشنبه، سومين جنايت به بازپرس حسين اصغرزاده گزارش شد، مقتول مرد ميانسالي بود كه در خانه خود در منطقه قيطريه به قتل رسيده بود.حسين اصغرزاده، بازپرس ويژه قتل دادسراي جنايي با اعلام خبر وقوع اين جنايت گفت: قرباني مرد 47ساله اي است كه بعد از 18 سال اقامت در آمريكا از 3 سال پيش به ايران بازگشته بود.
چهارمين جنايت در جنوب تهران
در حالي كه تحقيقات برروي جنايت خيابان قيطريه درحال انجام بود، بارديگر تلفن بازپرس كشيك قتل پايتخت به صدا درآمد و اين بار ماموران كلانتري يافت آباد خبركشف جسد يك مرد را به بازپرس حسين اصغرزاده دادند.با گزارش موضوع اين جنايت، كارآگاهان اداره دهم تحقيقات خود بر روي اين 4جنايت را نيز دركنار رسيدگي به پرونده هاي قتل ديگر تا فاش شدن راز جنايات در دستوركار قرار دادند.
</TEXT>
</DOC>
<DOC>
<DOCID>HAM2-851121-050</DOCID>
<DOCNO>HAM2-851121-050</DOCNO>
<ORIGINALFILE>/1385/851121/news/_havad.htm</ORIGINALFILE>
<ISSUE>شنبه 21 بهمن 1385 - سال چهاردهم - شماره4203 - Feb 10, 2007</ISSUE>
<DATE calender="Western">2007-02-10</DATE>
<DATE calender="Persian">1385/11/21</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
احتمال وقوع 40 جنايت مرگبار
جستجوي فاضلاب ها براي افشاي راز جنايت هاي بيجه هند
</TITLE>
<TEXT>


گروه حوادث - با كشف 42 كيسه پلاستيكي كه در داخل آنها تكه هايي از اجساد انسان وجود داشت، احتمال اينكه تعداد قربانيان جنايتهاي سريالي كلبه وحشت هند به 40 نفر برسد قوت گرفت،كارآگاهان پليس فدرال هند در حال حاضر جستجوي گسترده اي را براي بررسي مسيرهاي فاضلاب و نهرهاي اطراف ويلاي قتلگاه قربانيان آغاز كرده اند.
اواسط دسامبر گذشته، وقتي كارآگاهان پليس منطقه نيتاري هند اجساد مثله شده چند انسان را در اطراف ويلاي متعلق به تاجر ثروتمند هندي به نام مونيندر سينگ پاندر پيدا كردند، هرگز نمي توانستند تصور كنند اين ماجرا منطقه فقيرنشين نيتاري در اطراف دهلي نو را به مركز توجه تمام مطبوعات جهان تبديل كند و يكي از فجيع ترين ماجراهاي جنايي را رقم بزند، ماجراي ناپديد شدن 40 كودك و زن جوان كه از سال 2004 ناپديد شده اند.در حاليكه كاوشها در اطراف خانه ويلايي ادامه داشت، اجساد متعلق به 21 زن و دختر جوان و پسران كم سن و سال در گودالهاي اطراف خانه ويلايي كه مطبوعات هند آن را كلبه وحشت ناميده اند پيدا شد.
با كشف اين اجساد،كارآگاهان در نخستين مرحله به سراغ تاجر ثروتمند و خدمتكار او سوندر كولي رفته و آنها را به عنوان مظنونان اوليه دستگير كردند.
در حاليكه افشاي ماجراي اين جنايتها در مطبوعات احساسات عمومي را به شدت متاثر كرده بود، متهمان دخالت در تمامي جنايتها را انكار كردند و تنها در جريان بازجويي هاي تخصصي سوندر كولي - خدمتكار مرد ثروتمند- مدعي شد او
3 كودك را مورد آزار و اذيت قرار داده و قصد داشته اعضاي بدن آنها را بخورد، چرا كه فكر مي كرده است آدمخواري باعث قدرت بخشيدن به او مي شود، اما تاجر هندي همچنان سكوت كرد.
اجسادي در راههاي فاضلاب
با سكوت مرد ثروتمند، راز جنايتهاي فجيع همچنان در پرده اي از ابهام قرار داشت، تا اينكه هفته گذشته با پيدا شدن 42 كيسه پلاستيكي در مسير فاضلاب و نهرهاي اطراف ويلاي مرد ثروتمند كه قطعاتي از اجساد انسان در آنها وجود داشت، اسرار بيشتري از جنايتهاي قاتلان سريالي هند فاش شد به نوشته هندوستان تايمز در داخل كيسه هاي پلاستيكي قطعاتي از اجساد كودكان ديده مي شود، يكي از مقامات ارشد تحقيق بر روي اين پرونده گفت: با پيداشدن اين كيسه هاي پلاستيكي احتمال اينكه تعداد مقتولان به بيش از 40 نفر برسد هم وجود دارد.در همين حال آژانس فدرال بررسي پرونده هاي جنايي هند در وب سايت خود اعلام كرد 2 قاتل سريالي به 19 اتهام متفاوت از جمله آدم ربايي، آزار و اذيت و قتل كودكان و زنان متهم شده اند.
جستجوي وجب به وجب
به گزارش فرانس پرس، بررسي هاي صورت گرفته بر روي قربانيان كلبه وحشت نشان مي دهد آنها همگي خفه شده و اجسادشان پس از تكه تكه شدن در داخل فاضلاب و نهرهاي اطراف خانه ويلايي رها شده  است، برخي از افسراني كه بر روي اين پرونده كار مي كنند همچنين اين احتمال را مطرح مي كنند كه قربانيان براي تجارت غيرقانوني اعضاي بدن به قتل رسيده باشند.اما بنا به گزارشهاي بازجويان فدرال، هيچ مدركي كه نشان دهد اين جنايتها با تجارت اعضا در ارتباط بوده يافت نشده است. در همين حال 7 نفر از خانواده هاي اين كودكان معتقدند افراد محلي در قتل كودكانشان دست داشته اند، آنها در گفتگو با هندوستان تايمز گفتند: اين قتلها در طي 2 سال گذشته و با شيوه اي سازماندهي شده صورت گرفته است. سوني بيسواز پدر يكي از كودكان قرباني گفت: قاتلان هرگز به روستا نمي آمدند و بنابراين احتمال اينكه افراد محلي كودكان را ربوده باشند و آنها را در اختيار مرد جنايتكار و يا خدمتكارش قرار داده باشند زياد است.
</TEXT>
</DOC>
<DOC>
<DOCID>HAM2-851121-051</DOCID>
<DOCNO>HAM2-851121-051</DOCNO>
<ORIGINALFILE>/1385/851121/news/_havad.htm</ORIGINALFILE>
<ISSUE>شنبه 21 بهمن 1385 - سال چهاردهم - شماره4203 - Feb 10, 2007</ISSUE>
<DATE calender="Western">2007-02-10</DATE>
<DATE calender="Persian">1385/11/21</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
شليك به راننده
</TITLE>
<TEXT>
گروه حوادث- عصرروز پنجشنبه 2مرد مسلح با شليك گلوله مردي را پشت فرمان خودرواش مجروح كرده ومتواري شدند.
سرهنگ مهدي احمدي رئيس مركزاطلاع رساني ناجا درتوضيح اين خبرگفت: عصر پنجشنبه گذشته، ماموران كلانتري 103 گاندي درجريان حمله مسلحانه 2 مرد ناشناس به راننده يك خودرو شخصي درحوالي ميدان ونك قرار گرفتند.در حاليكه مرد مجروح به بيمارستان انتقال يافته بود، بررسي هاي اوليه نشان داد مردان مسلح بعد ازتعقيب چنددقيقه اي اين مرد، ناگهان به خودرواش نزديك شده و بعد از آنكه به سوي وي شليك كرده اند به سرعت متواري شده اند.به گفته وي كارآگاهان اداره يكم آگاهي تحقيقات خود را آغاز كرده اند.
</TEXT>
</DOC>
<DOC>
<DOCID>HAM2-851121-052</DOCID>
<DOCNO>HAM2-851121-052</DOCNO>
<ORIGINALFILE>/1385/851121/news/_havad.htm</ORIGINALFILE>
<ISSUE>شنبه 21 بهمن 1385 - سال چهاردهم - شماره4203 - Feb 10, 2007</ISSUE>
<DATE calender="Western">2007-02-10</DATE>
<DATE calender="Persian">1385/11/21</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
حمله به مطب دندانپزشكي
</TITLE>
<TEXT>
گروه حوادث- با حمله 2سارق مسلح به يك مطب دندانپزشكي درخيابان شباهنگ، كارآگاهان پليس جستجوي خود را براي دستگيري سارقان آغاز كردند.ساعت 18و20 دقيقه چهارشنبه گذشته2،سارق مسلح با حمله به يك مطب دندانپزشكي، دندانپزشك و منشي مطب را با تهديد اسلحه كمري غافلگير كردند.سارقان جوان بعد از آنكه بيش از 200هزار تومان چك و وجه نقد از مطب سرقت كردند اقدام به فرار كردند.
</TEXT>
</DOC>
<DOC>
<DOCID>HAM2-851121-053</DOCID>
<DOCNO>HAM2-851121-053</DOCNO>
<ORIGINALFILE>/1385/851121/news/_informatic.htm</ORIGINALFILE>
<ISSUE>شنبه 21 بهمن 1385 - سال چهاردهم - شماره4203 - Feb 10, 2007</ISSUE>
<DATE calender="Western">2007-02-10</DATE>
<DATE calender="Persian">1385/11/21</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
كارشناسان از رشدتوليد علم در سال هاي پس از انقلاب مي گويند
كارنامه درخشان پيشرفت هاي علمي ايران
</TITLE>
<TEXT>


گروه دانش- بزرگداشت دهه فجر امسال، بيش از 27 سال گذشته كه جشن هاي پيروزي انقلاب برگزار مي شد، با تاكيد بر دستاوردها و پيشرفت هاي كشور در حوزه علوم و تحقيقات همراه بود. دستاوردهايي كه حاصل تلاش چندين ساله دانشمندان ايراني و مسئولان و سياستگذاران نظام جمهوري اسلامي بوده و امروز اين فرصت فراهم آمده است كه دولت، همراه با مردم، به بار نشستن اين تلاش ها را به جشن بنشيند. چنانكه يكي از محورهاي سند چشم انداز20 ساله نيز، ارتقاي جايگاه ايران در جامعه علمي بين المللي است.
براساس تازه ترين آمار و اطلاعات شاخص هاي اساسي علم در پايگاه مؤسسه اطلاعات علمي، رتبه علمي ايران از لحاظ ميزان كل توليدات علمي نمايه شده در مؤسسه اطلاعات علمي(isi)با دو پله صعود نسبت به سال گذشته به رتبه سي و هفتم جهان ارتقا يافته است. شمار توليدات علمي ايران در isi در سال 2006 هم به شش هزار و 761 مستند رسيد كه شامل پنج هزار و 843 مقاله است و به اين ترتيب، ايران از لحاظ ميزان كل توليدات علمي نمايه شده با عبور از كشورهاي آرژانتين و مجارستان در رتبه سي و هفتم جهان قرار گرفته است. البته ايران همچنان پس از تركيه با 14 هزار و 598 مقاله، در رتبه دوم در بين كشورهاي اسلامي قرار دارد و پس از ايران، مصر با سه هزار و 45 مقاله سومين كشور منطقه است.
اين در حالي است كه تعداد مقالا ت نمايه شده جمهوري اسلامي ايران در سال 78، 350 مقاله بود كه تا سال 84، يعني در عرض 6 سال، حدوداً 10 برابر شد. به لحاظ كيفي نيز، به گفته دكتر كامران باقري لنكراني، وزير بهداشت، در سالهاي پيش بيشتر مطالعات جنبه هاي توصيفي داشته، اما امروز مباحث علوم پايه و مطالعات باليني بيشتر تحقيقات را در علوم پزشكي به خود اختصاص داده اند.
جهش چشمگير در توليدات علمي
دكتر جعفر توفيقي، عضو هيأت علمي دانشگاه تربيت مدرس و وزير سابق علوم، در گفتگو با همشهري، مسير پيشرفت هاي علمي در نظام جمهوري اسلامي را اين طور توصيف مي كند: در دهه اول انقلاب، به دليل مسايلي كه كشور، ناگزير درگير آن بود و در اولويت قرار داشت، رشد توليد علم در كشور، چندان قابل توجه نبود، اما پس از پايان جنگ و با اصلاح زيرساخت ها و فراهم شدن زمينه رشد، ظرف چند سال گذشته، جهش قابل توجهي را در عرصه توليد علم در كشور شاهد بوده ايم.
اين در حالي است كه آمارها مي گويند، سرعت رشد توليدات علمي ايران كه در سال هاي اخير با شتابي چشمگير در جريان بود، از 9/42 درصد در سال هاي2004 تا 2005، به 3/22 درصد در سال هاي 2005 تا 2006 كاهش يافته است. به عبارت ديگر افت 20 درصدي ناگهاني در رشد توليدات علمي كشور در سال گذشته به وجود آمده است.
دكتر جعفر توفيقي، حذف سياست هاي تشويق مالي پژوهشگران ارائه دهنده مقالات و سست شدن جايگاه چاپ مقاله در مجلات isi را از عوامل عمده اين امر عنوان مي كند و مي گويد: در گذشته چند سالي بود كه وزارت علوم منابع متمركزي را در اختيار داشت و كساني را كه مقالات علمي در مجلات داخلي يا خارجي منتشر مي كردند تشويق مالي مي كرد و آماري كه مي گرفتيم تأثير مثبت اين سياست هاي تشويقي را در افزايش آمار مقالات نشان مي داد كه اخيراً اين منابع و تشويق ها به هر دليل كنار گذاشته شده است.
گفتني است، كاهش نرخ رشد توليدات علمي در سال گذشته، منحصر به ايران نبوده و تركيه، عربستان و كويت هم از ديگر كشورهاي منطقه هستند كه با رشد منفي در آمار توليدات علمي شان مواجه بوده اند. در مقابل، پاكستان و عراق كه با فاصله زيادي از ايران در رتبه هاي هفتم و يازدهم منطقه قرار دارند، به ترتيب رشدي حدود 36 و 68 درصد را در توليدات علمي خود در گستره 2005-2006 تجربه كرده اند.
مسير طولاني تا رشد علمي پايدار
در حال حاضر، به گفته مديركل پژوهش وزارت علوم، سهم ايران در توليد علم نيم درصد است كه براي ايجاد نهضت توليد علم و جنبش نرم افزاري سهم توليد علم جهاني ايران بايد تا پنج درصد افزايش يابد. به گفته دكتر سلطاني، كمبود سرمايه مالي و انساني در بخش پژوهش، نبود تجاري سازي يافته هاي پژوهشي و نبود بازار براي اين يافته ها از جمله مشكلات پژوهشي در كشور است.
درحال حاضر60 درصد بودجه پژوهشي در كشور به وزارتخانه اختصاص مي يابد و تنها 30 درصد متعلق به مراكز دانشگاهي است، در حالي كه بيش از 85 درصد پژوهشگران در مراكز دانشگاهي فعاليت مي كنند. از سوي ديگر، آن طور كه وزير بهداشت، هفته گذشته در جشنواره پژوهشي ابن سينا اعلام كرد، فقط از 25 درصد ظرفيت علمي اعضاي هيأت علمي دانشگاه هاي علوم پزشكي استفاده مي شود و 75 درصد اين ظرفيت بالقوه، در امور پژوهشي فعال نيست.
به گفته كارشناسان، فاصله بين كشورهاي ثروتمند مانند كشورهاي غرب اروپا و شمال آمريكا و كشورهاي فقير مانند كشورهاي خاورميانه، آسيايي، نتيجه حركت كند آنها در زمينه علمي است. در دهه هاي اخير كشورهاي اسلامي به اهميت علم و تكنولوژي در زمينه هاي مختلف، آگاه شده اند و دانشمندان كشورهاي مسلمان نيز توانسته اند در عرصه هاي جهاني بدرخشند. سهم ايران از اين حركت نيز اگرچه قابل توجه بوده است، اما همچنان، مسيري طولاني براي رسيدن به قله هاي دانش جهان در پيش روست. چنان كه در تازه ترين برآوردها، در بين دانشگاه هاي كشورهاي اسلامي، دانشگاه  هاي شرق آسيا، تركيه و مصر در جايگاه  هاي اول و دانشگاه تهران، به عنوان سرآمد دانشگاه هاي ايران در توليد علم و دانش، در رتبه 25 قرار دارد.
هفته گذشته، انجمن فيزيك ايران نيز در بيانيه اي، ضمن هشدار در مورد اين كه نهادهاي سياسي يا رسانه اي نبايد نقش تعيين كننده ملاك هاي علمي و ارزش گذاري دانش پژوهان را به عهده بگيرند، تاكيد كرد: آمار علم سنجي هنوز گواه بر اين نيست كه ما به آستانه رشد علمي پايدار رسيده ايم به خصوص كه مفاهيمي مانند اجتماع علمي هنوز در ايران اعتبار كافي به دست نياورده است و نهادهاي علمي تبديل به نهادهاي كارآمد مدني نشده است.
</TEXT>
</DOC>
<DOC>
<DOCID>HAM2-851121-054</DOCID>
<DOCNO>HAM2-851121-054</DOCNO>
<ORIGINALFILE>/1385/851121/news/_informatic.htm</ORIGINALFILE>
<ISSUE>شنبه 21 بهمن 1385 - سال چهاردهم - شماره4203 - Feb 10, 2007</ISSUE>
<DATE calender="Western">2007-02-10</DATE>
<DATE calender="Persian">1385/11/21</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
جنجال ديگر بر سر امنيت ويندوز ويستا
</TITLE>
<TEXT>


گروه دانش- در حالي كه خيلي از شركت هاي امنيتي از مايكروسافت به دليل گذاشتن آنتي ويروس و فايروال رايگان به همراه ويندوز به ديوان عالي اروپا شكايت كرده اند، شركت امنيتي روسي كاسپرسكي پشتيباني ويستا را به بسته هاي امنيتي اينترنت و آنتي ويروس خود اضافه كرد.
مايكروسافت در10 سال گذشته و به خصوص از ارائه ويندوز 98 به بعد، معمولاً همراه نسخه هاي مختلف ويندوز، نرم افزار خاصي كه برتري هاي قابل توجهي نسبت به ساير رقبايش دارد را به طور رايگان روي ويندوز قرار مي دهد. اين كار باعث مي شود كه شركت هاي كوچك تر كه بعضاً نرم افزارهاي خوبي هم دارند، مزيت رقابتي خود را به دليل رايگان  بودن اين نرم افزارها از دست بدهند. اين شركت ها از مايكروسافت شكايت مي كنند و سابقه نشان  داده كه شركت متمول مايكروسافت هم همه جريمه ها را پرداخت مي كند و عملاً آن زمينه نرم افزاري را در اختيار مطلق خود مي گيرد.
معروف ترين اين ماجراها قبل از ارائه ويستا، شكايت شركت نت اسكيپ از مايكروسافت بود. نت اسكيپ يك وب بروزر معروف به همين نام داشت كه حتي در اوايل دهه ميلادي جاري به دليل قابليت هاوبرتري هايي كه نسبت به اينترنت اكسپلورر داشت، كاربران زيادي هم داشت. اما به خصوص بعد از ارائه ويندوز ملنيوم(me)، كاربران رايگان بودن اينترنت اكسپلورر را به برتري هاي نت اسكيپ ترجيح دادند. براي همين، اين شركت هم از مايكروسافت براي رايگان  بودن اينترنت اكسپلورر شكايت كرد و مايكروسافت هم جريمه شد. با اين وجود، امروزه كمتر كسي از نت اسكيپ براي وب گردي استفاده مي كند.
نمونه ديگر قراردادن ويندوز مدياپلير است كه كار و كاسبي ديگر نرم افزارهاي مدياپلير را تقريبا كساد كرده  است.
پس از رواج روزافزون اينترنت، امنيت شبكه و حفاظت از داده ها در مقابل ويروس ها و كدهاي مخرب، به مبحث بسيار مهمي تبديل شده است. ويندوز در نسخه هاي قبلي هميشه از اين حيث در ضعف بوده و شركت هاي نرم افزاري بزرگ ديگري مثل سيمانتك و كاسپرسكي و سوفوس و اف  سكيور و... بوده اند كه جور ايرادات امنيتي ويندوز را مي كشيدند. اما مايكروسافت همراه ويندوز ويستا نرم افزاري به اسم one care را به طور رايگان قرار داده است. one care يك بسته امنيتي كامل است كه مايكروسافت ادعا كرده ويندوز را از هر آنتي ويروس و نرم افزار جاسوسي ديگري بي نياز مي كند. البته تجربه نشان داده است، در اين جور موارد مايكروسافت زياد لاف مي آيد. اما اگر كاربران به خاطر مهم ترين مزيت رقابتي one care يعني رايگان بودن آن به سراغ آن بروند، بقيه شركت هاي امنيتي به شدت متضرر مي شوند. به نظر مي رسد كه مايكروسافت با ارائه ويستا قصد دارد كه اين بار بازار نرم افزار هاي امنيتي را از دست رقبا خارج كند.  براي همين قبل از عرضه ويستا، شركت هاي امنيتي مثل سيمانتك(صاحب نرم افزار آنتي ويروس نورتون)، ترندميكرو و برخي ديگر از فروشندگان آنتي ويروس one care و به خصوص مشخصه patch guard آن را مورد انتقاد قرار داده اند.
با همه اين اوصاف، شركت روسي كاسپرسكي كه از معتبرترين و بزرگ ترين شركت  هاي امنيتي است، نه تنها به اين جمع اضافه نشده بلكه چند روز پيش، پشتيباني ويستا را به بسته هاي امنيتي اينترنت و آنتي ويروس خود اضافه كرده است. اين پك با نسخه هاي 32 و 64 بيتي ويندوز ويستا سازگاري دارد. هنوز معلوم نيست كه اين وسط چه چيزي به كاسپرسكي مي رسد. شايد اين شركت به هسته اصلي ويندوز دسترسي دارد، يا شايد اصلاً خودش به مايكروسافت در مورد one care مشاوره امنيتي مي دهد.
</TEXT>
</DOC>
<DOC>
<DOCID>HAM2-851121-055</DOCID>
<DOCNO>HAM2-851121-055</DOCNO>
<ORIGINALFILE>/1385/851121/news/_informatic.htm</ORIGINALFILE>
<ISSUE>شنبه 21 بهمن 1385 - سال چهاردهم - شماره4203 - Feb 10, 2007</ISSUE>
<DATE calender="Western">2007-02-10</DATE>
<DATE calender="Persian">1385/11/21</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
راه اندازي بانك اطلاعات مركزي ويژه دانشجويان علوم پزشكي
</TITLE>
<TEXT>
مهر: همايش بررسي راهكارهاي توسعه it در دانشگاه هاي علوم پزشكي با هدف ايجاد بانك اطلاعات مركزي جهت اطلاعات پزشكي و دانشجويي برگزار مي شود.
عليرضا زالي با بيان اين مطلب افزود: فناوري اطلاعات بحثي در حال گسترش و توسعه روزافزون در سطح ملي است و دانشگاه هاي علوم پزشكي بايد خود را با مسايل موجود تطبيق داده و با بهره گيري از اين علم كارهاي خود را به روز كنند و از چرخه پيشرفت عقب نمانند
وي گفت: تحقق اهداف دولت الكترونيك در دانشگاه هاي علوم پزشكي و بررسي موانع و چالش هاي موجود و بررسي كاربرد فناوري اطلاعات در سلامت از ديگر اهداف اين همايش است. وي با اشاره به اقدامات انجام شده براي توسعه it در دانشگاه علوم پزشكي شهيد بهشتي، از ارتقاي پهناي باند دانشگاه و توسعه سيستم wan و lan تا ميزان 85 درصد خبر داد و گفت: راه اندازي سامانه hsr(تحقيق در نظام سلامت)در 7 بيمارستان دانشگاه از جمله فعاليت هايي در جهت توسعه فناوري اطلاعات در اين دانشگاه است. همايش بررسي راهكارهاي توسعه it در دانشگاه هاي علوم پزشكي كشور طي روزهاي 25 و 26 بهمن در مركز همايش هاي بين المللي امام خميني(ره)دانشگاه علوم پزشكي شهيد بهشتي برگزار مي شود.
</TEXT>
</DOC>
<DOC>
<DOCID>HAM2-851121-056</DOCID>
<DOCNO>HAM2-851121-056</DOCNO>
<ORIGINALFILE>/1385/851121/news/_informatic.htm</ORIGINALFILE>
<ISSUE>شنبه 21 بهمن 1385 - سال چهاردهم - شماره4203 - Feb 10, 2007</ISSUE>
<DATE calender="Western">2007-02-10</DATE>
<DATE calender="Persian">1385/11/21</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
فرهنگ و آموزش
</TITLE>
<TEXT>
همه جاي ايران سراي من درسنندج
سنندج - خبرنگار همشهري: به مناسبت ايام دهه مبارك فجر نمايشگاه صنايع دستي با عنوان همه جاي ايران سراي من است در تالار مولوي دانشگاه كردستان برپا شد.
اين نمايشگاه دربردارنده صنايع چوب، لباس هاي محلي، كارهاي دستي، پوشاك، اسباب بازي، معرق كاري و گلدوزي از آثار دانشجويان استانهاي كردستان، گيلان، يزد، كرمان و كرمانشاه است. در اين نمايشگاه همچنين پوسترهايي از دست آوردهاي انقلاب اسلامي به نمايش درآمد. نمايشگاه فوق در ششمين روز از دهه مبارك فجر و به همت كانون قرآن و نهج البلاغه دانشگاه كردستان داير شد. گفتني است نمايشگاه همه جاي ايران سراي من است تا پايان دهه مبارك فجر انقلاب اسلامي در دو نوبت صبح و عصر پذيراي بازديد علاقه مندان است
كسري  بودجه مانع فعاليت هاي جديد دانشگاه ها
ايسنا: رييس دانشگاه صنعتي اصفهان از كسري 3 ميليارد و 300 ميليون توماني اين دانشگاه خبر داد.
غلامرضا قرباني با ابراز نگراني از بودجه 86 دانشگاه صنعتي اصفهان گفت: فعاليتهاي پژوهشي، فرهنگي و دانشجويي دانشگاه در سال آينده به دليل كمبود شديد اعتبارات با مشكل مواجه مي شوند.
وي افزود: با وجود آن كه بودجه دانشگاه امسال وضعيت مطلوبي داشت ولي اين دانشگاه با 3 ميليارد و 300 ميليون تومان كسري مواجه خواهد شد و درصورت تامين نشدن اين كسري و كاهش بودجه سال 86، دانشگاه با بحران رو به رو خواهد شد. وي گفت: امسال با كاهش 5 درصدي بودجه جاري و 20 درصدي بودجه هاي عمراني رو به رو هستيم و گويا قرار است سال آينده 5/1 درصد از بودجه هاي جاري نسبت به 85سال كاهش يابد و بودجه هاي عمراني فقط قرار است 6/0 درصد افزايش يابد كه اصلا قابل توجيه نيست.
وي تاكيد كرد: دانشگاه هاي صنعتي كشور با وجود 40 هزار عضو هيات علمي  و بيش از 70 هزار دانشجوي دكتري و كارشناسي ارشد نيازمند بودجه اي كلان در امر پژوهش است. قرباني تصريح كرد: دولت موظف است تكليف خود را با دانشگاه ها روشن كند و اگر قادر به پرداخت بودجه كافي به دانشگاه ها نيست، امكان اخذ شهريه و ايجاد درآمد هاي اختصاصي براي آنها را فراهم كند.



.زنگ هسته اي، امروز در مدارس
گروه اجتماعي - بر اساس اعلام وزارت آموزش و پرورش، زنگ هسته اي، امروز در مدارس سراسر كشور نواخته مي  شود.
همچنين آموزش و پرورش جزوه اي تحت عنوان باور منتشر كرد كه در آن مطالبي در خصوص انرژي هسته اي، تاريخچه فعاليت هاي هسته اي در جهان، نتيجه دستاورد ايران در خصوص انرژي هسته اي و كساني كه با اين دستاورد مخالف هستند، آمده است. اين جزوه براي ارتقاي سطح اطلاعات دانش آموزان منتشر شده است.
برگزاري نمايشگاه دستاوردهاي انقلاب اسلامي به ويژه دستاوردهاي هسته  اي، برگزاري مسابقات نقاشي، مقاله نويسي و انشاء، روزنامه ديواري و طراحي پوستر با موضوع انرژي هسته اي و تشكيل زنجيره انساني به شكل نمادين در شهرهاي برخوردار از تأسيسات هسته اي از جمله برنامه هايي است كه به مناسبت سالگرد پيروزي انقلاب اسلامي در مدارس كشور اجرا خواهد شد. برنامه  ريزي براي انتشار پيك دانش  آموزي نوروز با موضوع فناوري هسته اي و حضور پرشكوه دانش  آموزان و فرهنگيان در راهپيمايي 22 بهمن، از ديگر برنامه  هاي پيش بيني شده در دهه فجر است.
اعلام نتايج نهايي
مرحله دوم تكميل ظرفيت مؤسسات غيردولتي
گروه اجتماعي - اسامي پذيرفته شدگان نهايي سري دوم تكميل ظرفيت مؤسسات آموزش عالي غيردولتي غيرانتفاعي اين هفته اعلام مي شود.
فهرست اسامي پذيرفته شدگان نهايي سري دوم تكميل ظرفيت مؤسسات آموزش عالي غيرانتفاعي و غيردولتي و برخي از مؤسسات آموزش عالي روز پنجشنبه 26 بهمن به صورت ويژه نامه توسط پيك سنجش منتشر خواهد شد.
اعطاي بورس دانشگاه هاي علوم پزشكي لغو نشده است
گروه اجتماعي - معاون آموزشي وزارت بهداشت در پي اعتراض دانشجويان به لغو اعطاي بورس تحصيلي دانشگاه هاي علوم پزشكي به دانشجويان دانشكده پزشكي دانشگاه تربيت مدرس گفت: وزارت بهداشت مصوبه اي مبني بر اعطا نشدن بورس به اين دانشجويان ندارد.
روز 17 بهمن جمعي از دانشجويان دانشكده پزشكي دانشگاه تربيت مدرس در اعتراض به شايعه مصوبه اي از سوي وزارت بهداشت مبني بر ارائه نشدن بورس تحصيلي به دانشجويان دانشگاه تربيت مدرس از سوي دانشگاه هاي علوم پزشكي كشور و جذب نكردن آنان به عنوان عضو هيأت علمي  در اين دانشگاه ها در برابر ساختمان مركزي وزارت بهداشت تجمع كردند.
در واكنش به اين تجمع محمدعلي محققي معاون آموزشي وزارت بهداشت با رد اظهارات برخي دانشجويان دانشكده پزشكي دانشگاه تربيت مدرس مبني بر لغو اعطاي بورس دانشگاه هاي علوم پزشكي به اين دانشجويان به ايسنا گفت: بورسيه داخل به خارج ظرفيت محدودي دارد و كليه داوطلبان بورسيه خارج از كشور براساس قبولي در آزمون و اولويت و تشخيص شوراي بورس مي توانند از بورس تحصيلي بهره مند شوند. وي درباره بورسيه داخل نيز گفت: نياز ما به جذب هيأت علمي محدود و موردي است و قطعاً افرادي كه از نظر سطح علمي داراي شرايط مناسبي باشند در دانشگاه هاي علوم پزشكي به عنوان كادر هيأت علمي پذيرفته مي شوند.
محققي با تاكيد بر اينكه بورس داخل امكانات محدودي دارد و همه تقاضاها را نمي تواند پاسخگو باشد، خاطرنشان كرد: در صورتي كه ظرفيت بورس داخل افزايش يابد سايرين هم پذيرفته مي شوند. معاون آموزشي وزارت بهداشت با بيان اينكه دانشكده پزشكي دانشگاه تربيت مدرس تحت نظارت وزارت بهداشت است، تصريح كرد: مجوز رشته هاي علوم پزشكي دانشگاه تربيت مدرس توسط وزارت بهداشت صادر مي شود.
وي با رد ادعاي برخي دانشجويان مبني بر ممانعت وزارت بهداشت از جذب دانشجويان دانشگاه تربيت مدرس به عنوان هيأت علمي در دانشگاه هاي علوم پزشكي خاطرنشان كرد: تعداد بسيار زيادي از اعضاي هيأت علمي باليني دانشگاه هاي علوم پزشكي كشور از دانشجويان دانشگاه تربيت مدرس هستند.



معاون آموزشي وزارت علوم:
اعمال يكسان معدل در آزمون كارشناسي ارشد
بي عدالتي علمي است
ايسنا: معاون آموزشي وزارت علوم، تحقيقات و فناوري گفت: در شرايط فعلي اعمال معدل براي پذيرش دانشجوي كارشناسي ارشد قابل دفاع نيست.
حسن خالقي در مورد اعمال معدل در پذيرش دانشجويان مقطع كارشناسي ارشد دانشگاه ها،  گفت: از آنجا كه معدل داوطلبان در دانشگاه هاي مختلف استاندارد نيست، بنابراين اعمال معدل داوطلبان دانشگاه هاي مختلف به صورت يكسان براي پذيرش در مقطع كارشناسي ارشد صحيح نيست. وي افزود: معدل بايد براساس يك مدل علمي و منطقي و ارايه ضريب و تراز به معدل داوطلبان دانشگاه هاي مختلف و همچنين در نظر گرفتن نقطه نظرات دانشگاه هاي بزرگ، براي پذيرش دانشجو اعمال شود و در صورتي كه در اين رابطه توافق نشود، مصلحت در آن است كه شرط معدل براي پذيرش دانشجوي كارشناسي ارشد حذف شود.
خالقي با بيان اين كه با اعمال سوابق تحصيلي و معدل داوطلبان كنكور به صورت استاندارد موافق هستم،  گفت: معدل متقاضيان آزمون كارشناسي ارشد در دانشگاه هاي مختلف بسيار متفاوت است به گونه اي كه دو داوطلب با معدل 15 از2 دانشگاه مختلف از سطح سواد يكساني برخوردار نيستند، بنابراين اعمال معدل در پذيرش دانشجوي كارشناسي ارشد به صورت يكسان بي عدالتي علمي است.
با همكاري سازمان ميراث فرهنگي و هلال احمر:
طرح مشترك راهنمايي مسافران نوروزي
از20 اسفند اجرا مي شود
ايسنا: طرح راهنماي مسافران نوروزي با مشاركت سازمان ميراث فرهنگي، صنايع دستي و گردشگري كشور و سازمان جوانان هلال احمر كشور به صورت مشترك از 20 اسفند اجرا مي شود.
جمشيد حمزه زاده مديركل دفتر تدوين استانداردهاي فني و نظارت و رئيس ستاد تسهيلات سفرهاي دايمي كشور در چهارمين همايش معاونين جوانان هلال احمر كشور با بيان اين مطلب افزود: اين تفاهم نامه به منظور جلوگيري از موازي كاري و تسريع در ارائه خدمات مطلوب به مسافران امضا شده است.
رئيس ستاد تسهيلات سفرهاي كشور اظهار داشت: طرح مشترك راهنماي مسافران نوروزي از20 اسفند آغاز و تا 15 فروردين 86 ادامه خواهد داشت.
تهديد پاسارگاد با رطوبت سد سيوند
ايسنا: قائم مقام سازمان ميراث فرهنگي و گردشگري گفت: درباره  مسائل مربوط به ميراث فرهنگي مانند سد سيوند، برج جهان نما و مترو اصفهان تابع نظرات مديريتي نيستيم و آنچه اهميت دارد، نظر كارشناسان است.
حميد بقايي افزود: آب گيري كردن يا نكردن سد سيوند بر عهده  وزارت نيرو است؛ اما اين بحث مطرح است كه آيا آب گيري سد به آثار تاريخي منطقه لطمه مي زند يا خير. به همين دليل، سازمان ميراث فرهنگي و گردشگري يك گروه كارشناسي تشكيل داد و سپس همايشي در اين باره برگزار شد.
وي ادامه داد: نتيجه  آن همايش نيز اين شد كه آب گيري سد مانعي ندارد، گرچه اين پاسخ هنوز به شكل رسمي اعلام نشده است.
وي افزود: آنچه كارشناسان مي گويند، اين است كه كاوش در اين منطقه تمام شده است و فقط بحث رطوبت كه ممكن است، بر مقبره  كوروش تاثير بگذارد، مطرح است كه اين را هم كارشناسان بررسي مي كنند و البته تمهيدات فني بايد براي نگهداري سنگ بنا در نظر گرفته شوند.
پليس گمرك عراق در مرز مهران:
ورود و خروج زائران عتبات عاليات بعد از ساعت 14 ممنوع است
ايسنا: پليس گمرك عراق در مرز مهران اعلام كرد كه از ورود و خروج زائران عتبات عاليات بعد از ساعت 14 به خاك اين كشور جلوگيري مي كند.
مدير پايانه مرزي مهران با اعلام اين خبر افزود: پليس مستقر در گمرك عراق به نمايندگان شركت شمسا و حج و زيارت در پايانه مرزي مهران در استان ايلام، اعلام كرده است كه روزانه از پذيرش بيش از 1200 نفر زائر ايراني جلوگيري مي كند. وي افزود: در صورتي كه زايران و اتباع ايراني، تا ساعت 14 هر روز، وارد خاك عراق نشده و در پايانه مرزي بمانند، از خروج و بازگشت آنها نيز جلوگيري به عمل مي آيد. در حال حاضر مذاكرات و اقدامات براي رفع اين مسئله ادامه دارد.
اختصاص 40 ميليارد ريال
به روستاهاي هدف گردشگري
مهر: سال آينده، مبلغ 40 ميليارد ريال براي روستاهاي هدف گردشگري در كشور، اختصاص يافته است.
اين ميزان اعتبار براي 365 روستاي هدف گردشگري در سراسر كشور لحاظ شده است.از اين رقم 30 ميليارد ريال آن را سازمان شهرداريها و دهياري هاي كشور از محل تجميع عوارض و مابقي را سازمان ميراث فرهنگي، صنايع دستي و گردشگري تامين مي كند.بنابراين گزارش، اين طرح براي استفاده از ظرفيت هاي گردشگري، حفظ بناهاي تاريخي و ارتقاء سطح درآمد روستاييان اجرا
مي  شود.همچنين در اجراي اين طرح از بخش خصوصي براي سرمايه  گذاري در روستاها دعوت شده است.



راه اندازي موزه صنايع دستي آذربايجان شرقي
ايسنا: رئيس سازمان ميراث فرهنگي، صنايع دستي و گردشگري آذربايجان شرقي گفت:
به زودي موزه  صنايع دستي استان در تبريز راه اندازي مي شود.
رضا عبادي در جمع شماري از فعالان صنايع دستي تبريز با اعلام اين مطلب افزود: دغدغه اصلي سازمان ارتقاي هنرهاي سنتي و صنايع دستي است و در اين راه از هيچ كوششي دريغ نمي كند.وي با اشاره به اختصاص بيش از 10 درصد از صادرات فرش به آذربايجان شرقي گفت: سرمايه هاي ما
40 ميليون صادرات فرش نيست، بلكه سرمايه هاي ما اين مردان و زنان نيكوكار و گمنامي  هستند كه براي حفظ هنرهاي ملي و مذهبي آينده اجتماعي و سياسي ما و نسل ما را تأمين مي كنند.
محصولات صنايع دستي
در سبد جوايز بانكي قرار مي گيرد
ايسنا: معاون سازمان ميراث فرهنگي صنايع دستي و گردشگري گفت: هويت ملي هر كشور بايد صد در صد متعلق به آن كشور باشد و تنها هنرهاي سنتي و صنايع دستي قادر به حفظ هويت ملي كشورها هستند.
سيد مصطفي قاسمي  در آيين تجليل از پيشكسوتان هنرهاي سنتي و صنايع دستي استان آذربايجان شرقي با بيان اين مطلب افزود: در حالي كه هنرهاي سنتي و صنايع دستي داراي اين خصوصيت مهم هستند، بايد زمينه  رشد و تعالي و كمال آنها را فراهم كنيم.قاسمي  در ادامه تصريح كرد: برخي از محصولات صنايع دستي را در سبد جوايز بانكي قرار خواهيم داد،  تا ضمن افزايش تكاپو در بازار فرهنگ روي آوردن به صنايع دستي ترويج يابد.
آغاز ساخت ضريح امام حسين در قم
قم - خبرنگار همشهري - ساخت ضريح امام حسين ع با خريد 2 تن شمش نقره از محل وجوه اهدايي مردم سراسر كشور در قم آغاز شد.
دبير اجرايي هيات امناي ساخت ضريح امام حسين ع با اعلام اين خبر گفت: بعد از انعقاد قرارداد با سازندگان، براي شروع كار، مقدار 2 تن شمش نقره از محل وجوه اهدايي مردم به ارزش 8 ميليارد و 60 ميليون ريال خريداري و به قم انتقال داده شد.
</TEXT>
</DOC>
<DOC>
<DOCID>HAM2-851121-057</DOCID>
<DOCNO>HAM2-851121-057</DOCNO>
<ORIGINALFILE>/1385/851121/news/_iran.htm</ORIGINALFILE>
<ISSUE>شنبه 21 بهمن 1385 - سال چهاردهم - شماره4203 - Feb 10, 2007</ISSUE>
<DATE calender="Western">2007-02-10</DATE>
<DATE calender="Persian">1385/11/21</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
موقعيت سايپا در صدر جدول تثبيت شد
تغيير سرنوشت استقلال و پرسپوليس در دقيقه 90
</TITLE>
<TEXT>


همشهري ورزشي - از جمع تيم هاي مدعي براي كسب عنوان قهرماني، اين فقط استقلال بود كه به خواسته اش نرسيد چراكه سايپا و پرسپوليس مقابل حريفان خود به پيروزي رسيدند تا رقابت در صدر جدول همچنان ادامه داشته باشد.پرسپوليس همانند هفته گذشته در ثانيه هاي آخر خوشبختي را حس كرد تا مصطفي دنيزلي پس از مدت ها لوكا بوناچيچ را شكست دهد. دو تيم در حالي مقابل يكديگر قرار مي گرفتند كه چند بازيكن مؤثر خود را در اختيار نداشتند. در دقيقه 8 حاجي زاده روي سانتر معدنچي با ضربه سر دروازه سپاهان را باز كرد ولي فشار حملات تيم ميهمان در نهايت باعث شد تا پرسپوليس در دقيقه 79 گل تساوي را دريافت كند.محرم نويدكيا در شلوغي محوطه جريمه پرسپوليس دروازه اين تيم را باز كرد ولي اين پايان كار نبود. پرسپوليس كه پس از اين گل، حملاتش را بيشتر كرده بود سرانجام روي يك ضربه ايستگاهي توسط معدنچي به گل رسيد تا در آخرين لحظات3 امتياز را از آن خود كند. البته با وجود پيروزي در اين بازي نمي توان از بازي انتقادآميز پرسپوليس چشم پوشي كرد. استقلال در حافظيه فقط چند دقيقه با شكست دادن فجرسپاسي فاصله داشت ولي بهمن طهماسبي در آخرين دقايق بازي همه چيز را عوض كرد. آبي ها با گل دقيقه 80 ميثم بائو پيروزي و 3 امتياز شيرين خارج از خانه را لمس مي كردند ولي طهماسبي در دقيقه 89 گل تساوي را به ثمر رساند تا جدال اين دو تيم برنده اي نداشته باشد.
زمين نامساعد ورزشگاه حافظيه اين اجازه را به دو تيم نمي داد كه تاكتيك دلخواه خود را به نمايش بگذارند و در طول 90 دقيقه شاهد بازي مستقيم و ارسال توپ از كناره ها بوديم هرچند فجري ها در بعضي از دقايق عمق دفاع استقلال را نشانه گرفته بودند.فجر سپاسي در روزي مقابل ميهمان خود متوقف شد كه چهره برتري داشت. آنها در طول 90 دقيقه چند موقعيت تك به تك را توسط رضايي و فرجي از دست دادند. در اين ميان نبايد از آمادگي مهدي رحمتي هم به سادگي گذشت. اگر فجري ها در زدن ضربات آخر كمي دقت به خرج مي دادند، شايد سه امتياز را از آن خود مي كردند.استقلال در اكثر لحظات بازي سعي در اداره كردن بازي داشت و در دقايق پاياني كه حملات فجر بيشتر شده بود، شاگردان مرفاوي برخلاف جريان بازي به گل رسيدند. سانتر بلند گيلائوري از جناح چپ با ضربه سر ميثم بائو همراه شد تا توپ از بالاي دستان سوشا مكاني تور دروازه را به لرزه درآورد.اين گل استقلال را تا آستانه كسب سه امتياز پيش برد ولي ارسال يك پاس بلند پشت مدافعان استقلال توپ را به بهمن طهماسبي رساند تا او با ضربه اي آرام گل تساوي را وارد دروازه آبي پوشان كند. در آخرين ثانيه ها روانخواه مي توانست گل دوم فجر را هم بزند ولي رحمتي باز هم مانع از گلزني زردپوشان شد. استقلال كه دو تساوي پياپي را مقابل ذوب آهن و مس كرمان به دست آورده بود در اين بازي هم به پيروزي نرسيد تا مشخص شود كه تيم مرفاوي با روزهاي خوبش فاصله گرفته است. انتظار پرسپوليس و استقلال براي نتيجه  نگرفتن سايپا بيهوده بود تا صدرنشين ليگ برتر كماكان به يكه تازي خود ادامه دهد. دايي كه مقابل تيم سابقش انگيزه اي دوچندان داشت، در صباشهر سايپا را برنده از زمين خارج كرد تا تيمش با 41 امتياز همچنان صدرنشين باقي بماند.ابتدا حامد حاجتي با ضربه اي دقيق توپ را از كنار دستان دروازه بان سايپا تبديل به گل صباباتري كرد ولي اين پايان كار نبود. يك دقيقه بعد سايپا صاحب ضربه پنالتي شد تا علي دايي با ضربه اي دقيق گل تساوي را وارد دروازه ميزبان كند، اين در حالي بود كه داور مسابقه دو بار ضربه پنالتي دايي را تجديد كرده بود. سايپا كه در تمامي بازي ها نيمه دوم را با چهره اي متفاوت آغاز مي كند، در نيمه دوم اين بازي هم تغيير چهره داد و توپ و ميدان را در اختيار گرفت. محسن خليلي كه به فرشته نجات سايپا لقب گرفته در دقيقه 47 گل دوم سايپا را به ثمر رساند تا تلاش صبا براي زدن گل تساوي بي نتيجه بماند و سايپا همچنان روند صعودي اش را ادامه دهد.بحران فولاد كماكان ادامه دارد.اين تيم در حالي كه در اهواز با يك گل از پاس پيش بود در نهايت بازي برده را با تساوي عوض كرد. فابيو همپل مهاجم برزيلي كه به تازگي پيراهن فولاد را بر تن كرده، در دقيقه 23 با ضربه سر گل فولاد را به ثمر رساند ولي ميثم منيعي در دقيقه 74 گل تساوي پاس را وارد دروازه ميزبان كرد تا ناكامي هاي فولاد تداوم يابد. راه آهن در ورزشگاه اكباتان با حساب سه بر يك مغلوب استقلال اهواز شد تا اكبر ميثاقيان بيشتر از گذشته خطر سقوط را احساس كند. رضا طاهري، سعيد رمضاني و افشين كمايي گل هاي ميهمان را به ثمر رساندند و تركاشوند زننده تك گل راه آهن بود. فيروز كريمي با اين برد خارج از خانه تا حدودي به آرامش رسيد.ذوب آهن پس از چند هفته كه خوب نتيجه نمي گرفت اين بار در ورزشگاه فولادشهر، مس كرمان را شكست داد تا رسول كربكندي نفس راحتي بكشد. وحيد امرايي در دقايق 23 و 58 دو گل ميزبان را به ثمر رساند و حسن اشجاري هم در دقيقه 81 به اشتباه دروازه تيم خودي را باز كرد. مهدي رجب زاده هم يك ضربه پنالتي را از دست داد ولي ذوبي ها در نهايت به خواسته خود رسيدند. ملوان بيش از حد خوش شانس است كه راه آهن و فولاد نتيجه نمي گيرند. شاگردان احمدزاده كه در اكثر بازي هاي خارج از خانه مي بازند در انزلي هم نتيجه اي بهتر از تساوي نمي گيرند. آنها در ورزشگاه تختي انزلي مقابل پيكان با تساوي بدون گل متوقف شدند. ابومسلم در ادامه سير صعودي خود، برق شيراز را در مشهد شكست داد تا خداداد سومين برد متوالي اش را به دست آورد. مقدسي پور در دقيقه 85 تك گل ابومسلم را به ثمر رساند تا اين تيم برنده از زمين خارج شود.
مصطفي دنيزلي: شرايط سايپا تا هفته بيست  و سوم تغيير مي كند
ايسنا: سرمربي تركيه اي پرسپوليس تهران پس از پيروزي دو بر يك تيمش برابر سپاهان اصفهان گفت: براي راهي كه در پيش داريم بايد سپاهان را مي برديم. سخت ترين بازي پرسپوليس بود. ما امسال سه بار با سپاهان بازي كرديم و نتوانسته بوديم اين تيم را ببريم. اين بار بايد اين تيم را شكست مي داديم. دنيزلي اظهار داشت: پرسپوليس هنوز مشكلاتي دارد و در دفاع نمي توانيم پاس هاي هماهنگي بدهيم. وضعيت تيم نسبت به گذشته بهتر شده است و هفته  به هفته نيز بهتر خواهد شد. دنيزلي تاكيد كرد: در پنج روز آينده هفته سختي پيش رو داريم. مجبوريم هم در جام حذفي و هم در ليگ برتر شركت كنيم. سرمربي پرسپوليس افزود: به روز هاي اول برمي گرديم. شرايط ما بهتر خواهد شد. بازيكنان جديدي به تيم مي آيند و مصدوم هاي پرسپوليس نيز بهبود مي يابند. اين نقطه روشن پرسپوليس است. دنيزلي در مورد صدرنشيني سايپا هم گفت: همه با هم فوتبال را دنبال مي كنيم، تا هفته بيست و سوم صبر كنيد، همه چيز مشخص مي شود.
</TEXT>
</DOC>
<DOC>
<DOCID>HAM2-851121-058</DOCID>
<DOCNO>HAM2-851121-058</DOCNO>
<ORIGINALFILE>/1385/851121/news/_iran.htm</ORIGINALFILE>
<ISSUE>شنبه 21 بهمن 1385 - سال چهاردهم - شماره4203 - Feb 10, 2007</ISSUE>
<DATE calender="Western">2007-02-10</DATE>
<DATE calender="Persian">1385/11/21</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
سفر رئيس مجمع تشخيص مصلحت نظام به قم
</TITLE>
<TEXT>
گروه سياسي - رئيس مجمع تشخيص مصلحت نظام در سفر دو روزه خود به شهر قم، ضمن زيارت حرم حضرت معصومه و حضور در همايش دوسالانه پژوهش برتر اسلام، با اعضاي مجلس خبرگان رهبري و مراجع عظام تقليد ديدار و گفتگو كرد.
بهترين انتخاب بعد از امام
آيت الله اكبر هاشمي رفسنجاني، پيش از ظهر پنج شنبه در اولين همايش دو سالانه پژوهش برتر اسلام در مدرسه عالي دارالشفاء، اظهار داشت: بعد از رحلت حضرت امام خميني، مجلس خبرگان توانست بهترين انتخاب را انجام دهد، زيرا بر اساس شرايط موجود در آن موقع و بعد از آن يعني شرايط كنوني مناسب ترين فرد حضرت آيت الله خامنه اي بود.وي گفت: امامت يك نياز واقعي و حقيقي بشريت است و تا زماني كه امام زمان(عج)ظهور نكردند، بايد از منابع موجود در بحث امامت استفاده كنيم، كسي كه در غيبت حضرت ولي عصر مي خواهد حضور داشته باشد، بايد شرايط خاص خود را دارا باشد. نايب رئيس اول مجلس خبرگان رهبري تشكيل مجلس خبرگان رهبري را بسيار مهم خواند و گفت: اين كه براي انتخاب ولي فقيه يك ساختار مناسب، همچون مجلس خبرگان وجود دارد، بسيار با ارزش است و ما به امام به خاطر اين حركتشان، بايد آفرين بگوييم.
ديدار با آيات عظام
رئيس مجمع تشخيص مصلحت نظام ظهر پنج شنبه با حضور در بيت آيت الله مشكيني رئيس مجلس خبرگان با وي ديدار و گفتگو كرد. وي اظهار داشت: انتخابات اخير خبرگان ثابت كرد كه مردم عليرغم تبليغات مسموم دشمنان، به اصول انقلاب اسلامي وفادارند. رئيس مجلس خبرگان رهبري نيز در سخناني كوتاه، راي بالاي هاشمي رفسنجاني در انتخابات اخير را نشان از جايگاه بالاي وي در جامعه دانست.
در اين ديدار كه آيت الله اميني دبير مجلس خبرگان رهبري نيز حضور داشت، آيات عظام در خصوص افتتاحيه مجلس چهارم خبرگان كه در اسفندماه برگزار خواهد شد، بحث و تبادل نظر كردند.
رئيس مجمع تشخيص مصلحت نظام همچنين با مراجع تقليد و آيات عظام مكارم شيرازي، شبيري زنجاني، موسوي اردبيلي، جوادي آملي، نوري همداني،صافي گلپايگاني، صانعي، اميني و استادي ديدار و گفتگو كرد.
رئيس مجمع تشخيص مصلحت نظام عصر ديروز در آخرين برنامه سفر خود با اعضاي جامعه مدرسين حوزه علميه قم نيز ديدار و گفتگو كرد.
</TEXT>
</DOC>
<DOC>
<DOCID>HAM2-851121-059</DOCID>
<DOCNO>HAM2-851121-059</DOCNO>
<ORIGINALFILE>/1385/851121/news/_kharj.htm</ORIGINALFILE>
<ISSUE>شنبه 21 بهمن 1385 - سال چهاردهم - شماره4203 - Feb 10, 2007</ISSUE>
<DATE calender="Western">2007-02-10</DATE>
<DATE calender="Persian">1385/11/21</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
با توافق رهبران حماس و فتح
دولت متحد ملي فلسطين تشكيل مي شود
</TITLE>
<TEXT>


گروه بين الملل - رهبران فلسطيني از جناح هاي فتح و حماس در بيانيه اي بر عدم خون ريزي هاي داخلي، حفظ وحدت ملي، توافق نهايي درخصوص تشكيل دولت متحد ملي و آغاز گام هايي براي تشكيل آن و نيز مشاركت تمام گروه هاي سياسي تأكيد كردند. محمود عباس رئيس تشكيلات خودگردان فلسطين پس از اعلان توافق هاي صورت گرفته گفت: از هنيه و دولت آن مي خواهم تا به قطعنامه هاي جهاني و توافق نامه هاي امضا شده احترام بگذارد و نيز خواهان متوقف ساختن هرگونه اقدام نامناسب برخي گروه ها هستم.
خالد مشعل رئيس دفتر سياسي جنبش حماس نيز گفت: اين توافق همانند توافق هاي قبلي نخواهد بود چراكه به لحاظ اين كه در مكان مقدسي به امضا رسيده است بايد تعهد بيشتري به آن داشت و هرگز نبايد آنچه را كه در توافقنامه هاي شكست خورده قبلي آمده است، با اين توافقنامه مقايسه كرد.
به گزارش ايسنا به دنبال اعلام توافقنامه ميان دو گروه فتح و حماس فلسطيني هاي ساكن نوار غزه و كرانه باختري به خيابان ها آمده و ابراز خوشحالي كردند.
آمريكا، تل آويو و انگليس در واكنش به توافق حماس و فتح اعلام كردند كه چندين بار گفته ايم كه اگر دولت متحد ملي تشكيل شود و به سه اصل كميته چهارجانبه پاي بند باشد، ما براي تعامل با آن بسيار خرسند خواهيم بود. نفي خشونت، به رسميت شناختن اسرائيل و قبول توافقات پيشين سه شرط تعيين شده براي دولت حماس بوده است.
خانم مارگارت بكت وزير امور خارجه انگليس حتي قبل از توافق حماس و فتح در تل آويو گفت در صورت تشكيل دولت متحد ملي نيز تحريم دولت فلسطيني پابرجا خواهد ماند.
نخست وزير بودن اسماعيل هنيه و اينكه حماس فقط احترام به قراردادهاي پيشين را پذيرفته است، نكته مهمي است كه منشأ تحولات آينده خواهد بود. گفته مي شود عربستان به طرف هاي غربي(اروپا و آمريكا)گفته است اگر تحريم هاي دولت فلسطين برداشته نشود، رياض رأسا نسبت به تأمين نيازهاي مالي دولت فلسطين اقدام خواهد كرد.
در واكنش به توافق حماس - فتح روزنامه هاآرتص در تحليلي با عنوان تشكيل دولت جديد فلسطين مشكلي واقعي براي اسرائيل ايجاد مي كند، با تحليل خبرگزاري آمريكايي آسوشيتدپرس كه با عنوان توافق فلسطين آمريكا را به زحمت مي اندازد، همراهي كرد. از نظر آمريكا توافق فتح و حماس راه را براي اجلاس سه جانبه رايس، المرت و عباس هموار نمي كند. مضافاً اين كه در توافق صورت گرفته هيچ اشاره اي به شروط آمريكا و اسرائيل نشده است. از نظر هاآرتص نيز دولت جديد فلسطيني درحالي تشكيل مي شود كه اسماعيل هنيه در رأس آن قراردارد و اين دولت حتي به اجراي شروط آمريكا و اسرائيل تظاهر هم نمي كند. مضافاً اينكه اين دولت ديگر دولت حماس تلقي نمي شود. وزير دارايي احتمالي اين دولت(فياد سالم)و وزير خارجه احتمالي( زياد ابوعامر)از چهره هايي هستند كه با آمريكا رابطه خوبي دارند. تحت اين شرايط برقراري تحريم هاي اروپايي و آمريكايي بر ضد دولت فلسطين مشكل خواهد بود.
رئوس قرارداد مكه ميان فتح و حماس
1 - اسماعيل هنيه به عنوان نخست وزير 5 هفته براي معرفي اعضاي كابينه فرصت دارد.
2 - كابينه به محمود عباس معرفي مي شود و براي گرفتن رأي اعتماد در شوراي قانونگذاري فلسطين حاضر خواهد شد.
3 - سهم حماس با احتساب نخست وزير در كابينه دولت ملي فلسطين 9 وزير، سهم فتح 6 وزير و ساير جناح هاي فلسطيني 4 وزير خواهد بود.
4 - وزارت امور خارجه توسط فردي مستقل كه فتح معرفي خواهد كرد اداره مي شود و فتح دو وزير مشاور(بدون وزارتخانه)در كابينه خواهد داشت، حماس افرادي مستقل را براي وزارت كشور و وزارت برنامه ريزي معرفي مي كند و يك وزير مشاور(بدون وزارتخانه)را حماس معرفي مي كند.
5 - دولت فلسطين موظف است مصالح و منافع عاليه ملت فلسطين را براساس اهداف مصوب در شوراي ملي فلسطين، قانون اساسي و سند آشتي ملي رعايت كند.
</TEXT>
</DOC>
<DOC>
<DOCID>HAM2-851121-060</DOCID>
<DOCNO>HAM2-851121-060</DOCNO>
<ORIGINALFILE>/1385/851121/news/_kharj.htm</ORIGINALFILE>
<ISSUE>شنبه 21 بهمن 1385 - سال چهاردهم - شماره4203 - Feb 10, 2007</ISSUE>
<DATE calender="Western">2007-02-10</DATE>
<DATE calender="Persian">1385/11/21</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
يورش نظاميان صهيونيست به نمازگزاران فلسطيني در اطراف مسجد الاقصي
</TITLE>
<TEXT>


مهر: پليس رژيم صهيونيستي ديروز به سوي نمازگزاران فلسطيني در بيت المقدس كه در اعتراض به جسارت اين رژيم به مسجد الاقصي، پس از مراسم نماز جمعه در حال برگزاري تظاهرات بودند؛ حمله ور شد.
به گزارش خبرگزاري فرانسه، به گفته شاهدان عيني ديروز بعد از برگزاري نماز جمعه، در مسجد الاقصي بين نمازگزاران فلسطيني و پليس رژيم اسرائيل درگيري هايي به وجود آمد.اين زد و خوردها كمي بعد از برگزاري نماز جمعه و درحالي كه نمازگزاران آماده برگزاري تظاهرات مي شدند، صورت گرفت.
به گزارش بي .بي .سي مأموران پليس براي متفرق كردن تظاهر كنندگان از تفنگ شوك برقي استفاده كردند.
شدت اين درگيري ها تا حدي بود، كه زد و خوردها از ورودي قدس به داخل شهر كشيده شد.رژيم صهيونيستي از پنجم فوريه(16 بهمن )تعرض به حريم مسجد الاقصي را آغاز و تاكنون بخشهايي از ديوار المغاربه از ديوارهاي اطراف مسجد الاقصي را تخريب كرده است.
اين درحالي است كه تظاهرات مردم فلسطين از سه شنبه تاكنون در اعتراض به اين اقدامات رژيم صهيونيستي همچنان ادامه دارد.
شيخ تميمي قاضي القضات فلسطين با اعلام اين مطلب كه اقدامات رژيم صهيونيستي در مسجدالاقصي جنايت شمرده مي شود؛ از فلسطيني ها خواست تا به سوي مسجد الاقصي حركت كنند.
</TEXT>
</DOC>
<DOC>
<DOCID>HAM2-851121-061</DOCID>
<DOCNO>HAM2-851121-061</DOCNO>
<ORIGINALFILE>/1385/851121/news/_kharj.htm</ORIGINALFILE>
<ISSUE>شنبه 21 بهمن 1385 - سال چهاردهم - شماره4203 - Feb 10, 2007</ISSUE>
<DATE calender="Western">2007-02-10</DATE>
<DATE calender="Persian">1385/11/21</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
سقوط 6 هلي كوپترآمريكا در 3 هفته
</TITLE>
<TEXT>
گروه بين الملل - در 3 هفته اخير 6 هلي كوپتر نظامي آمريكا در عراق ساقط شده است و يك هلي كوپتر نيز مجبور به فرود اضطراري شد كه 18 تفنگدار آمريكايي در آن مجروح شدند.
اين 7 هلي كوپتر(2 فروند بلك هاوك، دو فروند آپاچي، دو فروند شينوك و يك فروند هلي كوپتر مخصوص نيروهاي ويژه دلتا)در نقاط مختلف عراق هدف قرار گرفته اند. خلبان هاي هلي كوپترهاي آمريكايي در عراق اگر در ارتفاع بالا پرواز كنند هدف موشك هاي زمين به هوا قرار مي گيرند و اگر در ارتفاع پايين پرواز كنند با مسلسل هاي سنگين ساقط مي شوند.
بنابر اعلان منابع آمريكايي تاكنون 28 نفر در جريان ساقط شدن هلي كوپترها كشته شده اند.
بنابر تخمين منابع نظامي آمريكايي حدود 4 تا 5 هزار موشك ضدهوايي در دست عراقي هاي مقابل آمريكا است و مقامات نظامي به لحاظ فناوري و تاكتيك هاي جنگي در موقعيتي نيستند كه بتوانند آمار تلفات هلي كوپترهاي خود را كاهش دهند. از سال 2003 زمان حمله به عراق تاكنون بالغ بر 53 هلي كوپتر آمريكايي در عراق سقوط كرده است.مقامات آمريكايي فقط 27 فروند آن را نتيجه حمله عراقي ها اعلان كرده اند.
سقوط هلي كوپتر بخصوص هلي كوپترهاي بلك هاوك(شاهين سياه)هم به لحاظ نظامي و هم به جهت تضعيف روحي سربازان آمريكايي حائزاهميت است. نيروهاي آمريكايي در جريان عمليات در موگاديشو در سومالي در سال 1993 با از دست دادن دو هلي كوپتر بلك هاوك چنان شيرازه نظامي خود را از دست دادند كه نه تنها به كشته شدن 18 آمريكايي منجر شد، بلكه آمريكايي ها چندماه بعد به مأموريت خود در سومالي پايان دادند.
برخلاف سلاح هاي دوربرد و موشك هاي كروز كه جلوه اي از قدرت نظامي آمريكا معرفي مي شود، هلي كوپترها و نيروهاي نظامي زميني آمريكا در مقابله با نيروهاي نظامي همتراز خود موفقيت چنداني(به اندازه اي كه تبليغ مي شود)نداشته اند. سلاح هاي دوربرد و موشك ها براي تخريب اهداف ثابت و زيرساخت ها به كار مي روند اما قادر به بردن جنگ نيستند.كمااينكه هلي كوپترها و نيروهاي كماندوي عضو دلتا براي مقابله با اعضاي مقاومت بكار مي روند. اين نيروها ممكن است برخي اعضاي مقاومت را از ميدان خارج كنند اما مقاومت به قوت خود باقي مي ماند.
مقامات آمريكايي در حال گمانه زني هستند كه اين هلي كوپترها آيا توسط موشك هاي به سرقت رفته از ارتش بعث هدف قرار گرفته اند و يا با موشك هاي قاچاق شده به عراق. تجربه گذشته حاكي از آن است كه آمريكايي ها احتمالا كشورهاي همسايه را به دليل تلفات هلي كوپترهاي خود سرزنش خواهند كرد.
</TEXT>
</DOC>
<DOC>
<DOCID>HAM2-851121-062</DOCID>
<DOCNO>HAM2-851121-062</DOCNO>
<ORIGINALFILE>/1385/851121/news/_kharj.htm</ORIGINALFILE>
<ISSUE>شنبه 21 بهمن 1385 - سال چهاردهم - شماره4203 - Feb 10, 2007</ISSUE>
<DATE calender="Western">2007-02-10</DATE>
<DATE calender="Persian">1385/11/21</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
آينده كوزوو تا فروردين مشخص مي شود
</TITLE>
<TEXT>
گروه بين الملل - فرستاده ويژه سازمان ملل به كوزوو مي گويد طرح اوليه اي كه او هفته گذشته مطرح كرد به معني استقلال براي اين ايالت صربستان با اكثريت آلبانيايي است و تا آخر ماه مارس(فروردين)اميدوار است كه به نتيجه برسد.
به گزارش ايرنا از نيويورك، مارتي اهتيساري فرستاده ويژه دبير كل به كوزوو جمعه گذشته طرحي را اعلام كرد كه به موجب آن كوزوو حق عضويت در سازمانهاي بين المللي و اداره خود را خواهد داشت.
در چارچوب اين طرح افراد نظامي و غيرنظامي از طرف نهادهاي بين المللي براي ايجاد ثبات و صلح در كوزوو فعاليت خواهند كرد. وي روز پنجشنبه و پس از ملاقات با بان كي مون دبير كل سازمان ملل و ساير مقامات عالي رتبه اين سازمان به خبرنگاران گفت كه اين استقلال است ولي با نظارت جامعه بين الملل همراه خواهد بود.
صربستان استقلال را كه هدف اكثريت آلبانيايي اين منطقه است، رد كرده است. 90درصد مردم كوزوو آلبانيايي هستند.
سازمان ملل پس از خروج نيروهاي ناتو از كوزوو، كنترل اين ايالت صربستان را عهده دار است.
در همين حال رييس جمهور صربستان در ديدار با مقامهاي ارشد اروپايي گفت كه طرح اهيتساري براي آينده كوزوو براي صربستان غير قابل قبول است.
</TEXT>
</DOC>
<DOC>
<DOCID>HAM2-851121-063</DOCID>
<DOCNO>HAM2-851121-063</DOCNO>
<ORIGINALFILE>/1385/851121/news/_kharj.htm</ORIGINALFILE>
<ISSUE>شنبه 21 بهمن 1385 - سال چهاردهم - شماره4203 - Feb 10, 2007</ISSUE>
<DATE calender="Western">2007-02-10</DATE>
<DATE calender="Persian">1385/11/21</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
براساس نظرسنجي از مردم 6 كشور عرب مشخص شد
نصرالله؛محبوب ترين، بوش؛منفورترين
</TITLE>
<TEXT>
ايرنا: نتايج تازه ترين نظرسنجي در 6 كشور عربي نشان مي دهد كه اعراب سيدحسن نصرالله دبيركل جنبش حزب الله لبنان و محمود احمدي نژاد رئيس جمهوري ايران را از جمله محبوب ترين چهره هاي سياسي جهان و جورج بوش را منفورترين رئيس جمهوري جهان مي دانند.
به گزارش خبرگزاري رويترز از واشنگتن، در اين نظرسنجي همچنين مشخص شد برخلاف ادعاهاي آمريكا، اين تل آويو است كه عمده ترين تهديد براي اعراب به شمار مي رود و نه ايران.
بر اساس نتايج اين نظرسنجي كه با شركت سه هزار و???پرسش شونده در شش كشور مصر، عربستان سعودي، اردن، لبنان، مغرب و امارات عربي متحده انجام شد، سيد حسن نصرالله دبير كل جنبش حزب الله لبنان محبوب ترين چهره سياسي جهان محسوب مي شود.
پس از وي، ژاك شيراك رئيس جمهوري فرانسه، محمود احمدي نژاد رئيس جمهوري ايران و هوگو چاوز رئيس جمهوري ونزوئلا نيز به ترتيب در رده هاي بعدي محبوب ترين رهبران جهان از ديدگاه اعراب به شمار مي روند.
سيد حسن نصرالله، احمدي نژاد و چاوز هر سه از مخالفان و منتقدان سرسخت آمريكا هستند و شيراك نيز از جمله شخصيت هاي جهاني محسوب مي شود كه درباره تهاجم به عراق، با واشنگتن به شدت مخالف بود.
پرسش شوندگان در اين نظرسنجي جورج دبليو بوش رئيس جمهوري آمريكا را منفورترين رئيس جمهور جهان معرفي كردند و آمريكا و اسرائيل را بزرگترين تهديد براي جهان دانستند.
به گزارش رويترز، پرسش شوندگان در اين نظرسنجي كه طي ماه نوامبر و دسامبر گذشته توسط مؤسسه بين المللي نظرسنجي زاگبي براي مركز مطالعاتي سابان انجام شد، بعد از بوش، به ترتيب آريل شارون نخست وزير سابق اسرائيل، ايهود اولمرت نخست وزير كنوني اسرائيل و توني بلر نخست وزير انگليس را منفورترين چهره هاي جهان دانستند.
??درصد از پرسش شوندگان اسرائيل را بزرگترين تهديد بر ضد اعراب توصيف كردند و??درصد از آنها آمريكا را به عنوان تهديد اصلي بر ضد جهان عرب نام بردند.
نتايج اين نظرسنجي نشان مي دهد درحالي كه آمريكا ادعا مي كند ايران تهديد بزرگي براي منطقه است، اعراب هرگز چنين ديدگاهي درباره ايران ندارند.
??درصد از پرسش شوندگان ابراز عقيده كردند وجهه آمريكا در صورت ميانجيگري شايسته در برقراري صلح خاورميانه ميان اسرائيل و فلسطينيان، ممكن است بهبود يابد.
??درصد نيز گفتند با خروج نيروهاي آمريكايي از عراق، وجهه آمريكا در جهان عرب ممكن است اندكي بهبود يابد.
??درصد از پرسش شوندگان نيز تاكيد كردند بر خلاف ادعاهاي آمريكا و انگليس در خصوص پيامدهاي منفي خروج نظاميان خارجي از عراق، مردم اين كشور مي توانند براي حل اختلافات خود راهي مناسب پيدا كنند و خروج نيروهاي آمريكايي تاثير منفي بر اوضاع كنوني نخواهد گذاشت.
</TEXT>
</DOC>
<DOC>
<DOCID>HAM2-851121-064</DOCID>
<DOCNO>HAM2-851121-064</DOCNO>
<ORIGINALFILE>/1385/851121/news/_kharj.htm</ORIGINALFILE>
<ISSUE>شنبه 21 بهمن 1385 - سال چهاردهم - شماره4203 - Feb 10, 2007</ISSUE>
<DATE calender="Western">2007-02-10</DATE>
<DATE calender="Persian">1385/11/21</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
هشدار وزير امور خارجه تركيه درباره تحولات عراق
</TITLE>
<TEXT>
واحد مركزي خبر: عبدالله گل وزير امور خارجه تركيه با تاكيد بر نگرانيهاي كشورش درباره اوضاع عراق گفت تركيه حفظ تماميت ارضي عراق را خواستار است.
به گزارش تلويزيون ان تي وي تركيه، عبدالله گل كه براي ديدار رسمي در آمريكا به سر مي برد در سخناني در نشستي كه بنياد آلماني مارشال و مركز تحقيقات اقتصادي و اجتماعي تركيه در واشنگتن برگزار كرد، گفت دولت عثماني صدها سال اداره امور عراق را در دست داشته است و جمهوري تركيه نيز در سال 1926 ميلادي زماني كه از ادعاي مالكيت بر موصل صرف نظر كرد اين منطقه را به شرط يكپارچگي عراق واگذار كرده است. عبدالله گل گفت دولت تركيه به تماميت ارضي و يكپارچگي سياسي عراق بسيار اهميت مي دهد.
وي گفت: نبايد براي گريز از اوضاع كنوني عراق در پي راه حل هايي باشيم كه عراق را با وضع بدتري مواجه كند.
عبدالله گل با هشدار درباره تحولات كركوك تاكيد كرد منطقه كركوك نبايد تحت سلطه يكي از گروههاي قومي قرار گيرد.
وزير امور خارجه تركيه گفت بروز هر گونه بحراني در كركوك موجب ناآرامي در تمام عراق و منطقه خواهد شد.
از طرف ديگر معاون وزير امور خارجه آمريكا به تركيه درباره عمليات برون مرزي در شمال عراق هشدار داد.
به گزارش تلويزيون ان تي وي تركيه، دانيل فريد در گفتگو با خبرنگاران رسانه هاي تركيه تاكيد كرد دولت تركيه بايد عواقب چنين اقدامي را به خوبي مورد بررسي قرار دهد.دانيل فريد تلويحا خاطرنشان كرد، واشنگتن از عمليات برون مرزي تركيه در شمال عراق استقبال نخواهد كرد.
وي به دولت تركيه توصيه كرد براي پايان دادن به حضور پ ك ك در شمال عراق با مقامات دولت عراق و حكومت محلي كردستان عراق مذاكره كند.
ادامه عمليات عليه پ ك ك در برخي كشورهاي اروپا
روزنامه حريت چاپ تركيه از احتمال گسترش عمليات نيروهاي امنيتي فرانسه و بلژيك عليه پ ك ك به برخي ديگر از كشورهاي اروپايي خبر داد.
به نوشته روزنامه حريت تركيه فهرستي 148 نفري از سران و اعضاي حزب كارگران كردستان را به دولت آمريكا ارائه كرده و انتظار مي رود در چارچوب عملياتي كه در اين جهت در برخي كشورهاي اروپا آغاز شده شمار ديگري از سران و اعضاي پ ك ك بازداشت شوند.
پليس فرانسه ديروز نيز دو تن از اعضاي پ ك ك كه يكي از آنان تبعه استراليا بود، بازداشت كرد.
شمار افرادي كه از آغاز عمليات نيروهاي امنيتي فرانسه و بلژيك عليه پ ك ك بازداشت شده و يا تحت نظر قرار گرفته اند، به 16 نفر رسيد.
</TEXT>
</DOC>
<DOC>
<DOCID>HAM2-851121-065</DOCID>
<DOCNO>HAM2-851121-065</DOCNO>
<ORIGINALFILE>/1385/851121/news/_kharj.htm</ORIGINALFILE>
<ISSUE>شنبه 21 بهمن 1385 - سال چهاردهم - شماره4203 - Feb 10, 2007</ISSUE>
<DATE calender="Western">2007-02-10</DATE>
<DATE calender="Persian">1385/11/21</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
مذاكره آمريكا درباره آوارگان عراقي با سوريه
</TITLE>
<TEXT>
واحد مركزي خبر: تام لانتوس رئيس دموكرات كميسيون امور خارجه مجلس نمايندگان آمريكا ضمن استقبال از طرح وزير امور خارجه اين كشور براي تشكيل يك گروه كاري براي رسيدگي به امور آوارگان عراقي آن  را ناكافي خواند.
به گزارش خبرگزاري فرانسه از واشنگتن، لانتوس گفت از تشكيل اين گروه كاري استقبال مي كنيم.
كاندوليزا رايس وزير امور خارجه آمريكا چند روز پيش يك گروه كاري تشكيل داد تا راه حلي را براي پايان دادن به موضوع ميليون ها آواره عراقي كه از جنگ فرار كرده اند بيابد.
وي از سوي ديگر روز پنجشنبه نيز در برابر كنگره اين كشور اعلام كرد كشورش با سوريه درباره عراقي هايي كه از كشور خود گريخته و براي يافتن پناهگاهي عازم سوريه شده اند گفت وگو مي كند. رايس درپي ارائه بودجه سال 2008 وزارت امور خارجه آمريكا به كميسيون امور خارجه سنا گفت به كاردار آمريكا در سوريه اجازه داده است تا درباره اين موضوع با مقامات سوري گفت وگو كند.
رايس ضمن رد صريح مذاكره با حكومت بشار اسد رئيس جمهور سوريه درباره جلب حمايت اين كشور درباره عراق يا لبنان افزود: ما در سوريه كارداري داريم كه با مقامات سوريه درباره برخي موضوعات گفت وگو مي كند.
وي افزود به كاردار آمريكا در سوريه اجازه داده است كه به ويژه درباره آوارگان عراقي گفت وگو كند.
آمريكا در حال حاضر در سوريه سفارتخانه نيز دارد اما پس از قتل رفيق حريري نخست وزير پيشين لبنان در فوريه 2005 ميلادي مارگارت اسكوبي سفير خود در سوريه را از اين كشور فرخواند. خانم اسكوبي فعلاً در سفارت آمريكا در بغداد مستقر است.
</TEXT>
</DOC>
<DOC>
<DOCID>HAM2-851121-066</DOCID>
<DOCNO>HAM2-851121-066</DOCNO>
<ORIGINALFILE>/1385/851121/news/_kharj.htm</ORIGINALFILE>
<ISSUE>شنبه 21 بهمن 1385 - سال چهاردهم - شماره4203 - Feb 10, 2007</ISSUE>
<DATE calender="Western">2007-02-10</DATE>
<DATE calender="Persian">1385/11/21</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
پوتين: افزايش حضور نظامي آمريكا در خليج فارس نگران كننده است
</TITLE>
<TEXT>


گروه بين الملل - رئيس جمهوري روسيه گفت كه افزايش حضور نظامي آمريكا در خليج فارس نگران كننده است.
به گزارش روز جمعه شبكه تلويزيوني الجزيره قطر، پوتين گفت كه راهبرد جديد آمريكا در عراق فقط دربرگيرنده افزايش تعداد نيروها در اين كشور نيست بلكه ناوهاي هواپيمابر را هم به منطقه اعزام مي كند در حالي كه اوضاع عراق براساس ارزيابي هاي كارشناسان نظامي، نيازي به اعزام ناوهاي جديد ندارد.
علاوه براين، نيروهاي دريايي مجهز به فناوري هاي پيشرفته موشكي هم اكنون در خليج فارس مستقر هستند و نيازي به حضور آنها هم نيست. تمامي اين امور پرسشهايي را مطرح و نگراني هايي را به همراه دارد.
رئيس جمهوري روسيه همچنين بر لزوم تدوين برنامه زماني براي خروج نيروهاي خارجي از عراق تاكيد كرد و گفت: حل مساله عراق در گروي اعطاي حق تعيين سرنوشت به ملت عراق است.
وي اوضاع عراق را فاجعه بار توصيف كرد و گفت: اوضاع عراق بسيار نگران كننده است و در اين توصيف هيچ مبالغه اي وجود ندارد.
در همين حال شبكه تلويزيوني روسيه اعلام كرد كه امريكا سپر دفاعي خود را به نزديكي مرزهاي شرقي روسيه گشانده است. اين رادار در سلسله جزايراداگ در آلاسكا است و براي پايش كره شمالي و آزمايش هاي موشكي امريكا در اقيانوس آرام استفاده مي شود.
</TEXT>
</DOC>
<DOC>
<DOCID>HAM2-851121-067</DOCID>
<DOCNO>HAM2-851121-067</DOCNO>
<ORIGINALFILE>/1385/851121/news/_kharj.htm</ORIGINALFILE>
<ISSUE>شنبه 21 بهمن 1385 - سال چهاردهم - شماره4203 - Feb 10, 2007</ISSUE>
<DATE calender="Western">2007-02-10</DATE>
<DATE calender="Persian">1385/11/21</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
ژاپن شوراي امنيت ملي تشكيل مي دهد
</TITLE>
<TEXT>
واحد مركزي خبر: دولت ژاپن قصد دارد سال آينده شوراي امنيت ملي اين كشور را به رياست نخست وزير تشكيل دهد.
شوراي امنيت ملي ژاپن با حضور نخست وزير و شماري از مقامات بلندپايه دولتي با هدف سياست گذاري و نظارت بر امور امنيتي اين كشور آوريل سال 2008 تشكيل خواهد شد.
ساختار و وظايف شوراي امنيت ملي ژاپن از شوراي امنيت آمريكا الگوبرداري شده است.
پس از روي كارآمدن شين زو آبه نخست وزير جديد ژاپن اقداماتي براي تقويت توان نظامي و دفاعي ژاپن صورت گرفته كه تاسيس وزارت دفاع ژاپن پس از پنجاه سال يكي از اين اقدامات است.شوراي امنيت ملي ژاپن نيز براساس رويكرد جديد دولت اين كشور در زمينه نظامي و امنيتي تشكيل مي شود و قرار است برنامه جديد امنيتي دولت به طور رسمي در پايان اين ماه اعلام شود.
</TEXT>
</DOC>
<DOC>
<DOCID>HAM2-851121-068</DOCID>
<DOCNO>HAM2-851121-068</DOCNO>
<ORIGINALFILE>/1385/851121/news/_kharj.htm</ORIGINALFILE>
<ISSUE>شنبه 21 بهمن 1385 - سال چهاردهم - شماره4203 - Feb 10, 2007</ISSUE>
<DATE calender="Western">2007-02-10</DATE>
<DATE calender="Persian">1385/11/21</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
ناتو در مورد افزايش نيرودر افغانستان، به توافق نرسيد
</TITLE>
<TEXT>
گروه بين الملل - با وجود تضمين هاي ياپ دو هوپ شفر دبير كل ناتو مبني بر افزايش فعاليت هاي اين سازمان در افغانستان در سال 2007، وزيران دفاع ناتو در نشست غير رسمي خود در اسپانيا هيچ تعهدي مبني بر افزايش نيرو در افغانستان انجام ندادند، به عهده نگرفتند.
رابرت گيتس وزير دفاع امريكا پس ازنخستين روز نشست غير رسمي در سويل اسپانيا به خبرنگاران گفت: سال 2007 سال سرنوشت سازي در افغانستان است. حملات فصل بهار در افغانستان بايد از سوي ما صورت گيرد.
</TEXT>
</DOC>
<DOC>
<DOCID>HAM2-851121-069</DOCID>
<DOCNO>HAM2-851121-069</DOCNO>
<ORIGINALFILE>/1385/851121/news/_kharj.htm</ORIGINALFILE>
<ISSUE>شنبه 21 بهمن 1385 - سال چهاردهم - شماره4203 - Feb 10, 2007</ISSUE>
<DATE calender="Western">2007-02-10</DATE>
<DATE calender="Persian">1385/11/21</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
كوتاه از جهان سياست
</TITLE>
<TEXT>
نقشه القاعده براي عمليات گسترده در عربستان
گروه بين الملل - شاخه القاعده عربستان سعودي در بيانيه اي اينترنتي اعلام كرد طراحي عمليات بزرگي را بر ضد منافع غرب در شبه جزيره عربستان شروع كرده است. اين گروه مدعي شده است اين عمليات براي تضعيف پايگاه صليبيون در شبه جزيره عربستان خواهد بود. به گزارش روزنامه لبناني ديلي استار هفته گذشته پليس عربستان 10 تن را به اتهام جمع آوري پول و تلاش براي عضوگيري براي گروه هاي شبه نظامي دستگير كرده است.
مذاكره واشنگتن و تل آويو براي اعطاي كمك مالي
گروه بين الملل - مذاكرات رژيم صهيونيستي و دولت بوش براي مقدار و حجم كمك هاي مالي آمريكا به تل آويو شروع شده است. دولت بوش هفته گذشته از كنگره خواست مبلغ 4/2 ميليارد دلار براي كمك هاي نظامي و امنيتي در اختيار اسرائيل قرار گيرد. اين رقم بالاترين رقمي است كه براساس قراردادهاي موجود ميان آمريكا و اسرائيل، واشنگتن مي تواند به اسرائيل كمك كند.
10 سال پيش قراردادي ميان آمريكا و اسرائيل به امضا رسيد كه به تدريج از حجم كمك هاي غيرنظامي آمريكا كم شود. اسرائيل در سال حدود 3 ميليارد دلار از آمريكا كمك نظامي و غيرنظامي دريافت مي كند كه كمك هاي غيرنظامي فقط حدود 2/1 ميليارد دلار است. به گزارش هاآرتص چاپ تل آويو قرار است ساليانه 120 ميليون دلار از كمك هاي غيرنظامي كاسته شود و 60 ميليون دلار به كمك هاي نظامي افزوده شود.
هاآرتص از قول مقامات رژيم صهيونيستي نوشته است اسرائيل هنوز تصميم نگرفته است كه آيا همچنان كمك هاي غيرنظامي را دريافت كند يا اين كه به حجم فعلي كمك هاي نظامي اكتفا كند و يا افزايش كمك هاي نظامي را درخواست كند. از نظر مقامات اسرائيلي، دولت بوش دوست ترين دولت آمريكا نسبت به اسرائيل بوده است لذا هر توافقي بايد قبل از پايان دوره بوش در سال 2008 منعقد شود.
سوريه به حمايت از حزب الله لبنان و حماس
ادامه مي دهد
ايسنا: اعضاي حزب بعث سوريه اعلام كردند كه به رغم فشارهاي آمريكا براي توقف حمايت دمشق از حزب الله لبنان و حماس، بشار اسد متعهد شد به حمايتش از آنها ادامه دهد. به گزارش خبرگزاري خبرگزاري رويتر، به گفته اين مقامات رسمي، اظهارات بشار اسد، رئيس جمهور سوريه در خلال سخنراني آغاز كنفرانس دو روزه فرماندهي  مركزي حزب حاكم بعث بيان شد كه انتظار مي رود در اين كنفرانس، تاريخي براي برگزاري همه پرسي درباره تجديد مدت هفت ساله رياست جمهوري تا پيش از ماه ژوئيه تعيين شود.
انتظار مي رود رئيس جمهوري 41 ساله سوريه در اين همه پرسي نيز به راحتي پيروز شود. واشنگتن از سال 2004 تحريم هايي را عليه سوريه به دليل حمايت از اين دو گروه اعمال كرده و در ماه سپتامبر نيز تهديد كرده كه اين تحريم ها را گسترش مي دهد. اعضاي رهبري حماس از جمله خالد مشعل رهبر سياسي اين جنبش در سوريه به سر مي برند.
روسيه گاز رژيم صهيونيستي را تأمين مي كند
واحد مركزي خبر - مقامات گازپروم روسيه پس از ديدار با بنيامين بن اليعاذر وزير زيرساخت هاي رژيم اشغالگر صهيونيستي اعلام كردند احتمال دارد اين شركت به رژيم صهيونيستي گاز بفروشد و در طرح هاي ميادين نفتي در فلسطين اشغالي نيز مشاركت داشته باشد.به گزارش خبرگزاري فرانسه از مسكو، بنيامين بن اليعاذر پنج شنبه با الكسي ميلر مديركل شركت گازپروم ديدار كرد.بنا به اعلام شركت گازپروم، اسرائيل براي انعقاد قرارداد با اين شركت براي دريافت گاز در بلندمدت اظهار تمايل كرده است.
خبرگزاري ايتارتاس نيز به نقل از بن اليعاذر اعلام كرد اسرائيل بسيار به خريد گاز طبيعي از روسيه علاقه مند است.وي افزود: در حال حاضر درباره احتمال خريد حدود 2 ميليون متر مكعب گاز در سال حساب مي كنيم.بن اليعاذر خاطرنشان كرد در آينده قصد داريم اين مقدار را به 5 ميليون مترمكعب در سال افزايش دهيم.
</TEXT>
</DOC>
<DOC>
<DOCID>HAM2-851121-070</DOCID>
<DOCNO>HAM2-851121-070</DOCNO>
<ORIGINALFILE>/1385/851121/news/_learning.htm</ORIGINALFILE>
<ISSUE>شنبه 21 بهمن 1385 - سال چهاردهم - شماره4203 - Feb 10, 2007</ISSUE>
<DATE calender="Western">2007-02-10</DATE>
<DATE calender="Persian">1385/11/21</DATE>
<CAT xml:lang="fa">علمی فرهنگی</CAT>
<CAT xml:lang="en">Science and Culture</CAT>
<TITLE>
نگاهي به فرآيند فراگيري- آموزش با تمركز بر نياز دانش آموزان
فراگيري، ستاره اي پنج سو
</TITLE>
<TEXT>


دانش آموزان به دليل توانايي ها و ضعف هاي ويژه خود، ناخواسته شيوه آموزش شان را برمي گزينند و فقط زماني به آموزش و پرورش پاسخ مي دهند كه به زبان دلخواهشان با آنها سخن گفته شود.
فرآيند تجزيه و تحليل و به خاطر سپردن آموزه ها نيز در آنها متفاوت است و هر يك به شيوه خاص خود مسائل را تجزيه و تحليل كرده و به ذهن مي سپارند. از اين رو شناسايي شيوه فراگيري دانش آموزان بايد مقدم بر انتخاب شيوه آموزش بوده و آموزش بر اساس نحوه فراگيري دانش آموزان انتخاب شود؛ كه در غير اين صورت فرآيند فراگيري- آموزش عقيم خواهد ماند. آنچه در پي مي خوانيم نگاهي است به شيوه فراگيري- آموزش دانش آموزان و راهكارهاي لازم جهت شناسايي فرآيند آموزش- فراگيري.
پژوهش ها نشان مي دهد هر دانش آموز به شيوه اي متفاوت از همسالان و همكلاسي هايش اطلاعات و نكات را دريافت مي كند كه اين مسئله به عنوان ويژگي  براي هر فرد محسوب مي شود؛ ويژگي اي كه گاه معضلي جدي در آموزش و پرورش محسوب شده و والدين و اوليا مدرسه را در برخورد با دانش آموز و آموزش و پرورش او سردرگم مي كند.بگذاريد با مثالي ساده بحث را بيشتر بشكافيم؛ اگر شيوه فراگيري دانش آموزي بصري يا ديداري باشد و والدين و آموزگار بخواهند به شيوه زباني نكات درسي را به او آموخته يا با او رفتار كنند، دانش آموز نه تنها نكته اي نمي آموزد، بلكه از آموزش نيز دلزده خواهد شد.
ناآگاهي از نحوه رفتار با دانش آموزان و به طور خاص رفتار آموزشي يكي از اصلي ترين دلايل دلزدگي دانش آموزان از درس و تحصيل و در نهايت ترك تحصيل است. به عبارتي پژوهشگران بسياري از دانش آموزان را قرباني نگاه يا روش هاي نادرست آموزشي و يك سونگري متوليان آموزش مي دانند و معتقدند عدم شناخت عامل اصلي شكست هاي آموزشي- پرورشي است.
فراگيري فرآيندي چند سويه
پژوهشگران شاخص ترين شيوه هاي آموزش يا دقيق بگوييم فراگيري و يا فرآيند آموزش- فراگيري دانش آموزان را به 3 روش اصلي شامل: برقراري ارتباط يا فراگيري بصري يا ديداري برقراري ارتباط يا فراگيري حركتي يا جنبشي و سوم برقراري ارتباط يا فراگيري شنيداري يا سمعي تقسيم بندي كرده و عقيده دارند هر دانش آموز به يكي از اين سه روش با آموزگار و مطالب درسي ارتباط برقرار مي كند و به غير از شيوه خود، نه تنها نمي تواند با آموزگار از نظر رواني مرتبط شود، بلكه به هيچ وجه آموزه هاي او را فرا نمي گيرد.
- شيوه بصري يا ديداري؛ پژوهش ها نشان مي دهد بيش از 45 درصد از دانش آموزان به اين شيوه با آموزگار و مطالب درسي ارائه شده توسط او ارتباط برقرار مي كنند. پژوهش هاي دكتر ديويد سوزا و همكاران او از دانشگاه آكسفورد نشان مي دهد بيش از 45 درصد از دانش آموزان از طريق ديدن و به طور خاص ديدن تصاوير مربوط به مطالب آموزشي از طريق پوستر، فيلم هاي آموزشي؛ عكس؛ نقاشي،  نمودار و... مطلب درسي را فرا مي گيرند. از طرفي اين دانش آموزان در حين فراگيري مطالب درسي، اين مطالب را به صورت نمودار خلاصه كرده و با ديدن اين نمودار مطالب را به خوبي به خاطر سپرده و به ياد مي آورند. در واقع آن چه باعث مي شود تا اين گروه با ديدن نكات را به خاطر سپرده و بازپس دهند: تأثير نشانه هاي موجود در تصاوير است كه هر يك از اين نشانه ها، مفهومي را در ذهن آنها جايگزين مي كند و ديدن مجدد نشانه يا تداعي مجدد آن، مطلب مورد نظر را نيز براي آنها يادآوري مي كند.
به يك مثال ساده توجه كنيم: نخستين واكنش ذهني دانش آموز ديداري پس از شنيدن كلمه سيب، نقش بستن شكل سيب در كنار شنيدن نام آن و يادآوري همه اطلاعات مربوط به آن اعم از املا كلمه، توضيحات علمي مربوط به كلمه سيب و... است. در حقيقت با يادآوري شكل سيب، اطلاعات مربوط به آن نيز تداعي مي شود. از اين رو در دانش آموزان ديداري، تصاوير و نشانه هاي خاص موجود در تصاوير - كه اين نشانه كاملاً خاص بوده و تنها براي افراد معنا دارد- باعث فراگيري، به خاطر سپردن و يادآوري مجدد اطلاعات مي شود.
* شيوه حركتي يا جنبشي: نزديك به 35 درصد از دانش آموزان روش حركتي يا جنبشي را براي به خاطر سپردن و فراگيري مفاهيم درسي انتخاب مي كنند.
در اين شيوه، دانش آموز نوعي حركت و عموماً راه رفتن يا تكلم و يا هر دو را براي فراگيري برمي گزيند. به عقيده پژوهشگران حركت يا جنبش اعضاي بدن باعث تمركز ذهن شده و فرد را در فراگيري و به ياد سپردن مفاهيم آموخته شده، كمك مي كند.
اگرچه در كلاس درس امكان حركت وجود ندارد؛ اما شاخص رفتار اين گروه، حركت دادن پاها، اندكي ناآرامي و تكرار آرام آموزش ها حين تدريس آموزگار است. رفتار اين دانش آموزان نبايد با رفتار كودكان بيش فعال اشتباه گرفته شود؛ چرا كه ناآرامي  كودكان بيش فعال با آزار و اذيت(در اغلب موارد)همراه است؛ ناآرامي  اين گروه آسيب رسان نبوده و كاملاً شخصي است.
* شيوه سمعي يا شنيداري: پژوهش ها نشان مي دهد فقط 19 درصد از دانش آموزان به طريق شنيداري، نكات درسي را فرامي گيرند.
در اين گروه بحث و گفتگو درباره مسائل و شنيدن و صحبت كردن درباره موضوع، باعث فراگيري و به خاطر سپردن آموزش ها مي شود. متأسفانه اين شيوه آموزشي چندان مورد توجه آموزگاران نيست؛ چرا كه اغلب آنها به بحث و گفتگو و تبادل نظر درباره مطالب درسي علاقه نداشته و در حين تدريس به خودمحوري بيش از مشاركت علاقه نشان مي دهند. علاوه بر اين پژوهش ها نشان مي دهد دانش آموزاني كه با شنيدن مفاهيم درسي را فرا مي گيرند، زودتر از دو گروه ديگر آنها را فراموش مي كنند و اين مسأله در صورتي كه انتقال مفاهيم به درستي صورت نگرفته باشد، نمود بيشتري مي يابد.
برخي از پژوهشگران معتقدند با آموزش صحيح و تدريجي مي توان شيوه فراگيري دانش آموزان شنيداري را به سوي ديداري سوق داد.
به غير از سه روش ذكر شده، برخي از دانش آموزان يكي از اين دو روش شامل؛ روش بين گروهي يا تبادلي و يا روش فراگير يا چند سونگر را براي فراگيري خود برمي گزينند.
در شيوه بين گروهي يا تبادلي؛ دانش آموز ترجيح مي دهد تا با برقراري ارتباط با فرد يا گروه، مطالب درسي را فرا بگيرد. اين گروه با تكرار مطالب در جمع مورد نظر و تبادل نظر با آنها مطالب درسي را فرا گرفته و به خاطر مي سپارند. از اين روش به عنوان يكي از روش هاي مناسب فراگيري مفاهيم درسي ياد مي كنند، اما بايد دو نكته را نيز از نظر دور نداشت: نخست آن كه تنها فرد يا افراد هم توان از اين شيوه فراگيري- آموزش بهره لازم را خواهند برد و دوم اين كه: حضور در جمع نبايد سرپوشي براي فرار از مشكلات درسي و يا مشخص نشدن ناتواني هاي فرد در جمع شود و عده اي گوينده و برخي ديگر فقط شنونده باشند. به يك مثال توجه كنيم: حضور در جمع به بهانه تبادل نظر، نبايد راهكاري براي رونويسي از تكاليف ديگران باشد!
در شيوه فراگير يا چند سونگر دانش آموز از پس درك كلي مفاهيم به شناخت اجزا مي رسد. در اين روش آموزش و فراگيري از كل به جزء است.
آموزگار و سنجش افكار
آموزگار به عنوان نزديك ترين فرد مرتبط با دانش آموز در فرآيند فراگيري- آموزش، شاخص ترين نقش و مسئوليت را براي شناسايي نحوه فراگيري دانش آموزان دارا است. توجه به شناسايي شيوه فراگيري دانش آموز نه تنها بايد مورد توجه آموزگار قرار بگيرد، بلكه بايد والدين نيز اين شاخص را شناسايي كرده و به روشي مؤثر، فرآيند فراگيري- آموزش را در كنار اوليا مدرسه پي بگيرند.
پژوهش ها نشان مي دهد دانش آموزاني كه به درستي شيوه فراگيري شان شناسايي شده است، نسبت به همسالان شان دو برابر پيشرفت آموزشي داشته اند. اين مسأله به ويژه درباره دانش آموزان پايه ابتدايي(اول تا پنجم)كه در شرايط حساس فراگيري- آموزش قرار دارند، بسيار حائز اهميت است.
مجموعه پژوهش هاي انجام شده روي 1800 دانش آموز پايه اول و دوم ابتدايي ايالت كاليفرنياي آمريكا نشان مي دهد سرعت فراگيري دانش آموزاني كه شيوه فراگيري- آموزش آنها به درستي شناسايي شده- در مقايسه با همسالان خود كه بدون شناسايي، آموزش ها را دريافت كرده اند- دو برابر در خواندن و يك و نيم برابر در نوشتن گزارش شده است.
اگرچه پژوهشگران تأكيد دارند تا دانش آموزان به شيوه ويژه خود آموزش ها را فرا بگيرند؛ اما معتقدند ادغام تدريجي شيوه هاي فراگيري- آموزش مي تواند نواقص موجود در روند فراگيري هر گروه را برطرف كند.
چند پرسش كليدي
براي انتخاب درست شيوه آموزش و برنامه ريزي صحيح و يا از نگاهي ديگر، آگاهي از وضعيت تعليم و تربيت در مركز آموزشي، لازم است تا به 5 پرسش كليدي پاسخ دهيم.
پاسخ مثبت(بله)به پرسش چهارم و پنجم به طور خاص به اين معني است كه واحد آموزشي، توانايي آموزش و پرورش صحيح دانش آموزان را بر اساس انتخاب شيوه صحيح تدريس يا فرآيند فراگيري- آموزش داشته است: و پاسخ منفي به معناي ضعف در شناخت شيوه صحيح تدريس در واحد آموزش و ناشناخته ماندن شيوه هاي فراگيري- آموزش دانش آموزان است.
- فرآيند آموزش- فراگيري با توجه به شيوه هاي مختلف آموزشي و بر اساس نياز هر گروه از دانش آموزان در حال اجرا است؟(شاخص ترين پاسخ بررسي برآيند كاري دانش آموز و آموزگاران است.)
- آموزگاران براي ارائه شيوه هاي جديد آموزشي، همسو با نياز دانش آموزان تلاش مي كنند و يا به شيوه هاي سنتي پاي بند هستند؟ اين به اين معنا نيست كه آموزگار با هر يك از دانش آموزان به شيوه اي خاص رفتار كند؛ چرا كه ترديدي نيست كه اجراي همه انواع روش ها در يك كلاس درس امكان پذير نيست؛ اما به اين معني است كه شيوه هاي آموزشي برگزيده شده به چه ميزان پاسخگوي نياز دانش آموزان است؟
- دانش آموز پس از برخورد با مشكلات آموزشي، امكان و فرصت  مطرح كردن آن را با آموزگار مي يابد يا به عنوان مقصر اول و آخر، امكان هيچ گونه اظهار نظري را پيدا نمي كند. از نگاهي ديگر، امكان تغيير در شيوه هاي آموزشي به درخواست منطقي دانش آموزان ميسر است؟
- دانش آموزان بايد به اجبار شيوه هاي آموزشي جاري در واحد آموزشي را بپذيرند يا امكان تغيير در شيوه ها وجود دارد؟ از نگاهي ديگر شيوه تعليم و تربيت واحد آموزشي چه توقعي را در دانش آموزان ايجاد كرده است؟ آنها را به دانش آموزاني قانع و بي اطلاع تبديل كرده و يا از آنها افرادي پويا و هوشمند ساخته است؟
- والدين براي حمايت از برنامه هاي آموزشي و بهتر شدن آنها چه فعاليتي مي كنند؛ به عبارتي والدين تا چه حد به واحد آموزشي و برنامه هاي آن مطمئن هستند تا در فعاليت هاي مدرسه مشاركت كنند؟
و در پايان، آموزش و پرورش و يا همان تعليم و تربيت، فرآيندي دوسويه است كه هر دو سوي اين معادله يعني دانش آموز و آموزگار بايد از آموزش و فراگيري لذت برده و آن را به حركتي پويا تبديل كنند؛ نقص در عملكرد هر سو، ديگري را از ادامه مسير باز مي دارد.
مترجم: مهتاب صفرزاده خسروشاهي
منبع: minuteman.org
</TEXT>
</DOC>
<DOC>
<DOCID>HAM2-851121-071</DOCID>
<DOCNO>HAM2-851121-071</DOCNO>
<ORIGINALFILE>/1385/851121/news/_learning.htm</ORIGINALFILE>
<ISSUE>شنبه 21 بهمن 1385 - سال چهاردهم - شماره4203 - Feb 10, 2007</ISSUE>
<DATE calender="Western">2007-02-10</DATE>
<DATE calender="Persian">1385/11/21</DATE>
<CAT xml:lang="fa">علمی فرهنگی</CAT>
<CAT xml:lang="en">Science and Culture</CAT>
<TITLE>
مرور
كليدهاي طلايي درس خواندن
</TITLE>
<TEXT>


گروه اجتماعي - روزنامه همشهري در سال تحصيلي 82 - 81 به صورت هفتگي سري مطالبي را با عنوان كليدهاي طلايي براي كنكوري ها در صفحه آموزشي چاپ مي كرد. اين مجموعه، اكنون با اصلاحات و اضافاتي در قالب كتابي با عنوان كليدهاي طلايي درس خواندن براي دبيرستاني ها و كنكوري ها به وسيله انتشارات مدرسه چاپ و وارد بازار كتاب شده است. ابراهيم اصلاني، مؤلف كتاب، در پيشگفتار آن آورده است: كنكور يكي از پديده هاي استثنايي آموزش و پرورش ايران است، اگر چه پديده هاي عجيب و غريب ديگر نيز در آموزش و پرورش  ما كم نيستند. مانند بسياري ديگر از مسايل آموزشي، كنكور هم آلوده به دخالت هاي غيرتخصصي، تجاري و فرصت طلبانه و سودجويانه شده است. خيلي ها در ايران تنور كنكور را داغ مي كنند تا از اين طريق به نان و نوايي برسند و البته هم مي رسند!
برخورد منفعلانه آموزش و پرورش با مسئله سوءاستفاده از كنكور، باعث شده است كه ديگر كسي جلودار فعاليت هاي غيرمسئولانه و غيرمتعهدانه افراد و مراكز كنكوري نباشد.
نويسنده توضيح داده است كه هدف از تأليف كتاب، ارايه نگرشي منطقي و مبتني بر اصول روانشناسي به مسائل تحصيلي و كنكور است. از امتيازهاي ويژه كتاب، توجه به شرايط فرهنگي و ويژگي هاي روانشناختي دانش آموزان ايراني است. علاوه بر آن، سعي شده است با در نظر گرفتن تنوع مسائل تحصيلي در دوره دبيرستان و كنكور كتاب پاسخگوي تمامي نيازهاي دانش آموزان باشد.
كتاب در چهار بخش و 25 فصل تنظيم شده است كه سه بخش آن عمومي و بخش چهارم، مختص دانش آموزان كنكوري است.
در ابتداي هرفصل راهنماي مطالعه وجود دارد كه زمان مناسب مطالعه و تكرار مطالب آن فصل را مشخص مي كند. تمامي نكات مطرح شده در كتاب، بعد از طرح و توضيح هر مطلب، در قالب كليدهايي ارايه شده اند كه مي توانند در تسهيل درك مطالب مؤثر باشند. كتاب در مجموع شامل 144 كليد است.
يكي از فصل هاي جالب كتاب، ارايه توصيه هايي براي مطالعه هر درس است كه مطالب آن توسط مدرسان كنكوري نوشته شده است.در اين فصل توصيه هايي براي مطالعه دروس رياضيات، هندسه، فيزيك، شيمي، زيست شناسي، ادبيات فارسي، زبان انگليسي، عربي و بينش اسلامي ارايه شده است. اين كتاب 190 صفحه اي با بهاي 14500 ريال عرضه شده است.
</TEXT>
</DOC>
<DOC>
<DOCID>HAM2-851121-072</DOCID>
<DOCNO>HAM2-851121-072</DOCNO>
<ORIGINALFILE>/1385/851121/news/_shari.htm</ORIGINALFILE>
<ISSUE>شنبه 21 بهمن 1385 - سال چهاردهم - شماره4203 - Feb 10, 2007</ISSUE>
<DATE calender="Western">2007-02-10</DATE>
<DATE calender="Persian">1385/11/21</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
شهردار تهران اعلام كرد:
طرح هاي شهرداري براي ساماندهي ترافيك تهران
</TITLE>
<TEXT>
گروه شهري- قاليباف از اجراي طرح جديد ترافيكي به منظور ساماندهي ترافيك تهران با همكاري نيروي انتظامي در سال آينده خبر داد.
شهردار تهران در حاشيه اولين همايش كشتي محلات، با اشاره به تأثير ساعت كار بانك ها بر ترافيك تهران گفت: تغيير ساعت كارها در موضوع ترافيك تأثير دارداما به طور اساسي نمي تواند نقشي در كاهش ترافيك شهر ايفا كند.
وي در ادامه افزود: طرحي با محوريت حمل و نقل عمومي مورد توجه شهرداري قرار گرفته است كه فكر مي كنم مي تواند در ساماندهي و گسترش حمل و نقل عمومي كه مهمترين بخش در ترافيك است از دو جهت زمان و قيمت نقش
به سزايي ايفا كند.
وي در مورد اين طرح گفت: اين طرح از سال آينده و در ابتدا به صورت آزمايشي انجام مي شود و به نظر من با كمك دولت و نيروي انتظامي با اين طرح مي توانيم در بخش  هاي سلبي در زمينه ترافيك تصميم گيري كنيم.
برپايه اين گزارش، سيدجعفر هاشمي تشكري معاون حمل و نقل و ترافيك شهرداري تهران ضمن اشاره به مطالعه چند طرح ترافيك در شهرداري تهران گفت: يكي از مهمترين طرح هايي كه مورد نظر شهرداري است طرح جامع  حمل و نقل تهران است. اين طرح با توجه به گسترش و ساماندهي شبكه حمل و نقل عمومي در نظر دارد تا با تشويق شهروندان براي استفاده بيشتر از سيستم حمل و نقل عمومي، از خودروهاي تك سرنشين در پايتخت بكاهد.
معاون حمل و نقل و ترافيك شهرداري تهران همچنين از طرح ايجاد شبكه  معابر و سيستم يكپارچه حمل و نقل عمومي در سال آينده خبر داد و افزود: مسلما ترافيك در سال 86 يكي از مهمترين محورهاي عملياتي شهرداري تهران خواهد بود و مي توان انتظار تغيير در اين شبكه را داشت.وي از بيان جزئيات بيشتر اين طرح خودداري كرد و اظهار داشت: بهتر است برخي تحولات ترافيكي در سال آينده را مردم به عينه ببينند و كمتر پيرامون اين مباحث به صحبت بپردازيم، چرا كه ترافيك به عنوان يكي از معضلات شهر نيازمند توجه بيشتر مسئولان است.
هاشمي تشكري در پايان افزود: طرح جامع حمل و نقل تهران و اجراي برخي از مصوبات آن در صورت تصويب شورا مي تواند در ترافيك شهر تأثير بسزايي داشته باشد.
</TEXT>
</DOC>
<DOC>
<DOCID>HAM2-851121-073</DOCID>
<DOCNO>HAM2-851121-073</DOCNO>
<ORIGINALFILE>/1385/851121/news/_shari.htm</ORIGINALFILE>
<ISSUE>شنبه 21 بهمن 1385 - سال چهاردهم - شماره4203 - Feb 10, 2007</ISSUE>
<DATE calender="Western">2007-02-10</DATE>
<DATE calender="Persian">1385/11/21</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
ساماندهي قطعه شهداي گمنام در بهشت زهرا انجام شد
خضوع شهر براي آرميدگان در سايه سار سروها
</TITLE>
<TEXT>


عكس:جواد گلزار
گروه شهري- شهردار تهران، در مراسم گشايش مرحله اول طرح سامان دهي قبور شهداء بهشت زهرا كه در قطعه 44 شهداي گمنام صورت گرفته است با حضور در جمع خانواده شهدا گفت: ما مكلفيم مزار شهيدان اين مجموعه را به عنوان مجموعه اي كه متعلق به تمامي نسل هاي آينده است به بهترين شكل سامان دهي كنيم. وي اضافه كرد: بدون شك مجموعه بهشت زهرا قطب اصلي و بزرگترين قدرت فرهنگي كشور محسوب مي شود چرا كه ما جايي را پيدا نخواهيم كرد كه در آن بيش از 30 هزار شهيد در يك مكان مقدس دفن شده باشند.قاليباف اظهار داشت: در همين راستا با همكاري بنياد شهيد فاز اول اين طرح شامل سامان دهي قطعه 44 شهداء گمنام را آغاز كرده و امروز شاهد بهره برداري آن هستيم.
شهردار تهران با تاكيد بر اينكه اميدواريم طرح سامان دهي قبور شهدا به گونه اي در خور شان اين عزيزان و نظام جمهوري اسلامي اجرا شود گفت: بنده به تك تك شما خانواده شهداء قول مي دهم كه سامان دهي قطعات شهدا كاملا مطابق با نظر شما اجرا شده و در اين راه حتي اگر نياز باشد نظر تك تك خانواده شهدا را درباره چگونگي سامان دهي مزار عزيزانشان جويا مي شويم.
شهردار تهران تصريح كرد: اميدواريم با تكميل اين طرح به جائي برسيم كه همان گونه كه به شهداء افتخار مي كنيم به محل دفن آنان كه نقطه نشانه و تعيين كننده مسير در زندگي نسل هاي آينده است افتخار كنيم.
همچنين در ادامه اين مراسم مير شكرايي قائم مقام سازمان بهشت زهرا در خصوص فاز اول طرح سامان دهي قبور شهداي بهشت زهرا گفت: قطعه 44 بهشت زهرا داراي 6 هزار و 772 متر مربع مساحت و يكي از 32 قطعه پيش بيني شده طرح نهايي است كه 10 درصد از كل طرح را شامل مي شود. اين قطعه در شرقي ترين نقطه گلزار شهداء واقع شده و هزار و 750 مزار شهيد گمنام و 500 شهيد با نام را در خود جاي داده است.
وي با بيان اينكه اجراي اين طرح 8 ماه به طول انجاميد گفت: در اين طرح ملي و پرشكوه زمينه هاي فرهنگي و خدماتي و دسترسي هاي مناسب، مبلمان شهري، مكان هاي استراحت، آب نما و ساير امكانات طراحي شده است. به گفته مير شكرايي، فضاهاي جديد به گونه اي طراحي شده كه جانبازان نيز به راحتي بتوانند در تمامي فضاهاي قطعه تردد كنند.
</TEXT>
</DOC>
<DOC>
<DOCID>HAM2-851121-074</DOCID>
<DOCNO>HAM2-851121-074</DOCNO>
<ORIGINALFILE>/1385/851121/news/_shari.htm</ORIGINALFILE>
<ISSUE>شنبه 21 بهمن 1385 - سال چهاردهم - شماره4203 - Feb 10, 2007</ISSUE>
<DATE calender="Western">2007-02-10</DATE>
<DATE calender="Persian">1385/11/21</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
عضو هيأت رئيسه شوراي شهر:
صاحبان املاك واقع در طرح هاي دولتي بلاتكليفند
</TITLE>
<TEXT>
گروه شهري- عضو هيات رئيسه شوراي اسلامي شهر تهران گفت: تعيين تكليف املاك واقع در طرح هاي دولتي در بررسي طرح جامع و تفصيلي تهران به صاحبان اين املاك كمك مي كند.
نسرين سلطانخواه روز چهارشنبه در ديدار با شهروندان منطقه 6 شهرداري تهران با اشاره به ضرورت تعيين تكليف املاك واقع در طرح هاي دولتي گفت: بسياري از املاك در طرح هاي دولتي واقع شده اند كه موجب سردرگمي و بلاتكليفي صاحبان آنها شده است.
وي افزود: البته با اجراي مصوبه شوراي شهر در خصوص املاك واقع در طرح هاي دولتي تا حدودي به اين معضل رسيدگي شده است.
سلطانخواه خاطرنشان كرد براي رفع اين مشكل بهتر است در جريان بررسي طرح جامع و تفصيلي شهر تهران براي اين املاك تعيين تكليف شود.
عضو كميسيون برنامه و بودجه شوراي شهر همچنين با اشاره به پرونده هاي رسيدگي شده شهروندان منطقه 6 شهرداري تهران يادآورشد: در اين منطقه استعداد بالقوه اي در خصوص ايجاد مراكز خدماتي و اداري وجود دارد كه در طرح جامع و تفصيلي شهر تهران نيز اين موضوع بايد در نظر گرفته شود.
</TEXT>
</DOC>
<DOC>
<DOCID>HAM2-851121-075</DOCID>
<DOCNO>HAM2-851121-075</DOCNO>
<ORIGINALFILE>/1385/851121/news/_shari.htm</ORIGINALFILE>
<ISSUE>شنبه 21 بهمن 1385 - سال چهاردهم - شماره4203 - Feb 10, 2007</ISSUE>
<DATE calender="Western">2007-02-10</DATE>
<DATE calender="Persian">1385/11/21</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
در گزارش سال 2007 اعلام شد:
انتقاد بانك جهاني از نبود راهبرد طرح هاي زيست محيطي در ايران
</TITLE>
<TEXT>
ايسنا: جديدترين گزارش جهاني 2007 در خصوص تعهدات زيست محيطي دولت ها نشان مي دهد: در حالي كه بسياري از كشورها و مهمترين آنها شامل استراليا از سال 1992، افغانستان از سال 1993،  آذربايجان از سال 1998، چين از سال 1994، فرانسه از سال 1990، هند از سال 1993، روسيه از سال 1999، تركيه از سال 1998، انگليس از سال 1995 و بالاخره آمريكا از سال 1995 از جمله كشورهايي هستند كه استراتژي ها و طرحهاي عمل محيط زيستي را بكار گرفته اند اما ايران هنوز در بكارگيري اين راهكارها و طرح هاي عمل محيط زيستي اقدامي نكرده است. به علاوه ايران از جمله كشورهايي است كه در آن ارزيابي ها، راهبردها يا طرح هاي عمل مربوط به تنوع زيستي انجام نشده است. در حالي كه در كشورهايي چون چين، هند، پاكستان، آمريكا و انگليس اين ارزيابي ها صورت گرفته است.
لازم به ذكر است در مجموع تعداد كشورهايي كه در آنها اين قبيل ارزيابي ها صورت گرفته در مقايسه با كل كشورهاي نامبرده در اين گزارش،  كم بوده است.
بر اساس اين گزارش، ايران در سال 1996 پيمان تغييرات آب و هوايي را در كشور اجرا كرده است و در حالي كه كشورهايي چون هنگ كنگ، عراق و سومالي تنها كشورهايي هستند كه تاكنون به اين پيمان ملحق نشده اند.
همچنين ايران در سال 1990 به كنوانسيون حفاظت از لايه ازن ملحق شد در حالي كه هنگ كنگ و عراق تنها كشورهايي بوده اند كه به اين كنوانسيون ملحق نشده اند. به علاوه ايران در همين سال به پروتكل مونترال براي كنترل cfc ها ملحق شده است و اين پيمان نيز مانند موارد فوق با حضور اكثريت كشورهاي جهان منعقد و اجرا شده و هنگ كنگ و عراق تنها كشورهايي هستند كه به آن ملحق نشده اند.
پيمان بعدي كه در اين گزارش مورد توجه قرار گرفته كنوانسيون حقوق درياي سازمان ملل است.
كنوانسيون سازمان ملل در زمينه حقوق دريا كه در نوامبر سال 1994 به اجرا گذاشته شد يك رژيم قانوني همه شمول براي درياها و اقيانوسها، قوانيني براي استانداردهاي محيط زيست و تمهيدات اجرايي وضع كرده و قوانين بين المللي و ملي براي جلوگيري و كنترل آلودگي دريايي تعيين مي كند.
ايران هنوز به اين كنوانسيون نيز ملحق نشده است، در حالي كه بيشتر كشورهاي جهان از جمله بلژيك، چين، فرانسه، آلمان، ژاپن، روسيه و انگليس عضو آن هستند.
كنوانسيون استكهلم نيز يك سند معتبر و قانون بين المللي است كه براي حمايت و حفاظت از سلامت انسان و محيط زيست در برابر آلودگي هاي ارگانيك تنظيم شده است. اين پيمان در 22 مه سال 2001 پذيرفته شده و در 17 مه سال 2004 به اجرا گذاشته شد.
بر اساس اعلام بانك جهاني ايران از جمله كشورهايي است كه هنوز به اين پيمان نيز ملحق نشده است. همچنين كشورهاي آمريكا، تركيه، روسيه و ايتاليا به اين پيمان نپيوسته اند. اما انگليس در سال 2005، ژاپن در سال 2002 و آلمان در سال 2002، به اين پيمان پيوسته و فرانسه در سال 2004 آن را تصويب كرد.
</TEXT>
</DOC>
<DOC>
<DOCID>HAM2-851121-076</DOCID>
<DOCNO>HAM2-851121-076</DOCNO>
<ORIGINALFILE>/1385/851121/news/_shari.htm</ORIGINALFILE>
<ISSUE>شنبه 21 بهمن 1385 - سال چهاردهم - شماره4203 - Feb 10, 2007</ISSUE>
<DATE calender="Western">2007-02-10</DATE>
<DATE calender="Persian">1385/11/21</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
معاون عمراني وزيركشور:
شهردار، به شورا پيشنهاد مي كنيم
</TITLE>
<TEXT>
ايسنا: معاون عمراني وزير كشور در خصوص اجراي تبصره 13 گفت: وظيفه اي كه تا پايان سال جاري بر عهده دولت گذاشته شده را اجرا مي كنيم تا در برنامه اي 5 ساله بتوانيم زيرساختهاي لازم براي گسترش حمل و نقل عمومي درون شهري در ابعاد گوناگون را فراهم كنيم.
سيدمهدي هاشمي در اولين دوره آموزش شهرداران كشور در راستاي ايجاد جنبش نرم افزاري با رويكرد مديريت شهري ارشد اظهار اميدواري كرد: مسؤوليتهايي كه تاكنون بر زمين مانده بود و شهرداران از تخصصهاي لازم براي آنها برخوردار نبودند، با راه اندازي اين مركز كه قانونا بر عهده سازمان شهرداريها و دهياريهاي كشور است، اجرايي شده و سطح مديريتي شهرداري روستاها و شهرها ارتقا يابد. وي در خصوص انتخاب شهرداران در ارديبهشت ماه سال آينده با تاكيد بر اين كه انتخاب شهرداران بر عهده شوراهاست افزود: سازمان شهرداريها و دهياريها به عنوان مشاوري خوب مي تواند افراد صاحب توانمندي را معرفي كند.
هاشمي درباره بافتهاي فرسوده و نوسازي آنها تصريح كرد: رسيدگي به بافتهاي فرسوده از تكاليف دولت نهم است كه در اين زمينه سازمان شهرداريها و دهياريها با پشتيباني، حمايت و ايجاد زمينه هاي سرعت بخشيدن به اين امر، اعلام آمادگي كرده است.
رئيس سازمان شهرداريها و دهياريهاي كشور نيز وظيفه اين مركز را آموزش تخصصي ضمن خدمت با محتواي عملياتي تر، مختصرتر و اجرايي تر در بخشهاي مختلف دانست و اظهار كرد: اين مركز بستري مناسب براي ايجاد تعامل و ارتباط توسط شهرداران است تا بتوانند از آخرين اطلاعات، امكانات و اصول مديريت شهري برخوردار شوند.
</TEXT>
</DOC>
<DOC>
<DOCID>HAM2-851121-077</DOCID>
<DOCNO>HAM2-851121-077</DOCNO>
<ORIGINALFILE>/1385/851121/news/_shari.htm</ORIGINALFILE>
<ISSUE>شنبه 21 بهمن 1385 - سال چهاردهم - شماره4203 - Feb 10, 2007</ISSUE>
<DATE calender="Western">2007-02-10</DATE>
<DATE calender="Persian">1385/11/21</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
پرسه درشهر
</TITLE>
<TEXT>
سرويس هاي رايگان اتوبوسراني در روز 22 بهمن
پس از مترو و راهنمايي و رانندگي، اتوبوسراني تهران هم برنامه هاي خود را براي راهپيمايي روز 22 بهمن اعلام كرد. اين شركت در اطلاعيه خود خبر داده است كه در اين روز از ساعت 30/7 بامداد، سرويس هاي رايگان از ميادين اصلي، پارك سوارها و پايانه هاي اتوبوسراني آماده انتقال شهروندان به محل راهپيمايي بوده و پس از راهپيمايي شهروندان را به سمت مبادي اوليه منتقل مي كنند.
طرح ديگري براي بافت هاي فرسوده
بافت هاي فرسوده بايد در انتظار مصوبه ديگري براي تشويق ساخت وساز در اين بافت ها باشند.مديركل فني وزارت كشور گفته است دولت در بودجه سال 86 پيشنهاد حذف عوارض از ساخت وسازهاي بافت هاي فرسوده را داده است و در صورت تصويب مجلس اين امر محقق مي شود.
</TEXT>
</DOC>
<DOC>
<DOCID>HAM2-851121-078</DOCID>
<DOCNO>HAM2-851121-078</DOCNO>
<ORIGINALFILE>/1385/851121/news/_siasi.htm</ORIGINALFILE>
<ISSUE>شنبه 21 بهمن 1385 - سال چهاردهم - شماره4203 - Feb 10, 2007</ISSUE>
<DATE calender="Western">2007-02-10</DATE>
<DATE calender="Persian">1385/11/21</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
ر گرم تر، پرشورتر و فعال تر از هميشه به ميدان مي آيند
فردا، همه در ميدان هاي انقلاب
</TITLE>
<TEXT>
فردا 22 بهمن ماه است؛ سالگرد حماسه فراموش ناشدني ملت ايران. امشب ايرانيان به پاسداشت آن يوم الله، نداي الله اكبر سر خواهند داد و فردا هماهنگ و همراه به صفوف راهپيمايي هاي سراسري سالروز پيروزي انقلاب خواهند پيوست.
رهبر معظم انقلاب اسلامي هم صبح پنج شنبه در ديدار فرماندهان و هزاران نفر از اعضاي نيروي هوايي ارتش جمهوري اسلامي ايران، با دعوت ملت ايران به حضور پرشور در راهپيمايي سالروز پيروزي انقلاب اسلامي تأكيد كردند: اين ملت بزرگ، روز 22 بهمن گرم تر، پرشورتر و فعال تر از هميشه، در سراسر ميهن عزيز، به ميدان مي آيد و به جهانيان ثابت مي كند كه همچنان با هوشياري و قدرت، به راه پرافتخار خود ادامه مي دهد.
روايت راهپيماي هاي ملت ايران به مناسبت سالگرد پيروزي انقلاب حكايتگر واقعيت هاي جالبي است. حضور باورنكردني هرساله مردم با وجود برخي مشكلات داخلي و خارجي مانند تورم و افزايش قيمت ها و همچنين فشارها و تهديدهاي بين المللي به حدي بيگانگان را متحير مي سازد كه بالاخره جرج بوش امسال دستور داده تحقيق جامعي در زمينه انگيزه شركت كنندگان در اين مراسم صورت بپذيرد. امري كه هاشمي رفسنجاني رئيس جمهور وقت پس از حضور گسترده مردم در سال 75 از سران غربي به ويژه آمريكا خواسته بود.
جالب است بدانيد بنيان نهادن راهپيمايي هاي هرساله مردم در سالگرد انقلاب براساس دستور يا دعوت يا حتي بخشنامه اي نبوده و مردم پس از آن كه در عيد فطر57 در تپه هاي قيطريه حركت هاي اين گونه و تجمعات گسترده را آزمودند و پس از آن در عاشورا و تاسوعاي حسيني همان سال به اثرات اين گونه راهپيمايي ها پي بردند، تصميم گرفتند پس از پيروزي انقلاب نيز اين حركت تأثيرگذار را ادامه دهند.
مردم در سال 58 با محوريت آيت الله طالقاني اين حركت را آغاز و در سال هاي بعد نيز آن را ادامه دادند. براي اين كه بتوانيم اين روند را در سال هاي اخير مورد واكاوي قرار دهيم در اين مجال به بررسي شرايط حاكم بر اين مراسم در 10 سال اخير پرداخته شده است.
22 بهمن سال 75 كه مصادف با آخرين سال رياست جمهوري هشت ساله اكبر هاشمي رفسنجاني بود در مقايسه با سال هاي پيش به نسبت با حضور گسترده مردم مواجه شد. هاشمي در مراسم اين روز حضور گسترده مردم را در راهپيمايي ها و مراسم انقلابي در سال 75 امري بي سابقه خواند و گفت: دنيا بايد نسبت به اين حضور مردمي در ايران بيشتر فكر كند زيرا اين مسأله بخشي گويا از تاريخ ايران است.
پس از دوم خرداد
22 بهمن 76 درحالي فرارسيد كه سيدمحمد خاتمي در اولين راهپيمايي 22 بهمن به عنوان رئيس سازمان كنفرانس اسلامي از وقوع جنگ داخلي در افغانستان به شدت ابراز نگراني كرد. وي همچنين حضور بيگانگان و ناوهاي آنها در منطقه را عامل تشنج دانست.
اما سال 77 درحالي خاتمي براي بار دوم به جايگاه سخنراني رفت كه چند روز بعد اولين دوره انتخابات شوراهاي اسلامي شهر و روستا به عنوان اولين تجربه اين انتخابات برگزار مي شد، لذا او بخش عمده اي از سخنراني اش را به اين موضوع اختصاص داد و اين انتخابات را حركت عظيم در آغاز دهه سوم انقلاب دانست.
پس از راهپيمايي آن سال نيز مقام معظم رهبري در پيامي به گروه هاي سياسي كه آن روزها به دليل فضاي سياسي جامعه فعاليت هاي خود را تشديد كرده بودند توصيه فرمودند: كار جناحي و حزبي نبايد وحدت ملي را خدشه دار كند و كشمكش هاي گروهي را نبايد به ميان مردم كشيد.
باز هم انتخابات
بيست ودوم بهمن سال بعد هم از جهاتي با سال 77 تشابه داشت، چراكه در اين سال نيز دولت در آستانه دومين تجربه انتخاباتي خود قرار داشت و اين بار تنها 7 روز بعد يعني جمعه 29 بهمن قرار بود انتخابات مجلس ششم برگزار شود، لذا فضاي راهپيمايي در سال 78 بيشتر حال و هواي انتخاباتي داشت. خاتمي در سخنراني سالانه خود در جمع راهپيمايان از مردم خواست 29 بهمن 78 را دوم خرداد ديگري  كنند.
وي همچنين باتوجه به فضاي سياسي منفي ايجاد شده از گروه هاي سياسي خواست از آلوده كردن فضا، نفي و منكوب كردن يكديگر بپرهيزند. وي همچنين تأكيد كرد: دولت در صورت برخورداري از همكاري مجلسي متشكل از انديشه هاي توانا مي تواند گام هاي خود را مطمئن بردارد.
سال 79 راهپيمايي با شكوه خاصي برگزار شد و خاتمي در اين مراسم كه مصادف با آخرين سال دوره اول رياست جمهوري اش بود در سخناني تلاش براي زير سئوال بردن امام، انقلاب و تهديد پايه هاي ديني را بزرگترين خطري دانست كه جمهوري اسلامي را تهديد مي كند.
تشديد فشارهاي آمريكا
* اواخر بهمن سال 80 مصادف با اتهاماتي بود كه آمريكا در زمينه نقض حقوق بشر و فروش سلاح به تروريست ها به ايران زده بود. از اين رو رئيس جمهوري در سخنان جشن انقلاب تأكيد كرد: امروز آمريكا نظامي را مورد حمله، فشار و تهديد قرار داده كه منادي صلح و گفت وگو در دنيا است.
* مقام معظم رهبري هم در پيامي كه پس از مراسم 22 بهمن دادند حضور آگاهانه ملت را يكي از زيباترين جلوه هاي قدرت لايزال الهي خوانده و فرمودند: رژيم آمريكا كه بيشترين موارد نقض حقوق بشر را در طول ساليان متمادي به راه انداخته اكنون نظام مردمي و مستقل و آزاده ايران را به طرفداري از تروريسم و نقض حقوق بشر متهم مي كند.
از ديگر نكات برجسته آن برهه زماني آغاز مبارزه با مفاسد اقتصادي و طرح پرونده شهرام جزايري بود كه همين امر موجب شد خاتمي در سخنان سالانه خود مفاسد اقتصادي را از آفات و خطرات تهديدكننده انقلاب بداند و تأكيد نمايد كه مبارزه با مفاسد اقتصادي جدي است.
اما سال بعد درحالي جشن انقلاب برگزار مي شد كه رئيس جمهوري آمريكا سخنان توهين آميزي را عليه ملت ايران گفته بود و از سوي ديگر ترور سران جنبش آزادي خواه فلسطين شدت گرفته و در ضمن زمزمه هاي حمله نظامي به عراق آغاز شده بود. سيدمحمد خاتمي كه در جمع كم نظير مردم در مراسم آن سال سخن مي گفت تأكيد كرد. اميدوارم آمريكا كه يك بار ديگر بخت خود را با حمايت از رژيم پيشين در مقابله با اين ملت آزموده، بار ديگر دچار توهم نشود و نخواهد با حمايتش از واپس مانده هاي رژيم گذشته و رانده از كشور، بخت خود را بيازمايد.
آغاز ربع دوم انقلاب
22 بهمن 82 درحالي فرارسيد كه ربع قرن از وقوع انقلاب اسلامي مي گذشت و برنامه هايي به اين مناسب تدارك ديده مي شد؛ اول اسفند ماه تنها چند روز پس از 22 بهمن هم انتخابات مجلس هفتم برگزار مي شد، به همين دليل فضاي مراسم آن سال باز هم حول انتخابات مجلس مي چرخيد.
در بيانيه راهپيمايان آن سال آمده بود: ملت ايران هرگونه كوتاهي در اداي اين وظيفه سنگين(برگزاري انتخابات اول اسفند)را خيانتي به مردم و جرمي نابخشودني مي داند. پارلمان اروپا نيز همان روز در بيانيه اي دخالت آميز انتخابات ايران را غيرقانوني دانست. مقام معظم رهبري هم در نماز جمعه 25 بهمن تأكيد فرمودند: مسئولان بايد قدر پديده حضور گسترده و فراگير ملت در راهپيمايي 22 بهمن را بدانند.
راهپيمايي برفي
سال 83 را مي توان اولين سرآغاز مطرح شدن مسائل هسته اي در راهپيمايي هاي 22 بهمن دانست كه تاكنون نيز ادامه دارد. خبرگزاري فرانسه از اين مراسم گزارش داد، هزاران ايراني به رغم سرماي شديد و برف در ميدان آزادي تهران جمع شدند و به سخنان خاتمي كه به شدت از سياست هاي آمريكا انتقاد مي كرد گوش دادند. خاتمي درحالي آخرين سخنراني خود در جايگاه رئيس جمهور ايران را انجام مي داد كه با وجود تعليق فعاليت هاي غني سازي ايران لايحه حمايت از جنگ با ايران به سناي آمريكا ارائه شده بود.
پس از اين مراسم مقام معظم رهبري در پيامي ضمن تشكر از حضور گسترده مردم آزمون بزرگ بعدي مردم را انتخابات رياست جمهوري در بهار آتي عنوان كردند و خطاب به ملت فرمودند همين ايمان و هوشمندي شما خواهد توانست توسعه عدالت محور را در كشور نهادينه سازد.
افزايش فشارهاي هسته اي
اما آخرين راهپيمايي 22 بهمن در سال گذشته، مصادف بود با افزايش فشارهاي هسته اي به ايران، توهين كاريكاتوريست دانماركي به ساحت رسول اكرم(ص)و همچنين همزمان با عاشورا و تاسوعاي حسيني. محمود احمدي نژاد كه اولين بار بود سخنراني در اين مراسم را تجربه مي كرد با طرح مسأله هولوكاست تأكيد كرد اگر مي خواهيد هولوكاست را ببينيد بايد آن را در فلسطين و عراق جست وجو كنيد.
رويترز نيز از تهران گزارش داد ايران درحالي سالگرد انقلاب خود را جشن گرفت كه رئيس جمهور اين كشور تهديد كرد كه هرگونه فشار غيرمنصفانه بر روي ايران باعث مي شود ايران در عضويت خود در npt تجديدنظر كند.
چرا امسال شركت كنيم
شايد در طول سالياني كه شرايط آن را مرور كرديم هيچ گاه شرايط منطقه اي تا به اين اندازه حساس نبوده است. ملت ما امسال درحالي سالگرد انقلاب خود را جشن مي گيرد كه با دستيابي كامل به فناوري سوخت هسته اي از سويي در آستانه جهشي عظيم قرار دارد و از سوي ديگر تلاش تمام قدرتمندان عرصه بين المللي براي ناكام گذاشتن اين موفقيت ايران آغاز شده و قطعا حضور و حمايت مردم مي تواند تحليل مناسب تري از شرايط داخلي ايران به آنها ارائه دهد.
از سوي ديگر حضور نظامي آمريكا در منطقه گسترده تر شده و برگزاري باشكوه اين مراسم مي توان آب سردي بر برخي خيالات و تصورات نادرست سردمداران آمريكا در مورد شرايط حاكم در داخل ايران باشد.
گروه سياسي - وزارتخانه ها، نهادها، تشكل ها، اصناف و ارگان هاي مختلف، با صدور اطلاعيه هاي جداگانه، ملت شريف ايران را به شركت هرچه باشكوه تر در راهپيمايي يوم الله 22 بهمن دعوت كردند.
يوم الله 22 بهمن يادآور حماسه پرشكوه ايستادگي يك ملت در مقابل ظلم و ستم يزيديان زمان به رهبري امام خميني از راه مي رسد تا فرصتي باشد براي تجديد ميثاق رهپويان طريق صدق اسلام ناب محمدي با فرهنگ ايثار و شهادت. ايران اسلامي در حالي 22 بهمن امسال را گرامي مي دارد كه عطر فرهنگ حسيني سراسر اين سرزمين عاشورايي را معطر نموده است.اين مضمون در بيانيه هاي مختلفي كه از طرف تشكل ها و نهادهاي مختلف نظير سازمان فرهنگ و ارتباطات اسلامي،مجمع جانبازان انقلاب اسلامي،جامعه اسلامي مهندسين،انجمن اسلامي پزشكان ايران،فراكسيون خط امام خميني، مجلس شوراي اسلامي،نيروي مقاومت بسيج، دبيرخانه مجلس خبرگان رهبري،اتحاديه انجمن هاي اسلامي دانشجويان مستقل دانشگاههاي سراسر كشور،سازمان نظام پزشكي، انجمن هاي اسلامي دانش آموزان،سازمان پزشكي قانوني كشور،سازمان بهزيستي، جامعه مدرسين حوزه علميه قم منتشر شده، آمده و در عين حال در تمامي آنها از ملت شهيد پرور ايران براي شركت در راهپيمايي بزرگ فردا دعوت شده است.به شكرانه پيروزي شكوهمند انقلاب  اسلامي انجام مي شود؛
ايران امشب تكبير مي گويد
ملت مسلمان ايران به شكرانه پيروزي شكوهمند انقلاب  اسلامي ساعت 21 امشب از ماذنه ها و گلدسته هاي مساجد، هيئات و پشت بام منازل و اماكن سراسر كشور، نداي الله اكبر سر مي دهند.
شوراي هماهنگي تبليغات اسلامي و ستاد مركزي دهه فجر با صدور اطلاعيه اي از ملت بزرگوار و سرافراز ايران خواستند بار ديگر در شب پيروزي غرورآفرين انقلاب اسلامي با نداي الله اكبر و حق طلبي پاسخ ياوه گويان جهاني بويژه آمريكاي جنايتكار را بدهند و وحدت و انسجام خود را با زنده نگه داشتن ياد و خاطره شهداي انقلاب اسلامي و تجديد ميثاق با آرمان هاي والاي آنان به اثبات برسانند و از دستاوردهاي سترگ انقلاب اسلامي بويژه در زمينه فناوري صلح آميز هسته اي حمايت كنند.
</TEXT>
</DOC>
<DOC>
<DOCID>HAM2-851121-079</DOCID>
<DOCNO>HAM2-851121-079</DOCNO>
<ORIGINALFILE>/1385/851121/news/_siasi.htm</ORIGINALFILE>
<ISSUE>شنبه 21 بهمن 1385 - سال چهاردهم - شماره4203 - Feb 10, 2007</ISSUE>
<DATE calender="Western">2007-02-10</DATE>
<DATE calender="Persian">1385/11/21</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
مذاكرات فرستاده ايران در روسيه
</TITLE>
<TEXT>
گروه سياسي - علي اكبر ولايتي، فرستاده ويژه ايران كه به مسكو رفته بود، روز پنجشنبه در ديدارهايي جداگانه با رئيس جمهوري، دبير شوراي امنيت ملي و وزير خارجه روسيه، به بررسي ابعاد مختلف پرونده هسته اي پرداخت.
او در اين سفر حامل پيام رهبر معظم انقلاب و رئيس جمهوري خطاب به ولاديمير پوتين بود؛ پاسخي به پيام پوتين كه يكشنبه 2 هفته پيش به وسيله ايگور ايوانف به تهران آورده شده بود.
رئيس جمهوري روسيه در ديدار خود با علي اكبر ولايتي اعلام كرد كه مسئله هسته اي ايران بايد از طريق گفت وگو حل شود.
به گزارش مهر به نقل از ريانووستي، ولاديمير پوتين در اين ديدار اظهار داشت: براي من بسيار خوشايند است كه ما در سطحي مؤثر با هم گفت وگو مي كنيم كه عملاً متوقف نمي شود. وي كه ولايتي را در اقامتگاه خود در نوو- اوگاريوو در خارج از مسكو ملاقات مي كرد، با اشاره به سفر اخير ايگور ايوانف دبير شوراي امنيت روسيه به تهران خاطر نشان كرد: اكنون ما اين امكان را داريم كه با شما ديدار نموده و از طريق جنابعالي پيام رهبر انقلاب اسلامي ايران را دريافت كنيم.
پوتين افزود: به خود اين اجازه را مي دهم كه ابراز اميدواري كنم تا در روند رايزني ها، ما و ساير شركت كنندگان در اين روند و پيش از همه دوستان ايراني ما، موفق به يافتن راه حلي در رابطه با مسائل دشواري گردند كه ما به حل آنها مشغوليم. در اين ديدار ايگور ايوانف دبير شوراي امنيت ملي روسيه و سرگئي لاوروف وزير خارجه روسيه نيز حضور داشتند.
دبير شوراي امنيت روسيه اعلام كرد: روسيه هيچ قدمي در جهت خلاف منافع قانوني ايران در زمينه برنامه هاي هسته اي بر نخواهد داشت.
به گزارش ايرنا ايگور ايوانف پنجشنبه در ديدار علي اكبر ولايتي نماينده ويژه ايران براي گفت وگو با مقامات روسيه در كاخ كرملين، دستيابي ايران به فناوري هسته اي با اهداف صلح آميز را حق قانوني ايران دانست و بر ضرورت حل اين مسئله از طريق مذاكرات و در چارچوب مقررات آژانس بين المللي انرژي اتمي تاكيد كرد. وي آژانس بين المللي انرژي اتمي را مهمترين مرجع براي رسيدگي و حل پرونده اتمي ايران دانست و ضمن تاكيد بر روش هاي سازنده در اين روند، برخوردهاي قبلي در قبال ايران را اشتباه خواند و گفت: اين وضعيت بايد اصلاح شود.
حل مسئله هسته اي
وزير امور خارجه روسيه، روز پنجشنبه در ديدار با علي اكبر ولايتي، بر ضرورت حل مسئله هسته اي ايران از طريق مذاكرات تاكيد كرد. سرگئي لاوروف در اين ديدار، با اشاره به توصيه رئيس جمهوري روسيه براي بررسي راهكارهاي سياسي حل مسئله اتمي ايران گفت: تصميم براي حل اين مسئله، بايد عادلانه بوده و بر پايه حقوق و موازين بين المللي باشد. وزير خارجه روسيه افزود: مسكو در مورد اين مسئله، علائم و سيگنالهاي مربوطه را به تهران داده و منتظر پاسخ و واكنش ايران است. ولايتي نيز با تاكيد بر ضرورت همكاريهاي روسيه به عنوان يك قدرت مهم بين المللي و ايران به عنوان قدرت مهم منطقه اي، خواستار تعميق هر چه بيشتر اين روابط شد.
</TEXT>
</DOC>
<DOC>
<DOCID>HAM2-851121-080</DOCID>
<DOCNO>HAM2-851121-080</DOCNO>
<ORIGINALFILE>/1385/851121/news/_siasi.htm</ORIGINALFILE>
<ISSUE>شنبه 21 بهمن 1385 - سال چهاردهم - شماره4203 - Feb 10, 2007</ISSUE>
<DATE calender="Western">2007-02-10</DATE>
<DATE calender="Persian">1385/11/21</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
گزارش دبيرخانه آژانس انرژي اتمي درباره ايران
</TITLE>
<TEXT>
گروه سياسي - گزارش دبيرخانه آژانس بين المللي انرژي اتمي درباره همكاريهاي فني اين نهاد با ايران منتشر شد.
به گزارش ايرنا، اين گزارش در ارتباط با مفاد قطعنامه????شوراي امنيت است كه بر اساس آن، آژانس موظف به بازنگري در برخي همكاريهاي خود با ايران شده است. در همين حال نماينده آمريكا در آژانس بين المللي انرژي اتمي اعلام كرد كه مدير كل آژانس بين المللي انرژي اتمي در گزارش جديد خود از برنامه هسته اي ايران، مفاد گزارش نوامبر گذشته خود را تكرار خواهد كرد. به گزارش مهر، گريگوري شولتي كه در جمع 125 تن از رهبران و نمايندگان كشورها در برنامه مطالعات پيشرفته امنيتي(pass)در مركز اروپايي جرج مارشال سخن مي گفت؛ اظهار داشت: زماني كه محمد البرادعي مدير كل آژانس گزارش خود را در 21 فوريه به شوراي حكام آژانس و شوراي امنيت سازمان ملل ارائه كند؛ احتمالاً تنها مي توانم به شما خبرهاي بدي بدهم. وي همچنين مدعي شد كه احتمالاً البرادعي در گزارش خود خواهد نوشت كه ايران تعهدات بين المللي خود را بيشتر نقض كرده است.
نماينده آمريكا در آژانس همچنين با اشاره به ساخت راكتور آب سنگين 40مگاواتي در اراك مدعي شد كه چنين راكتوري مي تواند پلوتونيوم كافي براي حداقل ساخت يك بمب اتمي را در سال فراهم كند. شولتي ادعا كرد: جامعه جهاني بايد يك سري اقدامات كامل غيرنظامي را از جمله تدابير سياسي، اقتصادي و مخابراتي و ساير فشارهاي غير نظامي براي مقابله با ايران اتخاذ كند.
سرگئي لاوروف وزير خارجه روسيه هم روز گذشته گفت: نشست گروه 1+5 درباره ايران ممكن است تا پيش از ارائه گزارش آژانس بين المللي انرژي اتمي درباره اين كشور به شوراي امنيت سازمان ملل متحد بار ديگر برگزار شود. وي خاطر نشان كرد كه مصالحه هايي وجود دارد كه اجازه مي دهد بدون ايجاد هرگونه ريسكي براي رژيم منع گسترش، مذاكره با ايران را از سر گرفت.
پطر بوريان نماينده دائم اسلواكي و رئيس شوراي امنيت نيز به خبرنگاران اطلاع داد كه آژانس بين المللي انرژي اتمي روز4 اسفند(23 فوريه)گزارشي درباره ايران را به شوراي امنيت ارائه مي دهد.
</TEXT>
</DOC>
<DOC>
<DOCID>HAM2-851121-081</DOCID>
<DOCNO>HAM2-851121-081</DOCNO>
<ORIGINALFILE>/1385/851121/news/_siasi.htm</ORIGINALFILE>
<ISSUE>شنبه 21 بهمن 1385 - سال چهاردهم - شماره4203 - Feb 10, 2007</ISSUE>
<DATE calender="Western">2007-02-10</DATE>
<DATE calender="Persian">1385/11/21</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
رهبر معظم انقلاب:
حضور مردم در 22 بهمن، دشمن را نااميد مي كند
تهديد آمريكا به تحريم، موضوعي تكراري است
</TITLE>
<TEXT>


گروه سياسي - حضرت آيت الله خامنه اي رهبر معظم انقلاب اسلامي صبح پنج شنبه در ديدار فرماندهان و هزاران نفر از اعضاي نيروي هوايي ارتش جمهوري اسلامي ايران، عمليات رواني دشمنان را براي تضعيف روحيه ملت ايران، نشانه ضعف و استيصال آنان خواندند و تأكيد كردند: اين ملت بزرگ، روز 22 بهمن گرمتر، پرشورتر و فعالتر از هميشه، در سراسر ميهن عزيز، به ميدان مي آيد و به جهانيان ثابت مي كند كه همچنان با هوشياري و قدرت، به راه پرافتخار خود ادامه مي دهد.
در اين ديدار كه در سالروز بيعت تاريخي نيروي هوايي با امام خميني در 19 بهمن 1357 برگزار شد، ايشان يكي از اهداف عمليات رواني دشمنان را كمرنگ كردن حضور مردم در راهپيمايي سالگرد پيروزي انقلاب اسلامي دانستند و افزودند: روز 22 بهمن روز نگراني و عصباني شدن سرويس هاي امنيتي و جاسوسي امريكا - اسرائيل و انگليس است و مردم امسال نيز با حضور پرشكوه خود باعث مي شوند اين دشمنان به شدت حرص بخورند و نااميد شوند.حضرت آيت الله خامنه اي با تشريح اهداف جنجال سازي دشمنان درباره تهديد و تحريم ايران خاطرنشان كردند: ملت ايران از 27 سال پيش، سينه خود را در مقابل توطئه ها و تلاشها و حيله هاي دشمنان سپر كرده است و با تكيه بر تواناييهاي دروني و بروني و ريشه هاي عميق خود، همه توطئه ها را ناكام گذاشته و روز به روز نيرومندتر شده است به گونه اي كه موقعيت امروز جمهوري اسلامي ايران با اول انقلاب، مطلقاً قابل مقايسه نيست.
ايشان، تهديد امريكا به تحريم ايران را، موضوعي تكراري خواندند و افزودند: امريكا و برخي كشورهاي ديگر از سالها پيش جمهوري اسلامي ايران را تحريم كرده اند اما ملت ايران در همين فضاي تحريم به پيشرفت هاي درخشان علمي- فناوري و موفقيت هاي فراوان رسيده است بنابراين، اين ملت بزرگ را از تحريم نترسانيد چرا كه وقتي ملتي بيدار شد و تواناييهاي خود را كشف كرد هيچ چيز قادر نخواهد بود او را متوقف كند.
حضرت آيت الله خامنه اي، تهديد و ترساندن را، شيوه قديمي و هميشگي سلطه گران براي تضعيف اراده و عزم ملتها و چپاول منابع كشورها دانستند و افزودند: ترس و تسليم در برابر دشمن، شيوه ملتها و مسئولان كشورهايي است كه قدرت عزم و اراده ملي را درك نكرده اند اما ملت ايران با شكستن طلسم تهديد و ارعاب سلطه گران و با اتكا به تجربيات موفق 27 سال اخير خود، در مقابل هر تهديدي مقتدرانه مي ايستد و مثل هميشه ثابت مي كند كه وعده الهي مبني بر ياري ملتهاي مؤمن، آزاده و عدالت خواه، وعده اي تخلف ناپذير است.
ايشان با اشاره به سخنان كساني كه مي گويند قدرت دشمن را دستكم نگيريد، افزودند: اين حرف درستي است و در فرهنگ عميق ملت ايران نيز مورد تأكيد است اما آيا عاقلانه است كه دشمن را دستكم نگيريم اما در مقابل، عظمت و توانايي هاي ملت ايران را ناديده بگيريم.رهبر انقلاب اسلامي عمليات رواني و شايعه پراكني اخير دشمنان را نشانه ضعف و استيصال آنان دانستند و خاطرنشان كردند: دشمنان نظام اسلامي شايعات مختلفي درباره فوت و بيماري درست مي كنند تا شايد چند روزي روحيه ملت ايران را تضعيف كنند اما آنها نمي دانند كه در ايران با يك شخص روبرو نيستند بلكه با ملتي روبرو هستند كه در پاسخ به توطئه ها و حيله هاي دشمن روز 22 بهمن در سراسر كشور به خيابانها مي آيد و با فريادهاي پرشور، قدرت و هوشياري و استقامت خود را در دفاع از اسلام و انقلاب و ايران نشان خواهد داد.
حضرت آيت الله خامنه اي با اشاره به شايعه حمله امريكا به ايران، تأكيد كردند: ملت ايران را با اين مسائل نترسانند زيرا مگر تا به حال امريكا به ايران حمله نكرده است ضمن آنكه، دشمنان خوب مي دانند كه هرگونه تعرض، عكس العمل همه جانبه ملت ايران را نسبت به متعرضان و منافع آنها در همه نقاط جهان به دنبال خواهد داشت.
ايشان در همين زمينه افزودند: معتقديم هيچ كس، چنين بي عقلي و خطايي نخواهد كرد و كشور و منافع خود را به خطر نخواهد انداخت البته برخي
مي گويند رئيس جمهور آمريكا، اهل محاسبه و در نظر گرفتن عواقب كارهايش نيست اما اينجور اشخاص را هم مي توان سرعقل آورد و تحليلگران و سياست سازان آمريكايي اين را مي فهمند كه ملت ايران، هيچ تعرضي را بدون پاسخ نخواهد گذاشت.
رهبر انقلاب اسلامي در بخش ديگري از سخنانشان، پيشرفت هاي سريع علمي و فناوري ايران را نشانه توان دروني اين ملت براي اوج گيري علمي برشمردند و افزودند: ملت بزرگ و مؤمن ايران، در پرتو اسلام عزيز همچنان پيگير اهداف بلندي همچون استقلال، آزادي از قيد و سلطه زورگويان، رشد مادي و معنوي، سازندگي و پيشرفت اقتصادي، قدرت دفاع همه جانبه از حيثيت و امنيت كشور و برخورداري از اخلاق اسلامي و فضايل انساني است و در اين راه تاكنون نيز به موفقيت هاي چشمگيري دست يافته است.
ايشان، همت عمومي و باور به توانايي هاي ملي را پشتوانه تحقق اهداف ملت خواندند و افزودند: هركس در هر جا هست با همت بلند و عزم و اراده مستحكم، وظايف خويش را انجام دهد تا حركت عمومي به سوي آينده درخشان ميهن اسلامي شتاب بيشتري گيرد.
حضرت آيت الله خامنه اي در بخش ديگري از سخنانشان هدف از اذعان رژيم صهيونيستي به داشتن بمب اتم را، ترساندن كشورهاي اسلامي و ملتهاي مسلمان دانستند و خاطرنشان كردند: ترس موريانه اي است كه بناي حيات ملتها را از بين مي برد و جهان اسلام بايد در مقابل اين حيله ها، هوشيار باشد.
رهبر انقلاب اسلامي همچنين تعرض صهيونيستها به مسجدالاقصي را فاجعه دانستند و تأكيد كردند: جهان اسلام و ملتهاي مسلمان بايد بيزاري و نفرت خود را از عاملان اين حركت شنيع نشان دهند.
حضرت آيت الله خامنه اي همچنين نوزدهم بهمن ماه را عيدخودباوري و آزادگي نيروي هوايي ارتش خواندند و افزودند: هويت كنوني نيروي هوايي ارتش و استعدادهاي جوان اين نيرو نشأت گرفته از هويت واقعي نيروي هوايي است كه در نوزدهم بهمن 57 بروز يافت.
ايشان با تأكيد بر لزوم حفظ اين هويت و روحيه خودباوري و همت و تلاش خاطرنشان كردند: نيروي هوايي ارتش با دارا بودن استعدادهاي جوان و برخوردار از ايمان و نظم و انضباط قادر است كارهاي بزرگي در راه آرمانهاي بلند انقلاب انجام دهد.
رهبر انقلاب اسلامي حضور همه قشرها و صنف هاي مختلف را در روند پيروزي انقلاب اسلامي ايران از ويژگيهاي بارز اين انقلاب برشمردند و تأكيد كردند: يكي از ابعاد مهم انقلاب اسلامي، ايمان واحد، رهبري واحد و هدف واحد همه قشرهاي مردم بود.
حضرت آيت الله خامنه اي با اشاره به وجود منطق، فكر و استدلال در حركت عظيم ملت ايران در انقلاب اسلامي، افزودند: تبلور عواطف، محبت، عشق و ايمان عميق ديني در اين حركت بزرگ، وجه متمايز انقلاب اسلامي ايران از ديگر انقلابهاي دنياست و اين ايمان ديني، ماده جوشان حركت انقلاب اسلامي و عامل اصلي استمرار آن در چارچوب اهداف اساسي و خارج نشدن از مسير اخلاق انساني است.ايشان ناتواني دشمنان در شناخت ايمان واحد و عميق ملت ايران را علت توطئه ها، جنجال ها و تحرك آنان برضد ملت ايران در طول 27 سال گذشته دانستند و خاطرنشان كردند: بيداري دنياي اسلام يكي ديگر از ابعاد مهم انقلاب اسلامي ايران است.
در آغاز اين ديدار اميرسرتيپ خلبان ميقاني فرمانده نيروي هوايي ارتش جمهوري اسلامي با بيان گزارشي از روند پيشرفتهاي اين نيرو، بر آمادگي نيروي هوايي براي دفاع از ارزشهاي انقلاب و ايران تأكيد كرد.
</TEXT>
</DOC>
<DOC>
<DOCID>HAM2-851121-082</DOCID>
<DOCNO>HAM2-851121-082</DOCNO>
<ORIGINALFILE>/1385/851121/news/_siasi.htm</ORIGINALFILE>
<ISSUE>شنبه 21 بهمن 1385 - سال چهاردهم - شماره4203 - Feb 10, 2007</ISSUE>
<DATE calender="Western">2007-02-10</DATE>
<DATE calender="Persian">1385/11/21</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
سفر لاريجاني به ايتاليا لغو شد
</TITLE>
<TEXT>
گروه سياسي - ديشب در تهران اعلام شد كه سفر دكتر علي لاريجاني به رم لغو شده است.
يك منبع مطلع با اعلام اين خبر به همشهري گفت: سفر دبير شوراي عالي امنيت ملي كه قرار بود براي ديدارهاي جداگانه با مقامات ارشد دولتي به كشور ايتاليا برود به عللي لغو شده است. دبير شوراي عالي امنيت ملي همچنين قرار بود در اين سفر با مديركل آژانس بين المللي انرژي اتمي ديدار كند كه اين برنامه نيز به دليل لغو سفر وي انجام نخواهد شد.
اين در حالي است كه منابع خبري در رم ديروز اعلام كرده بودند كه لاريجاني جمعه به اين كشور سفر خواهد كرد. برخي رسانه ها ديروز گزارش هايي را منتشر كردند كه در آن از لغو سفر دبير شوراي عالي امنيت ملي به آلمان به منظور شركت در كنفرانس امنيتي مونيخ خبر داده بودند. اما منابع رسمي اين خبر را تاييد نكرده اند.
مانع گفت وگو
وزير خارجه آمريكا به يك كميته سنا گفته است كه كشورش مايل است با ايران گفت وگو كند اما اين ايرانيان هستند كه مايل نيستند با واشنگتن گفت وگو كنند.
اعضاي اين كميته از كاندوليزا رايس خواسته بودند تا مانع گفت وگوي تهران - واشنگتن نشود.
رايس روز پنجشنبه به كميته روابط خارجي سنا گفت: اگر ايرانيان غني سازي اورانيوم را تعليق كنند آماده ام با همتاي ايراني خود ملاقات و درباره همه موضوعات گفت وگو داشته باشم. رسانه هاي آمريكايي نيز پيش شرط رايس را غيرعاقلانه دانسته اند و از او خواسته اند از شرط گذاشتن براي شروع مذاكرات دست بردارد.
وزير خارجه آمريكا روز چهارشنبه نيز در مجلس نمايندگان از يكسو با درخواست مشابه نمايندگان و از سوي ديگر با اعتراض آنان به طرح اتهامات اثبات نشده عليه ايران مواجه شد.
زمان نصب 3 هزار سانتريفيوژ
محمد البرادعي ضمن درخواست از همه  طرف ها براي استفاده از كنفرانس امنيتي مونيخ جهت ازسرگيري مذاكرات بر سر مساله ي هسته اي ايران اظهار كرد كه در گزارشي كه ماه فوريه ارايه خواهد كرد، به زمان نصب 3 هزار دستگاه سانتريفيوژ در ايران اشاره خواهد كرد.
مديركل آژانس بين المللي انرژي اتمي در گفت وگو با پايگاه اينترنتي اشپيگل آنلاين با اشاره به تنش هاي كنوني در خاورميانه، گفت: نگراني من اين است كه اگر ما بر اعمال تحريم پافشاري كنيم، اين امر به مواجهه  دو طرف و به زنجيره اي غيرقابل كنترل از واكنش ها منجر شود.
</TEXT>
</DOC>
<DOC>
<DOCID>HAM2-851121-083</DOCID>
<DOCNO>HAM2-851121-083</DOCNO>
<ORIGINALFILE>/1385/851121/news/_siasi.htm</ORIGINALFILE>
<ISSUE>شنبه 21 بهمن 1385 - سال چهاردهم - شماره4203 - Feb 10, 2007</ISSUE>
<DATE calender="Western">2007-02-10</DATE>
<DATE calender="Persian">1385/11/21</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
اخبار كوتاه
</TITLE>
<TEXT>
وزارت خارجه: سيدمحمد علي حسيني در واكنش به اظهارات نخست وزير انگليس در كميته مجلس عوام اين كشور، تصريح كرد: اظهارات گستاخانه و خارج از عرف ديپلماتيك بلر ناشي از افكار افراطي بوده و فاقد ارزش اخلاقي است كه مناسب است به منظور آگاهي افكار عمومي سوابق اين افكار ناپسند مورد ارزيابي قرار گيرد. به گزارش مهر، سخنگوي وزارت خارجه افزود: عملكردهاي نژادپرستانه و جنگ افروزانه نخست وزير انگليس در غرب و منطقه به طور بي سابقه اي به نگراني رهبران مذاهب مختلف انجاميده و اين رويه موجب فشار فزاينده بر مسلمانان و آزادي خواهان در انگليس شده به نحوي كه روزانه به بهانه هاي واهي مسلمانان در آن كشور مورد توهين و زنداني شدن قرار گرفته اند. اين روند موجبات ناخرسندي مردم منطقه و ملت انگليس را از نتايج سياست هاي دولت تندروي بلر فراهم كرده است.
وزارت اطلاعات: غلامحسين محسني اژه اي احتمال حمله نظامي آمريكا به ايران در مقطع كنوني را رد كرد و گفت: هيچ اطلاعات موثقي مبني برحمله نظامي آمريكا به ايران وجود ندارد و شايعات تنها در قالب جنگ رواني مطرح مي شود. به گزارش مهر،وزير اطلاعات چهارشنبه شب طي سخناني در جمع طلاب بسيجي مدرسه فيضيه قم، با اشاره به اجراي طرحي توسط دشمنان مبني بر تربيت عده اي از افراد جاسوس در داخل كشور گفت:ما توانسته ايم تمامي افرادي را كه به بهانه گذراندن دوره هاي آموزشي و با هدف شركت در دوره هاي آموزشي جاسوسي، از كشور خارج شوند، شناسايي و دستگير كنيم. حكيم مديركل اطلاعات مازندران نيز از فعاليت وسيع فرقه بهائيت، انجمن حجتيه و گروه هاي شبه عرفاني در استان مازندران خبر داد. به گزارش مهر، مديركل اطلاعات مازندران در دومين همايش قضات استان در ساري با اشاره به فعاليت فرقه هاي انحرافي مختلف در مازندران اين فعاليت ها را در قالب گروههاي شبه عرفاني و متأثر از فرق اروپايي معرفي كرد. وي همچنين از فعاليت هاي متعدد انجمن حجتيه در استان مازندران خبر داد و تاكيد كرد: خطر اين فرقه كمتر از منافقين نيست.
سياست خارجي: معاون امنيت داخلي شوراي عالي امنيت ملي در خصوص ربوده شدن دبير دوم سفارت جمهوري اسلامي در عراق گفت: برخي نيروهاي عراقي وابسته به دولت عراق در خدمت آمريكا هستند كه ممكن است اين اتفاق نيز به دست همين افراد رخ داده باشد. محمد جعفري در گفتگو با مهر، رفتار ايالات متحده را غير منطبق بر تمامي ملاحظات حقوقي دانست و افزود: ايالات متحده هيچ گونه ملاحظه حقوقي را در نظر نمي گيرد، كما اينكه حمله به كنسولگري ايران در اربيل به طور علني توسط اين كشور رخ داد.
</TEXT>
</DOC>
<DOC>
<DOCID>HAM2-851121-084</DOCID>
<DOCNO>HAM2-851121-084</DOCNO>
<ORIGINALFILE>/1385/851121/news/_siasi.htm</ORIGINALFILE>
<ISSUE>شنبه 21 بهمن 1385 - سال چهاردهم - شماره4203 - Feb 10, 2007</ISSUE>
<DATE calender="Western">2007-02-10</DATE>
<DATE calender="Persian">1385/11/21</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
يادداشت
تحليل يك تحول
</TITLE>
<TEXT>
عباس سليمي نمين
بررسي شرايط كنوني تحول سياسي بزرگي كه در بهمن 1357 در ايران رخ نمود، در عين دشواري، با بهره گيري از شاخص هايي قابل انجام است. براي نمونه اين روزها تمامي تحليل گران غربي مي نويسند و مي گويند كه برخورد مستقيم با ايران، باعث تضعيف جريان طرفدار غرب و تقويت جناح راديكال در اين كشور خواهد شد. آيا اين تحليل ها اعتراف ضمني به اين واقعيت نيست كه نه تنها انقلاب اسلامي در ايران دچار آفت مصادره از سوي يك جريان در درون خود نشده است بلكه نيروهاي طرفدار غرب نيز در آن آزادي كامل دارند به نحوي كه دول آمريكا و انگليس در تنظيم فعل و انفعالات خود با ايران ناگزير به لحاظ كردن موقعيت آنانند. آيا از طريق برهان خلف نمي توان به اين ارزيايي رسيد كه تحول سياسي در ايران نه تنها در انحصار قرار نگرفته بلكه امروز همه گرايش ها و تمايلات از آن بهره مندند و دولت هاي مختلف براساس سلائق و گرايش خود صرفاً مي توانند در اين بهره مندي تلورانس ايجاد كنند.
شاخص دوم را اگر ميزان تاثيرگذاري مردم در چرخش قدرت بپنداريم، آيا اين كه بعد از 28 سال از اين تحول سياسي، گروه ها و جريانات اذعان دارند كه صرفاً از طريق مردم مي توان به قدرت رسيد، مي تواند ما را متوجه تحكيم موقعيت ملت بنمايد. احترام برانگيزي ملت ها با ميزان دخالت آنها در سرنوشتشان رابطه تنگاتنگ دارد. آيا انديشيده ايم كه جامعه از اين جهت در چه جايگاهي قرار دارد؟ اين كه در هر دوره اي بعد از واگذاري قدرت اجرايي به يك طيف، عده اي منتقد جدي و عده اي حامي پروپا قرص اند، به چه معناست؟ زماني كه در انتخابي ديگر جاي منتقدين و حاميان عوض مي شود، آيا اين نشان از ايجاد يك جامعه زنده سياسي نيست، به ويژه اينكه تفاوت هاي جريانات به روي كار آمده در جريان چرخش قدرت، بسيار فاحش است.
شاخص سوم در ارزيابي درستي و نادرستي جهت گيري هاي كنوني تحول آغاز شده در ايران در سال 57 را بايد دوستان و دشمنان آن در جهان كنوني بدانيم. همراهي دولتمردان اين مرز و بوم قبل از اين تحول با حكومت هاي نژادپرستي چون رژيم هاي آپارتايد حاكم بر برخي از كشورهاي جنوب آفريقا كه رسما از تبعيض نژادي حمايت مي كردند يا ارتباط ناگسستني آنها با صهيونيست هاي حاكم بر فلسطين اشغالي كه از برتري قومي سخن مي راندند، امروز در چه شرايطي قرار گرفته است؟
شاخص چهارم شايد بتواند پيشرفت هاي علمي اي باشد كه بعد از سالها قرارداشتن تحت سلطه و نيز مواجه شدن  با تحريم هاي شديد، در پي قيام عليه سلطه، به آنان نائل آمده ايم. آيا اگر هويت و شخصيت ايراني ترميم نمي شد مي توانستيم نه تنها بدون كمك خارجي بلكه تحت نظارت و فشار دقيق آنها براي پيشگيري از فروش هرگونه ابزار و ادوات پيشرفته به ما، به چنين دستاوردهايي نائل آئيم؟ بدون احساس شخصيت  نمودن در هيچ جامعه اي رشدي بومي صورت نگرفته است. آيا به اين انديشيده ايم كه چرا صاحب فكر ايراني امروز باور كرده است كه مي تواند؟ آيا به اين انديشيده ايم كه چگونه اكنون ما مردم ايران توانسته ايم به رتبه دوم در صنعت سدسازي در جهان نائل آئيم؟ چرا امروز مي توانيم ضمن تحمل هزينه استقلال خود(يعني تحريم)به كشفيات علمي خيره كننده نيز نائل آئيم؟ خوب است در اين روزها ضمن تفكر درباره اين مسائل، به بررسي پاسخ اين سئوال نيز بپردازيم كه چرا در دوران پيش از اين تحول بزرگ، با وجود تمامي ظاهرسازي ها و حضور سلطه گرانه قدرتمندترين كشورها در اين مرز و بوم، حتي نمي توانستيم صنعت نفت خود را اداره كنيم؟!
* مدير دفتر تدوين مطالعات تاريخ ايران
</TEXT>
</DOC>
<DOC>
<DOCID>HAM2-851121-085</DOCID>
<DOCNO>HAM2-851121-085</DOCNO>
<ORIGINALFILE>/1385/851121/news/_siasi.htm</ORIGINALFILE>
<ISSUE>شنبه 21 بهمن 1385 - سال چهاردهم - شماره4203 - Feb 10, 2007</ISSUE>
<DATE calender="Western">2007-02-10</DATE>
<DATE calender="Persian">1385/11/21</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
امام جمعه موقت تهران خطاب به آمريكا:
اگر جرأت داريد به ايران حمله كنيد
</TITLE>
<TEXT>
گروه سياسي - خطيب نماز جمعه تهران با اشاره به مواضع اخير مقام معظم رهبري مبني بر اينكه اقدامات احمقانه اين كشورها نمايانگر ضعف شان است، خطاب به سردمداران كاخ سفيد، گفت: شما اگر جرأت داريد به مرزهاي ايران تجاوز كنيد تا ببينيد چه بلايي بر سرتان مي آيد.
آيت الله احمد جنتي، خطبه اول نماز جمعه تهران را به مسايل روز كشور اختصاص داد و اظهار داشت: با وضع به وجود آمده آمريكا جرأت نمي كند كه با ما وارد جنگ شود.
به گزارش ايرنا جنتي با تبريك فرارسيدن 22بهمن ماه سالگرد پيروزي انقلاب اسلامي  افزود: پيروزي انقلاب اسلامي  آغاز حكومت جهاني اسلام بود و با اين پيروزي دين اسلام به رهبري يك عالم فقيه رباني پس از سالها انزوا، دوباره به صحنه  آمد. دبير شوراي نگهبان افزود: در سايه پيروزي انقلاب اسلامي  بيداري جهاني حاصل شده است و فلسفه كليدي نه شرقي، نه غربي كه امام راحل(ره)برآن تاكيد داشت، به عنوان كليدي براي گشايش راه فرج براي همه دنيا مطرح است.
به گزارش مهر، امام جمعه موقت تهران با اشاره به توطئه هاي غرب عليه انقلاب اسلامي، تصريح كرد: ما اكنون شرايط دشواري را پيش رو داريم كه بايد با هوشياري و تدبير از اين گرداب پرتلاطم عبور كنيم. جنتي اقدام اخير رژيم صهيونيستي در تخريب مسجدالاقصي را ديوانگي و نوعي سوءاستفاده از سكوت كشورهاي اسلامي خواند و با اشاره به توطئه دشمن براي تفرقه افكني بين مسلمانان و بخصوص شيعه و سني خاطرنشان كرد: اگر اين نقشه محقق شود خطري براي اسلام و مسلمين به وجود مي آيد كه مسلمانان را به ذلت خواهد كشاند. وي انتشار برخي شايعات در باره سلامتي مقام معظم رهبري را مورد اشاره قرار داد و با بيان اينكه رهبر معظم انقلاب تنها دچار يك سرماخوردگي كه قبلاً هم سابقه آن را داشته اند شده بودند، تصريح كرد: مقام معظم رهبري كه از امام بالاتر نيستند، اگر وقتي كه امام فوت كردند مردم ما تسليم شدند؟ البته نعوذ بالله خدا روزي را نياورد كه ما خلأ رهبري پيدا كنيم، اما اينها ديدند كه پس از فوت امام همان قدرت و همان راه توسط يكي از شاگردان ايشان ادامه يافت.
</TEXT>
</DOC>
<DOC>
<DOCID>HAM2-851121-086</DOCID>
<DOCNO>HAM2-851121-086</DOCNO>
<ORIGINALFILE>/1385/851121/news/_theatre.htm</ORIGINALFILE>
<ISSUE>شنبه 21 بهمن 1385 - سال چهاردهم - شماره4203 - Feb 10, 2007</ISSUE>
<DATE calender="Western">2007-02-10</DATE>
<DATE calender="Persian">1385/11/21</DATE>
<CAT xml:lang="fa">ادب و هنر.هنر.تئاتر</CAT>
<CAT xml:lang="en">Literature and Art.Art.Theater</CAT>
<TITLE>
گزارشي درباره شمار واقعي جهانگرداني كه امسال به ايران آمدند
چه كساني گردشگرند؟
</TITLE>
<TEXT>


فرهاد جم
توريست كسي است كه در حوزه سرمايه گذاري هاي صنعت توريسم حركت مي كند، يعني با تور به سفر مي رود، در هتل اقامت مي كند، در رستوران غذا مي خورد، از مراكز ديدني با تهيه بليت ديدن مي كند و سوغاتي مي خرد. اين همان توريستي است كه ورود هر 10 نفر آن يك شغل ايجاد مي كند. اين يك تعريف علمي و فني است در باره توريست صنعتي. سازمان ميراث فرهنگي و گردشگري چندي پيش اعلام كرد در 9 ماهه اول سال جاري تعداد توريست هاي ورودي به كشور 71 درصد نسبت به مدت مشابه سال گذشته افزايش داشته است. به نظر شما شمار اعلام شده از سوي اين سازمان چقدر با تعريف پيش گفته از توريست واقعي انطباق دارد؟
اين گزارش قصد دارد از زواياي مختلف اين موضوع را بررسي كند.
پناهجو يا توريست؟
فعالان بخش خصوصي، كارشناسان و نمايندگان مجلس آمار ارائه شده از سوي سازمان ميراث فرهنگي را صحيح نمي دانند. اگر بخواهيم كمي با تساهل و تسامح به قضيه نگاه كنيم تنها از ظاهر امر و حتي بدون استناد به نظر كارشناسان، مي توان پرسيد چگونه 71درصد بر تعداد گردشگران واقعي افزوده شده در حالي كه چنين افزايشي در مراكز خريد، سايت هاي تاريخي، طبيعي و حتي در سطح شهر محسوس نيست.
الياس نادران در گفت وگو با ميراث خبر اين رقم را واقعي نمي داند و مي گويد: آمار واقعي ورود گردشگر به ايران با توجه به شرايط كنوني سياسي و اقتصادي كشور رقمي پائين تر از اين رقم است، اما آنچه رئيس جمهور ارائه كرد، آماري با تفسيرهاي خاص خود سازمان ميراث فرهنگي و گردشگري است. اين آمار را با تفسير خاص آنها مي توان پذيرفت، اما به طور كلي آنچه گردشگر واقعي ناميده مي شود، متفاوت از اين پيش بيني ها است.
اين در حالي است پيش از اين رييس سازمان ميراث فرهنگي و گردشگري گفته بود اين آمار را با استناد به اعداد و ارقام ارائه شده از سوي مركز گمرك ايران ارائه داده است.
پرسش آن است كه تفسيرهاي خاص سازمان ميراث فرهنگي و گردشگري بر كدام مبنا
بوده است.
كارشناسان چه مي گويند؟
الميرا ايلياتي، كارشناس گردشگري در اين خصوص مي گويد: اصولاً اين گونه آمار دادن درست نيست. براي آمار دقيق بايد تعداد تورهاي ورودي را استخراج كرد و اصولاً استفاده از مرجعي همچون گمرك كاملاً نادرست بوده و آمار ارائه شده از سوي اين نهاد، قابل استناد نيست. مرجع اين گونه آمارها(كميته تورهاي ورودي)است نه گمرك.
وي مي افزايد: بنا بر تعريفي كلي، توريست به كسي گفته مي شود كه حداقل يك شب و حداكثر يك سال را خارج از محل سكونت خود به سر ببرد. در اين صورت مثلاً كسي كه وارد ايران مي شود و تنها يك چاي مي خورد توريست است. اما حتي همين موضوع نيز در ايران قابل بحث است چون اين چاي با آب و برق يارانه اي تهيه شده است و در واقع اين نوع گردشگر نه تنها درآمدزا نيست بلكه مضر هم هست.
اما توريست صنعتي مقوله اي ديگر با تعريفي متفاوت است كه بر طبق آن توريست از امكانات مختلف همچون هتل، مراكز خريد، مناطق ديدني و... با پرداخت پول استفاده مي كند.
ايلياتي مي افزايد: اما مشكل ما چيز ديگري است. براي نمونه، پيله وران مرزي در مرزهاي كردستان و آذربايجان اجازه دارند به دفعات وارد مرزها شده و از آن خارج شوند. اما اولاً آمدن و رفتن اين ها بخشنامه اي است. يعني مثلاً دولت در يك سال شرايط ورود آنها را آسان مي كند و سال بعد قانون ديگري وضع مي كند كه منجر به كاهش تعداد آنها مي شود. خلاصه آن كه اين گونه آمار دادن، بازي آماري است. اگر قرار باشد اين طور با قضيه برخورد كنيم آن وقت مي توانيم سالي را پيدا كنيم كه في المثل در مقايسه با 9 ماهه امسال توريسم 100 درصد كاهش داشته
باشد!
نظر بخش خصوصي چيست؟
فخرالسادات غني، مدير مؤسسه طبيعت در پاسخ به اين پرسش كه آيا واقعاً گردشگري در 9 ماهه اول امسال 71 درصد رشد داشته مي گويد: ما در سال هاي گذشته دست كم چند تور حدود 20، 30 نفره گردشگر خارجي داشتيم، اما امسال همان تورها را تنها با دو سه نفر برگزار كرديم.
وي اضافه مي كند: البته عمده فعاليت ما در حوزه گردشگري داخلي است و بايد بگويم در اين حوزه رشدي در حدود 50 درصد داشته ايم.
راحله حسنلويي، مدير يك آژانس نيز در پاسخ به اين پرسش مي گويد: به نظر من اين آمار صحيح نيست. مشتريان ما حدود 70، 80 درصد كاهش داشته اند. براي نمونه پارسال براي 22 بهمن ما حدود 25 مسافر براي كيش داشتيم، در حالي كه امسال در همين زمان، به 5، 6 مورد محدود شد. يا در سال هاي گذشته هفته اي يكي، دو مورد بليت براي دوبي مي فروختيم، اما امسال به طور متوسط، همين تعداد بليت را در يك ماه مي فروشيم.
آرش نورآقايي، تورليدر، نيز در پاسخ به اين پرسش مي گويد: خود من تور ليدري هستم كه مجوز تورگرداني خارجي و داخلي را دارم. اما در 4 ماهه اخير تنها 1 مورد گردشگر خارجي داشته ام! كم و بيش همين وضعيت در مورد ديگر همكارانم هم صادق است. در واقع مي توانم بگويم من هر هفته همكارانم را در محل انجمن مي بينم و اين نشان مي دهد كه خبري از توريست خارجي نيست!
منصور قاسمي، تورليدر و فعال در حوزه گردشگران ورودي به كشور است. وي در پاسخ به اين پرسش مي گويد: گردشگران ورودي نه تنها افزايش نيافته اند بلكه مي توان گفت حداقل 70 درصد كاهش يافته اند. من پارسال 11 گروه خارجي را بردم اما امسال اين تعداد به 3 گروه كاهش يافت. مي توانم بگويم در 15 سال گذشته امسال بدترين سال براي گردشگري، دست كم در حوزه كاري من بوده است.
بر مبناي آنچه كه گفته شد از يك ميليون گردشگر مورد ادعاي سازمان ميراث فرهنگي و گردشگري چند درصد توريست واقعي بودند، حضور آنها در كشور به توسعه اشتغال كمك كرده است و باعث افزايش درآمد ارزي كشور شده است؟ آيا نبايد يك بار براي هميشه تصميم بگيريم هر آواره اي را كه گاه براي خوردن يك وعده غذاي سير وارد مرزهاي كشور مي شود توريست نام ندهيم؟
چشم انداز
نبود آمارهاي علمي و صحيح يكي از چالش هاي بزرگ در همه عرصه ها از جمله صنعت گردشگري است.
آمار رشد صنعت گردشگري كه اخيراً از سوي دستگاه هاي اجرايي ارائه شده است علمي و دقيق نيست.بخش خصوصي كه در همه جاي دنيا موثق ترين مرجع براي ارزيابي وضعيت گردشگري به حساب مي آيد، سال 85 را يكي از راكدترين سال هاي اين صنعت مي داند. برخي نمايندگان مجلس نيز آمارهاي يادشده را صحيح نمي دانند. بي گمان هر كس را كه وارد مرزهاي كشور مي شود نمي توان گردشگر خواند، چنانكه تعدادي از اين ورودي ها همان متكديان پاكستاني شهرهاي بزرگ خودمان هستند.
</TEXT>
</DOC>
<DOC>
<DOCID>HAM2-851121-087</DOCID>
<DOCNO>HAM2-851121-087</DOCNO>
<ORIGINALFILE>/1385/851121/news/_theatre.htm</ORIGINALFILE>
<ISSUE>شنبه 21 بهمن 1385 - سال چهاردهم - شماره4203 - Feb 10, 2007</ISSUE>
<DATE calender="Western">2007-02-10</DATE>
<DATE calender="Persian">1385/11/21</DATE>
<CAT xml:lang="fa">ادب و هنر.هنر.تئاتر</CAT>
<CAT xml:lang="en">Literature and Art.Art.Theater</CAT>
<TITLE>
از 11 تالاب پلدختر تنها 6 تالاب آب دارد
</TITLE>
<TEXT>


ايسنا: مديركل محيط زيست لرستان گفت: از مجموع تالابهاي پلدختر كه به تالابهاي 11گانه معروف هستند تنها 6 تالاب درحال حاضر آب دارند.
مهندس كاكاوند با بيان اين مطلب افزود: تالابهاي پلدختر در محدوده اي بين 7 تا 25 كيلومتر درجنوب و جنوب غربي شهرستان قرار دارند كه مساحت سطح تالابها 45 هكتار است.
وي افزود: اين تالابها در محيطي محصور از مواد آهكي بر روي سفره هاي آب زيرزميني گسترده اي قرار گرفته و هيچ نشانه اي از ارتباط يا تأمين آب آنها از طريق رودخانه يا آبهاي سطح الارضي مشاهده نمي شود.
</TEXT>
</DOC>
<DOC>
<DOCID>HAM2-851121-088</DOCID>
<DOCNO>HAM2-851121-088</DOCNO>
<ORIGINALFILE>/1385/851121/news/_theatre.htm</ORIGINALFILE>
<ISSUE>شنبه 21 بهمن 1385 - سال چهاردهم - شماره4203 - Feb 10, 2007</ISSUE>
<DATE calender="Western">2007-02-10</DATE>
<DATE calender="Persian">1385/11/21</DATE>
<CAT xml:lang="fa">ادب و هنر.هنر.تئاتر</CAT>
<CAT xml:lang="en">Literature and Art.Art.Theater</CAT>
<TITLE>
ماهي آفاينوس كينوئيس در معرض خطر است
</TITLE>
<TEXT>
ايسنا: معاون محيط طبيعي و تنوع زيستي سازمان حفاظت محيط زيست گفت: ساخت وسازهاي انجام شده در منطقه حفاظت شده گنو حيات ماهي آفاينوس كينوئيس را كه از گونه هاي نادر دنيا محسوب مي شود را در معرض خطر قرار داده است.
دكتر دلاور نجفي با بيان اين مطلب افزود: سازمان حفاظت محيط زيست با اقداماتي كه انجام داده است در تلاش است از اين گونه محافظت كند.
وي گفت: بر اين اساس مطالعات لازم انجام شده و بخش تفرجي از بخش زيست محيطي منطقه جدا خواهد شد.
نجفي افزود: تلاش سازمان حفاظت محيط زيست بر اين است كه زون هاي حساس را از گزند حضور افراد حفاظت كند.
وي با اشاره به در معرض تهديد بودن برخي از تالاب هاي كشور به ايسنا گفت: خشكسالي و ايجاد سازه هاي آب در بالا دست و كاهش ورودي آب در اين تالابها و همچنين نفوذ و ريختن آلاينده هاي كشاورزي و صنعتي به اين تالابها حيات آنها را در معرض خطر قرار داده است.
معاون محيط طبيعي و تنوع زيستي سازمان حفاظت محيط زيست تصريح كرد: در اين راستا كار گروهي تشكيل شده است تا حق آبه اكولوژي تالاب ها تعيين شود.
</TEXT>
</DOC>
<DOC>
<DOCID>HAM2-851121-089</DOCID>
<DOCNO>HAM2-851121-089</DOCNO>
<ORIGINALFILE>/1385/851121/news/_theatre.htm</ORIGINALFILE>
<ISSUE>شنبه 21 بهمن 1385 - سال چهاردهم - شماره4203 - Feb 10, 2007</ISSUE>
<DATE calender="Western">2007-02-10</DATE>
<DATE calender="Persian">1385/11/21</DATE>
<CAT xml:lang="fa">ادب و هنر.هنر.تئاتر</CAT>
<CAT xml:lang="en">Literature and Art.Art.Theater</CAT>
<TITLE>
يادداشت
مسأله گردشگري
</TITLE>
<TEXT>
آرش نورآقايي
ميان سؤال و مسأله فرق هست. سؤال را براي اين مي پرسيم كه اطلاعات عده محدودي را محك بزنيم. اما مسأله را براي عده بيشتري و يا تمام جامعه مطرح مي كنيم تا دانش آنها را به چالش بكشيم.
گردشگري در كشور ما امروز يك مسأله است. مسأله اي كه جوابش، حل مسأله اقتصاد كشورمان است. در اين نوشته مي خواهيم به مسأله گردشگري بپردازيم و اين كه ما چگونه قرار است با آن روبه رو شويم.
براي اين منظور بد نيست نگاهي به رسانه ها بياندازيم و جايگاه ورزش و گردش را در آنها با هم مقايسه كنيم.
آيا به نظر نمي رسد كه در دنياي امروزي، به ورزش و گردش بايد به يك اندازه پرداخته شود. آيا هر دو از الزامات زندگي به شمار نمي آيند و هر دو راه حرفه اي شدن را نمي پيمايند. آيا از هر دو به عنوان منابع اقتصادي ياد نمي شود. آيا براي هر دو كدهاي اخلاقي تعريف نمي شود. آيا براي هر دو، سازمان هاي دولتي و غيردولتي، ملي و بين المللي فراواني در تمام دنيا وجود ندارند.
با اين حال اگر تعداد ساعات و تنوع برنامه هايي كه در صدا و سيماي ايران به ورزش پرداخته مي شود با تعداد ساعات برنامه هاي مربوط به گردش مقايسه كنيم، به نتيجه غير برابر فاحشي مي رسيم. اين نابرابري در زمان پخش برنامه ها هم ديده مي شود.
با نگاهي به دنياي نشريات هم به نتيجه اي يكسان مي رسيم. ما هنوز يك روزنامه گردشگري نداريم. هنوز يك هفته نامه مربوط به صنعت گردشگري كه در كيوسك روزنامه ها بتوان سراغ آن را گرفت، پيدا نمي كنيم.
تقريباً همه ماهنامه ها و فصلنامه هاي گردشگري با مشكل مالي روبه رو هستند و در تيراژ كم منتشر مي شوند.
اين مجلات با اين كه سعي مي كنند به حيات خود ادامه دهند ولي اقبال چنداني ندارند. آنها يا گران هستند كه البته چاره اي براي حل اين مشكل نمي يابند، يا بودجه كم مي آورند و يا به دليل عدم حمايت از رونق مي افتند.
در مورد عدم حمايت لازم است توضيحي داده شود. معمولاً وقتي مي گوييم عدم حمايت، منظورمان عدم حمايت از طرف دولت است. اين كه ما در هر كاري چشم به جيب دولت داريم خودش يك معضل اساسي است. دولت در اين سالها همه اش به فكر بزرگ كردن خودش بوده و با اين كه شعار حمايت از بخش خصوصي بارها از طرف دولتمردان مطرح شده ولي عملاً روند رو به رشد، بسيار نااميد كننده است.
ظاهراً روحيه پدرسالاري ايراني هنوز در دولت ديده مي شود؛ روحيه اي كه وقتي به تاريخ نظري  مي اندازيم هميشه حضورش را احساس مي كنيم. دولت همچون پدر، تمام كنش هاي ملت را زير نظر دارد و با تصميم اوست كه ملت مي تواند كاري انجام دهد. شايد وقت آن شده كه اين پدر به فرزندانش كمي اعتماد كند و آنها را در انتخاب راه آزاد بگذارد و فقط حمايت كننده باشد
نه تصميم گيرنده.
برگرديم به مسأله گردشگري. به نظر بد نيست كه در مورد بداقبالي نشريات گردشگري بعد از انقلاب اسلامي، آسيب شناسي انجام شود. آمار تعداد مجلاتي كه روزگاري حيات داشتند و حالا ديگر خبري از آنها نيست، تأسف بار است. در واقع هم اكنون تعدادي نشريه در رابطه با گردشگري در بازار وجود دارند اما سخن از دوام آنها در چنين بازاري است.
كميت و كيفيت كميته ها و نهادها و سازمان ها و ارگانها و باشگاه هاي ورزشي نسبت به همين هاي گردشگري هم قابل توجه است.
شناساندن اهميت گردشگري در اقتصاد كشور به مردم از ديگر مقوله هاي مسأله گردشگري است. اساتيد دانشگاه و دست اندركاران گردشگري و مديران دولتي شايد تا اندازه  اي با آن آشنا هستند اما نه توده مردم.
شناخت از ورزش در ميان مردم احساس مي شود،اين در حالي است كه پتانسيل كشور ما از لحاظ گردشگري به مراتب بيشتر از ورزش ماست و گردشگري بيشتر مي تواند مشكلات اقتصادي ما را حل كند.
با اين توضيحاتي كه داده شد قصد بر اين بود كه واقعاً به گردشگري به عنوان يك دغدغه جدي نگاه كنيم.
</TEXT>
</DOC>
<DOC>
<DOCID>HAM2-851121-090</DOCID>
<DOCNO>HAM2-851121-090</DOCNO>
<ORIGINALFILE>/1385/851121/news/_theatre.htm</ORIGINALFILE>
<ISSUE>شنبه 21 بهمن 1385 - سال چهاردهم - شماره4203 - Feb 10, 2007</ISSUE>
<DATE calender="Western">2007-02-10</DATE>
<DATE calender="Persian">1385/11/21</DATE>
<CAT xml:lang="fa">ادب و هنر.هنر.تئاتر</CAT>
<CAT xml:lang="en">Literature and Art.Art.Theater</CAT>
<TITLE>
نگاه دوم
نابودي 240 هكتار از جنگل هاي گلستان بر اثر آتش سوزي
</TITLE>
<TEXT>
خبرگزاري ميراث فرهنگي: گرماي بيش از حد هوا در وسط زمستان كه در دو هفته اول بهمن ماه امسال موجب بروز 63 بار آتش سوزي جنگل هاي استان گلستان شده بود، 240هكتار از جنگل هاي استان را سوزاند و 122 ميليون تومان خسارت برجاي گذاشت.
بيشتر اين آتش سوزي ها در جنگل هاي مناطق شرقي استان اتفاق افتاد به طوري كه تنها 37 مورد از آن در جنگل هاي شهرستان مينودشت و بقيه در گرگان، آزادشهر، علي آباد، كلاله و راميان واقع شد.
كوچكترين اين آتش سوزيها در وسعت 50 متر مربع و بزرگ ترين آن 80 هكتار وسعت داشت. 63 بار آتش سوزي در دو هفته نخست بهمن ماه در حالي اتفاق افتاد كه از ابتداي امسال تا آغاز بهمن ماه تنها 30 مورد آتش سوزي در اين جنگل ها رخ داده است. حميد سلامتي، معاون حفاظت و امور اراضي اداره كل منابع طبيعي استان گلستان درباره آتش سوزي هاي استان گفت: نبود بارندگي در روزهاي قبل، گرمي هوا، وزش بادهاي محلي، سهل انگاري دامداران و جنگل گردان از جمله دلايل بروز حوادث بوده است.
وي با تاكيد بر توجه مردم در جلوگيري از بروز آتش سوزي گفت: نيروهاي جنگلباني استان با همكاري نيروي انتظامي و بسيج در سطح جنگل هاي استان براي پيشگيري و كشف آتش سوزي، گشتزني دارند و در صورت بروز آتش سوزي بلافاصله آن را اطلاع مي دهند.
اين مسوول افزود: هم اكنون بيل، چنگك شن كش، آب پاش دستي و 18 عدد اي فكس براي مهار آتش وجود دارد اما براي پيشگيري بهتر و كاهش خسارت، طرحي را براي اطفاي حريق در جنگل هاي استان در ستاد حوادث استانداري مطرح كرديم كه اعتباراتي در حدود 800 ميليون تومان را براي قوي تر كردن تجهيزات در اختيار ما بگذارند، ولي تاكنون به نتيجه نرسيده است.
به گفته سلامتي، از جمله محورهاي اين طرح كه با كارشناسي تهيه شده است، آموزش هاي مردمي، مرمت جاده هاي جنگلي، تجهيز ارتفاعات به دستگاه هاي هواشناسي براي پيش بيني هوا و جهت باد، ايجاد آتش بر يا به عبارتي خط فاصله بين جنگل هاي دست كاشت براي سرايت نكردن آتش است.
به گزارش اداره كل حفاظت محيط زيست استان گلستان، اين استان در منتهي اليه رشته كوه هاي البرز واقع شده و اقليم آن خشك تر از ديگر نقاط است و از اين رو نسبت به ديگر استان هاي شمالي يعني مازندران و گيلان بيش تر با خطر آتش سوزي روبه روست، به همين دليل در منطقه مينودشت و آزادشهر به دليل رطوبت كمتر و وجود باد محلي و دائمي ميزان آتش سوزي بيش تر است.
</TEXT>
</DOC>
<DOC>
<DOCID>HAM2-851121-091</DOCID>
<DOCNO>HAM2-851121-091</DOCNO>
<ORIGINALFILE>/1385/851121/world/_asib.htm</ORIGINALFILE>
<ISSUE>شنبه 21 بهمن 1385</ISSUE>
<DATE calender="Western">2007-02-10</DATE>
<DATE calender="Persian">1385/11/21</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
ارتباط كلامي، مهمترين تفاوت زن و مرد
مي پرسم، غر نمي زنم!
</TITLE>
<TEXT>


جواد ابراهيمي
ديشب آشغالها را بيرون نبردي، يادت باشه آنها را امشب بيرون ببري، فردا بچه را بايد ببري مدرسه، مادرم مي خواد بياد اينجا وهيچي هم توي خونه نداريم و... غر زدن رفتاري است كه اكثراً، زنان انجام مي دهند، رفتارهايي آشنا كه مي تواند سردي روابط، دوري، كينه، نفرت و جدايي را موجب شود. زناني كه غر مي زنند معمولاً  طرف مقابل خود را با بمباراني از كلمات و جملات مربوط يا نامربوط مواجه مي سازند به طوري كه وي حوصله اش سر مي رود حتي ممكن است به مرحله اي برسد كه توان شنيدن آنها را نداشته و شروع به واكنش به صورت پرخاشگري، كناره گيري و يا حتي دعوا و... نمايد. بسياري از مردان در مراجعه به مراكز مشاوره و دادگاه هاي طلاق علل مراجعه خود را رفتارهايي از جمله غر زدن همسر خود بيان مي كنند.
به نظر مي رسد اين مسأله يكي از دغدغه هاي زندگي اكثر خانواده ها باشد كه آگاهي از آن مي تواند در بهبود ارتباطات خانواده مؤثر باشد. به راستي چرا زنان غر مي زنند؟
بسياري از غر زدن هاي ناشي از فرياد انسان ها مبني بر نياز به توجه است. انسان موجودي است كه سعي مي كند رفتارهاي خود را هدفمندانه انجام دهد. شما به عنوان كارمند كار مشخصي را براي هدفي خاص انجام مي دهيد، هدفي كه سازمان شما آن را معرفي كرده است و در قبال انجام آن به شما حقوق مي دهد، اين در مورد كار آزاد نيز صادق است اما به راستي در مورد خانه داري چطور؟ تحقيقات نشان داده است كه زنان خانه دار بيش از زنان شاغل اين رفتار(غر زدن)را از خود نشان مي دهند، چرا كه زنان خانه دار صبح تا شام كارهايي چون مراقبت فرزند، پخت و پز، نظافت خانه و... را انجام مي دهند تا بتوانند اسباب آسايش همسر و فرزندان خود را فراهم ساخته و در نهايت رضايت آنان را بدست آورند.
يك زن خانه دار نيز براي كاري كه انجام مي دهد نياز به پرداختي دارد، اين پرداختي مي تواند يك تشكر ساده، يك شاخه گل و يا يك كمك جزيي از جانب همسر يا فرزند باشد. شايد به نظر شما اين كار بسيار ساده و پيش پا افتاده به نظر رسد، اما مطمئن باشيد كه مي تواند بسيار مؤثر و كارآمد باشد. يكي از ويژگي هاي مردان علاقه به چيزهاي پيچيده است چرا كه به حكم طبيعت مردان حلال مشكلات به دنيا آمده اند و هميشه به دنبال حل كردن مشكلات خود و ديگران اند. تمدن امروزي مديون همين ويژگي انسان ها است. اين امر سبب شده است تا از بسياري روش هاي ساده غافل شوند و در زندگي خانوادگي نيز بسياري از رفتارها و كارهاي ساده اي كه مي تواند به بهبود روابط زناشويي و خانوادگي كمك كنند را درك نكنند.
غر زدن زن به اين برمي گردد كه مسأله  اي وجود دارد كه وي را آزار مي دهد. مرد بايد اين را نشانه اي بداند كه يك جاي كار مي لنگد و احتمالاً  اتفاقي افتاده كه باعث ناراحتي زن شده است. در صورتي كه مسأله شناسايي نشود مي تواند تداوم رفتار زن و در نهايت دلسردي در روابط، احساس كينه و نفرت و دوري هر چه بيشتر را به دنبال داشته باشد. به جاي اين كه مرد از غر زدن زن فرار كند بهتر است با صبر و حوصله و به دور از ناراحتي و عصبانيت منشأ و دليل رفتار زن را بيابد. بسياري از ناراحتي هايي كه زن به شكل غر زدن نشان مي دهد ممكن است ناشي از نياز به صحبت كردن، مورد توجه و قدرداني قرار گرفتن، خستگي از كار خانه و اذيت فرزندان و يا يك سوءتفاهم ساده باشد.
غر زدن چه طور شكل مي گيرد؟
غر زدن به يك تفاوت مهم و اساسي بين زن و مرد برمي گردد. يعني تفاوت در تكلم و ارتباط كلامي كه ناشي از تفاوت در مغز آنهاست. بافت عصبي كه ارتباط بين دو نيمكره مغز را ايجاد مي كند در مردان به طور متوسط حدود 10 درصد نازك تر است و حدود 30 درصد ارتباط كمتري را بين دو نيمكره برقرار مي كند. اين امر سبب مي شود كه زنان بتوانند از هر دو نيمكره مغز خود استفاده بيشتري ببرند به اين دليل نسبت به مردان حاضر جوابترند، زودتر تكلم را فرا مي گيرند و يا همراه با آن مي توانند كارهاي ديگري را انجام دهند،  مثلاً  هم با تلفن حرف بزنند، هم تلويزيون تماشا كنند، همزمان مراقب فرزند خردسال خود باشند و حتي آشپزي هم بكنند. اما مردان ديرتر تكلم را فرا مي گيرند، كلمات كمتري بر زبان مي رانند و در صورت انجام چند كار مطمئناً  يك كار را مي توانند به درستي انجام دهند، به عبارتي زنان چند كاناله و مردان يك كاناله هستند. زنان روزانه حدود 6 تا 8 هزار كلمه و مردان 2 تا 4 هزار كلمه سخن مي گويند.
آگاهي از اين تفاوت ها مي تواند در برقراري ارتباط صحيح ياري بخش باشد. چگونه؟ چنانچه شما(زنان)مي خواهيد به غرغرو بودن متهم نشويد و كانون گرم خانواده خود را با جر و بحث هاي بي فايده و نامربوط به زمستاني سرد تبديل نكنيد و نيز شما مردان مي خواهيد از اين رفتار زنان رهايي يابيد بهتر است به نكات زير توجه كنيد:
1 - هنگام صحبت با مردان از يك كانال وارد شويد مثلاً  در صورتي كه از يك رفتار همسرتان ناراحت هستيد فقط در مورد يك رفتارش سخن بگوييد نه چند رفتار. سخن گفتن(انتقاد)در مورد چند رفتار موجب بروز حالت دفاعي در مردان مي شود زيرا آنها كل شخصيت خود را در معرض تهديد و زير سؤال رفتن مي بينند. با توجه به طبيعت مردانه كه هميشه دوست دارد مفيد بوده و با كارهايي كه انجام مي دهد احساس ارزش و قدرت كند، طبيعتاً  در صورت انتقاد شما از چند رفتار، وي احساس حقارت و بي ارزشي كرده كه اين بدترين نوع مورد حمله قرار گرفتن براي مرد است، در نتيجه با حالت دفاعي با شما برخورد نموده و شما را به غرغرو و قدرناشناس بودن متهم مي كنند.
2 - همزمان با صحبت يا انتقادكردن كار ديگري انجام ندهيد. مثلاً  هنگام ظرف شستن و يا جارو كردن از مرد انتقاد نكنيد. به خاطر داشته باشيد كه مردان قدرت تمركز بر چند كار را ندارند، انجام دادن چندين كار شما باعث مي شود نه تنها مردان به حرف شما گوش ندهند بلكه با اعصاب خردي و بي حوصلگي، حالت دفاعي و پرخاشگري آنها تقويت شود. بهتر است به جاي غر زدن، منظور خود را به صراحت بيان كنيد.
اكثر زنان هنوز ياد نگرفته اند و يا به خود اجازه نمي دهند كه درخواستهاي خود را به طور صريح و واضح بيان كنند، در صورتي كه اين شيوه مي تواند به برآوردن خواسته هايشان كمك كند بدون اين كه خللي در روابطشان ايجاد نمايد. زنان بايد بدانند كه مردان از صراحت خوششان مي آيد و باز به همان دليل يك كاناله بودن، مردان متوجه بهانه  جويي هاي غيرمستقيم زنان نمي شوند.
اين كه زنان توقع دارند كه همسرشان همه آنچه را كه آنها مي خواهند بايد بداند يا اين كه بايد متوجه كنايه هاي آنها بشود(به در بگو ديوار بشنود)تصور واقع بينانه و منطقي اي نيست. پس بهتر است ياد بگيريد كه بدون واسطه و استفاده از كنايه، مستقيماً  تقاضاي خود را مطرح و يا احساس خود را ابراز نماييد.
3 - زمان و موقعيت اختصاص داده شده براي صحبت و يا شكايت از جانب زنان، نقش مهمي در موفقيت آنها براي جلب نظر مردان به گوش دادن و پذيرفتن شكايات دارد. مطمئناً  انتقاد كردن از مردي كه تازه از سر كار برگشته و خسته به نظر مي رسد كاري اشتباه بوده و نمي تواند زن را به خواسته اش برساند بلكه اين كار بايد زماني انجام گيرد كه مرد كاملاً  آرام گرفته و آمادگي پذيرش داشته باشد.
4 - يكي از موارد بسيار مهمي كه موجب غر زدن زنان مي شود نياز زن به صحبت كردن است. قبلاً  گفته شد كه زنان حدوداً  سه برابر مردان صحبت مي كنند. اين خود موجب مي شود كه آنها نياز بيشتري به صحبت كردن احساس كنند.
اصولاً  زنان با صحبت كردن آرام مي گيرند و سبك مي شوند، گويي كه همه اضطراب ها، غصه ها و نگراني ها با صحبت كردن از وجود زن پاك مي شود. اين يكي از مواردي است كه مردان توجه زيادي به آن نمي كنند. اكثر مردان گمان مي كنند كه غر زدن زنان به خاطر كمبودهاي مادي است لذا هر چه زنان بيشتر غر مي زنند مردان بيشتر كار مي كنند و وقتشان را به آن اختصاص مي دهند، در نتيجه زنان بيشتر احساس نارضايتي كرده و بيشتر غر مي زنند و اين زنجيره اشتباه همچنان ادامه مي يابد.
مردان توجه داشته باشند كه نيازهاي زنان هميشه مادي نيست و گاه نياز مبرم زن مي تواند مسأله ساده گوش دادن همسر به وي باشد. اين در حالي است كه مردان با سكوت و تنهايي به آرامش مي رسند و قادرند با آن نگراني ها و مشكلات را فراموش كرده و يا براي حل آن اقدام كنند.
آگاهي به اين امر براي زنان مي تواند به زن و شوهرها كمك كند تا طوري برنامه ريزي كنند كه نياز زن به صحبت كردن با نياز مرد به سكوت و تنهايي با هم در تقابل قرار نگرفته و هر دو نياز برآورده شوند. براي اين كار بهتر است زنان بعد از آمدن مرد از محل كار مدتي او را تنها گذاشته و اسباب راحتي او را فراهم سازند تا نيرو و توان لازم را بازيابد و مرد هم نياز زن به درد دل كردن و صحبت را درك كرده و بعد از بازيافتن نيروي خود زماني را براي صحبت و گفت وگوي با همسرش اختصاص دهد. زماني كه فرصت گوش دادن به صحبتهاي همسرش را ندارد با پيامي صريح و مودبانه و مهربانانه آن را مطرح سازد عزيزم اجازه بده ده دقيقه اخبار رو گوش بدم بعد از اون در اختيار تو هستم يا الان خيلي خسته ام اجازه مي دي كمي استراحت كنم؟ بعد از اون مي شينيم با هم حرف مي زنيم...
5 - زنان اغلب دوست دارند به صحبت هاي آنان گوش داده شود نه اين كه راه حل به آنها داده شود اما مردان به حكم طبيعت خود كه براي همه مشكلات و مسائل دنبال راه حل مي گردند براي مسائل مطرح شده همسرشان نيز فوراً  راه حل پيدا مي كنند. اين مي تواند سبب ناخشنودي همسرشان شود.
مردان فكر مي كنند زنان براي دريافت كمك و راه حل به آنها مراجعه كرده اند و با ارائه آن، مرد انتظار تشكر از جانب زن را نيز دارد. گاهي هم زنان مسائل خود را مطرح مي كنند كه شوهرشان به مشكلات آنها توجهي نشان نمي دهد، به او اهميتي نمي دهد و يا اين كه ديگر او را دوست ندارد. براي جلوگيري از اين سوء تفاهم زن بايد قبل از صحبت كردن با مرد به او بگويد كه دوست دارد فقط گوش بدهد و يا اين كه راه حل ارائه دهد.
6 - مردان توجه داشته باشند كه گاه غر زدن زنان جنبه يادآوري و دلواپسي دارد البته در اينجا لازم است كه زنان متوجه باشند كه بيش از حد اغراق نكرده و در بازي كلمات ماهرانه عمل نمايند. مثلاً  به جاي گفتن ببين، يادت نره خريد كني اين چندمين باره كه دارم مي  گم ها بگويند عزيزم مي دونم كه سرت خيلي شلوغه؛ آمدني خريد يادت نره، مي دونم كه فراموش نمي كني.
7 - زنان براي تأثيرگذاري بيشتر بر مردان و اين كه به غر غرو بودن متهم نشوند بهتر است به جاي كلمه تو از كلمه من در صحبتهايشان استفاده نمايند مثلاً  به جاي اين كه بگويند  تو به من بي توجهي، تو منو درك نمي كني، تو همه مسئوليتهارو رو دوش من گذاشتي و... بگويند من احساس مي كنم مثل سابق به من توجه نمي كني، من احساس مي كنم منو درك نمي كني، من احساس مي كنم در انجام كارها تنها مانده ام اين جملات به مراتب حالات دفاعي كمتري را در مردان ايجاد مي كند و مي تواند زمينه مناسبي را براي گفت وگو و صحبت با هم فراهم سازد. مردان و زنان بايد بتوانند در مورد اختلافاتشان طوري با هم حرف بزنند كه هر دوي آنها به صميميت و احترام بيشتري دست پيدا كنند و احساس كنند كه هيچ كدام بازنده نشده اند تا هر دو به رضايت برسند.
8 - به ياد داشته باشيد كه غر زدن هيچ كمكي به شما نمي كند جز اين كه زندگي را به كام شما و همسر و فرزندانتان تلخ كند، پس توصيه مي شود كه از غر زدن بپرهيزيد و به جاي آن از روشهاي درست و منطقي و شفاف و صريح براي بيان خواسته يا احساس خود استفاده كنيد.
درك مطلب
مردان بايد بدانند كه در غر زدن زن ها آنها نيز مقصر هستند. درك اين امر به آنها كمك خواهد كرد تا در قبال اين رفتار زنان حق را به خودشان ندهند و متناسب با رفتار زن رفتاري بروز داده و قائله را بهتر مديريت نمايند.
</TEXT>
</DOC>
<DOC>
<DOCID>HAM2-851121-092</DOCID>
<DOCNO>HAM2-851121-092</DOCNO>
<ORIGINALFILE>/1385/851121/world/_asib.htm</ORIGINALFILE>
<ISSUE>شنبه 21 بهمن 1385</ISSUE>
<DATE calender="Western">2007-02-10</DATE>
<DATE calender="Persian">1385/11/21</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
مروري بر تعارضات و سردرگمي نقش ها در بين زنان
ضعيفه مدرن
</TITLE>
<TEXT>
مهرنوش كيان - يكي از مسائل عمده اي كه پس از پيروزي انقلاب، خصوصاً در چند سال اخير، هر روز مطرح تر مي شود، هويت زن ايراني است، هويتي كه با مدرنيته و سنت متفاوت است. دستاوردهاي زندگي مدرن و آنچه از طريق رسانه هاي ارتباطي به كل جامعه صادر مي شود، آثار قابل تأملي بر سبك و سياق زندگي زنان، بر جاي مي نهد كه مي تواند به نوعي، خود هم مثبت و هم منفي باشد.آمار پذيرفته شدگان دانشگاه ها نشان مي دهد كه نه تنها هر سال تعداد دختراني كه وارد دانشگاه مي شوند، نسبت به سال گذشته فزوني مي يابد، بلكه، هيچ تناسبي ميان تعداد دختران و پسران دانشجو برقرار نيست(آمار دختران به اندازه قابل توجهي بيشتر از پسران است)، با اين حساب تعداد زنان تحصيلكرده اي كه مناصب بالاي فني و اداري را از آن خود مي كنند، افزايش مي يابد ولي آيا به همين شكل، باورها و انديشه هاي جامعه در مورد زن، هويت او و جايگاهش در خانه و جامعه هم بهبود يافته است؟
تقابل دستاوردهاي زندگي مدرن با سنت ها، روند سريعي دارد، بنابراين فرصت براي جايگزين كردن فرهنگ مناسب كه متناسب با ساختار تازه شكل يافته جامعه زنان است، وجود نداشته و اين باعث شده است كه با نوعي بي الگويي و بي هنجاري مواجه شويم، نتيجه تسري اين بي هنجاري و گسترده تر شدن دامنه اين تضادها به كل اجتماع مي باشد. در واقع هنوز نمي دانيم كه اين موجودات معلق(زنان)را ضعيفه خطاب كنيم يا زناني كه مي توانند مقتدرانه در عرصه هاي اجتماعي حضور داشته باشند.
در حقيقت مشكلي كه امروز برخي زنان با آن رودررو هستند سردرگمي نقش است، او نمي داند كه تنها بايد همسر و مادر باشد و به همين نقشها اكتفا كند يا زني اجتماعي و مدرن با الگوهاي تزريق شده و يا شايد مي تواند تركيبي از هر دو باشد. اين بي هنجاري مي تواند مشكلات فراواني بيافريند، زني كه خود را در هيچ كداميك از دسته بندي هاي جامعه نمي تواند جاي دهد و وجوه اشتراكي را با آنها نمي يابد، چگونه مي تواند به هنجارها و ارزش هاي آن گروه تعلق خاطر داشته باشد و چگونه مي تواند متعهدانه ايفاي نقش كند؟ اين دلسردي نقش كه ناشي از بي هنجاري است، فرد را در برقراري ارتباط با خود خويشتن و ديگر عناصر جامعه(خانواده، دوستان، خويشاوندان، جامعه شغلي و تحصيلي و...)دچار اختلال مي كند و باعث مي شود شخص رفته رفته خود را به انزوا بكشاند. آنچه گفته شد شرح و بسط مناسبات درون جامعه است اما حال بايد به اين موضوع پرداخت كه برخي نهادهاي جامعه چگونه به نهادينه سازي اين مناسبات مي پردازند. مدرسه يكي از نهادهايي است كه بعد از خانواده، كودك بيشترين اثرپذيري را از آن مي گيرد و نقش ويژه اي در رشد و تعالي كودك و ساير افراد جامعه دارد، در واقع مدرسه به عنوان يكي از نهادهاي آموزشي اجتماعي شدن را به دانش آموزان مي آموزد. اما اين يادگيري ها و تأثيرپذيري ها بايد به گونه اي باشد كه روند اصلاح و آهنگ توسعه و پيشرفت را تسريع كند نه با ارائه كتابهايي كه حاوي كليشه هاي جنسيتي است آگاهانه يا ناآگاهانه تفكر كودكان را به صورتي نامطلوب قالب ريزي كند.
در يك نگاه اجمالي به كتابهاي مقاطع مختلف تحصيلي متوجه مي شويم كه در تمامي دروس(به غير از زبان انگليسي)نقش مردان و حضور آنها به شدت چشمگير است، به عنوان مثال در كتاب هاي علوم اجتماعي نقش مرد 90 درصد و نقش زن 10 درصد، در كتاب هاي رياضي سال سوم راهنمايي نقش مرد 77 درصد و نقش زن 23 درصد است. توزيع مشاغل مندرج در كتاب آمارگيري جمعيت(حتي 14 سال پيش)درسال 1370 نشان مي دهد كه در هيچ يك از 21 گروه فعاليت حرفه اي، نسبت زن و مرد در كتابهاي درسي با نسبت آنان در آمارگيري جاري جمعيت سازگار نيست و فعاليت ها و مشاغل مطرح شده براي دختران همان ادامه نقش هاي سنتي(مادري، معلمي و پرستاري)است در حالي كه فعاليت هاي پسران حرفه اي(مهندسي؛ جامعه شناسي، پزشكي)است.اين قبيل برخوردهاي آموزشي باعث مي شود كه ارتقاي فرهنگ عمومي جامعه، ناممكن شود و ما را دچار نوعي پارادوكس مي كند، پارادوكسي كه در آن تمام پتانسيل و توانايي يك زن براي حضور در اجتماع فدا مي شود و يا مادر شدن بايد فداي حضور و نقش اجتماعي شود، آنچه در اين ميان بايد از سوي كميته هاي تأليف كتب درسي در نظر گرفته شود، ارائه الگويي بينابيني است كه در آن نه تنها هيچ يك از نقشها فداي ديگري نمي شود بلكه مي توان قله هاي موفقيت هاي اجتماعي را درنورديد.
</TEXT>
</DOC>
<DOC>
<DOCID>HAM2-851121-093</DOCID>
<DOCNO>HAM2-851121-093</DOCNO>
<ORIGINALFILE>/1385/851121/world/_asib.htm</ORIGINALFILE>
<ISSUE>شنبه 21 بهمن 1385</ISSUE>
<DATE calender="Western">2007-02-10</DATE>
<DATE calender="Persian">1385/11/21</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
پنجره
7 راه براي مشاجره مثبت
</TITLE>
<TEXT>
لادن نصيري
1 - با زمان بازي كنيد: واكنش هاي دردناك هم، درست مانند كمدي هاي سطح بالا، براي فهميده شدن به زمان نياز دارند. اين قبيل عكس العمل ها معمولاً وقتي پرحرارت تر مي شوند، سرعت مي گيرند و با سرد شدن سرعت عمل آنها كند مي شود. بايد سعي كنيد حرارت مشاجره را كم كنيد، به ويژه در مراحل اوليه با پايين آوردن تن صدا و كاهش حركات و فاصله انداختن بين گفت وگوهايي كه رد و بدل مي كنيد، شعله دعوا را كاهش دهيد.
2 - كار غيرمنتظره اي انجام دهيد:شكسته شدن ريتم و آهنگ، يك راه وقفه ايجاد كردن در مشاجره است، به ويژه اگر با شخصي، مرتب بر سر يك موضوع بحث مي كنيد يا يك نوع مشاجره، در فواصل متناوب داريد، كار غيرمنتظره اي انجام دهيد. اگر عادت داريد داد بزنيد، حال سعي كنيد بخنديد، اگر معمولاً مي خنديد، سعي كنيد نشان دهيد كه واقعاً ناراحت هستيد، يعني عملي انجام دهيد كه عكس العمل كاملاً متفاوتي دريافت كنيد.
3 - شوخي كنيد: يك لطيفه خوب و به موقع به وضعيت پيش آمده روحيه مي بخشد. اما اگر لطيفه شما ناراحت كننده يا طعنه آميز باشد، كارآيي نخواهد داشت. البته اگر حس كرديد برداشت طرف مقابل تان اين است كه داريد به او مي خنديد، ديگر شوخي نكنيد.
4 - احساسات خود را نشان دهيد:يكي از قوي ترين تكنيك ها براي تغيير دادن موضوع دعوا، ابراز احساس دروني تان است. اگر به عنوان مثال همسرتان بداند كه شما حساس و آسيب پذير هستيد، سعي مي كند شما را درك كند و با شما احساس همدردي نمايد و در نتيجه پاسخگو خواهد بود، اما اگر شما فقط به اينكه چه احساسي داريد اشاره كنيد پس بايد خودتان مسئوليت آن را به عهده بگيريد و نبايد هرگز همسرتان را به خاطر احساس خود سرزنش كنيد. به خاطر بسپاريد كه گفتن: احساس مي كنم خيلي ناراحتم... به مراتب بهتر از اين است كه بگوييد: تو باعث مي شوي من ناراحت شوم. در اين صورت مطمئن باشيد، با اين كار به همسرتان هم فرصت كافي مي دهيد تا در مورد احساسات خودش با شما صحبت كند.
5 - درباره موقعيت پيش آمده اظهارنظر كنيد:اين امر به شما كمك مي كند تا از خارج گود، نگاهي به روابط خود و همسرتان بيندازيد و بعد در مورد واقعه اي كه رخ داده اظهارنظر كنيد، مثلاً چه اتفاقي دارد مي افتد؟ فكر مي كنم حالت دفاعي به خودم گرفته ام.... بذل توجه به كاري كه داريد انجام مي دهيد به طرفين مشاجره اجازه مي دهد كه ببينند چه اتفاقي دارد مي افتد از اين رو به آرامي احساسات نامطلوب را از شما دور مي كند و باعث مي شود به خودتان بياييد.
6 - از همسرتان سؤال هاي بيشتري بپرسيد: يك نوع برقرار كردن ارتباط اين است كه سؤال هايي درباره افكار، گفتار و احساسات همسرتان از او بپرسيد و اطلاعات بيشتري در رابطه با حالات او به دست آوريد. اين نه تنها باعث مي شود احساس كند كه به او بها داده شده، بلكه ترس او كاهش يافته و احتمالاً كمتر درصدد نشان دادن واكنش منفي برمي آيد. با اين كار همچنين به همسرتان فرصت مي دهيد تا بيشتر به اتفاقي كه در حال وقوع است فكر كند و از اين كه احساساتش به او چه مي گويند، آگاهي يابد. در ضمن به او كمك خواهيد كرد تا با دگرگوني هاي احساسي خودش تماس برقرار كند. سعي كنيد به آرامي و بدون اينكه سرجنگ داشته باشيد، عباراتي از اين قبيل را به كار ببريد: چه احساسي داري؟ به چه چيز فكر مي كني؟ از چه چيز نگراني؟ من چه كمكي مي توانم به تو بكنم؟ آيا در مورد علت دلگيري خود بيشتر به من مي گويي؟... بعد با دقت گوش دهيد و منتظر جواب باشيد.
7 - بگوييد كه متاسف هستيد:عشق واقعي هرگز شما را مجبور نمي كند بگوييد كه متاسف هستيد، مگر اينكه خودتان تمايل به عذرخواهي داشته باشيد. يك معذرت خواهي از صميم قلب، راه فوق العاده موثري براي متوقف ساختن دعوا و تبديل آن به نوعي حس همكاري است. البته اگر اين عمل واقعي و صادقانه نباشد يا اگر از روي ترس باشد، سودمند نخواهد بود.
</TEXT>
</DOC>
<DOC>
<DOCID>HAM2-851121-094</DOCID>
<DOCNO>HAM2-851121-094</DOCNO>
<ORIGINALFILE>/1385/851121/world/_asib.htm</ORIGINALFILE>
<ISSUE>شنبه 21 بهمن 1385</ISSUE>
<DATE calender="Western">2007-02-10</DATE>
<DATE calender="Persian">1385/11/21</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
جدول اعداد(سودوكو)284
</TITLE>
<TEXT>


اعداد 1 تا 9 را در هر يك از سطرها و ستون ها و مربع هاي كوچك 3 در 3 طوري قرار دهيد كه فقط يك بار نوشته شود. پاسخ جدول را فردا در روزنامه ملاحظه خواهيد كرد.
</TEXT>
</DOC>
<DOC>
<DOCID>HAM2-851121-095</DOCID>
<DOCNO>HAM2-851121-095</DOCNO>
<ORIGINALFILE>/1385/851121/world/_econw.htm</ORIGINALFILE>
<ISSUE>شنبه 21 بهمن 1385</ISSUE>
<DATE calender="Western">2007-02-10</DATE>
<DATE calender="Persian">1385/11/21</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
تأثير تصميم وزارتخانه هاي بازرگاني و جهاد  كشاورزي بر تنظيم بازار محصولات كشاور
تنظيم بازار و رفع موانع غيرتعرفه اي
</TITLE>
<TEXT>


علي ابراهيمي
با افزايش تقاضا و نوسان قيمت و عرضه برخي كالاها، واردات به عنوان يكي از روش هاي تامين كالا و تنظيم بازار محصولات كشاورزي و ساير كالا ها مورد توجه قرار گرفته است. اين در حالي است كه اعمال مقررات قرنطينه واردات كالاهاي مصرفي به خصوص محصولات كشاورزي توسط وزارت جهاد كشاورزي و ساير دستگاه هاي ذي ربط از موضوعاتي است كه به عنوان مانع اصلي واردات سريع كالا به منظور تنظيم بازار اين محصولات از آن ياد مي شود؛ به نحوي كه به گفته اصناف اين عامل موجب شده با وجود اقدامات وزارت بازرگاني، اصناف و اتحاديه ها براي تنظيم بازار سيب زميني و گوجه فرنگي، روند افزايش قيمت اين محصولات تداوم يابد.
از سوي ديگر به گفته اصناف و اتحاديه ها اين امر موجب شده كه با توجه به قدرت بالاي فسادپذيري اين محصولات بسياري از محصولات كشاورزي ثبت سفارش شده پس از چند روز ماندگاري در گمركات كشور براي انجام مقررات قرنطينه فاسد شده و زيان توأم واردكنندگان و نابساماني قيمت و عرضه اين محصولات را به همراه داشته است، گرچه وزارت جهاد كشاورزي اعمال اين مقررات را به منظور جلوگيري از ورود آفات و حفظ سلامتي محصولات كشاورزي ضروري مي داند. اين در حالي است كه اعمال اين سياست در بخش كشاورزي و ورود اين محصولات به دليل اعمال قرنطينه و نظارت و كنترل سلامت محصولات وارداتي زمانبر است، بر اين اساس در نشستي مشترك چندي پيش وزيران بازرگاني و جهاد كشاورزي در حضور رئيس جمهوري، تصميماتي براي تنظيم بازار و تسهيل واردات محصولات كشاورزي اتخاذ شد، ديدگاه هاي برخي كارشناسان پيرامون تأثير اين تصميم بر توليد و تنظيم بازار محصولات كشاورزي در پي مي آيد.
در نشست مشترك چندي پيش وزيران بازرگاني و جهاد كشاورزي در حضور رئيس جمهوري، به منظور تنظيم بازار و كنترل قيمت ها، اخذ برخي مجوزهاي قبل از ورود محصولات كشاورزي لغو و در شرايط قرنطينه اين محصولات تسريع شد.
بر اساس اين توافق، با توجه به مشكلات به وجود آمده در تنظيم بازار برخي از محصولات كشاورزي و افزايش غيرواقعي قيمت آنها به ويژه(سيب زميني و گوجه فرنگي)و براي جلوگيري از ادامه اين روند، شرايط قرنطينه اي به گونه اي خواهد بود كه از كند كردن ورود اين محصولات جلوگيري خواهد شد، همچنين بايد واردات و صادرات كالا ها بدون هرگونه موانع غيرتعرفه اي انجام شود.
از سوي ديگر طبق اين توافق، واردكنندگان كالاهاي كشاورزي نيز بايد شرايط ورود كالا را رعايت نموده و مسئولان قرنطينه با كنترل ورود محصولات نيز بايد در اقدامات خود تسريع و مانعي ايجاد نكنند. در اين توافق تأكيد شده است تا محصولات كشاورزي كه به دليل صادرات با كمبود در بازار و گراني مواجه شده اند، به وسيله واردات به موقع در حجم و قيمت مناسب جايگزين شود.
تصميمات غلط و نابساماني بازار
دبيركل خانه كشاورز با اشاره به اين تصميم و تأثير آن در تنظيم بازار محصولات كشاورزي مي گويد: از آنجا كه امكان كنترل نحوه واردات محصولات كشاورزي توسط دولت وجود ندارد و اكنون بيشتر اين محصولات از برخي كشورهاي خاص همجوار صورت مي گيرد، معتقدم اعمال اين روش ها و حذف برخي موانع غيرتعرفه اي مانند كاهش مدت زمان قرنطينه محصولات وارداتي كشاورزي تأثير چنداني در كاهش قيمت يا تنظيم بازار اين محصولات نخواهد داشت، بهتر آن است كه به جاي اعمال اين سياست ها كه در نهايت به زيان توليد كنندگان و مصرف كنندگان اين محصولات است محصولات كشاورزي از كشورهايي مانند كشورهاي اروپايي كه از آفات كمتري برخوردار هستند، وارد شود. اين در حالي است كه اكنون واردات اين محصولات از برخي كشورها كه توليدات آنها با مشكلاتي از نظر آفات مواجه است، صورت مي گيرد كه حتي كاهش زمان قرنطينه و تسهيل ورود اين محصولات نيز در واقع به به نفع توليد داخلي نخواهد بود. براي ورود محصولات كشاورزي به دليل اهميت سلامت توليد داخل آن، وزارت جهاد كشاورزي ملزم است تا نظارت و كنترل كافي اعمال كند و اين گونه تصميمات و كاهش مدت زمان مورد نياز براي قرنطينه اين محصولات در واقع امكان ورود بيماري ها و آفات نباتي به كشور را افزايش مي دهد.
عيسي كلانتري در زمينه ادعاي واردكنندگان در زمينه طولاني بودن زمان اعمال قرنطينه و تأثير آن بر تأخير واردات و ضرر تنظيم بازار محصولات كشاورزي مي افزايد:مي توان به روش هاي ديگري مدت زمان قرنطينه اين محصولات را كاهش داد؛ به طور مثال به جاي واردات سيب زميني از كشور پاكستان كه با آفاتي همراه بوده و نيازمند انجام قرنطينه است بهتر است اين محصول از كشورهايي مانند كشورهاي اروپايي كه محصولات آنها از سلامت لازم برخوردار است و نياز به صرف زمان طولاني براي قرنطينه محصولات آنها وجود ندارد، وارد شود؛ چراكه سيب زميني وارداتي از پاكستان داراي آفت است و قرنطينه آن زمانبر خواهد بود.
از سوي ديگر بهتر است دولت به جاي تسهيل سياست هاي واردات محصولات كشاورزي و محصولاتي مانند سيب زميني، سياست استمرار كشت كه اكنون در سطح محدودي اعمال مي شود را توسعه دهد تا نياز داخل به اين محصول در فصل زمستان از محل توليد داخل تأمين شود. اين مطلب را در تابستان امسال به مسئولين ذي ربط اعلام كرديم اما كسي به آن توجهي نكرد و در نتيجه نابساماني كنوني در بازار اين محصول را شاهد هستيم. وي در زمينه نابساماني قيمت و عرضه محصولات كشاورزي با وجود اعمال سياست هاي تنظيم بازار، مي گويد:اين سياست ها تنها تأثير منفي در قيمت و عرضه محصولات كشاورزي داشته است چرا كه تا چند سال پيش كه تنظيم بازار اين محصولات توسط دولت صورت نمي گرفت هيچ گاه قيمت سيب درختي مرغوب در بالاترين قيمت به 600 تا 700 تومان نمي رسيد اما در سالهاي اخير و با اعمال اين سياست ها تاكنون قيمت اين محصول از 1000 تومان كمتر نبوده است و در حالي كه قبلاً اين محصولات در طول چند روز با نوسان قيمت و عرضه روبه رو بود اكنون در بيشتر طول سال قيمت ها بسيار بالا است و اين محصولات در سايه سياست هاي تنظيم بازار به قيمت هاي بسيار بالا عرضه مي شود. بايد گفت، در واقع افزايش واردات اين محصولات تنها باعث افزايش قيمت ها شده است تا پيش از واردات نارنگي خارجي به بازار قيمت اين محصول 200 و حداكثر 300 تومان بود. اين در حالي است كه در سال جاري قيمت اين محصول در بازارهاي داخلي كمتر از 500 تا600 تومان نبوده چراكه نارنگي وارداتي هيچ گاه به قيمتي كمتر از 600 تومان عرضه نشده و اين امر در افزايش قيمت نارنگي توليد داخل نيز مؤثر بوده است.
همچنين عرضه گوجه فرنگي حتي به قيمت 1200 تومان در شرايط كنوني نيز نشانگر ناكار آمدي اين سياست ها در تنظيم بازار محصولات كشاورزي بوده است كه اين نابساماني ها خصوصاً در روزهاي پاياني سال و شب عيد بيشتر مي شود.
تأثير تسهيل شرايط قرنطينه در تنظيم بازار
از سوي ديگر رئيس مجمع امور صنفي، توزيعي و خدماتي با اشاره به اين كه واردات محصولات كشاورزي نيازمند طي مدت زمان قرنطينه است، مي گويد: نظارت بر واردات اين محصولات با اعمال مقررات توسط وزارت جهاد كشاورزي صورت مي گيرد تا در صورتي كه محصولات وارداتي مشكلي نداشت اجازه واردات داده شود. گرچه هنوز توافق اخير وزارتخانه هاي بازرگاني و جهاد كشاورزي به اتحاديه ها و اصناف ابلاغ نشده و بايد اين تصميمات ابلاغ شود تا وارد كنندگان با اطلاع از اين شرايط نسبت به واردات اقدام كنند.
قاسم نوده فراهاني مي افزايد: اكنون براي قرنطينه محصولات كشاورزي از 10تا30 روز زمان لازم است كه در نشست اخير مقرر شده اين زمان حداكثر به 10 روز كاهش يابد. گرچه به زودي با عرضه سيب زميني و گوجه فرنگي توليدي بندر عباس و جيرفت به بازار، نيازي به واردات اين محصول نخواهد بود.
وي مي افزايد: همچنين بر اساس آمار ارايه شده از ميزان توليد و مصرف محصولات كشاورزي در كشورمان براي تنظيم بازار، كمبودي در زمينه تأمين ميوه و مركبات شب عيد وجود ندارد و وزارتخانه هاي بازرگاني و جهاد كشاورزي در صورت نياز به واردات در اين زمينه تصميم گيري و وارد كنندگان نسبت به واردات اقدام خواهند كرد. همچنين اين توافق نامه باعث تسريع در واردات محصولات كشاورزي شده و اين امر از سو دجويي برخي افراد براي احتكار محصولات كشاورزي مورد نياز تنظيم بازار شب عيد جلوگيري خواهد كرد.
توافقي كه عقيم خواهد ماند
از سوي ديگر عضو هيأت رئيسه كميسيون كشاورزي با هشدار به وزراي جهاد كشاورزي و بازرگاني، مي گويد: اگر نظارت و مديريت قوي و منسجمي از سوي دستگاه هاي مسئول در فرآيند توليد و توزيع انجام نشود يقيناً سلف خران و واسطه ها توافق وزراي بازرگاني و جهاد كشاورزي را عقيم مي گذارند.
هدايت الله مير مراد زهي با مثبت ارزيابي كردن همكاري وزارتخانه هاي بازرگاني و جهاد كشاورزي مي افزايد: همكاري اصولي وزارتخانه هاي بازرگاني و جهاد كشاورزي از هم اكنون يقيناً موجب كنترل قيمت و تزريق سريع تر محصولات كشاورزي به بازار به ويژه در روزهاي پاياني سال مي شود.
نماينده سراوان خواستار تقويت مديريت و نظارت در فرآيند توليد و توزيع شده و مي افزايد: تعدادي از مسئولان ميادين ميوه و سبزي معتقدند، واسطه هاي زيادي در ميادين اصلي ميوه و سبزي مستقر هستند كه توليدات كشاورزان را به قيمت پايين اما به صورت نقدي خريداري و به بارفروشان يا فروشندگان محصولات كشاورزي در سطح شهرها مي فروشند. به نظر آنها، اين طيف موجب افزايش قيمت مصرف كننده شده و كنترل چنين وضعيتي، نيازمند مديريت و نظارت قوي وزراي كشاورزي و بازرگاني است.
اين عضو هيأت رئيسه كميسيون كشاورزي با بيان اين كه در مبادي ورودي كشور به ويژه مناطق گرمسيري همچون منطقه سيستان و بلوچستان موانعي از سوي دولت ايجاد شده است كه موجب شده تا قرنطينه محصولات كشاورزي به درستي انجام نشود، مي گويد: به عنوان يك كارشناس بخش كشاورزي پيشنهاد مي كنم در مبادي ورودي كشور، پست هاي قرنطينه نباتي داراي كارشناسان متخصص مستقر شده تا بي آن كه به مركز استان رفت وآمدي شود، در صورت اثبات آلوده نبودن محصولات كشاورزي كاغذبازي اداري حذف و محصولات كشاورزي سريع تر به بازار مصرف وارد شود. گرچه در صورت افزايش سطح زيركشت زمين هاي كشاورزي و افزايش برداشت در هكتار، طبيعتاً ميزان توليدات محصولات كشاورزي نيز افزايش مي يابد.
</TEXT>
</DOC>
<DOC>
<DOCID>HAM2-851121-096</DOCID>
<DOCNO>HAM2-851121-096</DOCNO>
<ORIGINALFILE>/1385/851121/world/_econw.htm</ORIGINALFILE>
<ISSUE>شنبه 21 بهمن 1385</ISSUE>
<DATE calender="Western">2007-02-10</DATE>
<DATE calender="Persian">1385/11/21</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
اصل 44
اصل 44 تغيير دهنده ساختار اقتصادي كشور
</TITLE>
<TEXT>
گروه اقتصادي- رئيس اتاق بازرگاني و صنايع و معادن ايران گفت: اجراي ابلاغيه اصل 44 قانون اساسي(خصوصي سازي)ساختار اقتصاد 80 ساله كشور را دگرگون مي كند.
علينقي خاموشي افزود: بخش تجارت كشور حتي پيش از انقلاب از سوي دولت هدايت و راهبري مي شد و فعاليت سرمايه گذاري بخش خصوصي نيز در اين زمينه ممنوع بود. وي با اشاره به تاريخچه روند اجرايي شدن اصل 44 قانون اساسي در كشور اظهار داشت: تاكيد چهارمين برنامه توسعه اقتصادي، اجتماعي و فرهنگي كشور بر توسعه روند خصوصي سازي است.
خاموشي با اشاره به تاكيد مقام معظم رهبري مبني بر تسريع در اجراي اصل 44 قانون اساسي گفت: گزارشي كه از سوي وزير دارايي در خصوص هزينه و درآمد شركتهاي دولتي به مقام معظم رهبري ارائه شد، بر لزوم اين مهم تاكيد شده بود. در صورتي كه روند يادشده همچنان ادامه يابد، اقتصاد كشور از تعلل در اجراي اين اصل، صدمات جبران ناپذيري متحمل خواهد شد.
خاموشي در خصوص ابلاغيه اصل 44 قانون اساسي يادآور شد: انجام تمامي فعاليت هاي اقتصادي توسط غيربخش خصوصي در پنج سال آينده بايد حذف شود و فعاليت تمامي بخش ها به استثناي توسعه منابع گاز و نفت و صدا و سيما مي تواند به بخش خصوصي واگذار شود. به گفته وي، گردش مالي در شركتهاي خصوصي در كشور به طور عام بسيار اندك است و شركتهاي بزرگ خارجي كمتر مي توانند با آنها همسو شوند.
رئيس اتاق ايران گردش مالي در برخي از شركتهاي خارجي را 2 ميليارد دلار در سال ذكر كرد و گفت: گردش مالي شركتهاي داخلي حدود يك دهم اين ميزان است كه اين موضوع، به نفع اقتصاد كشور نمي باشد. وي با اشاره به ابلاغيه اصل 44 قانون اساسي گفت: جهت اجراي هرچه سريع تر و دقيق تر ابلاغيه اين اصل بايد دولت، مجلس شوراي اسلامي، قوه قضائيه و بخش خصوصي فعاليت و تلاش كنند.
خاموشي با انتقاد از بخش خصوصي گفت: متاسفانه فعاليت شركت هاي خصوصي به طور عام در سطوح كوچك و متوسط بوده و هيچ وقت شركت هاي بزرگ خصوصي در عرصه اقتصاد كشور فعال نبوده اند. خاموشي بر لزوم تاسيس شركت هاي بزرگ اقتصادي تاكيد كرد و افزود: اجراي اصل 44 قانون اساسي نياز به تاسيس شركت هاي بزرگ اقتصادي در كشور دارد.
به گفته وي، در صورتي كه اصل 44 در كشور اجرا نشود، اقتصاد كشور در آينده با چالش هاي جدي مواجه خواهد شد. وي در ادامه اظهار داشت: متاسفانه شركت ها به طور منفرد خوب عمل مي كنند، اما وقتي كه بايد كار گروهي انجام شود، با مشكلاتي مواجه مي شوند.
</TEXT>
</DOC>
<DOC>
<DOCID>HAM2-851121-097</DOCID>
<DOCNO>HAM2-851121-097</DOCNO>
<ORIGINALFILE>/1385/851121/world/_idea.htm</ORIGINALFILE>
<ISSUE>شنبه 21 بهمن 1385</ISSUE>
<DATE calender="Western">2007-02-10</DATE>
<DATE calender="Persian">1385/11/21</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
نقش زنان در انقلاب اسلامي ايران
حاشيه ها و متن ها
</TITLE>
<TEXT>


محمدرضا ارشاد - فروزان آصف نخعي
از جمله ويژگي هاي برجسته انقلاب اسلامي، حضور گسترده اقشار و طبقات مختلف اجتماعي در آن بود. امري كه به طرز بي سابقه اي در حضور زنان تبلور مي يافت. انقلاب اسلامي در تحليل ميشل فوكو، انقلابي برخاسته از مطالبات احزاب سياسي نبود، اگرچه نمي توان نقش آنان را در انقلاب انكار كرد. اما طرفه آن بود كه اين بار قدرت از پنهاني ترين لايه هاي اجتماع مي جوشيد. قبل از آن چنين مشاركتي حداقل از نگاه جنسيتي، تابو محسوب مي شد. نخستين بار اين تابو به وسيله امام خميني با دعوت از همه اقشار براي مشاركت در صحنه تظاهرات ازجمله زنان شكسته شد. اين كه حد و حدود مشاركت زنان در اين صحنه تا چه اندازه بايد مي بود، از برخي مراجع وقت استفتا شد. بسياري بر اين امر تاكيد داشتند كه اين حضور مشروط به اجازه شوهر براي مشاركت در صحنه انقلاب است. اما اين امام(ره)بود كه به انتخاب زنان در اين صحنه توجه كرده و اين امر را به آگاهي و انتخاب خود آنان واگذار كرد.
اگر بخواهيم از منظر جنسيتي به تحليل اين نوع مشاركت بنشينيم، بايد به عمق مطالبات و خواسته هاي اجتماعي اي كه حول اهداف انقلاب تنيده شده بود بپردازيم، با نگاهي به شعارهاي انقلاب و تحليل محتواي آنها در مي يابيم كه اين شعارها از خاستگاهي فرا جنسيتي برخوردار بودند. به نظر مي رسد اين شيوه انتخاب خودجوش شعارها از سوي زنان و مردان ايران، حكايت از عمق توجه آنان به مسئله اصلي داشت و برخلاف انقلاب فرانسه كه بر عنصر برادري تاكيد مي كرد، به طرز هوشيارانه اي از آن پرهيز كرد. در حقيقت شعار برادري انقلاب فرانسه، تنها شهروند مرد و آن هم مرد سفيد پوست غربي و صاحب سرمايه را واجد حقوق مدني مي دانست. فانون در يكي از خاطرات خود به تفاوت سياه پوستان و سفيد پوستان در احراز امتيازات اجتماعي اشاره مي كند و مي گويد: روزي در يكي از خيابان هاي ليون قدم مي زدم. كودكي را ديدم كه به همراه مادرش به من اشاره مي كرد وبا حالتي غريب رو به مادرش كرد و گفت: نگاه كن يك سياه پوست!! فانون اين رفتار را به مثابه كوچك شمرده شدنش توسط فرهنگ مسلط بر فرانسه مي دانست. در حقيقت اين كودك نيست كه فانون را مورد تحقير قرار مي داد، بلكه اين جامعه فرانسه است كه با او به طرز غيربرادرانه اي سخن مي گفت. البته اگر چه بعدها در اعلاميه حقوق بشرـ كه منشا فرانسوي داردـ از اين مسئله ساختار زدايي شد. در اعلاميه حقوق بشر تاكيد براين است كه نوع انسان فارغ از جنس، قوم، نژاد، رنگ و مذهب، آزاد است.
دريدا دركتاب سياست دوستي، اين ايده بنيادين(برادري)انقلاب فرانسه را كه به نحوي در دموكراسي هاي امروز ين نهفته است به پرسش مي گيرد و دموكراسي برخاسته از چنين ايده اي را ناقص مي داند. او معتقد بود كه اين مفهوم بايد ساختار شكني شود. به عبارت ديگر به نظر مي رسد دريدا اين نكته را از نظر دور نداشته كه گويي در انقلاب فرانسه و رمان برجسته ويكتور هوگو كه حاوي بخشي از اين رخداد بزرگ است، زنان جز نقش قرباني، عامليتي را بر عهده ندارند. اما در انقلاب اكتبر 1917 روسيه، زناني برجسته چون روزا لوگزامبورگ و كروبسكايا(همسرلنين)نقش مهمي ايفا كردند. مهم تر از اين موضوع ، خيل زنان به ستوه آمده از ستم تزاري است كه نماد بزرگ آن در رمان مادر ماكسيم گوركي متبلور مي شود. هرچند در دوره تثبيت انقلاب روسيه، زنان آن جايگاه شايسته را احراز نكردند. اين امر در انقلاب آمريكا به گونه اي ديگر رقم خورد. ساختار جمعيتي اين كشور متشكل از نيروهاي مهاجر انگليسي، فرانسوي، بريتانيايي، كانادايي و... بود، اين امر زنان را وامي داشت كه مسئوليت هاي بيشتري را در زمينه اداره امور جامعه ازجمله مشاركت در شوراهاي روستايي و... عهده دار شوند.چنين شرايطي به شكل گيري موج اول فمينيسم در غرب انجاميد. ولستون كرافت و ديگران كار را به جايي رساندند كه جنبش حقوق كارگران زن در مواجهه با كارفرمايان، منجر به كشته شدن تعداد زيادي از زنان در آتش خصومت كارخانه داران آمريكايي شد. با اين همه مشاركت زنان در انقلاب ايران با توجه به بسترهاي فرهنگي و اجتماعي، از نوعي ديگر بود. هر چند زنان زيادي در جنبش چپ ايران در زندان ها كشته شدند، اما بستر مناسب مشاركت زنان، الگوي مذهبي صحنه كربلا بود؛ صحنه اي كه براساس آن زينب(س)ابتدا شرط زوجيت خود را براساس همراهي با نهضت برادرش قرار داد. با فرارسيدن شرايط خطير، شرط ضمن عقد، او را راهي صحنه كربلا كرد. صحنه اي كه اگر زينب(س)در آن حضور نداشت، مي توانست ماجراي شكست ظاهري نظامي امام حسين(ع)و يارانش را در هاله اي از ابهام قرار دهد. به واقع زينب(س)با حركت خويش، تفسير ديگري از واقعه كربلا ارائه كرد. تاثير خطابه هاي زينب(س)در مجلس يزيد تا بدان پايه بود كه هنوز وي از مجلس خليفه(يزيد)قدم بيرون ننهاده بود، يزيد احساس ناكامي كرد، به طوري كه دكتر عايشه بنت الشاطي در كتاب بانوي كربلا از قول طبري وابن اثير نقل مي كند كه يزيد به حالت پشيماني مي گفت: چه مي شد من قدري تحمل مي كردم و به حسين آن چه مي خواست مي دادم. ازاين رو زينب(س)نماد مبارزه در راه احقاق حق در طول تاريخ اسلام، و شكست ظاهري نهضت كربلا نيز در انقلاب اسلامي ايران، به پيروزي خون بر شمشير معروف شد.
زمينه تاريخي حركت انقلاب اسلامي ايران، با رهبري مرجعيت شيعه منجر به آن شد تا زنان كه همواره در مراسم عزاداري  حماسه عاشورا، ستون ثابت آن بودند، حركت اخير را، به عنوان يك حركت خودي تلقي كرده و با اطمينان خاطر در آن وارد شوند، با همه مخاطراتي كه در انتظار آنان بود. در اين عرصه مردان نيز كه همواره قدرت خود را وامدار پيام رسان كربلا مي دانستند، خود را قانع مي ساختند كه زنان و دختران آنان از زنان، كودكان،  و دختران فرزند پيامبر در صحنه عاشورا برتر نبوده و با آرامش خاطر، خود نيز پابه پاي زنان در صحنه انقلاب حضور مي يافتند. در اين صحنه، اساسا پيشتازي، از آن زنان بود؛ زيرا آن كه قادر بود انقلاب حسين(ع)را به ثمر بنشاند كسي نبود جز زينب(س).
اين رهيافت فكري  قادر بود زنان را از مشاركت هاي تصنعي بر حذر بدارد. اين نكته را نبايد از ياد برد كه مشاركت گسترده مردم از جمله زنان در روند انقلاب اسلامي ايران، با هوشياري رهبر انقلاب،  به اين برداشت تاريخي پيوند خورده بود كه نظام شاهنشاهي، عين دستگاه بني اميه است و لذا ساقط كردن آن ضرورتي تام يافته بود. اين تشبيه تاريخي به كمك رهبري انقلاب آمد و مردم كه خاطره اي دور و در عين حال دردناك از واقعه قيام عاشورا داشتند اينك خود را در مقابل نظامي مي ديدند كه جز يزيدي برآن نامي نمي توانستند بگذارند. مردان اين ديار هنوز از خاطر نبرده بودند كه رضا خان چگونه براي كشف حجاب، به زور متوسل شده و به بهانه پيشرفت چگونه بر آنان ستم روا داشته است. علاوه براين تحليل، اين سخن رهبر انقلاب ايران كه مرد از دامن زن به معراج مي رود را مي توان به ريشه هاي تاريخي نگرش اسلام ايراني ارجاع داد. اسلامي كه در آن زن و سمبل والاي آن يعني، حضرت فاطمه زهرا(س)كانون زايش رستگاري بشريت و ايجاد عدالت جهاني به شمار مي رود؛ امري كه براي هيچ مردي اين گونه روايت نشده است. اين زايش، در استمرار امانت خداوندي از پيامبر، تا قيام مهدي(عج)تبلور مي يابد. تبلوري كه ناشي از فرزندان بانوي جهان اسلام است. بي ترديد، اين تصوير تاريخي به ياري زن ايراني به منظور رهايي از ستم و تعصب آمد؛ چرا كه او مي پنداشت كه با مشاركتش مي تواند جريان تاريخ را به سمت عدالت جهاني فرا برد.
در اين جا از منظر فرهنگي، تمايز ميان فرهنگ انقلاب ايران مبني بر پرهيز از شعار برادري انقلاب فرانسه كاملا آشكار مي شود. به اين معني كه با درنگي در شعارهاي اصلي انقلاب مانند استقلال و آزادي مي توان اين برداشت را به منصه ظهور رساند كه زن ايراني در مهمترين تصميم گيري هاي تاريخي نسبت به سرنوشتش، بي تفاوت نبوده، و آن را شامل استقلال فردي در حوزه خصوصي، سياسي و اجتماعي نيز مي بيند. آن چنان كه اين نقش را به تبعيت از الگوهاي مذهبي، براي خود در انقلاب، بازسازي، و آن را به مرحله اجرا درآورد. در اين جا بود كه سوژه زن ايراني مسلمان، شكل گرفت و خواستار شنيده شدن كلامش در پويه تاريخ شد. گفتمان زنانه، در اين جا نه در ضديت با حركت كلي انقلاب، بلكه دقيقا، از در همنوايي و پيشبرد اهداف و آرمان هاي انقلاب است. در حقيقت زنان همان نقشي را براي خود در جامعه قايل شدند كه مردان براي خود قايل بودند. اين يعني برابري در اهداف، و آرمان هاي انقلابي كه در وراي مسايل تقابل هاي رايج جنسيتي حاكم بر جهان كنوني حركت مي كرد. اين سخن در خود واجد يك پيش فرض اساسي و بنيادين است و آن اين كه برادري، بنيان و شالوده نظام حقيقي آينده انقلاب نبوده مايل است با ساختار شكني الگوهاي رايج مردسالار و حتي نگرش هاي فمينيستي، الگوي ديگري از روابط اجتماعي عادلانه ميان انسان ها را به تماشا بنشيند؛ روابطي كه تقليل پذير به روابط كالايي عصر حاضر كه در شي گونگي عنصر ضعيف اعم از زن و مرد، كارگر، كودك متبلور مي شود، نبوده و خواهان گسترش قلمروهاي روابط انساني در حوزه خانواده، سياست، اجتماع، فرهنگ و اقتصاد است.
در جنگ 8 ساله عراق عليه ايران، اين خواست به گونه اي ديگر تجلي يافت. به اين گونه كه زنان در حوزه هاي لجستيك جنگ،  نقش عظيمي در مقاومت در برابر دشمن عهده دار شدند. اين نقش در فيلم باشو غريبه كوچك بهرام بيضايي كاملا هويداست. بهرام بيضايي در اين فيلم چهره زني را به تصوير مي كشد كه شيردلانه، در غياب همسرش كه به جنگ رفته، به تنهايي، مزرعه و خانه را به عنوان كانون خانواده به درستي اداره مي كند. اين اداره تنها در حوزه معيشت نيست بلكه نايي(ناهيد)پذيراي غريبه اي كوچك به نام باشوي عرب است كه دست روزگار او را از پدر و مادر و خانه و كاشانه اش دور ساخته و او را به دامن نايي افكنده است.
اكنون نايي براي اين غريبه كوچك نه تنها يك مادر است، بلكه در حكم يك مادر فرهنگي نيز ظاهر مي شود. او در زمان بيماري باشو، مراسم محلي اعراب خوزستان در فصل برداشت خرما را اجرا مي كند. بي ترديد همه آن چه گفته شد دستاورد كوچكي است كه براي تبيين پي آمد هاي آن نيازمند پژوهش هاي جامعه شناختي، انسان شناختي و... است.
</TEXT>
</DOC>
<DOC>
<DOCID>HAM2-851121-098</DOCID>
<DOCNO>HAM2-851121-098</DOCNO>
<ORIGINALFILE>/1385/851121/world/_intep.htm</ORIGINALFILE>
<ISSUE>شنبه 21 بهمن 1385</ISSUE>
<DATE calender="Western">2007-02-10</DATE>
<DATE calender="Persian">1385/11/21</DATE>
<CAT xml:lang="fa">سیاسی.سیاست داخلی</CAT>
<CAT xml:lang="en">Politics.Iran Politics</CAT>
<TITLE>
گفت و گوي همشهري با مرتضي نبوي عضو مجمع تشخيص مصلحت نظام؛
مهمترين چالش، كارآمدي اصلاحات
</TITLE>
<TEXT>


عكس: عليرضا بني علي
مريم جمشيدي
مرتضي نبوي، عضو مجمع تشخيص مصلحت نظام ودبير جامعه اسلامي مهندسين در تحليل آسيب شناسي انقلاب، بيش از همه چيز بر لزوم كارآمدي اصلاحات تاكيد مي كند. اصلاحاتي كه بتواند با سرعت، جبران عقب ماندگي تاريخي ايران را كرده و در عين حال پاسخگوي مشخصه اصلي انقلاب ايران يعني هويت اسلامي و ديني اش باشد.
***
* يك اتفاق در سال 57 به وقوع پيوست ماهيت اين حادثه را چه مي دانيد؟
- در حقيقت اتفاقي كه در سال 57 افتاد، به ثمر رسيدن يك انقلاب بزرگ بود كه نطفه اش در پانزده خرداد 42 بسته شد و رشد كرد و سرانجام در بهمن ماه 57 با بازگشت امام به وطن به پيروزي رسيد. پس ماهيت اين اتفاق، يك انقلاب بزرگ است و البته هويت اصلي آن كه نقطه تمايزش با ساير انقلاب هاست، اسلامي بودن اين انقلاب است.
* معمولاً همه انقلاب ها به طور جداگانه داراي يك خصوصيتي هستند كه آنها را از ديگر انقلاب ها مجزا مي كند. مثلاً انقلاب چين، انقلاب كشاورزان بود و انقلاب فرانسه، انقلاب كارگرها. آن ويژگي كه انقلاب اسلامي ايران را از ساير انقلاب ها متمايز مي كند، چيست؟
- اگر بخواهيم به اين سؤال در قالب تحليل گفتماني پاسخ دهيم، مي توان به هويت اسلامي و ديني آن اشاره كرد. در حقيقت گفتمان غير و ديگري نسبت به انقلاب ما، گفتمان مدرنيته است كه در مقام نفي دين به ويژه در صحنه سياسي- اجتماعي بود. اما گفتمان انقلاب ما مي گفت دين از سياست جدا نيست و سياست ما عين ديانت ماست. اين خصوصيت، آن چيزي است كه انقلاب اسلامي ايران با گفتمان مدرنيته يعني ليبراليسم غربي يا سوسياليسم شرقي، مرزبندي داشت.
موضوع تحميل جنگ با عراق هم در همين راستا قابل بررسي است.
* يعني شما عمده ترين و مهمترين مسئله اي را كه تهديد و آسيبي جدي براي انقلاب محسوب مي شد همين موضوع مي دانيد؟ به عبارتي در تحليل خود عواملي ديگر را در بحث آسيب شناسي انقلاب تا زمان حيات امام دخيل نمي دانيد؟
- در واقع غير از تهديدهايي كه در خارج از كشور داشتيم، يكي از چالش هاي مهم آن دوره معارضه سياسي با خط امام بود. ويژگي اصلي خط امام اعتقاد قلبي، فكري و عملي به ولايت فقيه بود. اوايل انقلاب يك سري گروه هايي در انقلاب سهيم بودند كه اين ويژگي را براي رهبر انقلاب قبول نداشتند. ابتداي انقلاب گروه هايي مثل نهضت آزادي و كلاً جبهه ملي كه به نوعي موضوع ولايت فقيه را قبول نداشتند، دولت در اختيارشان بود و اولين چالش داخلي با اين گروه سر تصويب قانون اساسي و بعد مسائل سياست خارجي به وجود آمد.
گروه ديگري كه مدعي بودند گروه منافقين و سازمان مجاهدين خلق بود كه موضوع اسلامي بودن انقلاب و ولايت فقيه را قبول نداشتند.
و سرانجام داستان تعارض با خط امام در نهايت با پايان يافتن درگيري بني صدر با حزب جمهوري اسلامي بر اثر كنار رفتن بني صدر و شهادت بهشتي به پايان رسيد و قضيه خط امام به لحاظ سياسي تثبيت شد.
* چالش هاي انقلاب بعد از رحلت امام در چه زمينه هايي بود؟
- مهمترين چالشي كه بعد از رحلت حضرت امام پديد آمد موضوع تجديدنظرطلبي بين كساني بود كه به طور جدي خود را در زمان حيات امام خميني(ره)به لحاظ سياسي خط امامي مي دانستند.
اين افراد در زمان حيات امام، با نفي ديگران، ولي فقيه بودن را تنها مختص به امام بيان مي كردند. ولي اين گروه در ديدگاه هاي خود تجديدنظر جدي كردند.
* علت اين تجديدنظر چه بود؟
- آنها در تبيين ديدگاه خود مي گفتند كه به لحاظ سياسي خط امامي بوده اند و به لحاظ مسائل ذهني و فكري به گونه ديگر فكر مي كرده اند و همان طور كه رفتارشان نشان داد، با ولي فقيه بعدي در تعارض بودند. اين تعارض تا حدودي در مجلس سوم و بعد به صورت روشن تر در انتخابات رياست جمهوري 76 آشكار شد. البته هسته افراطي گروه هاي مذكور تحت عنوان گفتمان اصلاحات موضوع شكاف جمهوريت و اسلاميت و همچنين نهادهاي انتخابي و انتصابي را مطرح كردند. نگاه آنان حتي به شاخه اي از شعارهاي انقلاب كه استقلال باشد تغيير كرده بود. يادم هست در يكي از نشرياتشان هم گفتند كه ما تا كي بايد در پيست استقلال بايستيم؟
البته لازم به ذكر است كه اين جريان مسبوق به جريان ديگري بود. قبل از گفتمان اصلاحات، گفتمان سازندگي داشتيم كه آنها هم پس از رحلت امام نسبت به برخي ديدگاه هاي خود درباره مسائل اقتصادي تجديدنظر كردند. در واقع آنها هم به لحاظ اقتصادي و هم ديدگاه هاي فرهنگي به سوي الگوهاي غربي رفتند. در سال 76 به اين مجموعه گفتمان سياسي اضافه شد اما بعداً دچار تغييراتي شد و در قالب توسعه سياسي، قائل به جدايي دين از سياست شدند. آنان حتي به دنبال حذف اسلاميت از جمهوريت يا اصلاحات ساختارشكنانه بودند.
* به نظر شما مهم ترين چالشي كه انقلاب اسلامي ايران پس از سه دهه در حال حاضر با آن مواجه است، چيست؟
- واقعيت اين است كه مردم ايران در مقاطع مختلف و در انتخابات گوناگون يك پيام نداشتند و نمي  خواستند كه فقط به يك نيازشان پاسخ داده شود. با اين حال يك سري مطالبات اصلي داشته و دارند.
از سوي ديگر انقلاب اسلامي نيز يك گفتمان عالي داشته كه امروز مقام رهبري، آن را تحت عنوان گفتمان اصولگرايي مطرح كرده اند و داراي مؤلفه هايي نظير عدالت، هويت اسلامي، علم و فناوري، امنيت و استقلال كشور و اصلاحاتي كه معطوف به كارآمدي باشد، است. يكي از مشكلاتي كه مردم با دو جريان اصلاح طلبي و سازندگي داشتند، مسأله كارآمدي اصلاحات بود. از اين رو، معتقدم كه يكي از چالش هاي مهم نظام جمهوري اسلامي ايران، موضوع كارآمدي اصلاحات است.
* اصلاحات در چه مواردي؟
- مقصود اصلاحاتي است كه عقب ماندگي هاي تاريخي مان را جبران كرده و پيشرفت كشور را در ابعاد مختلف تأمين كند. اين اصلاحات مي تواند در نظام بوروكراسي و برنامه و بودجه كشور انجام شود. در بيان كلي تر اصلاح در نظام تصميم سازي و تصميم گيري كشور و همچنين تفكيك اين دو مقوله مد نظر است.
* يكي از نكته هايي كه در حال حاضر از سوي برخي فعالان سياسي مطرح شده و درباره آن هشدار داده مي شود، مسأله تحجرگرايي و فاصله افتادن بين جمهوريت و اسلاميت است،لطفا در اين باره هم صحبت كنيد.
- اين موضوع جنبه عمومي ندارد و شايد دغدغه يك عده خاص باشد. در واقع چنين جرياني كه بخواهد منجر به تغيير محتواي انقلاب اسلامي شود، به طور عام وجود ندارد و تهديدي جدي محسوب نمي شود. البته ممكن است يك رگه هاي فكري كه به دنبال جانشين كردن حكومت به جاي جمهوري هستند وجود داشته باشد و من هم آن را نفي نمي كنم اما اين كه يك چالش باشد، به نظر نمي آيد. لذا معتقدم چنين جرياني كه قائل به نقش مردم نباشند وجود نداشته و محلي از اعراب ندارد.
زيرا هر چه جلوتر مي رويم مردم به نقش خود در امر تصميم  سازي و تشكيل نهادهاي مؤثر كشور واقف تر مي شوند. بنابراين اين گونه نيست كه مردم از اين دستاورد راحت بگذرند.
* شعار اصلي انقلاب دو مؤلفه استقلال و آزادي داشت. پس از گذشت 28 سال از عمر انقلاب، دستاورد اين مؤلفه ها را چه طور مي بينيد؟
- درباره آزادي دستاوردهاي بسيار خوبي داشته ايم اما همچنان جاي كار باقي است البته معتقدم اگر قرار است حرف از آزادي بزنيم، بايد آزادي مسئولانه و متعهدانه را مطرح كنيم. درباره استقلال هم بايد گفت كه در زمينه سياسي كاملاً به استقلال رسيده ايم. گام بعدي در جهت تثبيت استقلال، استقلال اقتصادي است. در اين مسير داريم حركت مي كنيم و برنامه هاي پنج ساله نوشتيم و سندچشم انداز 20 ساله هم گامي در اين جهت است. به لحاظ استقلال فرهنگي نيز تعارضاتي در جامعه وجود دارد كه بايد با تلاش بيشتر برطرف شود.
</TEXT>
</DOC>
<DOC>
<DOCID>HAM2-851121-099</DOCID>
<DOCNO>HAM2-851121-099</DOCNO>
<ORIGINALFILE>/1385/851121/world/_intep.htm</ORIGINALFILE>
<ISSUE>شنبه 21 بهمن 1385</ISSUE>
<DATE calender="Western">2007-02-10</DATE>
<DATE calender="Persian">1385/11/21</DATE>
<CAT xml:lang="fa">سیاسی.سیاست داخلی</CAT>
<CAT xml:lang="en">Politics.Iran Politics</CAT>
<TITLE>
انقلاب اسلاميو كارآمدي سياست نه شرقي و نه غربي
</TITLE>
<TEXT>


محمدرحيم عيوضي
تحول همه جانبه اي كه انقلاب اسلامي به رهبري امام خميني(ره)در دنيا به وجود آورد، اين باور را در اذهان جهانيان ايجاد كرد كه اسلام به عنوان يك مكتب آسماني مي تواند مهم ترين تحولات جهاني را رقم زده و براي پرسش هاي عصر جديد و مديريت جوامع، نسخه هاي شفابخشي را ارائه نمايد كه نتيجه تأثير افكار جاودانه انديشه هاي سياسي و ديني و نيز عملكرد اين تأثيرات در دوران كوتاه عمر مباركشان در بعد از انقلاب، به صورت عملي بسيار كوتاه، اما درخشان و با ارزش بود.
اثرات عميق انديشه هاي امام تنها در بعد نظري و فكري، مهمور نگرديده بلكه؛ در بعد عملي حتي مؤثرتر هم بوده است و توانسته معادلات موجود در نظام بين الملل را دگرگون ساخته و اعمال و رفتار و روابط موجود اين سيستم هاي بين المللي و مقتضيات حاكم بر نظام بين الملل را به چالش بكشاند.
امام(ره)توانسته جسارت و شهامت انتقاد كردن در برابر قدرت ها را به ديگر رهبران جهان و ديگر كشورها انتقال دهد و عملكرد نظام بين المللي را زير سؤال برند. سياست نه شرقي و نه غربي يكي از اصولي است كه سياست خارجي جمهوري اسلامي ايران بر آن تأكيد دارد. در اين مقام سعي خواهد شد در تبيين علي شعار نه شرقي نه غربي، به مثابه اصل اساسي حيات انقلاب اسلامي، مطالعاتي انجام پذيرد و حاصل آن در قالب فرضيه شعار نه شرقي و نه غربي، استراتژي كلان سياست خارجي جمهوري اسلامي است كه موانع و مشكلات و فرصت هاي عديده اي را در پيشگاه ملت مسلمان ايران قرار داده است، مورد بازخواني قرار بگيرد.
سياست خارجي از ديدگاه اسلام و اصول و مباني آن از منظر قرآن در اسلام؛ نوعي از سياست كه در چارچوب يك سياست جهاني مبتني بر رسالت جهاني است، تبيين مي گردد. اسلام معتقد است بايد يك حكومت واحد جهاني تحت بيرق اسلام به وجود آيد. بايد توجه داشت كه اين اسلام در جزيرة العرب بر پيامبر عرضه شد و براي معرفي آن به ساير بلاد، نياز به زمان و روش هاي مختلف معرفي بود. امروزه نيز اسلام جهاني نشده است لذا كشورهاي اسلامي بايد براي اداره كشورشان و اشاعه اسلام از شيوه و سياست هايي استفاده كنند كه از آن به سياست خارجي اسلامي تعبير مي شود.
سياست خارجي اسلامي عبارت است از مجموعه خط مشي ها، تدابير، روش ها و انتخاب مواضعي كه دولت اسلامي در برخورد با ساير كشورهاي جهاني در چارچوب اهداف كلي اسلام و احكام اسلامي در جهت اشاعه فرهنگ و قانون غني اسلامي و رسيدگي به امور مسلمين اعمال مي گردد.
در اين رابطه در سوره اعراف آيه 158 خطاب به پيامبر قرآن مي فرمايد:
قل يا ايها الناس اني رسول الله اليكم جميعا.
يعني بگو اي مردم، من پيام آور و فرستاده خدا به سوي همه شما هستم.
در واقع من قانوني آوردم كه تعلق به همه مردم دارد، نه فقط به مسلمان ها و مردم جزيرة العرب، قانوني كه حقوق همه ملت ها، رنگ ها، نژادها و قوم ها را يكسان رعايت مي كنند و تنها ملاك برتري ملت ها و افراد بر يكديگر تقواي الهي است. اصول و مباني چنين سياست خارجي بر پايه آيات و احكام قرآني بر چند محور كلي قابل تقسيم است:
1 ـ روابط با اهل كتاب
2 ـ روابط با غير اهل كتاب
3 ـ شوراي كلي، پيرامون روابط خارجي
4 ـ جنگ و صلح در اسلام
در زمينه روابط مؤمنان با اهل كتاب، مي توان موارد زير را از مضامين آيات الهي استخراج كرد:
1 ـ اهل كتاب نيز مانند خود مؤمنان از دو گروه مؤمن و فاسق تشكيل شده اند.(سوره آل عمران ـ آيه 11)
2 ـ تجويز ايجاد رابطه صحيح و منطقي با اهل كتاب مؤمن و صالح(سوره آل عمران ـ آيه 113 و 114)
در بخش ديگر قرآن در برقراري ارتباط با ديگر كشورها و در احتراز از اين كه در دوستي با بيگانگان غيرمسلمان افراط كنيم؛ توصيه مي كند كه نبايد در ابراز عواطف و دوستي و ارتباط با بيگانگان چنان افراط كنند كه حتي حاضر شوند آنان را سرپرست امور خود قرار داده و كارهاي خود را به دست آنان بسپارند.
3 ـ توصيه برخورد ملايم با عموم اهل كتاب مؤمن و صالح(سوره آل عمران ـ آيه 114 و 113)
4 ـ توجه به اين كه اهل كتاب هرگز از تلاش در راه قبولاندن آراي خود به مسلمانان دست بردار نيستند.(سوره بقره ـ آيه 12)
نتيجه اين كه هرگونه استراتژي سياست خارجي انقلاب اسلامي در قالب نظام جمهوري اسلامي، بايد در چارچوب اين اصول تنظيم و هدايت شود. سياست نه شرقي نه غربي، صدور انقلاب اسلامي فقط مصالح ديني و منافع ملي و... در جمهوري اسلامي ايران مبتني بر اصولي است مانند:
1 ـ شناسايي اعتباري سرزمين جغرافيايي و دولت ها تا رسيدن به تشكيل حكومت واحد جهاني
2 ـ اصل دعوت
3 ـ اصل حفظ دارالاسلام(ام القري)
4 ـ اصل نهي از ولايت كفار(نفي سبيل)
5 ـ اصل جهاد
انقلاب اسلامي و ناملايمات بين المللي
انقلاب اسلامي ايران پيش از پيروزي و پس از پيروزي، درگيرودار سلسله اي از مشكلات و موانع اساسي قرار داشته كه ريشه اصلي آن سلطه و نفوذ بيگانگان بر پيكره ساخت قدرت سياسي و تقويت استبداد داخلي بود. يكي از دستاوردهاي مهم انقلاب اسلامي، طرح شعارهايي بود كه به نفي سلطه بيگانگان منجر مي شد.
پس از پيروزي انقلاب اسلامي، انزواگرايي جاي خود را به انزواستيزي داد و بر سياست نه شرقي و نه غربي تأكيد شد. البته برداشت نادرستي كه برخي از اين اصل دارند اين است كه، با توجه به اين كه بر نظام بين الملل كفر حاكم است و بسياري از كشورها، به خصوص كشورهاي پيشرفته صنعتي كه ميانه خوبي با دين ندارند، بهتر است هيچ گونه رابطه اي با آنها نداشته باشيم و مرزهايمان را بر تمام جنبه هاي فرهنگي، اقتصادي، سياسي و اجتماعي آنان ببنديم؛ در حالي كه حضرت امام با استفاده از اصل دعوت كه به عنوان اولين اصل در سياست خارجي اسلام، مطرح كرده است كه با حضوري بسيار فعال و گسترده در تمام زمينه ها، با تمامي كشورها، رابطه مسالمت آميز(نه گرگ و ميش)برقرار كنيم(به جز رژيم صهيونيستي و كشورهايي كه مفهوم رابطه متقابل عادلانه را درك نمي كنند)و با تقويت جنبه هاي مختلف سياسي، اجتماعي، فرهنگي و حتي اقتصادي، با استفاده از مباني اسلامي بتوانيم جامعيت و برتر بودن دين اسلام و قوانين سعادت آفرين آن را به جهانيان بشناسانيم.
چگونه انقلاب اسلامي مي توانست هم شعار صدور انقلاب را دنبال كند و هم قطع رابطه با جهان داشته باشد. اسلام با چه وسيله اي مي توانست انقلاب را صادر نمايد يا اين كه چگونه مي توان با برقراري رابطه حتي با كشورهاي غيرمسلمان و لائيك، به تدريج در ميدان عمل، مصلحت اسلام را كه جهاني شدن آن است مورد توجه قرار داد تا منافع ملي كشورمان به عنوان ام القري تأمين شود.
انقلاب اسلامي، با طرح مجدد قرآن و سنت منادي وحدت اسلامي براي ساختن زندگي بشر در جهان اسلام است. بنا بر گفته امام راحل جمهوري اسلامي ايران مايل است بر اساس حفظ وحدت و حمايت از منافع كشورها و ملت هاي اسلامي آنان را در مشكلات ياري نمايد و در بروز حوادث تحميلي، سياسي، نظامي از ناحيه استكبار جهاني، با قدرت و نفوذ خود، آنها را رفع نموده و در جهت كنترل و نفس سلطه سياسي شرق و غرب برنامه هاي دقيق و قوي ارائه دهد.
حال چگونه اين پيام به گوش مسلمانان و جهانيان مي رسيد؟ و چه تدبيري لازم بود انديشيده شود؟
پاسخ عبارت است از صدور انقلاب، زيرا؛ انقلابي كه برپايه مايه هاي فكري ـ فرهنگي نضج گرفته و رشد يافته، به جهت احساس رسالت انقلابي و وظيفه شرعي و انساني كه براي خود مي بيند براي نشر و ترويج انديشه هاي خود اقدام خواهد نمود و اين مفهوم، يعني؛ صدور انقلاب، صدور افكار و انديشه هايي كه انقلاب اسلامي بر اساس آنها و براي آنها صورت گرفته است، كسب استقلال و آزادي با تكيه بر اسلام مي باشد بنابراين معاندان، صدور انقلاب را به معناي فتح سرزميني معرفي كردند و هدف از آن را ـ كه دعوت به اسلام بود ـ به صورت وارونه جلوه دادند. از گفته هاي امام خميني(ره)در اين مورد است كه ما يك ملتي بوديم كه تحت فشار ابرقدرت ها قرار داشتيم و الآن از تحت فشار آنها بيرون آمديم و داريم به پيش مي رويم و اين اعتلاي ملت است. اعتلا به اين نيست كه شكم ما سير باشد، اعتلا به اين است كه ما مسلمان را و مكتبمان را به پيش ببريم.
مطالعه دقيق اصول مرتبط با سياست خارجي، ما را به اين مطلب رهنمود مي كند كه جهت گيري قانون اساسي، به سوي برقراري توسعه و تحكيم روابط با بازيگران بين الملل و به خصوص با كشورهاي اسلامي و جهان سوم است و هرگز در اين سند صحبتي از قطع يا تقليل ارتباط به جز مواردي كه با اصول ديني تعارض دارد، به ميان نيامده است و در اصل يك صد و سي و دوم قانون اساسي تصريح گرديده است روابط صلح آميز با دولت هاي غيرمحارب؛ نه فقط كشورهاي مسلمان يا همسايه.
طرح شعار نه شرقي نه غربي بابت حفظ استقلال و تماميت ارضي كشور در برابر اقدامات سلطه گرانه شرق و غرب در مصالح ملي ايران شد.نتيجه چنين اقدامات سلطه گرانه شرق و غرب در مصالح ملي ايران، باعث حفظ استقلال و تماميت ارضي كشور با طرح شعار نه شرقي، نه غربي در انقلاب اسلامي مي شد. نتيجه چنين رويكردي در عمل، مواردي از اين قبيل بوده است:
قطع رابطه با آمريكا، كمك به جنبش هاي رهايي بخش، ارتباط جدي تر و نزديك تر با جهان اسلام، عدم وابستگي مطلق به هيچ يك از قدرت هاي بزرگ، ضديت با صهيونيسم بين الملل، همدردي و حمايت از مردم فلسطين و....
مصلحت در سياست نه شرقي و نه غربي
جمهوري اسلامي ايران، ثمره انقلاب اسلامي ملت ايران بر پايه تأمين منافع ملي و عزت و سربلندي ايران و مصالح اسلام قرار دارد. امام خميني(ره)نيز بر اصولي تأكيد داشتند كه در درازمدت منافع ملي و مصالح اسلام هر دو را تأمين مي كرد مثلاً خوداتكايي در تمام زمينه ها، عدم وابستگي به شرق و غرب، نفي سلطه پذيري و سلطه گري، هم زيستي مسالمت آميز و روابط توأم با احترام متقابل، يكي از بزرگترين آموزه هاي امام خميني(ره)به ملت ايران و مسلمانان جهان، درس عزت طلبي است و در نظر داشتن عزت در سياست خارجي به اين معناست كه در تصميم گيري هاي بين المللي به گونه اي مصلحت سنجي شود كه عزت كشور و اسلام خدشه دار نشده و آن تصميم منتهي به ذلت مسلمين نگردد.
لذا در نظر داشتن عزت كشور و مسلمانان و رعايت اصل نه شرقي و نه غربي و حفظ استقلال كشور، هيچ كدام نبايد مجوزي براي غافل شدن از منافع كشور باشد و بايد ظرافت هاي خاصي را به كار برد و برنامه ريزي استراتژيك انجام داد و با در نظر گرفتن مصالح اهم و مهم، همه اهداف را تأمين كرد.
مصالح كشور كه حفظ و تداوم انقلاب اسلامي را در عرصه جهاني تأمين مي نمايد، جز در سايه مصلحت اهم كه حفظ شعار نه شرقي، نه غربي و صدور انقلاب مي باشد، ميسر نخواهد بود. در راستاي تقويت هرچه بيشتر رابطه تعاملي بين مصالح نظام و حفظ شعار اساسي نفي سلطه هدايت سياست خارجي جمهوري اسلامي به سوي تقويت اقدامات ذيل پيشنهاد مي گردد:
وحدت مستضعفان جهان
بر پايه ائتلاف و اتحاد ملت هاي اسلامي
اگر وحدت كلمه اسلامي بود و اگر دولت ها و ملت هاي اسلام به هم پيوسته بودند معنا نداشت كه قريب يك ميليارد جمعيت مسلمين، زيردست قدرت ها باشند. اگر اين قدرت به قدرت بزرگ الهي منظم شود هيچ قدرتي بر آنها غلبه نخواهد كرد.
امام سلطه بيگانگان را نتيجه تفرقه و جدايي بين مسلمانان و سران كشورهاي اسلامي مي داند.
خنثي كردن توطئه دشمنان
مصلحت جمهوري اسلامي در راستاي تقويت روابط با ديگر كشورها، به مثابه اهداف و اصول آرماني انقلاب و اسلام است. امام(ره)مي فرمايد:
ابرقدرت ها و آمريكا خيال مي كردند كه ايران به واسطه انقلابي كه كرده است و مي خواهد استقلال و آزادي را كه يك مسأله تازه و برخلاف رويه همه حكومت هاست به دست بياورد، به ناچار منزوي خواهد شد. وقتي كه منزوي شد، زندگي نمي تواند بكند ديديد كه نشد و ايران روابطش با خارجي ها زيادتر گرديد، حالا به اين مطلب افتادند كه ما چه كار داريم به دولتها اينها همه ظالم هستند و كذا و ما بايد با ملت ها روابط داشته باشيم كه اين هم نقشه تازه و مسأله بسيار خطرناك و شيطنت دقيقي است. ما بايد همان گونه كه در زمان صدر اسلام پيامبر، سفير به اطراف مي فرستاد كه روابط درست كند، عمل كنيم و نمي توانيم بنشينيم و بگوييم كه با دولت ها چه كاري داريم اين بر خلاف عقل و شرع است و ما بايد با همه روابط داشته باشيم، منتها چند استثنا دارد كه الآن هم با آنها رابطه نداريم.
تأكيد بر مصلحت اهم در سياست خارجي
چارچوب سياست خارجي جمهوري اسلامي بر اساس حفظ آزادي، استقلال و حفظ مصالح و منافع اسلام و مسلمين است و امام نيز با قاطعيت تمام حفظ مصالح ـ منافع مردم را از وظايف غيرقابل انكار خويش تلقي نمود.
امام(ره)در پاسخ به سؤالي هدف از حكومت را اين گونه تشريح مي نمايد: حكومت آينده هيچ تعهدي جز در برابر ملت و حفظ منافع و مصالح آنها ندارد.
بنابراين اهم مصلحت در انقلاب اسلامي اولاً: مصلحت اسلام است، بعد مصلحت مردم يا منافع ملي؛ البته بايد اذعان داشت كه مصلحت اسلامي در واقع مصلحت مردم است چرا كه؛ براي سعادت و كاميابي مردم برنامه دارد، صلاح اسلام مصالح و منافع براي سعادت بشر است.
نتيجه گيري
مسئله صدور انقلاب اسلامي، پس از شعار نه شرقي و نه غربي، پايه اصلي سياست خارجي حكومت اسلامي ايران به شمار مي آيد كه توسط امام(ره)ترسيم شده است، اين شعار، چنان نفوذي بر كل نظام جمهوري اسلامي دارد كه اگر آن از سيستم حكومتي حذف شود، ماهيت انقلاب اسلامي مسير ديگري غير از استراتژي ايدئولوژيك خط امام(ره)مي باشد. واقعيت اين است كه شعار نه شرقي و نه غربي بر سياست خارجي قدرتهاي بزرگي چون آمريكا و شوروي تأثير گذاشت. مقصود از ايدئولوژي نه شرقي و نه غربي عدم پذيرش سلطه ديگران مي باشد كه به منزله شعار اساسي در ايدئولوژي سياست خارجي جمهوري اسلامي ايران درآمد. ملت اسلامي ايران در عمل نيز تأييد كرد كه سلطه بيگانه را نمي پذيرد و از استقلال خويش سر باز نخواهد زد. بايد توجه داشت حفظ استقلال ملي و ديني كه اساس برنامه هاي سياست خارجي ايران مي باشد جز در سايه شعار نه شرقي، نه غربي كه جنبه سلبي دارد و شعار صدور انقلاب كه جنبه ايجابي دارد ميسر نخواهد بود. بر اين اساس امام مي فرمايد:
من اكنون به ملت هاي شريف و ستمديده و به ملت عزيز ايران توصيه مي كنم كه از اين راه مستقيم الهي كه نه به شرق ملحد و نه به غرب ستمگر وابسته است، بلكه بصيرتي است كه خداوند بر آنها نصيب فرموده است محكم و استوار و متعهد و پايدار و پاينده باشند.
انقلاب اسلامي ايران براي دوام و بقاي خود بايد از شعار نه شرقي و نه غربي تأثير پذيرد تا موضوعيت خويش را حفظ نمايد. بايد با تأسي به آن ريشه اعتقادي اصيل اسلامي و مباني فكري، نظامي و سياست اسلامي خود را حفظ كند، چرا كه حفظ استقلال ملي و منافع ارضي كشور از هرگونه دخالت بيگانه، خدمت به ايران اسلامي، مستقل در عرصه داخلي و خارجي، نپذيرفتن سلطه بيگانه، استحكام روابط جمهوري اسلامي با دولت هايي كه قصد دخالت در امور داخلي ايران را ندارند، استقرار وحدت اسلامي بين كشورهاي اسلامي و گسترش روابط با كشورهاي همسايه اسلامي و دفاع از حقوق مسلمانان جز در سايه اين شعار استراتژيك ميسر نخواهد بود.
از سويي تقويت عملي و كاربردي شعار صدور انقلاب كه بر پايه اصل عدم مداخله در امور داخلي كشورهاست بر تقويت شعار نه شرقي و نه غربي كمك خواهد نمود.
</TEXT>
</DOC>
<DOC>
<DOCID>HAM2-851121-100</DOCID>
<DOCNO>HAM2-851121-100</DOCNO>
<ORIGINALFILE>/1385/851121/world/_intep.htm</ORIGINALFILE>
<ISSUE>شنبه 21 بهمن 1385</ISSUE>
<DATE calender="Western">2007-02-10</DATE>
<DATE calender="Persian">1385/11/21</DATE>
<CAT xml:lang="fa">سیاسی.سیاست داخلی</CAT>
<CAT xml:lang="en">Politics.Iran Politics</CAT>
<TITLE>
نگاه
برداشت هاي هفتگانه از انقلاب
</TITLE>
<TEXT>
امير دبيري مهر
بازانديشي در مفاهيم مبتلابه بشر؛ لازمه زندگي هوشمندانه و آگاهانه است. ايرانيان در سال 1357 دست به حركت بزرگي به نام انقلاب اسلامي زدند و نظام سلطنتي - خودكامه را بركنار و نظام جمهوري اسلامي بر كار گماردند. طرح سؤال هايي درباره انقلاب اسلامي نه تنها ممكن و مفيد بلكه ضروري است.
وقتي به مجموعه اظهارنظرها؛ تحليل ها و تفسيرها پيرامون چرايي و چگونگي انقلاب اسلامي نظر مي افكنيم مي توان 7 قرائت يا تفسير از انقلاب اسلامي را از هم متمايز كرد كه انتخاب و بيان هر يكي مي تواند سمت و سوي تحليل هاي بعدي را روشن سازد. اين برداشت ها عبارتند از:
1 - ملت خوب و حكومت بد و انقلاب براي حكومت خوب: اين برداشت شعار زده و تبليغاتي ترين برداشت از انقلاب اسلامي است و اغلب از زبان و بيان هاي عوام فريبانه استخراج مي شود.
بر اساس اين برداشت حكومت پهلوي تافته جدابافته اي از ملت بوده و هيچ نسبت و شباهتي با جامعه نداشته است و همه مشكلات و نارسايي ها ناشي از سياست هاي نادرست اين رژيم بوده است. اين برداشت كه به شدت سياست زده است امروز نيز در فكر و بيان ضد انقلاب خارج نشين نيز در مورد جمهوري اسلامي وجود دارد.
2 - حكومت بد مانع توسعه ملي:برداشت ديگر فارغ از قضاوت درباره رابطه دولت و ملت(وجه تمايز با رويكرد اول)با رويكردي دولت محور به عنوان موتور توسعه؛ منشأ همه كاميابي ها و ناكامي ها را دولت مي داند(وجه تشابه به رويكرد اول)و از آنجا كه قائل است رژيم پهلوي نمي توانست موتور تحقق توسعه ملي باشد ناگزير دچار اضمحلال شد و در سرنگوني آن نيز بيشترين نقش را دانشگاهيان و روشنفكران و طبقه متوسط جديد داشته اند. برخلاف رويكرد اول كه بيشترين نقش را در انقلاب براي توده هاي مردم قائل است.
3 - تفسيري جبري و قصري از انقلاب بر اساس آموزه هاي ماركسيستي: اين رويكرد كه مبتني بر جبر تاريخي و منطق ديالكتيك است انقلاب اسلامي را امري محتوم؛ قطعي و اجتناب ناپذير مي داند كه در سال 1357 بايد وقوع مي يافت و نقش مردم و رهبران و ديگر متغيرها در آن ناچيز است و همه محكوم به اين جبر تاريخي هستند.
4 - انقلاب پيامد رقابت هاي سياسي داخلي:بر اساس اين رويكرد انقلاب اسلامي نه يك امر برآمده از پايين و مردم و لايه هاي زيرين بلكه پيامد ناخواسته رقابت هاي سياسي درون جامعه است كه در ايران شاخص ترين آنها رقابت بين 3 جريان مذهبي، ملي و چپ است. در واقع بر اساس اين ديدگاه اين سه جريان با اهداف گوناگون در مبارزه با رژيم پهلوي دچار نوعي رقابت صنفي شدند كه نتيجه واحد آن سرنگوني رژيم شاه شد و مردم نيز تنها در روزهاي پاياني و به دعوت همين جريانات وارد ميدان شدند و بس. اين رويكرد شكاف و اختلافات بعد از پيروزي اين جريانات را مؤيد نظر خود مي داند.
5 - انقلاب پيامد و تجلي اهداف و رقابت هاي بين المللي: برخي نيز در تحليلي كه متأثر از رويكردهاي جبري بين المللي است با اشاره به كنفرانس گوادلوپ در نيمه سال 57 قائل به اجماع بين المللي در ضرورت سرنگوني رژيم پهلوي و جايگزيني آن با رژيمي ملي هستند كه البته در انتها با ميدان داري روحانيون اين پروژه ابتر ماند.
6 - حكومت خوب؛ مردم بد: اين رويكرد كه بين سلطنت طلبان و فراريان طرفداران زيادي دارد مي گويد عامل اصلي انقلاب مردم ايران هستند كه قدر رژيم پهلوي را ندانستند و با فريب خوردن از شعارهاي روحانيان و روشنفكران بساط نظام پهلوي را برهم زدند. اين رويكرد فاقد هيچ استدلال و منطقي است.
7 - انقلاب آغاز فرايند بازسازي فردي و اجتماعي:اين رويكرد كه رويكرد انتخابي و پارادايم تحليل اينجانب و بسياري ديگر از نويسندگان درباره انقلاب اسلامي است با هيچ يك از برداشت هاي 6 گانه مذكور سر سازگاري ندارد و مبتني بر چند مفروض اساسي است كه عبارتند از:
الف - انقلاب پديده اي چند وجهي و چند عاملي است و نمي توان اين واقعه پيچيده و مهم را با نگاه تك عاملي تحليل كرد.
ب - انقلاب اسلامي در ايران در فرايند تاريخي استقلال خواهي؛ آزادي طلبي؛ دينداري و پيشرفت خواهي ملت ايران به ويژه در150 سال اخير قابل تحليل است و ريشه هاي تاريخي آن را نمي توان ناديده گرفت.
ج - انقلاب اسلامي يك اتفاق نبود بلكه نقطه عطفي است از يك فرايند كه آغاز مرحله نويني از حركت ملت است. از اين رو انقلاب اسلامي استمرار دارد و انقلاب را پاياني نيست همان گونه كه كمال و توسعه را پاياني نيست.
نتيجه: انقلاب اسلامي مقطعي است كه بلوغ سياسي و آگاهي ملي ملت ايران بعد از تجربه هاي فراوان تاريخي به مرحله تأثيرگذاري مي رسد. ملت ايران در انقلاب اسلامي هرچند سرنگوني رژيم پهلوي را وجهه همت خود قرار داد و در دستيابي به اين هدف موفق شد ولي در اين هدف متوقف نماند و در واقع پيروزي انقلاب اسلامي آغاز نهضت بزرگ ملي ايرانيان براي بازسازي فردي و اجتماعي براي دستيابي به آرمانهاي بزرگ تاريخي خود است. انقلاب محدود به تغيير ساختار حكومتي و نهادي نيست بلكه به انقلاب دروني آحاد افراد جامعه نيز قائل است. همان گونه كه ساختارها متناسب با ساختارها بايد بازسازي شود افراد نيز بايد احياگر و عامل آرمان هاي ملي باشند. آرمان هايي از قبيل دينداري و معنويت؛ توسعه و پيشرفت؛ استقلال و آزادي و مردم سالاري و... از اين رو افكار و رفتارهاي امروزي و آتي نيز كه در اين چارچوب باشد در واقع مكمل آرمان هاي انقلاب است و انقلاب را استمرار مي بخشد.
</TEXT>
</DOC>
<DOC>
<DOCID>HAM2-851121-101</DOCID>
<DOCNO>HAM2-851121-101</DOCNO>
<ORIGINALFILE>/1385/851121/world/_musicw.htm</ORIGINALFILE>
<ISSUE>شنبه 21 بهمن 1385</ISSUE>
<DATE calender="Western">2007-02-10</DATE>
<DATE calender="Persian">1385/11/21</DATE>
<CAT xml:lang="fa">ادب و هنر.هنر.موسیقی</CAT>
<CAT xml:lang="en">Literature and Art.Art.Music</CAT>
<TITLE>
همراه با سازندگان جاودانه ترين سرود انقلاب
خود مردم اين سرود را ساختند
</TITLE>
<TEXT>


مريم درستاني
سرود الله الله، با صداي رضا رويگري به يك نشانه براي روزهاي دهه فجر تبديل شده است. پخش مكرر آن در 10 روز در طول سال هاي گذشته آن را به چنين نمادي تبديل كرده است و اكنون با شنيدن ايران، ايران، ايران، رگبار مسلسل ها تصاويري در ذهنمان نقش مي بندد كه بازگو كننده برهه اي از تاريخ يك ملتند. اما راز اين ماندگاري چيست؟ براي باز كاوي اين سرود انقلابي به سراغ خواننده و آهنگساز اين اثر رفتيم. نقبي به 28 سال پيش؛ زمستان 57. در زيرزمين استوديو صبا، جايي كه چند جوان براي خلق اثري انقلابي دور هم جمع شده اند. رضا رويگري و فريدون خشنود از آن روزها مي گويند.
مي دانستيم ماندگار مي شود
رضا رويگري بازيگر است. دليلش هم فيلم ها و سريال هايي است كه در آنها بازي كرده است. به همين خاطر اصلاً خواننده نيست و خودش هم به اين گفته اعتقاد دارد، اما صداي او با بخشي از تاريخ انقلاب با آهنگ الله الله، جاوداني شده است.
او با گذشت 27 سالي كه از خواندن اين سرود مي گذرد در باره آن مي گويد: 27 سال از آن روزها مي گذرد و طبيعي است كه نكات ريز شكل گيري آن از يادم رفته باشد ولي يادم هست آن روزهاي راهپيمايي و شلوغي و تظاهرات داشتيم نمايشي به نام سهراب و عصر سنجاقك را به كارگرداني مرحوم مفيد  تمرين مي كرديم كه به دليل شلوغي آن روزها از قيد تمرين گذشتيم، همان موقع فريدون خشنود آهنگساز و تنظيم كننده اين سرود به من گفت: آهنگي دارم، حاضري آن را بخواني؟ من ابتدا قبول نكردم. چون گفتم حرفه من خوانندگي نيست و از طرفي با خودم فكر كردم چه كسي در اين شلوغي حوصله آهنگ شنيدن دارد. ولي فريدون خشنود اصرار داشت كه چون اين فرياد از دل مردم بيرون مي آيد لاجرم بر دلشان هم مي نشيند. انگار او مي دانست كه اين سرود ماندگار خواهد شد. در هر صورت قبول كردم و براي ضبط آن به استوديو صبا رفتيم اما اين كه چه كساني با ما بودند و چند نفر مي شديم را درست به ياد ندارم. فقط يادم است كه دو بار اين سرود را در منزل آقاي خشنود تمرين كرديم و دو بار هم در زيرزمين در استوديو صبا.
اما اين سرود براي خود رويگري چندان ماندگار نشده، چون مي گويد: ديگر پيش نيامد تا اين سرود را بخوانم. يكي دوبار در تلويزيون و در برنامه هاي زنده قسمت هايي از آن را خواندم ولي به هرحال مربوط به سالها پيش است و لذا الان چيز زيادي به ياد ندارم.
رضا رويگري اخيراً كاستي به نام غوغا به بازار فرستاد كه با وجود فروش نسبتاً خوبش آن طور و مثل اين سرود گل نكرد.
از مردم الهام گرفتيم
فريدون خشنود آهنگساز و تنظيم كننده اين سرود است. او كه چند همكاري با عليرضا افتخاري براي توليد كاست هاي دل را ببين و چلچله انجام داده درباره شكل گيري اين سرود مي گويد: زمستان سال 57 شب هاي سردي داشت و ما زماني كار را شروع كرديم كه تازه حكومت نظامي اعلام شده بود. از 8 شب خاموشي شروع مي شد. تنها صدايي كه در آن شب هاي تاريك، خلوت و سرد شنيده مي شد صداي الله اكبر و رگبار مسلسل بود كه گاهي قطع مي شد و گاهي با هم آوايي چندين نفر ادامه مي يافت.
خشنود كه تحصيلكرده رشته موسيقي است ادامه مي دهد: به عنوان يك آهنگساز تحت تأثير هارموني و هماهنگي صداي الله اكبر از پشت بام خانه ها قرار گرفتم.
او اضافه مي كند: يك سرود به 2 گونه خوانده مي شود: اول اين كه يك آهنگساز مكلف است با شرايط خاص روي يك شعر، ملودي بسازد و دوم آن كه آهنگساز در چارچوب احساس شعر قرار بگيرد، يا گاهي بنابر احساس خودش ملودي تنظيم كند، اما چيزي كه در باره اين سرود جالب است بدانيد اين كه تحت تأثير هيچ كدام نبود، منبع الهام اين موسيقي خود مردم بودند و فرياد الله اكبرشان. ايران ايران بود و رگبار مسلسل ها و در كنارش مرگ و عصيان و طوفان، پس سازنده اين موسيقي و آهنگ آن خود مردم بودند. خشنود در باره اجراي اين سرود مي گويد: ما هيچ استوديويي براي ضبط اين كار نداشتيم، با دوستان هماهنگ كرديم تا پيش از حكومت نظامي وارد استوديو شويم. از طرفي به نوازنده هاي اركستر سمفونيك دسترسي نداشتيم، لذا مجبور شديم با طبل و سنج و بعد مقداري زنجير كه به داخل استوديو برده بوديم موسيقي بسازيم. درها را محكم بستيم و شروع به ضبط آهنگ در اين استوديو كرديم.
آهنگساز سرود الله الله در باره خواندن اين سرود با صداي رضا رويگري هم مي گويد: براي اين كار نياز به صدايي ناآشنا و غيرحرفه اي داشتيم كه تا حالا شنيده نشده باشد، به همين خاطر سراغ رضا رويگري رفتيم كه هم صداي خوبي داشت و هم اين كه يك جوان مبارز انقلابي بود كه بعضي وقت ها تفنگ به دوش حركت مي كرد، ايشان را دعوت كرديم و كار را شروع كرديم.
شعر اين سرود را حسين سرافراز گفته است، خشنود در اين رابطه اضافه مي كند: به حسين سرافراز گفتم ما داريم صحبت از ترانه اي مي كنيم كه براي خود مردم است و راجع به ايران است، راجع به كساني كه شهيد مي شوند و از آنها يتيماني به جاي مي ماند. ما مي خواهيم فرياد بزنيم كه فردا كه بهار مي شود، در اوج خدا هستيم.



سرافراز با توجه به اين ملودي كه من مي گفتم، ترانه اي تنظيم كرد كه اتفاقاً گرفت. او در رابطه با اين كه چه مدت طول كشيد تا اين ترانه و آهنگ توليد و ضبط شود هم مي گويد: ما يك صبح تا شب يعني يك روز كامل اين ترانه را تكميل و آهنگ آن را ضبط كرديم كار پيچيده اي هم نبود.
خشنود در رابطه با اين كه چند نفر او را براي ضبط آهنگ ياري كردند مي گويد: استوديو صبا آن زمان 16 تراك آورده بود، يعني اين كه خط ملودي كار را من با پيانو مشخص كرده بودم و يك بار از ابتدا تا انتها آن را با پيانو زدم و روي باند ضبط شد، بعد برگشتيم ريتم را اجرا كرديم و بعد سنج و زنجير و طبل را كه همه اش را خودم مي زدم به آن اضافه كرديم. همراه ما يكي از دوستان صدابردار بود كه به ما كمك كرد. او در باره دكلمه ميان سرود هم مي گويد: من سعادت اين را دارم كه قرآن را با صوت بخوانم. آيه اي هست كه وقتي آن را مي خوانم سخت هيجان زده مي شوم و معناي آيه هم گوياي زبان دل مردم در آن زمان بود.
اين آيه 30 سوره سجده است كه مي گويد: آنان كه گفتند خداوند، پروردگار ماست و براين ايمان پايدار ماندند، حاضر نشدند بنده غيرخدا شوند و حكومت غيرخدا را پذيرند، فرشتگان رحمت بر آنها نازل  شوند و مژده دهند كه ديگر هيچ ترسي و حزن و اندوهي نداشته باشيد كه شما را به همان بهشتي كه پيامبران وعده دادند بشارت باد. به همين خاطر از اين آيه در اين سرود استفاده كردم. او ادامه مي دهد: بعد از آن كه اين سرود ضبط شد آن را مخفيانه به صورت كاست در دانشگاه ها، مساجد و مدارس پخش مي كرديم. اما 3 سال پيش اين سرود را با اركستر سمفونيك مركز موسيقي صدا و سيما ضبط كرديم، يكبار با صداي رضا رويگري و بار ديگر با صداي حميد غلامعلي، محسن حسن زاده، چنگيز حبيبيان و فريدون بيگدلي كه هر كدام آن را مجدداً خواندند.
جالب است بدانيد كه آيه قرآن را بشير جزايري كه عرب زبان بود خواند و ترجمه آن با صداي مهران دوستي خوانده شد. صدابرداري آن را هم فريدون مطير انجام داد. خشنود درباره استقبال مردم از اين كار مي گويد: جالب است با اين كه زحمت زيادي براي آن كشيده شد اما مردم همچنان خواستار همان صداي اوليه بدون آهنگ اركستر سمفوني هستند، چون اين آهنگ با خاطرات آنها گره خورده است.
</TEXT>
</DOC>
<DOC>
<DOCID>HAM2-851121-102</DOCID>
<DOCNO>HAM2-851121-102</DOCNO>
<ORIGINALFILE>/1385/851121/world/_mycity.htm</ORIGINALFILE>
<ISSUE>شنبه 21 بهمن 1385</ISSUE>
<DATE calender="Western">2007-02-10</DATE>
<DATE calender="Persian">1385/11/21</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
برگزاري نشست مقدماتي جنبش نرم افزاري در سازمان شهرداري ها
شهري تمدن ساز
</TITLE>
<TEXT>


عكس: مهدي بيات
دكتر اسماعيل شيعه: ساختن شهرهاي قابل زيست چگونه است؟ شهري قابل زيست است كه تمدن ساز باشد. يعني بشود تمدن اجتماعي و تاريخي و فرهنگي را در آن ديد و بتوان گسترش داد. اگر شهري تمدن ساز نباشد و تنها مفهوم موجود در آن روزمرگي آدم هايش باشد مسلماً اين شهر قابل زيست نخواهد بود.
ويژگي هاي يك شهر قابل زيست بدين ترتيب است همه چيز آن در اعتدال باشد؛ مسكن، كار، درآمد، هوا، ترافيك و غيره. شهري قابل زيست است كه مردم و مسئولان آن از آن شهر در هراس نباشند، يعني هيچ كس در آن نگران كننده نباشند. مسلماً در اين بافت نقش مديريت شهري مشخص مي شود.
عباس ثابتي راد
آيا اين اجتماعات دود و آهن، اين ازدحام كابوس وار سيمان و خاكستر، فرصتي كوتاه براي زيستن را به ما مي دهد؟ ما ساكنان شهرها آيا مجالي اندك براي آسوده زيستن در انبوهي از خودروها و ساختمان ها و روزمرگي خواهيم داشت؟ شهرهاي بزرگ امروزه تنها بيانگر مفهومي يگانه اند؛ مفهومي كه كمتر رنگي از فرهنگ و تمدن مان را داراست. ما محكومان استفاده از ابزارها زندگي شهري هستيم بي آنكه ياراي جستن مفهومي از زيستن در آن را داشته باشيم. در واقع آنچه ما را به زيستن وامي دارد تنها بهانه اي كوچك براي استفاده از ابزارهاي زندگي مدرن است. شايد اين واقعيت بي رحمانه باشد كه ما در شهرهاي بزرگ در خدمت ابزارها و توليدات جهان مدرن گرفتار آمده ايم و بيشتر سيماي يك قرباني را يافته ايم و امكاناتي كه روزگاري قرار بود خادمان ما باشند هم اكنون به هيئت مخدومي درآمده اند كه مانند هيولايي ما را در چنبره تاريك و سرد خود گرفتار كرده اند. تمام اين سخنان شايد بهانه اي بود براي برخي از اساتيد دانشگاه كه در نشست مقدماتي همايش دوسالانه جنبش نرم افزاري با رويكرد مديريت شهري گرد هم جمع شوند و سيماي واقعي شهرهاي كشور را مورد توجه قرار دهند و راهكارهاي برون رفت از مشكلات موجود در شهرهايي كه سالهاست ساكنانش را فراموش كرده را بررسي كنند. سازمان شهرداري هاي وزارت كشور براي بهبود وضعيت مديريت شهري در كشور و طرح مباحث جدي در اين باره اقدام به برگزاري نشست مقدماتي جنبش نرم افزاري در مديريت شهري كرد. اما در اين نشست با وجود آنكه با محوريت مديريت شهري صورت مي گرفت تنها اساتيد دانشگاه حضور داشتند و جاي خالي مديران شهري در آن ابهام انگيز بود.
هر سال 360 تن طلا نابود مي شود
در ابتداي اين نشست دكتر محمد حسن قديري ابيانه از نحوه بهره مندي شهرهاي بزرگ به ويژه تهران از امكانات عمومي كشور انتقاد كرد و با اشاره به مصرف بنزين به عنوان يك نمونه از اين بهره مندي ها گفت: هر ساله دو هزار و هفتصد ميليارد تومان يارانه بنزين شهر تهران است كه اين معادل 34 هزار اتوبوس شهري است. اين در حالي است كه تهران هم اكنون تنها در حدود هفت هزار اتوبوس دارد. به عبارتي پولي معادل هفت برابر اتوبوس هاي تهران كه مي تواند سيستم حمل و نقل اين شهر را ساماندهي كند صرف بنزيني مي شود كه هر ساله به دليل تك سرنشين بودن خودروها مصرف مي شود.
ابيانه با ناعادلانه دانستن اين شيوه مصرف در شهر تهران افزود: يارانه 6 ميليارد بنزين برابر است با قيمت 360 تن طلا در حالي كه كل ذخاير طلاي كشور در زير زمين معادل 300 تن است. بنابراين بايد براي اين شرايط تدبيري انديشيده شود در غير اين صورت با بحراني ناخواسته روبه رو خواهيم شد.
وي استفاده از منابع ارزان در شهرها را يكي از عوامل تغيير در شيوه زندگي و معماري در شهرها دانست و افزود: مردم به جاي آنكه معماري شان را اصلاح كنند و براساس اقليم زندگي خود در ساخت بناها توجه داشته باشند از معماري تخت استفاده مي كنند و ترجيح مي دهند تا دولت با تكيه بر انرژي ارزان خانه هايشان را گرم يا خنك كند. مثلاً ديگر در معماري جديد از بادگير استفاده نمي شود و مردم از كولر براي تأمين سرما استفاده مي كنند.
وي در پايان با اشاره به درآمدهاي نفتي و تلقي عمومي مردم از آن گفت: تصور عمومي از درآمدهاي نفتي بسيار بالاست. اما واقعيت اين نيست. درآمد 40 ميلياردي نفت اگر بين مردم توزيع شود چقدر است؟ سهم درآمد نفتي هر ايراني از فروش نفت در سال گذشته 42500 تومان است. اگر هزينه استحصال آن را كم كنيم در حدود 40000 هزار تومان مي شود. يعني سالي 480000 هزار تومان. 4 سال دوره رياست جمهوري دكتر احمدي نژاد مي شود 000/920/1 هزار تومان و تا سال 1404 اگر نفت با همين قيمت به فروش برسد با احتساب همين جمعيت، سهم هر ايراني كمتر از 10 ميليون تومان خواهد بود. ذهنيت اتكا به درآمدهاي نفتي بسيار خطرناك و نگران كننده است.
دكتر محمد نقي زاده ديگر سخنران اين نشست با اشاره به شيوه شهرسازي در كشور از نبود معيارهاي ايراني اسلامي در ساخت شهرهاي كشور خبر داد. اين استاد شهرسازي و معماري از وجود تشكيلات وسيعي تحت عنوان مديريت بحران در شهرهاي كشور ياد كرد و از نبود كميته اي براي پرداختن به موضوع بحران هويت معماري در شهرها انتقاد كرد. نقي زاده در ادامه سخنانش گفت: متأسفانه ما بسياري از الگوها در شهرسازي و معماري را از بيگانگان مي گيريم و براساس معيارهاي ايراني اسلامي در ساخت شهرها عمل نمي شود. وي در ادامه با طرح اين پرسش كه مفهوم و معناي زندگي در تفكر اسلامي چيست؟ به ارائه ديدگاه خود پرداخت: شهروندان ما برخي مواقع هنگامي كه در خيابانهاي شهر تردد مي كنند كاملاً تحقير مي شوند چرا كه در ازدحام اشكال و احجام و تابلوهاي تبليغاتي بي تناسب قرار مي گيرند. ما در طراحي شهرهايمان مفهوم و معيارهاي سرزندگي را در شهرها از دست داده ايم. شايد يكي از مهمترين دلايل اين امر اين باشد كه مفهوم ما از انسان و شهروند يك مفهوم غربي است و آنچه در شهرها براي شهروندان رخ مي دهد تنها يك حركت نامتجانس است.
شهر منفك از انسان و روابط آن نيست
دكتر محمد مهدي عزيزي معاون آموزشي دانشكده هنرهاي زيبا ديگر سخنران اين نشست بود. وي در اين نشست با اعلام اينكه شهرسازي تنها كالبدي نيست و بنابراين تعريف شهر منفك از انسان و روابط آن نيست، اظهار داشت: ما برنامه سازي و طراحي شهري را چيزي جز تصميم سازي نمي دانيم اين مديريت شهري است كه تصميم گيري مي كند. بنابراين هر آنچه ما با شهر در حال حاضر برخورد مي كنيم نتيجه تلاش هاي مديران شهري است و نه طراحان شهري. وي در ادامه اظهار داشت: در امر برنامه سازي شهري كار شده است اما در مديريت شهري كشور توجه لازم نشده است. نمونه اش در اصفهان است. عموماً گردشگران تا چهارباغ يا نقش جهان را نبينند باور نمي كنند كه در اصفهان هستند. گويي تمامي ساختمانها و بناهاي ساخته شده هيچ كدام نشاني از اصفهان ندارند تنها آثار اين شهر همان ابنيه تاريخي است. اين عموماً در تمامي شهرهاي ما يكسان است. نگاه يك جانبه به برخي مسائل شهري است. مديريت شهري براي ماشين ها و خودروها كار مي كند. بزرگراه چمران يك سمبل شهري ما بود. اين بزرگراه بخاطر تصميم غلط شهري براي عبور راحت تر اتومبيل سيماي شهري جذاب و بكر خود را از دست داد. اين حاصل مديريت شهري ماست. مديريتي كه از برنامه ريزي و طراحي شهري فاصله زيادي دارد. اين استاد دانشگاه با طرح اين سؤال كه ما به كجا مي گوييم شهر؟ ادامه داد: آيا شهر مشهد كه يك سوم جمعيت آن حاشيه نشين است و بيشتر سكونت گاه خودرو تلقي مي شود تا انسان، شهر است؟ ما هيچ برنامه جامعي براي پرداختن به نظام سكونت گاه هاي خودرو در مديريت شهري نداريم. اين مشكل در همه جا هست و منحصر به شهري خاص نيست.وي در پايان اظهار داشت: ما برنامه اي جامع در اداره شهرها نداريم. تا زماني كه برنامه اي جامع در شهرها وجود نداشته باشد نمي توان انتظار تغييري در سياست اداره شهرها داشت.
تدوين منشور مديريت واحد شهري
در ادامه اين نشست دكتر عبدالرضا كردي كارشناس جمعيت شناسي و عضو هيأت علمي جهاد دانشگاهي تهران به سخنراني پرداخت: ما در بخش پژوهش شهري بحران داريم. چرا كه توليد علم در ايران نداريم و تنها ترجمه است. وي با اشاره به برخي فعاليت هاي سؤال برانگيز شهرداري ها در كسب درآمدها گفت: درست كه به شهرداري ها بابت فروش تراكم خرده گرفته مي شود اما اگر شهرداري ها تراكم نفروشند، بر اساس قانون چه منبع درآمدي براي شهرداري ها در نظر گرفته شده است كه اگر تراكم نفروشند از آن طريق بتوانند درآمد به دست آورند. ما بايد در صورت ممانعت از فروش تراكم مديريت شهري را براي به دست آوردن منابع مالي ياري دهيم. مجموع قوانين مديريت شهري تقريباً چند دهه است كه وضع شده و از تاريخ مصرف آن گذشته است. اين مجموع قوانين پاسخگوي زمانه نيست. چنانچه كسي در معابر اقدام به تخليه زباله كند بر اساس قانون تنها چند صد ريال بايد جريمه شود. در واقع قوانين موجود پاسخگوي مديريت شهري امروزي نيست. بر اساس قانون هيچ زمينه اي براي مديريت شهري پيش بيني نشده است كه به دانشگاه اتصال پيدا كند.
كردي با اشاره به جنبش نرم افزاري اظهار داشت: اگر قرار است به سمت جنبش نرم افزاري پيش برويم ناگزيريم كه پيش از آنكه از مديريت شهري در كشور انتقاد كنيم، دانش و علم مورد نياز مديران شهري را توليد كنيم. يعني ما تا هنگامي كه دانش لازم براي استفاده مديران شهري را توليد نكرديم هر گونه دخالت در مديريت شهري هزينه و خسارت به وجود مي آورد. ما نمي توانيم به بهانه ايجاد جنبش نرم افزاري در مديريت شهري دخالت كنيم و موجب خلل در تصميم گيري مديران شهري شويم و كاركرد هر چند نامناسب مديران شهري را مختل كنيم.
وي براي تحقق اين جنبش تدوين منشور مديريت واحد شهري را گريز ناپذير دانست و افزود: همه سازمانها با شهرداري در صورت داشتن منافع همكاري مي كنند. مديريت شهري تنها اسمش مديريت شهري است وگرنه در عمل مديريت قهري است. بسياري از سازمانها با شهرداري ها كمترين همكاري را مي كنند. اين در حالت خوشبينانه است. در حالت عادي سازمانها با مديريت شهري هيچ تعامل درست و مناسبي كه در خدمت شهر باشد انجام نمي دهند.
دكتر اسماعيل شيعه استاد شهرسازي دانشگاه علم و صنعت به عنوان ديگر سخنران اين نشست از مشكلات استفاده از رايانه در شهري مانند تهران به عنوان يك معضل تازه ياد كرد و افزود: اگر روزگاري رايانه ها همه كار هاي ما را بكنند ممكن است برخي مشكلات كلان شهرها حل شود اما نبايد فراموش كنيم كه ارتباط اجتماعي انسانها از هم گسسته مي شود، و مردم در عين نزديكي به هم از هم فاصله خواهند گرفت. وي در پايان با نقش مديريت شهري در ايجاد شهرهايي براي زيست گفت: مديريت شهري تنها نبايد در انديشه قوام بخشيدن به كالبد شهر باشد، بلكه مهمترين وظيفه مديران شهري همراهي با نهادهاي فرهنگي شهري در زمينه ساختن شهر مردم براي مردم است. اين يعني مديريت شهري. شهرهاي ما به قبرستان هاي سنگ و شيشه تبديل شده است؛بدون توجه به عوامل محيطي و فرهنگي. ما اگر بتوانيم تشويش و نگراني را از مردم دور كنيم يعني مديريت شهري كارش را انجام مي دهد. اگر شهر ما تمدن ساز باشد اين به معناي فعاليت مديريت شهري است.
</TEXT>
</DOC>
<DOC>
<DOCID>HAM2-851121-103</DOCID>
<DOCNO>HAM2-851121-103</DOCNO>
<ORIGINALFILE>/1385/851121/world/_mycity.htm</ORIGINALFILE>
<ISSUE>شنبه 21 بهمن 1385</ISSUE>
<DATE calender="Western">2007-02-10</DATE>
<DATE calender="Persian">1385/11/21</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
زاويه ديد
جنبش نرم افزاري راهي نو در مديريت شهري
</TITLE>
<TEXT>
سخنان سيد مهدي هاشمي رئيس سازمان شهرداري ها و دهداري هاي وزارت كشور در نشست مقدماتي جنبش دو سالانه نرم افزاري مديريت شهري در پي مي آيد.
بي ترديد دبيرخانه جنبش نرم افزاري در عالمانه تر كردن حركت مديريت شهري كارساز خواهد بود. اين واقعيت كه مديريت شهري از علماي اين علم جدا نيستند انكارناپذير است. بنابراين بايد با بسترسازي مناسب زمينه همراه شدن اين دو گروه را فراهم كرد. هم اكنون به لحاظ امنيتي، اجتماعي، اقتصادي و سياسي در كشور شرايط مناسبي حاكم است و بايد از اين فرصت استفاده كرد. از سويي وجود اخلاق اداري مي تواند از بسياري از مشكلات شهرداريها بكاهد. بنابراين بايد پيوست هاي تخصصي و عملياتي در خصوص چشم انداز 20 ساله كشور تدوين شود.
از سويي بايد بپذيريم كه بهبود مديريت شهري بايد پلكاني صورت گيرد و در ابتدا بايد اصول و مباني كلي بر اساس حقيقت ها استخراج شود و بر مبناي آن به موضوعات اجرايي در زمينه شهرسازي دست يابيم.
بر اساس اطلاعات موجود سه مرحله براي تدوين دستورالعمل زندگي شهري مشخص است: حفظ وضع موجود، بهبود اضطراري ساختارها و برنامه ريزي براي اصلاح ريشه اي كه از جمله گام هاي اساسي در اين مسير است.
براي بهبود سيستم حمل و نقل كشور نمي توان منتظر اصلاح تمامي زير ساخت هاي موجود بود و نبايد اجازه داد تا سهم حمل و نقل عمومي در شهر كاهش يابد.
در تبصره 13 بودجه سال جاري بر موضوع بهينه سازي مصرف سوخت و نوسازي خودروهاي فرسوده در راستاي صرفه جويي در مصرف سوخت و كاهش آلودگي محيط زيست تاكيد شده است. بنابراين توسعه حمل و نقل عمومي از طريق گسترش اتوبوس، ميني بوس و ون بايد سريع انجام گيرد، و موضوع توسعه ناوگان حمل و نقل ريلي نيز در آينده نزديك حل شود. اين اميد نيز در اين روزها بيشتر شده است كه طرح جامع شهر تهران به زودي به تصويب مي رسد و مبنايي براي كار شهرسازي خواهد بود؛ هر چند ايراداتي به اين طرح وارد است و اما داشتن قانون بهتر از بي قانوني است. موانع زيادي در مسير مديريت شهري وجود دارد. مديريت شهري نيز دستش براي تمامي امور شهري باز نيست. در موضوعي مانند مديريت شهري بايد با ديدگاههاي اسلامي و ايراني توليدگر بود و نمي توان به واردات تكيه كرد.
مديريت شهري به معناي عام مسئوليت تفكيك شده در بخش هاي مختلف است ولي آنچه طبق قانون وظيفه سازمان شهرداريها و دهياري هاست تشكيل شوراي هدايت كلي، پشتيباني و نظارت عملي بر مجموعه هاي مديريت شهري است و ما به نحوي عمل مي كنيم كه هدايت، پشتيباني و نظارت موجب سلب اختيار از مديريت شهري نشود و شوراها بتوانند به وظيفه اصلي خود عمل كنند.
</TEXT>
</DOC>
<DOC>
<DOCID>HAM2-851121-104</DOCID>
<DOCNO>HAM2-851121-104</DOCNO>
<ORIGINALFILE>/1385/851121/world/_siasatw.htm</ORIGINALFILE>
<ISSUE>شنبه 21 بهمن 1385</ISSUE>
<DATE calender="Western">2007-02-10</DATE>
<DATE calender="Persian">1385/11/21</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
گفت وگو با دكتر احمد توكلي درباره خاطرات زندان و مبارزات سياسي دوران پهلوي
ا
</TITLE>
<TEXT>


عكس: مسعود خامسي پور
دكتر احمد توكلي از فعالان و مبارزان سياسي و مذهبي است كه در نهضت اسلامي عليه رژيم پهلوي در دانشگاه شيراز همراه ديگر دانشجويان سياسي مسلمان فعاليت هايي چون اعتصاب در دانشگاه، بر هم زدن سخنراني مسئولان دانشگاه، پخش اعلاميه جشن هاي 2500 ساله و... انجام مي داد، لذا بارها بازداشت، شكنجه و زنداني شد. توكلي در مجموع چهار بار توسط ساواك بازداشت شد. بازداشت  سوم نزديك به شش ماه و چهارمي سه  سال و هشت ماه طول كشيد. در دوران زندان با هويت واقعي سازمان مجاهدين خلق آشنا شد، لذا در فعاليت هاي سازماني آنها در زندان مشاركت نمي كرد و از آنها جدا شد. توكلي هنگام پيروزي انقلاب به بهشهر، محل تولد خود رفت و مسئول كميته انقلاب و داديار دادسراي انقلاب اسلامي شد. در دوره اول مجلس شوراي اسلامي از طرف مردم بهشهر، نكا و گلوگاه به عنوان نماينده رأي آورد و در اوج اختلافات بني صدر با نيروهاي مذهبي، با بني صدر به مخالفت جدي برخاست. به همين دليل وقتي شهيد رجايي او را به عنوان وزير كار معرفي كرد، با مخالفت بني صدر روبه رو شد. وي در سال 1360 وارد كابينه ميرحسين موسوي شد و به عنوان وزير كار خدمت كرد. با او كه امروز نيز نماينده مردم تهران در مجلس شوراي اسلامي است، تاريخ شفاهي و خاطرات زندان و دوران مبارزه را در گفت و شنودي مرور كرديم.
***
* اولين رگ و ريشه هاي فعاليت هاي انقلابي و مبارزات سياسي با رژيم در شما چه زماني و چگونه شكل گرفت و اولين دستگيري و بازداشت شما چه زمان و چگونه بود؟
- من در خانواده اي با گرايش ديني بزرگ شدم. از اواخر دبيرستان مقيد به مسائل مذهبي بودم و در جلسات مذهبي شركت مي كردم. دوران دبيرستان در جلسات درس ديني آقاي محمدتقي راسخي دبير موفق شهرمان و انجمن جوانان مسلمان بهشهر فعالانه شركت داشتم. اعضاي اين انجمن سالانه از دانشمندان برجسته كشور مثل آقايان مطهري، هاشمي نژاد، جلال الدين فارسي، باهنر و... براي سخنراني دعوت مي كردند. سخنراني ها از جهت محتوا، تحليل، حماسه و روحيه انقلابي و ظلم ستيزي خيلي برجسته بود. براي سال آخر دبيرستان به تهران آمدم و در خانه خواهرم در نزديكي حسينيه ارشاد ساكن شدم و پنجشنبه ها و جمعه ها در برنامه هاي حسينيه شركت مي كردم. روزي مقابل حسينيه ارشاد با دو جوان كه سن شان كمي از من بيشتر بود آشنا شدم كه بحث هاي مذهبي مي كردند. يكي از آنها آقاي دكتر حداد عادل و ديگري آقاي محمدباقر مخبري بود. از آنها پرسيدم كه جايي سراغ دارند كه كتاب هاي مذهبي امانت بدهد و آنها هم مرا به كتابخانه انجمن فارغ التحصيلان مدرسه علوي بردند. در سال ششم دبيرستان فعاليت هاي پراكنده در دبيرستان خوارزمي انجام مي دادم كه يكي نظرخواهي از مردم درباره حكومت اسلامي در وسط خيابان بود. من اين كار را با پسر رئيس دبيرستان و دوست ديگري انجام داديم و آنها بازداشت شدند و من فرار كردم. بعد هم به دانشگاه شيراز در رشته مهندسي برق و الكترونيك رفتم. در دانشگاه حركت هاي ما جدي تر شد. خرداد 49 بود كه پس از يك دوره اعتصاب در دانشكده مهندسي، دوباره اعتصاب كرديم. اين دوره همزمان شد با رحلت آيت الله حكيم و اعلام مرجعيت آيت الله خميني توسط علماي شيراز و چون پليس آماده باش بود، ريختند و همه را گرفتند و بردند. اين اولين باري بود كه بازداشت مي شدم و براي من پرونده تشكيل دادند اما ما را به ساواك نبردند و من پس از يازده روز بازداشت، آزاد شدم.
* پس از اين هم سابقه بازداشت و زندان داشتيد يا نه؟
- بله. دوره دانشجويي من در شيراز سه سال بيشتر نبود. در اين سه سال تقريباً سالي يك بار بازداشت مي شدم تا اينكه در سال سوم به دليل محكوميت از دانشگاه اخراج شدم. دوران سربازي را در كازرون و ساري سپري كردم و پنج شش ماه از آن دوره را در زندان گذراندم. سيزده يا چهارده ماه از خدمت را مي گذراندم كه دوباره دستگير شدم و از تير 1352 تا اسفند 1355، زندان بودم. پس از آزادي از زندان، تحصيل در دانشگاه را رها كردم زيرا دانشگاه، شرط ادامه تحصيل مرا رضايت نامه ساواك قرار داده بود كه من هم اين شرط را قبول نكردم.
* مهمترين فعاليت هايي كه شخص شما در دانشگاه در آنها فعاليت محوري و جدي داشتيد چه بودند و اصولاً گرايش هاي انقلابي دانشجويان دانشگاه هاي شيراز چگونه بود؟
- نيروهاي مذهبي دانشگاه اغلب گرايش هاي انقلابي داشتند. عده اي هم بودند كه محتاطانه عمل مي كردند، حتي بعضي نيز براي حضور در نماز جماعت احتياط مي كردند. به خصوص دانشجويان پزشكي كه خيلي كم مي آمدند ولي بعضي از آنها هم افراد مذهبي و خوبي بودند. اما از جمله فعاليت هاي انقلابي كه ما در دانشگاه سازماندهي كرديم به طور خلاصه بايد عرض كنم كه يكي برگزاري نمازهاي جماعت در ايام ماه مبارك رمضان و برگزاري جلسات قرآن بود. همچنين برهم زدن جلسه سخنراني وزير علوم پهلوي در دانشگاه بود كه رئيس دانشگاه شيراز دكتر فرهنگ مهر كه واقعاً قصد داشت مغزشويي كند، او را دعوت كرده بود و من اواسط جلسه سخنراني بلند شدم و فرياد زدم و پرخاشگرانه وضعيت دانشگاه را زير سؤال بردم و گفتم كه چرا مرا ثبت نام نكرده اند. جلسه با شعارهاي تند و تيز تمام شد و بعد رئيس دانشگاه مرا خواست و با عصبانيت برخورد كرد و گفت تو آبروي دانشگاه پهلوي را بردي. يكي ديگر از برنامه هاي مهم ما در سال 1350 كه من و مهندس طاهري سازماندهي كرديم، نوشتن اعلاميه عليه جشن هاي 2500 ساله بود. يادم هست اعلاميه ها را در قوطي بيسكوئيت مينو گذاشتيم و به طرز جالبي بسته بندي كرديم. در اعلاميه ها شعارهايي مثل مرگ بر امپرياليسم و كمونيزم و نظام سلطنتي و شعار پيروز باد اسلام نوشته بوديم كه آن را در شهرهاي مختلف با كمك دوستان مان توزيع كرديم. بعد هم مهمترين اقدامي كه موجب اخراج من از دانشگاه شد، سازماندهي و فعاليت در جهت اعتصاب در دانشگاه بود كه يكي، دو روز بعد هم بازداشت شدم.
* چه تاريخي بود؟ زمانش يادتان هست؟ شما را به كدام زندان بردند؟
- زمستان 1350 بود. زندان شهرباني، ارگ كريم خان زند بود. مرا به بند عمومي بردند كه آنجا ديدم خيلي بچه ها بازداشت هستند. از جمله اكبر صابري، حاجي وندي، احمد شادبختي، محمود فرشيدي، هادي خانيكي و...
* در زندان شكنجه هم شديد؟
- چند روز اول زندان كريم خان بودم. روزي مرا صدا زدند و براي بازجويي به سلول هاي ساواك بردند. ساواك شيراز سه، چهار تا سلول به صورت اتاق پنج، شش متري داشت. بعد از ما اقرار گرفتند. من اقرار نكردم به شدت تهديدم كردند ولي چيزي را برعهده نگرفتم. بعضي دوستان تحت فشار ماجراي توزيع اعلاميه ها را اقرار كردند. بعد مرا داخل سلول بردند و به دو نرده آويزان كردند. دست هايم را با دستبند فلزي به نرده ها آويزان كردند. هنوز آويزان نشده بودم كه فشار شديدي روي كتف ها و دست هايم آمد. حالت سختي بود، جريان خون در بدنم سخت شده بود و در همان حالت به پاهايم شلاق مي زدند. پس از مدتي شكنجه، تصميم گرفتم خودم را به بي هوشي بزنم و همين موجب شد تا مرا از نرده باز كردند.
* پس از اين دوره زندان، كجا بوديد و چه مي كرديد؟
- پس از زندان، مرا به سربازخانه بردند. در پادگان كازرون 17 نفر دانشجو در وضعيتي همانند من بودند كه از دانشگاه هاي مختلف از جمله شيراز آمده بودند. آنجا رفقاي دوره دانشجويي ام را ديدم. يكي از آنها حسين اولياء بود كه بعد براي عضوگيري و فعال كردن او، به احمد شادبخشي دوست مشتركمان گفتم كه روي او كار كند. او هم با آب پياز براي او نامه اي نوشت. اين نامه دست ضد اطلاعات افتاد. اگر چه محتواي آن چيز مهمي نبود ولي صرف اينكه يك سرباز صفر براي نوشتن نامه به يك دانشجوي سياسي از آب پياز استفاده كرده بود، دليل مجرميت شد. حسين اقرار نمي كرد. او را گرفتند و به شدت كتك زدند. شكنجه او عجيب بود به اين صورت كه صندلي فلزي را روي بخاري برقي گذاشتند، صندلي كه داغ شد، شلوار او را پايين كشيده و او را با بدني لخت به زور روي صندلي داغ نشاندند و باسن و ران او جزغاله شد. از شدت درد از هوش رفت و بعد دچار اختلال حواس شد و در همان حال مطالبي را گفت از جمله اينكه با من ارتباط دارد و صحبت كرده و من او را به عضويت گروه درآورده ام. دستگيري دوباره من متعاقب اعترافات او بود. در سربازي، از كازرون به لار و از آنجا به ساري منتقلم كردند. در ژاندارمري ساري به عنوان سرباز صفر بودم. مرا از باب اينكه با سربازها اختلاط نداشته باشم در پادگان نگه نمي داشتند. در همان ايام بود كه با چند تن از دوستانمان با احتياط و آرام فعاليت مي كرديم. يكي از دوستان به نام سعيد شاهسوند هم جزوه هاي مجاهدين خلق را مي آورد تا بخوانيم و تكثير و توزيع كنيم. وقتي جزوات آنها را مي خوانديم، براي ما بن بست فكري درست مي كرد. مثلاً جزوه شناخت را مي خوانديم كه حاوي مطالب ماركسيستي بود و با اسلام سازگاري نداشت. در بحث هاي اقتصادي هم با عقيده آنها مشكل داشتيم چون مالكيت را نفي مي كردند. آن دوره جو بسيار اختناق آميز و هول آوري بود. به هر كسي نمي شد اعتماد كرد. ما هم دين خودمان را دوست داشتيم و از طرفي مي ديديم حرف هاي مجاهدين در بعضي موارد با دين ما جور درنمي آيد. اما در آن دوره خيلي هايشان آدم هاي فداكار و اهل مبارزه اي بودند كه اين ايستادگي به چشم بزرگ مي آمد، چون در برابر اختناق رژيم هم كار سهلي نبود. اين بود كه من در دوره سربازي چون امكان تماس و ارتباطي هم با كسي نداشتم، در اين مسئله در تناقض قرار گرفتم.
*پيش از اين دوره با سازمان مجاهدين همكاري، فعاليت يا ارتباط داشتيد؟
- در شهريور 1350 كه اعضاي سازمان مجاهدين خلق دستگير شدند، يكي از اعضاي آنها عبدالرسول مشكين فام بود كه شيرازي بود. ما بعدها با برادر او در زندان كريم خان، هم زندان شديم. اما در ايامي كه خانم پوران بازرگان، همسر محمد حنيف نژاد به شيراز مي آمد، در منزل آقاي مشكين فام سخنراني هاي سياسي مي كرد. من از آنجا با مجاهدين خلق آشنا شدم. ارتباطم هم از طريق آقا سيدرضا ديباج بود. او فردي مذهبي و جزو دستگير شدگان شهريور 1350 بود كه زيرشكنجه به شهادت رسيد.ما گروهي داشتيم به نام مجاهدين اسلام كه آقاي مهندس طاهري اداره مي كرد و با مجاهدين خلق آن زمان از طريق آقاي ديباج و سعيد شاهسوند ارتباط داشتيم، البته بدون آنكه بدانيم.
*شما از جمله چهره هايي بوديد كه در زندان  با چهره هاي اول سازمان مجاهدين هم سلول يا هم بند بوديد و با آنها مباحثه كرده و پيگير تناقضات فكري و ايدئولوژيكي آنها بوديد. در كدام دوره زندان، كجا و چگونه اين مراودات و مباحثات جدي شد؟
- تيرماه 1352 مرا به حشمتيه تهران كه پادگان نظامي بود، آوردند و به سلول بردند. ما را از حشمتيه براي بازجويي به ساواك آوردند. بعد از مدتي مرا از آنجا به زندان قصر بردند. زندانيان سياسي را اول به بند 1 و 8 مي بردند. مدتي بعد مرا از قرنطينه به بند شماره 4 منتقل كردند. اواخر تابستان يا اوايل پاييز بود. در بند شماره 4، عده اي از مشاهير مجاهدين خلق زنداني بودند از جمله مهدي تقوايي، همان كسي كه به رضايي ها از اعضاي سازمان مجاهدين پناه داده بود يا هادي روشن روان و تعداد ديگري از قديمي هاي مجاهدين، از روحانيون سرشناس نيز آقايان فاكر، بيات و گرامي آنجا بودند. اعضاي مجاهدين خلق خيلي زود به من اعتماد كردند. به سراغم مي آمدند و با من قدم مي زدند و سوابق مرا مي پرسيدند. براي من معلم گذاشتند كه به من قرآن بياموزد. بعد كه به من جزوه مي دادند من بر سر جزوه هايشان دچار مشكل شده بودم. حداكثر فهم آنها از وحي انبياء، فهم كاتاليزوري بود و قرآن را با نگاه شخصي و گروهي تفسير به رأي مي كردند. اما فضا به گونه اي بود كه شكستن آن سخت بود. يك بار با محمدجواد قديري كه معلم قرآن مجاهدين بود جر و بحث كردم، فايده اي نداشت.
باز يادم هست روزي در زندان فردي به نام احمد رودي از اعضاي سازمان را ديدم كه داشت كتاب چگونه انسان غول شد را مطالعه مي كرد. در همان حال من داشتم كتاب امام علي نوشته دكتر عبدالمقصود را مي خواندم و رو كردم به او گفتم: احمد تو شيعه هستي؟ گفت: بله يعني چه؟ اين چه سوالي است؟ گفتم: چند بار زندگي اميرالمؤمنين را خوانده اي؟ گفت، يك بار هم كامل نخواندم. گفتم به تو چه مربوط است كه انسان چگونه غول  شد. گفت اين سير مطالعاتي است كه بچه هاي سازمان دارند. چون بچه هاي سازمان به درست بودن فرضيه تكامل اصرار داشتند و بعد با او جر و بحث كرديم.
* تضادهاي فكري شما با اين نوع تفكرات اعضاي سازمان مجاهدين در زندان به كجا انجاميد؟
- من براي خودم سير مطالعاتي در پيش گرفتم. مثلاً اول پيش آقاي بيات رفتم و از او خواستم كه به من فلسفه ياد بدهد و اين شد كه او مدتي روش رئاليسم علامه طباطبايي را به من تدريس كرد. پس از مدتي مرا از بند 4 به بند 2 و 3 بردند. زمستان 1352 بود كه در اين بند با آقاي محمد رجبي دوست شدم. او فلسفه خوانده بود، شاگرد مرحوم دكتر فرديد بود. رجبي فرزند مرحوم علي دواني است. او به من توصيه كرد كه اگر مي خواهي جريان هاي فكري معاصر را بشناسي، ناچاري كه فلسفه بخواني. رجبي به من منطق و فلسفه عمومي ياد داد. تاريخ فلسفه و سير حكمت را نيز پيش او آموختم. شايد كتاب سير حكمت در اروپاي فروغي يكي از بهترين كتاب هايي باشد كه در اين باره نوشته شده و من آن را به شكل كلاسيك پيش آقاي رجبي خواندم. در كنار اينها پيش مرحوم قدسي خراساني كه شاعر برجسته اي بود و با آقاي محمدتقي شريعتي در يك اتاق بود، عربي مي خواندم و نيز درس هايي از آقاي طارمي كه طلبه بود گرفتم. همه اينها باعث شد تا با انحرافات ايدئولوژيك آنها به صورت عميق و مستدل آشنا شويم و راه خودمان را پيدا كنيم. نفاق شان هم از همان زمان در تناقض قول و عمل پيدا بود. بعد كه نفاق شان براي من روشن شد تصميم گرفتم در زندان با آنها قطع رابطه فكري كنم و دائماً بهانه مي آوردم و از آنها دوري مي كردم.
* شما پس از آزادي از زندان خيلي تلاش كرديد تا انحراف سازمان مجاهدين را افشا كنيد. چگونه اين كار را مي كرديد و آيا با مشكلاتي در فضاي آن دوره روبه رو نبوديد؟
- بله. اولين همتم پس از زندان، تشويق افراد براي پيوستن به جريان مبارزه و در عين حال دوري از مجاهدين خلق بود. من جزوه هاي سازمان مجاهدين خلق را قبل از زندان آخر به دوستانم داده بودم و مي خواستم تحولات فكري آن ها و مباني انحرافي اش را براي آن ها آشكار كنم. اين بود كه يك يك دوستانم را پيدا مي كردم و موضوع انحراف سازمان را براي آنها شرح مي دادم. اگرچه بعضي ها مي گفتند تو بريده اي. البته واقعاً از طرفي فضاي خفقان بود و از طرفي فضاي سخت اين انحراف ها و چالش ها كه هر كسي را سردرگم مي كرد. اين بود كه تصميم گرفتم به قم بروم و درس علوم ديني بخوانم.
* در قم هم به مبارزات سياسي و انقلابي ادامه داديد؟
- بله. اول در حادثه 19 دي 56 قم بعد از شهادت آقامصطفي خميني فعاليت داشتم و در مرحله اي براي خريد اسلحه به شيراز رفتم. بعد در تظاهرات ساري شركت كردم. يادم هست همان جا در تظاهرات شعاري دادم با اين عنوان پنجاه سال سلطنت، پنجاه سال خيانت و مردم همه همراهي كردند. بعد هم ماجراي 17شهريور پيش آمد كه خيلي تأسف خوردم كه چرا من در آن تظاهرات شركت نكرده ام.



* هنگام ورود امام به ايران در 12 بهمن 57 كجا بوديد و چه مي كرديد؟
- من هم همراه با خانواده ام با وانت نيسان خود را به تهران رساندم. در مراسم ورود حضرت امام فعاليت جدي نداشتم و از دور نظاره گر فرمايش حضرت امام در بهشت زهرا بودم. بعد از پايان مراسم بهشت زهرا، تعدادي از اهالي قم را سوار ماشين كرده و به قم رساندم. 23بهمن هم با خانواده به طرف بهشهر به راه افتادم تا در آنجا بتوانم به انقلاب خدمتي بكنم.
* انگار حكم تشكيل كميته بهشهر را هم شما در اوج پيروزي انقلاب از آيت الله مهدوي كني گرفتيد؟ چه شد و چگونه اين كار را انجام داديد؟
- شهر بهشهر حوزه علميه اي داشت كه در مسجد ملاصفر علي بود. رئيس آنجا آيت الله محمد شاهرودي بود. آن ايام كه ايشان بيمار و خانه نشين شده بودند برخي از روحانيون شهر به آنجا رفتند و اعلاميه دادند كه كميته تشكيل داده اند. اين در حالي بود كه ما خودمان كميته تشكيل داده و در حال فعاليت بوديم. در اين شرايط زياد سخت نگرفتيم و با آنها مذاكره كرديم كه كميته شما، كميته قضايي باشد. چون در شهر دادگستري نداريم و ما هم انتظامات را اداره مي كنيم و وجود دو نيروي مسلح در شهر به صلاح نيست. آنها گوش نكردند و گفتند كميته واقعي ما هستيم. همان دوره بود كه بچه هاي انقلابي با شجاعت اسلحه خانه هاي شهرباني و ژاندارمري را خالي كرده بودند و دست خيلي ها اسلحه بود. بعد فضاي كاري بين نيروها و گروه ها مشكل ساز شده بود و من احساس كردم كه اين روند ممكن است به اختلاف منجر شود. به تهران آمدم و به مقر كميته كه در مجلس شوراي ملي بود، رفتم. آقاي بهزاد نبوي از ساختمان بيرون آمد، سابقه مرا كه پرسيد، سريع مرا به داخل برد. من با بهزاد نبوي هم بند نبودم و او مرا نمي شناخت. گزارش مختصري نوشتم و اوضاع شهر را توضيح دادم. او گزارش را نزد آيت الله مهدوي كني برد. چند لحظه بعد برگشت و گفت، آيت الله مهدوي گفتند شما حكم را به نام خودت يا به نام هر كه صلاح مي داني بنويس، من امضاء مي كنم. من هم حكم را اين طوري نوشتم: جناب حجت الاسلام والمسلمين آقاي شيخ محمد شاهرودي، بدين وسيله به شما ماموريت داده مي شود كه كميته انقلاب اسلامي بهشهر را با مشورت ساير روحانيون و كمك آقاي احمد توكلي و آقاي نبي كاظمي تشكيل بدهيد. با اين حكم قصد داشتم هم بزرگي آقاي شاهرودي را حفظ كنم و همه روحانيت را شريك كنم و هم در عمل كار از دست ما خارج نشود. با همين حكم بود كه هم اختلافات آنجا را سروسامان داديم و كميته انقلاب اسلامي بهشهر فعالانه شكل گرفت.
* بعد از انقلاب شما يكي از مخالفان و منتقدان جدي بني صدر بوديد. حتي براي گفت وگو در باره مسايل مربوط به او با امام ملاقات كرديد و در مجلس اول هم نطق تندي عليه او داشتيد. شما او را چگونه مي ديديد و انتقادهاي شما چه بود؟
- وقتي بحث انتخاب بني صدر پيش آمد، اكثر نيروهاي انقلابي و قديمي بهشهر مخالف بني صدر بودند. البته مخالفت ها جدي نشده بود. من از گذشته نوشته هاي بني صدر را خوانده بودم و رگه هايي از اباحي گري و دور از مباني اسلام را در آن ديده بودم. در عالم سياست هم رفتارش پسنديده نبود. نوعي سلوك متكبرانه داشت. با تمام تلاشي كه كرديم بر سر تعيين وزراي كابينه شهيد رجايي، كه قرار بود حكميت بشود، او در پايان حكميت را هم نپذيرفت. يك بار در همان جلسات حكميت برگشت به من گفت تو اولين كسي بودي كه در مجلس عليه من نطق كردي و چرا چنين سخن گفتي؟ من هم جواب دادم: بله شما كه ايران نبوديد، فرانسه بوديد، ما انقلاب كرديم، زندان رفتيم تا حكومت عوض شود و شاه نداشته باشيم، رئيس جمهور داشته باشيم كه اگر اشتباهي مرتكب شد، در انتقاد از مسئولان حكومتي آزاد باشيم. اما او با روحيه متكبرانه و خودخواهي كه داشت همه نيروهاي انقلاب از جمله آقاي ميرحسين موسوي را طرد كرد.
* در ملاقات با امام چه نتيجه اي گرفتيد. امام چه نظري داشتند؟
- با چند نفر ديگر، چندين بار پيش امام رفتيم و در باره بني صدر با ايشان صحبت كرديم. يك بار كه حدوداً 40 نفر از نماينده هاي جوان مجلس مي شديم، تصميم گرفتيم پيش امام رفته و مسأله جنگ و بني صدر را با ايشان مطرح كنيم. بدون تعيين وقت قبلي به دفتر امام در جماران رفتيم. حوالي ظهر بود كه مسئول دفتر امام گفت: شما بدون وقت قبلي آمده ايد. من جواني كردم و به پاسخ ايشان اعتراض كردم و گفتم: ما چهل نفر نماينده مجلس هستيم، نمي توانيم ده دقيقه امام را ملاقات كنيم؛ اگر كار نداشتيم كه نمي آمديم. آن بنده خدا با اوقات تلخي خدمت امام رفت و برگشت و گفت بياييد برويد داخل. وارد اتاق شديم و امام تشريف آوردند و دوستان حرف هايشان را زدند. نمي دانم من بودم يا شهيد استكي نماينده شهركرد كه قرار بود در مورد اختلاف مجلس و بني صدر صحبت كند. تا خواستيم بحث را آغاز كنيم امام با خنده گفت: ناراحت نباشيد، درست مي شود. الان جنگ است و برويد دنبال وحدت باشيد و سعي كنيد اختلاف حل شود. ما همه عصباني بوديم و آرامش حرف هاي امام مثل آبي بود كه روي آتش عصبانيت ما ريخته شد و وقتي بيرون آمديم اصلاً التهابي نداشتيم. علي آقا محمدي نماينده همدان به من گفت: خيلي خوب شد، چون اگر امام چيزي عليه بني صدر مي گفت ما فردا چهل شهر را در نماز جمعه عليه بني صدر به هم مي ريختيم. من هم ديدم واقعاً حرف خوبي مي زد. تاريخ گواه مداراي مجلس و رجايي با بني صدر است. بحث بر سر شخص بني صدر نبود بلكه اختلاف نظر ايدئولوژيكي بود. اينها بايد به خوبي در تاريخ ثبت و بررسي و منعكس شود.
</TEXT>
</DOC>
<DOC>
<DOCID>HAM2-851121-105</DOCID>
<DOCNO>HAM2-851121-105</DOCNO>
<ORIGINALFILE>/1385/851121/world/_siasatw.htm</ORIGINALFILE>
<ISSUE>شنبه 21 بهمن 1385</ISSUE>
<DATE calender="Western">2007-02-10</DATE>
<DATE calender="Persian">1385/11/21</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
نگاه امروز
زمان مي ايستد
</TITLE>
<TEXT>
فرشاد مهدي پور
زمانه آسيمه سر، طي طريق مي كند و ملالي نيست جز دوري رفاه و كم بهرگي از ماشين؛ آدمي، ميزان الحراره اين بي قراري است و هر روز از گوشه اي اسمي و ايسمي، رهزن راه و راهي فناست. در اين ميدان، كه از گوي توفيق و كرم خبري نيست، اگر سخني هست، بايد در پرده گفت تا مبادا حراميان، سر رسند و بار بردارند... و حضرت روح الله آرام و با سلام، در چنين وقتي ظهور كرد. ظهوري تاريخي و بي بازگشت؛ در عصري كه نداي مرده باد ايدئولوژي برخاسته بود و وارثان ماركس، بر سفره بي بركت گلاسنوس، جان گذاشته بودند و ناني نداشتند كه بردارند، آزادي افسانه اي افسون گر بود و مدرنيته فتانه، خانه و كاشانه را ويرانه كرده بود.
اول. مي گويند كه اگر انقلاب بهمن 57 به بار نشست، شيب نامنظم توسعه اجتماعي و طرح هاي كور شاهنشاه مدفون شده و افزون خواهي تاريخي ايرانيان بود كه موجب و موجد آن شد. اين را نمي گويند، بلكه نوشته اند و خوانده ايم و در تمامي دوره هاي ارشد و دكتراي دانشگاه هاي اين كشور، جماعت درس خوانده  با همين بافته ها و ساخته ها تربيت مي شوند. تكليف گروه مشهور به منتقد هم كه(تعريف شان نامشخص است، چرا كه ديگران غير از خود را عوام مي دانند)روشن است، كار را كار انگليسي ها مي دانند و چيز خوانده ترهاشان هم پاي قيمت نفت و اجلاس گوادالوپ و چيزهاي ديگر را به ميان مي كشند. يعني برنامه و هدف انقلابي كه بسياري در تحليل اش ناتوان مانده و تنها مي توانند با خلاف آمد خواندنش كمي آن را توصيف كنند، زير دست و پاي تجربه گرايي ذبح شده و به گوشه تاريخ مي رود.
دوم. خنده دارتر از اين نمي شود كه درباره انقلاب راز آلود 57 اگر كاري شده و تحليلي، آن چه برايمان باقي مانده عمدتاً كار خارجي ها(و غربي ها)است و اندكي ايراني ها. فقط در آمريكا صدها پايان نامه درباره امام و انقلاب نوشته شده است و چندين برابرش درباره ايران جديد. انقلاب بهمن 57، يك گذار تكرار ناشدني در مسير بشر بود؛ رمزي نو داشت و در بطن خود وامدار سنت. اگر اين انقلاب، به جمهوري اسلامي پيوند خورد، نه به پايان رسيد و نه به اكمال. انقلاب اسلامي مي خواست(و مي خواهد)كه كاخ زر را در هم فروپاشد، بساط زورمداران را برچيند و مزوران را از صفحه روزگار بدر كند؛  اين نبرد را پاياني نيست و از همان روزي كه آدم عصيان كرد و هبوط داده شد و قابيل دست به خون برادر آغشت، شيشه عمر آرامش شكست و فاش شد كه انسان، اگر بخواهد كه بماند بايد با شيطان رانده شده درافتد؛ اين چنين پيروزي بر مثلث ظلماني(زر و زور و تزوير)، آرمان اصلي انقلاب بود و چشم انداز آتي، ميزان حصول اين آرزو و راه هاي نارفته است.
***
شايد اين حرف ها كمي شعاري بنمايد، اما انقلاب را بايد از سر نوشت و سرنوشت ميهن را در آيينه آن تصوير كرد؛ انقلاب را بايد دوباره خواند و قصه هايش را نوشت و پيراست و زنگار از روي آن حماسه زدود. انقلابي را بايد باور كرد كه مي خواست فرهنگ را بسازد و ظالم را براند و سرود عدالت را بسرايد؛ انقلابي كه بودنش وامدار آمار توسعه رفاه  پروري نبوده و نيست و تابلوهاي بزرگ شهري مملو از خبرهاي اقتصادي، گواه وقوع آن. انقلابي كه نامش تنها يادآور جشنواره فيلم فجر و جام بين المللي كشتي و چند سريال بي سر و ته تلويزيوني نيست. انقلاب از زماني آغاز شد كه عقربه هاي ساعت تمدن مدرن ايستادند و قرار شد تا قراري تازه پديد آيد.
</TEXT>
</DOC>
</HAMSHAHRI2>