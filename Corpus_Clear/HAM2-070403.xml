<?xml version="1.0" encoding="utf-8"?>
<!DOCTYPE HAMSHAHRI2 SYSTEM "hamshahri.dtd">
<HAMSHAHRI2>
<COPYRIGHT>
Hamshahri2 Corpus, Beta Release!
Copyright 2004-2008, Database Research Group (DBRG), Faculty of Engineering, University of Tehran
All the news content in the corpus is copyrighted by Hamshahri Newspaper (www.hamshahri.net)

Homepage:
http://ece.ut.ac.ir/dbrg/hamshahri/ham2

Contact:
darrudi@insf.org 

Please view the enclosed `Help.txt` file in the package for more information (tag description, etc).

IT IS A BETA RELEASE, PLEASE DON NOT REDISTRIBUTE IT!
</COPYRIGHT>
<DOC>
<DOCID>HAM2-860114-001</DOCID>
<DOCNO>HAM2-860114-001</DOCNO>
<ORIGINALFILE>/1386/860114/news/_adabh.htm</ORIGINALFILE>
<ISSUE>سه شنبه 14 فروردين 1386 - سال پانزدهم - شماره4232 - Apr 3, 2007</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
يك شروع نسبتا خوب
سينماي ايران تعطيلات نوروزي پررونقي داشت
</TITLE>
<TEXT>
گروه ادب و هنر در حالي كه در تعطيلات طولاني عيد نوروز، همه چيز به حالت اغما فرو مي رود، سينما تنها مقوله اي است كه در تمام عرصه فرهنگ و هنر، با اتكا به برنامه ريزي هاي اكران نوروزي، در اين ايام نيز راه خود را كج دار و مريز طي مي كند.
امسال 4 فيلم شب به خير فرمانده، مهمان، اخراجي ها و خون بازي در برنامه اكران نوروزي، مجموعا بيش از يك ميليارد تومان فروخته اند كه ظاهرا دوسوم از اين رقم به اخراجي ها، فيلم اول مسعود ده نمكي اختصاص دارد. اخراجي ها، آن طور كه پخش كننده فيلم به ايسنا گفته است، تا 11 فروردين بيش از 730 ميليون تومان در تهران فروخته است. اين رقم با توجه به علاقه اندك مردم به سينما در ايام تعطيل كه در چند سال گذشته با نمايش فيلمهاي پرمخاطب از تلويزيون، شدت نيز گرفته است، چندان معقول به نظر نمي رسد و براي دستيابي به آمار واقعي تر لازم است تا اعلام خانه سينما و فارابي منتظر بمانيم.
پس از اخراجي ها، مهمان كه از اوايل اسفند اكران شده است با فروش 200 ميليون توماني، در پله دوم جدول فروش ايستاده است. فروش خون بازي و شب بخير فرمانده نيز هنوز به 100 ميليون تومان نرسيده است. اين ارقام اگر چه در مجموع فروش سينماي ايران را از مرز يك ميليارد تومان مي گذراند، اما در مقايسه با سال گذشته، آن طور كه فارس گزارش كرده است، يك عقبگرد است. سال گذشته چهارشنبه سوري، زير درخت هلو و هوو به ترتيب 410، 453 و 340 ميليون تومان فروش داشته اند و در مجموع، هم جدول فروش يكنواخت تري به دست آمد و هم مجموع فروش بالاتر بود.
يك خبر غيرمنتظره نيز منتشر شد. آن طور كه سايت خبري انتخاب نوشته است، دبيرخانه جشنواره فيلم فجر با ارسال نامه اي از مسعود ده نمكي عذرخواهي كرده است. انتخاب نوشته است:  طبق اين نامه، دبيرخانه اين جشنواره ضمن عذرخواهي بابت سهل انگاري هاي هيات داوران در بررسي فيلم اخراجي ها، اتفاقات پيش آمده را سهوي عنوان كرده و اظهار اميدواري كرده است تا تهيه كننده، كارگردان و ديگر هنرمندان دخيل در اين فيلم، اين اشتباهات را عمدي قلمداد نكنند. شايان ذكر است هيچ سايت ديگري خبر مذكور را مخابره نكرده است.
سينما در تلويزيون
اما روي ديگر پخش فيلم هاي ايراني، حضور اين فيلمها در تلويزيون است. هر سال، پنج شبكه تلويزيون ايران، با پرداخت حق نمايش تلويزيوني برخي فيلمهاي اكران شده، تعدادي از محصولات سينماي ايران را نيز در جدول پخش خود مي گذارند. امسال 14 فيلم ايراني از مجموع 90 فيلم پخش شده از تلويزيون، ايراني بودند كه برخي از آنها به تازگي اكران شده و از اين نظر، براي مخاطب، جذاب تر محسوب مي شوند. قتل آنلاين، چند مي گيري گريه كني، به نام پدر و وقتي همه خواب بودند از جمله اين فيلمها هستند.
عليرضا رئيسيان، رئيس كانون كارگردانان سينماي ايران درباره حضور سينماي ايران در تلويزيون به ايسنا گفته است: شيوه اي كه امسال تلويزيون نسبت به پخش فيلمهاي سينمايي در پيش گرفت، يك شيوه كاملا طبيعي و رفتار كاملا دوستانه نسبت به سينماي ايران بود. رئيسيان مهم ترين درآمد سينماهاي ايران را پس از اكران، حق پخش تلويزيوني دانسته و مي گويد: موانع كوچكي بر سر راه است كه معتقدم طي يك ملاقات جدي بين صنوف اصلي خانه سينما با مسئولان مربوطه در صدا و سيما، حتي حقوق تلويزيوني فيلمها را مي توانيم به تلويزيون پيش فروش كنيم.
به اعتقاد رئيسيان امسال شبكه هاي 4 و 2 بيش از شبكه هاي ديگر، سينماي متفاوت ايران را نشان داده اند و شبكه هاي 1 و 3 نيز مي توانند از سينماي حرفه اي و هنري ايران حمايت كنند.
</TEXT>
</DOC>
<DOC>
<DOCID>HAM2-860114-002</DOCID>
<DOCNO>HAM2-860114-002</DOCNO>
<ORIGINALFILE>/1386/860114/news/_adabh.htm</ORIGINALFILE>
<ISSUE>سه شنبه 14 فروردين 1386 - سال پانزدهم - شماره4232 - Apr 3, 2007</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
عطاران تكذيب كرد
</TITLE>
<TEXT>


گروه ادب و هنر- ترش و شيرين ظاهرا موفق ترين سريال نوروزي تلويزيون بود اما حرف و حديث هايي هم از نمايش خودروهاي مدل بالا در اين سريال در ايام تعطيلات به گوش رسيد. رضا عطاران كارگردان اين مجموعه تلويزيوني كه ايام عيد هر شب از شبكه 3 سيما پخش شد در گفت وگو با فارس گفت: برخي از مخاطبان درباره حضور خودروهاي به كار گرفته شده در مجموعه ترش و شيرين تصور كرده اند كه شركت هاي سازنده اين خود رو ها به عنوان اسپانسر در اين مجموعه حضور داشته است ولي اين طور نبود و ماشين هاي به كار گرفته شده از سوي شبكه در اختيار ما قرار داده شده اند. وي افزود: ما در تهيه مجموعه به چند خودرو احتياج داشتيم كه نشان دهنده قشر مرفه جامعه باشند كه شبكه نيز آنها را در اختيار ما قرار داد و اين خودرو  ها هيچ كدام ويژگي هايي كه در موردشان ذكر مي شد نداشتند. وي در ادامه گفت:  زمان پخش درگير مونتاژ بودم و خيلي حواسم به پخش نبود ولي در تمام مراحل به همراه گروه سعي كرده ايم كاستي هاي كار را برطرف كنيم تا بتوانيم كار قابل قبولي را ارائه بدهيم.
وي در باره فضاي تكراري مجموعه ترش و شيرين هم گفت: من نكات و مسائلي را كه در حال حاضر شما درمجموعه هايم مي بينيد دوست دارم و اگر تكرار هم شوند باز به آنها علاقه دارم ولي اگر در اين بين احساس كنم مخاطب از اين تكرار خسته شده است صددرصد رويكردم را تغيير خواهم داد. وي افزود: در ترش و شيرين نيز سعي كرده ايم فضاهاي قبلي را بشكنيم و بازي هاي جديدي را ارائه بدهيم ضمن اينكه در طول ساخت بيشتر به قصه فكر كرده ام و سعي كرده ام با پيش بردن ماجراي اصلي،قصه را به حاشيه نكشانم ضمن اينكه كارهاي ديگري هم كه در آينده خواهم ساخت با همين گروه و در همين ساختار خواهد بود.
</TEXT>
</DOC>
<DOC>
<DOCID>HAM2-860114-003</DOCID>
<DOCNO>HAM2-860114-003</DOCNO>
<ORIGINALFILE>/1386/860114/news/_adabh.htm</ORIGINALFILE>
<ISSUE>سه شنبه 14 فروردين 1386 - سال پانزدهم - شماره4232 - Apr 3, 2007</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
كوتاه
</TITLE>
<TEXT>


پايان فيلم: بيشتر صحنه هاي فيلم به همين سادگي به كارگرداني و تهيه كنندگي سيدرضا ميركريمي مديرعامل خانه سينما، در ماه هاي پاياني سال 85 فيلمبرداري شده و سكانس هاي باقي مانده فيلم نيز در نخستين هفته از سال 86 به پايان رسيد. تدوين همزمان اين فيلم در استوديو روشن آغاز شده است. شادمهر راستين به همراه سيدرضا ميركريمي نويسندگان فيلمنامه به همين سادگي هستند كه بر اساس طرحي از خود ميركريمي نوشته شده است.



بي خبرم: جواد رضويان كه مجموعه تلويزيوني قرارگاه مسكوني  را براي پخش در ايام نوروز كارگرداني كرده بود،  از عدم پخش آن ابراز بي اطلاعي كرد و گفت: بنا به توافقاتي كه با شبكه يك سيما داشتيم، كار 29 اسفندماه به شبكه تحويل داده شد و از علت تغيير زمان پخش اين مجموعه اطلاعي ندارم. وي در ادامه اظهار داشت: درباره پخش اين مجموعه در نيمه دوم فروردين ماه صحبت شده اما نمي دانم كه به قطعيت رسيده يا خير.



شير طلايي ونيز: جايزه افتخاري شير طلايي شصت و چهارمين دوره جشنواره فيلم ونيز به تيم برتون فيلمساز آمريكايي اهداء مي شود. شير طلايي يك عمر فعاليت پرثمر سينمايي امسال در حالي به برتون تعلق مي گيرد كه مديران جشنواره فيلم ونيز سال گذشته اين جايزه افتخاري را به ديويد لينچ اهداء كرده بودند. فيلمساز نابغه اين روزها با بازيگر هميشگي آثارش جاني دپ مشغول كار روي پروژه سوئيني تاد است كه بر اساس موزيكالي موفق به همين نام محصول برادوي ساخته مي شود.



بازگشت مستر بين: روان اتكينسون بعد از 10 سال دوري با فيلمي جديد درباره يك سفر پرماجرا از بريتانيا به جشنواره فيلم كن در فرانسه، به سينما بازگشت. روان اتكينسون، ستاره فيلم جديد تعطيلات مستر بين در اين زمينه گفت: مستر بين پس از سفر بين به لس آنجلس در فيلم اول، اين بار هدف او كن در جنوب شرقي فرانسه است و در اين جا تنها يك چيز مي خواهد: ديدن ساحل. تعطيلات مستر بين از هفته پيش در اروپا به نمايش عمومي درآمده است.
</TEXT>
</DOC>
<DOC>
<DOCID>HAM2-860114-004</DOCID>
<DOCNO>HAM2-860114-004</DOCNO>
<ORIGINALFILE>/1386/860114/news/_adabh.htm</ORIGINALFILE>
<ISSUE>سه شنبه 14 فروردين 1386 - سال پانزدهم - شماره4232 - Apr 3, 2007</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
تقدير از گابو
</TITLE>
<TEXT>


گروه ادب و هنر- من فقط اين را مي دانم كه از سن 17سالگي تا به امروز تنها كاري كه انجام داده ام، اين است كه صبح ها زود بلند  شوم،  مقابل تعدادي دكمه بنشينم و صفحات سفيدي را پر كنم، تا داستان هايي نوشته شوند، كه پيش از اين هرگز گفته نشده اند، و به اين ترتيب زندگي شادي براي خواننده اي كه هرگز وجود ندارد، خلق شود. اين حرف را گابو در بين كلي از هوادارنش از پادشاه اسپانيا به همراه 8 نفر از رؤساي جمهور پيشين و فعلي كشورهاي جهان گرفته تا مردم معمولي كوچه و بازار، در مراسم باشكوهي گفت كه از چندين دهه فعاليت ادبي گابريل گارسيا ماركز بويژه به خاطر شاهكار صد سال تنهايي او تقدير كردند.
در اين مراسم كه با حضور 1200 نفر از هواداران گابو، جمعي از نويسندگان، روزنامه نگاران و اعضاي آكادمي  سلطنتي اسپانيا برگزار شد، كارلوس - پادشاه اسپانيا - و بيل كلينتون - رئيس جمهور پيشين آمريكا - به همراه رؤساي جمهور پاناما، كلمبيا، اوروگوئه و چند كشور ديگر حضور داشتند. ماركز در ميان تشويق هواداران خود در حالي كه دستانش را به هم گره كرده بود، در سخنراني 13دقيقه اي خود، افزود: فكر اين كه ميليون ها نفر چيزي را خواهند خواند كه در تنهايي اتاقم و به كمك 28 حرف الفبا و اين دو انگشتم نوشته مي شوند، مرا ديوانه مي كند. به گزارش آسوشيتدپرس، در اين مراسم بيل كلينتون در توصيف ماركز گفت: به عقيده من، ماركز بزرگ ترين نويسنده آثار داستاني در تمام زبان ها بعد از ويليام فاكنر است. رئيس جمهور پيشين آمريكا افزود: زماني كه صد سال تنهايي را در سال 1972 و هنگام تحصيل در دانشكده  حقوق مي خواندم، نتوانستم آن را زمين بگذارم. اين كتاب اگرچه مضموني خيالي دارد، اما به راستي درست و هوشمندانه نگاشته شده است. كارلوس فوئنتس - نويسنده  مكزيكي - و توماس الوي مارتينز - نويسنده  آرژانتيني - ماركز را به خاطر احياي زبان اسپانيولي مورد ستايش قرار دادند و صد سال تنهايي را اولين رماني دانستند كه مردمان آمريكاي جنوبي به كمك آن به شناخت از خود رسيدند. بنابر شنيده ها سفر ماركز به ايران كه قرار بود در ارديبهشت ماه صورت گيرد به دليل كسالت وي لغو شده است.
</TEXT>
</DOC>
<DOC>
<DOCID>HAM2-860114-005</DOCID>
<DOCNO>HAM2-860114-005</DOCNO>
<ORIGINALFILE>/1386/860114/news/_adabh.htm</ORIGINALFILE>
<ISSUE>سه شنبه 14 فروردين 1386 - سال پانزدهم - شماره4232 - Apr 3, 2007</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
بزرگداشت عطار و مولانا در مشهد
</TITLE>
<TEXT>
ايسنا: بزرگداشت عطار و مولانا همزمان در روز بزرگداشت عطار در مشهد برگزار مي شود. همايش 2 روزه  عطار و مولانا در روزهاي 25 و 26 فرورين ماه در تالار فردوسي دانشكده  ادبيات دانشگاه فردوسي مشهد برگزار خواهد شد. اين مراسم دومين پيش همايش بزرگداشت مولانا در سالي است، كه از سوي يونسكو به عنوان سال بزرگداشت اين شاعر و عارف نامي ايران زمين نام گذاري شده است. پيش همايش نخست با عنوان عرفان مولانا دي ماه سال گذشته در دانشگاه تهران برگزار شد.
</TEXT>
</DOC>
<DOC>
<DOCID>HAM2-860114-006</DOCID>
<DOCNO>HAM2-860114-006</DOCNO>
<ORIGINALFILE>/1386/860114/news/_adabh.htm</ORIGINALFILE>
<ISSUE>سه شنبه 14 فروردين 1386 - سال پانزدهم - شماره4232 - Apr 3, 2007</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
رقابت بوش و ال گور به روايت سيدني پولاك
</TITLE>
<TEXT>
ايسنا: سيدني پولاك قصد ساخت فيلمي تلويزيوني را دارد كه در آن رقابت انتخاباتي جورج بوش و ال اگور در سال 2000 به تصوير كشيده مي شود.
سيدني پولاك، كارگرداني آمريكايي و برنده جايزه اسكار اين فيلم را با عنوان شمارش مجدد براي شبكه hbo مي سازد و قصد دارد در آن جنجال هاي فلوريدا در سال 2000 را براي بينندگان تلويزيوني نمايش دهد. در اين فيلم تلويزيوني علاوه بر رقابت بوش و ال گور حوادثي كه بر مردم عادي مي گذرد نيز مدنظر قرار گرفته است و پولاك نشان مي دهد كه مردم عادي براي انتخاب رهبر خود چگونه در معرض حوادث غيرعادي قرار مي گيرند.
</TEXT>
</DOC>
<DOC>
<DOCID>HAM2-860114-007</DOCID>
<DOCNO>HAM2-860114-007</DOCNO>
<ORIGINALFILE>/1386/860114/news/_adabh.htm</ORIGINALFILE>
<ISSUE>سه شنبه 14 فروردين 1386 - سال پانزدهم - شماره4232 - Apr 3, 2007</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
تئاتر شهر، فعلا رنگ بازسازي را نمي بيند
</TITLE>
<TEXT>
گروه ادب و هنر- در حالي كه پيش از اين قرار بود مجموعه  تئاتر شهر به دليل بازسازي و تعميرات اساسي برنامه اي براي بهار 86 نداشته باشد ولي به گفته غريب پور بعد از تعطيلات نوروز نمايش ها طبق جدول زمان بندي خود، اجرا مي شوند.
بهروز غريب پور، مدير بازسازي مجموعه تئاتر شهر با اعلام اين خبر به ايسنا، گفت:  از آنجا كه تاريخ شروع عمليات بازسازي تئاتر شهر مشخص نشده است بنابراين اين مجموعه طبق جدول زمان بندي شده خود، ميزبان نمايش ها خواهد بود. وي درباره  جدول برنامه هاي تئاتر شهر گفت: اين جدول را شوراي انتخاب آثار، تنظيم خواهد كرد. اواخر سال گذشته مقرر شد شورايي مركب از 5 تا 7 عضو درباره چگونگي گزينش آثار نمايشي در سال 86 تصميم گيري كنند. غريب پور با بيان نامشخص بودن زمان قطعي آغاز عمليات نوسازي گفت: در نظر داريم بعضي تغييرات را به گونه اي انجام دهيم كه نيازمند تعطيلي تمام سالن ها نباشد، بدين معنا كه در طول زمان نوسازي سالن ها به نوبت بتوانند برنامه هاي خود را دنبال كنند.
وي متذكر شد: طبق پيش بيني هاي انجام شده بازسازي تئاتر شهر منوط به انعقاد قرار داد با شركتهاي حرفه اي است تا بتوانيم بهسازي وضعيت نور، الكترونيك، مبلمان و امور فني را به بهترين شكل انجام دهيم. غريب پور همچنين از تامين منابع مالي ساخت و ساز تئاتر شهر خبر داد و گفت: خوشبختانه در آخرين روزهاي سال 85 منابع مالي تامين شد، اما به دليل مراحل اداري كه در پيش رو داريم، بازسازي مجموعه از زمان پيش بيني شده قبلي به تاخير مي افتد.
همچنين دبير بخش حرفه اي شوراي نظارت و ارزشيابي اداره كل هنرهاي نمايشي گفت: در صورتي كه بازسازي مجموعه تئاتر شهر به تاخير بيفتد، سالن هاي اين مجموعه بعد از تعطيلات، ميزبان آثار نمايشي خواهند بود. ايوب آقاخاني ادامه داد: مجموعه تئاتر شهر در اولين فرصتي كه امكان اجراي نمايش داشته باشد، ميزبان آثار نمايشي سال جديد خواهد شد. سخنگوي شوراي انتخاب آثار و مديريت هنري تصريح كرد: هرچند تصميم گيري درباره نمايش هاي جديد توسط اين شورا انجام مي شود، اما اتخاذ هرگونه تصميمي منوط به زمان بازسازي تئاتر شهر است. وي ادامه داد: از آنجا كه شتاب عمليات بازسازي دچار تغيير شده، اجراي آثار نيز دچار تغييراتي مي شود اما برنامه اجراها در جلسات آينده شورا مشخص مي شود.
همچنين 6 نمايش كه از سوي اداره كل نظارت و ارزشيابي هنرهاي نمايشي براي اجرا در فرهنگسراهاي تهران در نيمسال دوم سال 85 معرفي شده بودند، از سوي سازمان فرهنگي - هنري شهرداري تهران رد شدند. ايوب آقاخاني در اين باره نيز گفت: اين نمايش ها با معيارهاي نظارت و ارزشيابي مركز جهت اجرا در سطح فرهنگسراهاي تهران انتخاب و دهم آبان ماه 85 طي نامه اي به اداره هنرهاي نمايشي سازمان فرهنگي - هنري شهرداري معرفي شدند، در حالي كه جواب اين مركز براي اجراي اين نمايش ها چهاردهم بهمن و با چند ماه تاخير به دست ما رسيد. وي اين تعلل و ديركرد را عامل مهم در جهت فرصت سوزي اين گروه ها دانست و گفت: كار بازخواني و بازبيني اين نمايش ها ظرف مدت كوتاهي مي توانست انجام شود، در حالي كه اين تعلل چند ماهه عملا باعث فرصت سوزي اين گروه هاي نمايشي شد و به همين دليل مركز هنرهاي نمايشي اين سازمان را، مقصر مي دانيم. اين موضوع در حالي است كه شكرخدا گودرزي، مسئول گروه هنرهاي نمايش سازمان در باره دلايل اين اتفاق گفت: طي ارزيابي هاي كارشناسان سازمان، هيچ كدام از اين نمايش ها مناسب اجرا در سالن هاي نمايشي فرهنگسراها نبودند و به همين دليل امكان اجراي عمومي آنها فراهم نشده كه متن نامه آن نيز به ايوب آقاخاني تحويل داده شده است. در حالي كه آقاخاني در اين رابطه معتقد است كه اين نمايش ها با توجه به امكانات و فضاي اين فرهنگسرا و در ژانرهاي متنوع انتخاب و معرفي شده بود.
،300 همچنان مورد تنفر ايرانيان
گروه ادب و هنر- اگرچه فيلم سينمايي 300 پس از 4 هفته اكران در 3004 سالن در امريكاي شمالي توانسته 180 ميليون دلار بفروشد اما موج محكوميت ها عليه اين فيلم همچنان ادامه دارد.
در تعطيلات نوروز عده اي از هموطنان با تجمع مقابل ساختمان سازمان ملل در تهران به نمايش اين فيلم ضد ايراني اعتراض كردند. همچنين سفارت جمهوري اسلامي ايران در پاريس طي بيانيه اي با محكوم كردن نمايش اين فيلم آن را تلاشي براي تحريك احساسات تنفر آلود نژادي و سياسي با استفاده از تحريف وقيحانه تاريخ و توهيني به درك تاريخي تمام ملت ها دانست. سفارت جمهوري اسلامي ايران در لندن نيز در مورد فيلم 300 و اعتراض به آن بيانيه اي صادر كرد.
در عين حال كمپاني برادران وارنر در بيانيه اي كه در ارتباط با فيلم جنجال برانگيز 300، چهارشنبه گذشته بر روي سايت خود منتشر كرد، آورده است: فيلم 300، فيلمي افسانه اي برگرفته از كميك استريپي نوشته فرانك ميلر است و بر اساس يك اتفاق تاريخي واقعي نوشته و ساخته نشده است. در ادامه اين بيانيه  آمده است: اين استوديو اين فيلم را تنها به عنوان فيلمي تخيلي، افسانه اي و صرفا با هدف سرگرمي مخاطب خود ساخته و به هيچ وجه قصد توهين به نژاد و فرهنگ خاصي نداشته است. اين فيلم حقيقتا يك تريبون سياسي نيست. البته كمپاني برادران وارنر در هيچ كجاي اين بيانيه، از اينكه احساسات ايرانيان سراسر جهان را جريحه داركرده، عذرخواهي نكرده است.



ليلي و مجنون به دبي مي رود
ايسنا: نمايش ليلي و مجنون به كارگرداني پري صابري اواخر ارديبهشت ماه در دبي و ابوظبي اجرا مي شود.
  اين نمايش كه آخرين كار صحنه اي پري صابري محسوب مي شود، مرداد ماه 85 در تالار وحدت اجرا شد كه براساس منظومه  ليلي و مجنون و با استفاده از اشعار مولانا و حافظ به نگارش در آمده است. در اين نمايش بازيگراني چون يارتا ياران، آتش تقي پور، قدير عيدي زاده، نرگس خردمند، پرويز بزرگي، صمد احمدي، دريا آشوري و...ايفاي نقش مي كنند و براي اجراي كار در دبي احتمالا گروه 40 نفره اين نمايش به 30 نفر كاهش پيدا مي كند. طراح حركات موزون اين نمايش نادر رجب پور، آهنگساز آن رامين آزاد آور و طراح صحنه نمايش خسرو خورشيدي است. ليلي و مجنون به صورت خصوصي در دبي اجرا مي شود و 25 ارديبهشت، در سالن مركزي دبي و 28 ارديبهشت در بزرگترين آمفي تئاتر ابوظبي به صحنه مي رود.
سوء قصد عليه سميرا مخملباف
جان يك اسب را گرفت
ايسنا: سايت خانه  فيلم مخملباف 8 فروردين ماه خبر داد: در مكان فيلمبرداري فيلم جديد سميرا مخملباف بمبي منفجر شده است.
در اين سايت آمده است: روز سه شنبه انفجار يك بمب به هنگام فيلمبرداري فيلم اسب دو پا به كارگرداني سميرا مخملباف منجر به زخمي شدن شديد 6 نفر، مرگ يك اسب و مجروح شدن تعدادي از هنروران شد. شخص پرتاب كننده بمب ابتدا به صورت يكي از صد سياهي لشگر حاضر در صحنه وارد گروه شده و بعد از روي بام اقدام به پرتاب بمب به سوي گروه فيلمسازي كرده است. نيروهاي امنيتي آيساف مستقر در شهر سرپل اقدام پرتاب كننده بمب را سوءقصد به خانواده مخملباف مي دانند و طالبان و القاعده را مظنون اين حمله نمي پندارند.
ادامه نمايش 45 سال گرافيك و پوستر ايران در اسپانيا
ايسنا: در روزهاي پاياني سال گذشته، رضا عابديني مجموعه اي از پوسترهاي طراحان ايراني را در شهر والنسياي اسپانيا به نمايش گذاشت كه همچنان ادامه دارد. اين نمايشگاه به دعوت انجمن هنرهاي تجسمي اسپانيا تدارك ديده شده بود و مجموعه آثار هنرمندان طراح در 45 سال گذشته را دربر مي گرفت كه به نسل هاي مختلف گرافيك ايران اختصاص داشت. رضا عابديني - گرافيست و طراح پوستر - 40 پوستر گوياي تاريخ گرافيك ايران را از حدود سال هاي 1340 تا امروز اين سرزمين، از مجموعه  شخصي خود به اسپانيا برد. به گفته او، اين مجموعه در شهرهاي مادريد و بارسلونا نيز عرضه خواهد شد.
</TEXT>
</DOC>
<DOC>
<DOCID>HAM2-860114-008</DOCID>
<DOCNO>HAM2-860114-008</DOCNO>
<ORIGINALFILE>/1386/860114/news/_adabh.htm</ORIGINALFILE>
<ISSUE>سه شنبه 14 فروردين 1386 - سال پانزدهم - شماره4232 - Apr 3, 2007</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
فيلم هاي برگزيده ايراني جشنواره فيلم هاي كودكان و نوجوانان به زودي معرفي مي شوند
</TITLE>
<TEXT>
گروه ادب و هنر: دبير اجرايي هيأت انتخاب بيست ويكمين جشنواره بين المللي فيلم هاي كودكان و نوجوانان گفت: اعضاي هيأت انتخاب جشنواره كه كار خود را از 23 اسفند ماه سال گذشته آغاز كرد هم اكنون در حال بازبيني نزديك به 300 عنوان فيلم ايراني رسيده به دبيرخانه اين رويداد هستند.
به گزارش روابط عمومي جشنواره بين المللي فيلم هاي كودكان و نوجوانان، مسعود احمديان تصريح كرد: كار هيأت انتخاب سينماي ايران از ابتداي سال جاري ازسر گرفته شد و هم اكنون بازبيني آثار ادامه دارد و پيش بيني مي شود تا 20 فروردين ماه آثار راه يافته به بخش هاي رقابتي و غيررقابتي جشنواره انتخاب شوند. بيست ويكمين جشنواره بين المللي فيلم هاي كودكان و نوجوانان از 10 تا 14 ارديبهشت ماه سال جاري در شهر همدان برگزار مي شود.
</TEXT>
</DOC>
<DOC>
<DOCID>HAM2-860114-009</DOCID>
<DOCNO>HAM2-860114-009</DOCNO>
<ORIGINALFILE>/1386/860114/news/_adabh.htm</ORIGINALFILE>
<ISSUE>سه شنبه 14 فروردين 1386 - سال پانزدهم - شماره4232 - Apr 3, 2007</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
نمايشگاه كتاب تهران دوپاره برگزار مي شود
</TITLE>
<TEXT>
گروه ادب و هنر برخلاف نظر بيشتر ناشران فعال كشور، مسئولان شهرداري، شوراي شهر، مجلس و تقريبا تمام نهادهاي مرتبط، وزارت ارشاد همچنان قصد دارد نمايشگاه كتاب امسال را دوپاره برگزار كند. جلال ذكايي، معاون هماهنگي و ارتباطات نمايشگاه بين المللي كتاب در اين باره به خبرگزاري مهر گفته است: برگزاري يكپارچه بيستمين نمايشگاه كتاب تهران در دستور كار وزارت فرهنگ و ارشاد اسلامي قرار ندارد.
ذكايي تأكيد مي كند: تاكنون چيزي از سوي معاونت امور فرهنگي وزارت ارشاد به ما ابلاغ نشده است و تصميم ما هم برگزاري دوپاره نمايشگاه كتاب است. اين در حالي است كه رسول خادم، از اعضاي كميسيون فرهنگي شوراي شهر تهران، پيش از تعطيلات نوروز، بهترين گزينه را براي نمايشگاه كتاب، برگزاري يكپارچه آن در مصلاي تهران عنوان كرده و از مسئولان خواسته بود اين گزينه را بيشتر بررسي كنند.
ذكايي از اين طرح اظهار بي اطلاعي كرده و مي گويد: من از اين طرح اطلاعي ندارم و چنين طرحي تاكنون به عنوان يك گزينه در دستور كار ما قرار نداشته است.
</TEXT>
</DOC>
<DOC>
<DOCID>HAM2-860114-010</DOCID>
<DOCNO>HAM2-860114-010</DOCNO>
<ORIGINALFILE>/1386/860114/news/_akhar.htm</ORIGINALFILE>
<ISSUE>سه شنبه 14 فروردين 1386 - سال پانزدهم - شماره4232 - Apr 3, 2007</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
عكس
</TITLE>
<TEXT>


عكس: همشهري‎/ مسعود خامسي پور
تهران، پارك طالقاني- با وجود اين كه آسمان اغلب نقاط كشور در سيزدهمين روز فروردين ماه باراني بود اما مردم به آغوش طبيعت رفتند و تعطيلات نوروزي را به پايان رساندند.
</TEXT>
</DOC>
<DOC>
<DOCID>HAM2-860114-011</DOCID>
<DOCNO>HAM2-860114-011</DOCNO>
<ORIGINALFILE>/1386/860114/news/_akhar.htm</ORIGINALFILE>
<ISSUE>سه شنبه 14 فروردين 1386 - سال پانزدهم - شماره4232 - Apr 3, 2007</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
در شهر چه خبر
</TITLE>
<TEXT>
موادغذايي غيربهداشتي
با اجراي طرح بسيج سلامت نوروزي در مشهد?? تن و??? كيلو گرم مواد غذايي غير بهداشتي كشف و معدوم شد. اين مواد عموما به صورت فله اي، آلوده و تاريخ گذشته شامل ماكاروني، رب، مربا، لواشك، سوسيس و كالباس و مانند آن بود. به گفته مدير گروه بهداشت محيط و حرفه اي خراسان رضوي، از?? اسفندماه حدود??? تيم از بازرسان مراكز بهداشت استان با همراهي ساير دستگاه هاي مرتبط اقدام به بازرسي واحدها و مراكز تهيه و توزيع مواد غذايي و اماكن عمومي كردند. از اين تعداد?? اكيپ در مشهد فعال بودند و بالغ بر شش هزار و??? مورد بازديد و بازرسي از اين واحدها را انجام دادند. همچنين در اين مدت??? مركز غيربهداشتي شامل رستوران و آشپزخانه تعطيل و پلمپ شد.
12 روز دوچرخه سواري
جوان دوچرخه سوار اهل دهدشت با دوچرخه از مناطق عملياتي استان خوزستان ديدن كرد. ولي الله فخيم زاده?? ساله براي ديدار از مناطق عملياتي در استان خوزستان بيش از يك هزار كيلومتر ركاب زد. وي كه روز?? اسفند ماه حركت خود را از شهر دهدشت در استان كهكيلويه و بويراحمد به سمت استان خوزستان آغاز كرد، در سفر??روزه خود ضمن عبور از شهرهاي مختلف استان خوزستان از يادمان شهداي فتح المبين درشوش، هويزه، سوسنگرد، دهلاويه، بستان، چزابه، آبادان و خرمشهر ديدن كرد.
نگهداري تخم لاك پشت
طي پنج سال گذشته بيش از?? هزار تخم لاك پشت در قشم جمع آوري شده و با دقت حفاظت و نگهداري مي شود. به گفته مدير اكوتوريسم سازمان منطقه آزاد قشم، از اين تعداد بيش از?? هزار بچه لاك پشت متولد و در آبهاي نيلگون خليج فارس آزاد شده اند. تاكنون تعداد زيادي لاك پشت براي تخم گذاري به ساحل آمده اند و تعداد فراواني تخم لاك پشت از اسفندماه جمع آوري و حفاظت شده و اين تعداد تا ارديبهشت ماه?? افزايش مي يابد. به اين ترتيب از اوايل خردادماه و با نزديكي به فصل گرما شاهد تولد لاك پشت ها خواهيم بود كه هر ساله پس از پايان تخم گذاري لاك پشت ها، وزن، قد و ميزان رشد هر كدام از اين موجودات دريايي توسط كارشناسان محيط زيست سازمان محاسبه مي شود.
شكستن قيمت ماهي سفيد
عرضه فراوان ماهي سفيد دربازار ماهي فروشان ساري و ديگر بازارهاي ماهي در مازندران قيمت آن را در معاملات روز يكشنبه هر كيلو گرم هشت هزار تا?? هزار ريال كاهش داد. در حالي كه قيمت هر كيلو ماهي سفيد با وزن بيش از يك كيلوگرم تا اواخر هفته گذشته?? تا?? هزار ريال بود، به?? تا?? هزار ريال كاهش يافت. همچنين قيمت ماهي كپور دريايي?? هزار تا?? هزار ريال و ماهي پرورشي فيتوفاك در هر كيلوگرم?هزار ريال عرضه مي شود. ماهي فروشان ساروي دليل كاهش قيمت ماهي را افزايش صيد اعلام كرده و اظهار داشتند: قيمت مناسب ماهي سبب استقبال خريد توسط مسافران نوروزي شده است. طبق روال سال هاي گذشته زمان پايان صيد ماهيان درياي خزر،?? فروردين است. مازندران داراي??? كيلومتر نوارساحلي از درياي خزر است.
حاشيه هاي بازي سنتي
برگزاري بازي سنتي استقلال و پرسپوليس در روز دهم فروردين ماه سال جاري يكي از مهمترين رويدادهاي پايتخت در تعطيلات نوروزي بود. اما اين بازي مانند هميشه حاشيه هاي جذابي داشت. يكي از نكات جالب اين بازي توزيع 50 هزار بسته پذيرايي و پيام آموزشي ميان تماشاگران دو تيم بود. به گفته رييس مركزاطلاع  رساني فرماندهي انتظامي تهران بزرگ اين اقدام با هدف افزايش سطح تعامل تماشاگران باپليس وباتوجه به حضورهزاران تماشاگر شهرستاني كه از مسافت هاي دور و بعضا از روز قبل در ورزشگاه آزادي حاضر بودند، انجام شد. به گفته سرهنگ احمدي، ديدار تيم هاي پرسپوليس واستقلال باآرامش برگزار شد و هيچگونه درگيري و برخوردي بوجود نيامد. البته با وجود تدابير شديد امنيتي و بازرسي هاي بدني از تماشاگران جهت جلوگيري از ورود موادمحترقه به ورزشگاه آزادي، موادمحترقه زيادي به اطراف زمين فوتبال پرتاب شد. از سوي ديگر معاون بهره برداري شركت واحد اتوبوسراني تهران و حومه گفت: برغم تمهيدات به عمل آمده از سوي فرماندهي انتظامي تهران بزرگ با اين شركت، به?? دستگاه اتوبوس پس از پايان ديدار تيم هاي پرسپوليس واستقلال توسط تماشاگران خسارت وارد شد. وي اظهارداشت: اين مقدار خسارت وارده نسبت به بازي قبل اين دو تيم تهراني كه در آن??? دستگاه اتوبوس دچار خسارت شد، به يك پنجم كاهش يافته است.
هواي پاك
مسئول مركز هماهنگي و اطلاع رساني آلودگي هواي تهران از قرار گرفتن شاخص كيفيت هواي تهران در 8 روز پاك و 2 روز سالم طي 10 روز ابتدايي فروردين ماه 86 خبر داد. طيبه سادات ميرعابديني افزود: خوشبختانه به دليل شرايط جوي تهران در روزهاي پاياني سال 85 شاهد قرارگرفتن شاخص كيفيت هوا در وضعيت سالم طي اين مدت بوديم به طوري كه در اكثر روزهاي هفته آخر همين سال كيفيت هواي تهران در شرايط پاك قرار داشت. وي گفت: مهم ترين عامل در كاهش
آلاينده  هاي هواي تهران شرايط جوي مناسب بويژه وزش باد و بارش باران بوده ضمن اينكه كاهش چشمگير ترددهاي درون شهري به دليل انجام سفرهاي برون شهري شهروندان تهراني نيز تاثير بسزايي بر افزايش كيفيت هوا و پاكي آن در تهران داشته است.
جشنواره نوروزي
در سيزدهمين روز از بهار سال?? و روز انس با طبيعت، دومين جشنواره سبزه هاي نوروزي و ماهي قرمز سفره هفت سين و تخم مرغ هاي رنگ شده چهارمحال و بختياري ديروز در پارك ملت شهركرد برگزار شد. در اين جشنواره بيش از???سبزه كاشت خانگي و ابتكاري و??? تنگ ماهي و?? تخم مرغ رنگي شركت داده شد. البته بيشتر افراد شركت كننده در اين جشنواره را بانوان تشكيل دادند و سبزه هاي شركت داده شده در اين رقابت، شامل كاشت گندم، لوبيا، عدس، شبدر و دانه هاي خوراكي بود. مسابقه سبزه هاي نوروزي اين جشنواره، در دو بخش سيني كاشت و كوزه كاشت انجام شد و كاشت نمادين آرامگاه عمان ساماني از سوي داوران به عنوان سبزه برتر انتخاب شد.
مسابقه زيباترين سبزه ها
اصفهاني هاي خوش ذوق بيش از 300 سبزه سفره هفت سين خود را به مسابقه زيباترين سبزه ها بردند. مسئول برگزاري مسابقه زيباترين سبزه ها با بيان اين كه بيشتر هنرمندان موضوع پيامبر اعظم و انرژي هسته اي را براي سبزه آرايي انتخاب كرده بودند گفت: در اين مسابقه كه امسال مسافران نوروزي نيز در آن شركت داشتند سبزه هايي كه با بذرهاي متنوع و با طرح هاي ابتكاري ملي مذهبي و فرهنگي آراسته شده بودند انتخاب شدند. طرح هاي مكه، برج آزادي و حافظيه، سبزه هاي برتر چهارمين دوره مسابقه زيباترين سبزه ها شدند.
</TEXT>
</DOC>
<DOC>
<DOCID>HAM2-860114-012</DOCID>
<DOCNO>HAM2-860114-012</DOCNO>
<ORIGINALFILE>/1386/860114/news/_akhar.htm</ORIGINALFILE>
<ISSUE>سه شنبه 14 فروردين 1386 - سال پانزدهم - شماره4232 - Apr 3, 2007</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
بازار
</TITLE>
<TEXT>
رونق پيام كوتاه
بطور ميانگين روزانه پنجاه هزار پيام كوتا با تلفن همراه در استان چهار محال و بختياري ارسال مي شود.
مدير عامل شركت مخابرات اين استان تعداد تلفن هاي همراه فعال استان را?? هزار مشترك اعلام كرد و افزود: تادهه فجر امسال اين تعداد به??? هزار مشترك افزايش مي يابد.
به گفته وي،ضريب نفوذ تلفن همراه در اين استان?? درصد است.
وي همچنين از نصب و فعال شدن?? دستگاه تلفن امدادي gsm در محورهاي كوهستاني استان خبر داد.
از سوي ديگر اعلام شد، سيم كارتهاي دولتي و اعتباري شهر مشهد طي نيمه دوم فروردين ماه سال جاري واگذار مي شود. همچنين به دليل اينكه حجم ثبت نام سيم كارت در اين شهر كم بود، سيم كارتهاي دايمي و اعتباري اين دوره بدون اولويت بندي و قرعه كشي واگذار مي شود. از سوي ديگر گفته مي شود با توجه به آمادگي شبكه تلفن همراه در تعطيلات نوروزي مشتركان در هيچكدام از شهرهاي كشور با مشكل جدي عدم آنتن دهي تلفن همراه مواجه نشده اند.
مديرعامل شركت ارتباطات سيار گفت: با توجه به امكان گزارش گيري از شبكه تلفن همراه، كارشناسان قادر خواهند بود تا بر اساس اطلاعات سالهاي قبل از جمله حجم مسافران در يك شهر و نقاط كور آن شهر امكانات و سرويس هاي لازم را جهت آنتن دهي مناسب فراهم سازند.
همچنين اعلام شد در روز نخست فروردين ماه امسال حدود??? ميليون پيام كوتاه بين مشتركان ارسال شده است.
دقيقا لحظه تحويل سال و يك ساعت بعد از آن حدود6 ميليون و??? پيام كوتاه ارسال شده است.
</TEXT>
</DOC>
<DOC>
<DOCID>HAM2-860114-013</DOCID>
<DOCNO>HAM2-860114-013</DOCNO>
<ORIGINALFILE>/1386/860114/news/_akhar.htm</ORIGINALFILE>
<ISSUE>سه شنبه 14 فروردين 1386 - سال پانزدهم - شماره4232 - Apr 3, 2007</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
مسابقه با جايزه
</TITLE>
<TEXT>
سال 86
امسال از سوي رهبر معظم انقلاب، به چه عنواني ناميده شده است؟
a)اتحاد ملي
b)انسجام اسلامي
c)اقتصاد پويا
d)گزينه هاي a و b درست است.
نحوه شركت در مسابقه:شركت كنندگان بايد يكي از گزينه هاي a ,b ,c ,d را حداكثر تا ساعت 19 امروز به شماره 3000251(بدون پيش شماره)و دارندگان تلفن هاي تاليا و ايرانسل به شماره 09122029165 اس ام اس كنند. به حساب 12 نفر از افرادي كه پاسخ صحيح داده باشند(5 نفر از تهران، 5 نفر از شهرستان ها و 2 نفر از مشتركان سرويس sms خبري)جايزه نقدي واريز مي شود. شماره تلفن همراه برندگان در شماره بعدي روزنامه چاپ مي شود و همكاران ما به منظور دريافت شماره حساب بانكي با آنها تماس مي گيرند.
2 جايزه ويژه براي مشتركان sms خبري: اين مشتركان بايد در صورت شركت در مسابقه پس از تايپ گزينه صحيح، عبارت sms را درج و سپس ارسال كنند. گفتني است شانس مشتركان sms خبري، 10 برابر بيش از ساير شركت كنندگان است.
شماره تلفن برندگان مسابقه 49


</TEXT>
</DOC>
<DOC>
<DOCID>HAM2-860114-014</DOCID>
<DOCNO>HAM2-860114-014</DOCNO>
<ORIGINALFILE>/1386/860114/news/_akhar.htm</ORIGINALFILE>
<ISSUE>سه شنبه 14 فروردين 1386 - سال پانزدهم - شماره4232 - Apr 3, 2007</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
فرهنگسرا
</TITLE>
<TEXT>
آموزش هنرهاي تجسمي
واحد هنري فرهنگسراي انقلاب به منظور آموزش هنرهاي تجسمي و شناسايي استعداد هنرجويان در رشته هاي مختلف ثبت نام مي كند. اين كلاس ها شامل آموزش نقاشي روي شيشه، تذهيب و تشعير، مينياتور، نقش برجسته و پرورش خلاقيت هنري(ويژه كودكان)است كه هر رشته با حضور كارشناس مجرب و متخصص برگزار خواهد شد. علاقه مندان تا 15 فروردين 86 فرصت دارند براي ثبت نام به واحد هنري فرهنگسراي انقلاب واقع در بزرگراه شهيد نواب صفوي- خيابان كميل شرقي مراجعه كنند و يا براي كسب اطلاعات بيشتر با شماره تلفن هاي 9-55419057 تماس بگيرند.
نمايشگاه نقاشي
همزمان با آغاز فصل بهار نمايشگاه نقاشي با موضوع طبيعت و انسان در فرهنگسراي قلم نسيم شهر شهرستان رباط كريم برپا شد. در اين نمايشگاه بيش از 50 تابلوي نقاشي كه نشانگر زيبايي هاي طبيعت و رابطه هاي انسان با محيط زيست است به مدت يك هفته به نمايش گذاشته شده است. در مراسم اختتاميه اين نمايشگاه كه امروز در همين محل برگزار مي شود به 10 اثر برتر جوايزي اهدا خواهد شد.
</TEXT>
</DOC>
<DOC>
<DOCID>HAM2-860114-015</DOCID>
<DOCNO>HAM2-860114-015</DOCNO>
<ORIGINALFILE>/1386/860114/news/_akhar.htm</ORIGINALFILE>
<ISSUE>سه شنبه 14 فروردين 1386 - سال پانزدهم - شماره4232 - Apr 3, 2007</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
تاكسيراني سبز
</TITLE>
<TEXT>
سرويس تاكسي هاي سبز در تبريز راه اندازي شد.
محمد دادگر، مديرعامل تاكسيراني تبريز، هدف از راه ژاندازي اين سرويس را تسهيل در حمل و نقل درون شهري تبريز اعلام كرد و گفت: اين سرويس ژها به صورت ويژه و در دو بخش زنان و مردان به جابجايي مسافران خواهد پرداخت. دادگر افزود: نزديك به 30 درصد از رانندگان اين سرويس ژها بانوان هستند كه به طور اختصاصي به زنان سرويس خواهند داد. به گفته وي، با راه ژاندازي اين سرويس، علاوه بر توسعه تسهيلات درون شهري، امنيت بيشتري در جابجايي مسافران به ويژه براي قشر زنان در تبريز فراهم خواهد شد. دادگر با اشاره به اين ژكه رانندگان اين خودرو علاوه بر اصول اوليه مهمانداري با زبان انگليسي نيز آشنايي مختصر دارند، افزود: مسئوليت پذيري، خوشرويي و احترام به حقوق مسافران، رعايت مبداء و مقصد، همچنين فراهم شدن امكان صدور فاكتور ديجيتالي و پرداخت كرايه با كارت اعتباري، دارا بودن صندلي ويژه كودك در اين سرويس ها از ديگر ويژگي ژهاي تاكسي ژهاي سبز است؛ همچنين در اين سرويس ها براي نخستين بار از مسافران در طول جابجايي پذيرايي مختصر به عمل مي آيد. براساس اين گزارش؛ اين سرويس تاكسيراني هم اكنون با 18 دستگاه تاكسي فعاليت خود را آغاز كرده كه در آينده فعاليت ژهاي خود را تا 200 دستگاه افزايش خواهد داد.
</TEXT>
</DOC>
<DOC>
<DOCID>HAM2-860114-016</DOCID>
<DOCNO>HAM2-860114-016</DOCNO>
<ORIGINALFILE>/1386/860114/news/_bourse.htm</ORIGINALFILE>
<ISSUE>سه شنبه 14 فروردين 1386 - سال پانزدهم - شماره4232 - Apr 3, 2007</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
بازده14.7 درصدي براي بازار سهام
بورس تهران 6 ميليارد دلاري شد
</TITLE>
<TEXT>



گروه بورس- آمارها نشان مي دهد، بورس تهران سالي 6 ميليارد دلاري را پشت  سر گذاشته است.
در طول سال 85 معادل 56 هزار ميليارد ريال نقدينگي به سوي تالارهاي مبادلات سهام روانه شده، طبق كارنامه عملكرد يك ساله بورس، در طول سال گذشته 16 ميليون برگه سهم در بين سرمايه گذاران دست به دست شده و تعداد خريداران سهام به مرز يك ميليون نفر نزديك شده است.
تالارها
طبق روال هميشگي، در طول سال 85 اوضاع در تالار اصلي نسبت به تالار فرعي بهتر بوده؛ به طوري كه در اين مدت 780 هزار نفر در سهام شركت هاي تالار اصلي سرمايه گذاري كرده اند و 210 هزار نفر هم براي خريد سهام به تالار فرعي رفته اند.ارزش كل نقدينگي سرازير شده به تالار اصلي 40 هزار ميليارد ريال بوده و در تالار فرعي 15 هزار ميليارد ريالي سرمايه گذاري شده است.
هم چنين در طول يك سال گذشته 55 ميليون سهم به ارزش 4/67 ميليارد ريال نيز در تالار غيررسمي بورس دادوستد شده، تعداد كل اوراق مشاركت دادوستد شده هم به مرز نيم ميليون برگه نزديك شده است.
بازده
بازده سرمايه گذاري در بورس تهران در پايان سال 85، معادل 7/14 درصد برآورد شده، در اين مدت شاخص اصلي عملكرد بازار سهام 8/3 درصد افزايش يافت.
در طول سال 85 هرچند دو بار رقم شاخص كل به مرزهاي بالاتر از 10 هزار واحد صعود كرد، اما در نهايت بار ديگر اين شاخص در محدوده 9 هزار و 800 واحد بسته شد.در اين مدت شاخص عملكرد تالار اصلي 1/7 درصد صعود كرد و شاخص عملكرد تالار فرعي 9/6 درصد پايين آمد.طي سال گذشته، در حالي  كه شاخص عملكرد صنعت واسطه گري مالي 8 دهم درصد كاهش يافت، شاخص عملكرد سهام صنعتي 4/4 درصد بالا رفت.
در اين مدت بازده حاصل از تقسيم سود نقدي بين سهامداران شركت هاي بورس، 5/10 درصد برآورد شد.
ارزش بورس
در پايان سال 85 ارزش كل سهام قابل مبادله در بورس تهران از مرز 395 هزار ميليارد ريال گذشت.اين رقم نسبت به پايان سال 84 معادل 2/7 درصد رشد نشان مي داد. به اين ترتيب ارزش بورس تهران به محدوده 43 ميليارد دلار نزديك شد.طبق آمار رسمي سازمان بورس، در حال حاضر سهام 417 شركت در تالارهاي بورس تهران پذيرفته شده كه در اين ميان نام 148 شركت در تابلوي اصلي، 180 شركت در تابلوي فرعي و 89 شركت در تابلوي غيررسمي درج شده است.
</TEXT>
</DOC>
<DOC>
<DOCID>HAM2-860114-017</DOCID>
<DOCNO>HAM2-860114-017</DOCNO>
<ORIGINALFILE>/1386/860114/news/_bourse.htm</ORIGINALFILE>
<ISSUE>سه شنبه 14 فروردين 1386 - سال پانزدهم - شماره4232 - Apr 3, 2007</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
جزييات آيين نامه واگذاري 30 ميليون تومان سهام به كارگران و كارمندان
</TITLE>
<TEXT>


مهر: جزئيات آيين نامه جديد دولت براي واگذاري سهام به كارگران و كارمندان در طول سال 86 اعلام شد.
رييس هيات عامل سازمان خصوصي سازي در اين باره گفت: در اجراي طرح واگذاري 5 درصد از سهام شركت هاي دولتي مشمول واگذاري، به كاركنان آنها، به هر كارگر و كارمند شركت هاي دولتي كه مشمول واگذاري هستند، به طور ميانگين 30 ميليون تومان سهام داده مي شود.
به گفته غلامرضا حيدري كردزنگنه، آيين نامه واگذاري سهام به كارمندان و كارگران دولت در هيئت وزيران به تصويب رسيده و در سال جاري به اجرا در مي آيد.براساس اين آئين نامه كه در اجراي ابلاغيه مقام معظم رهبري در خصوص اصل 44 قانون اساسي تنظيم شده است، به هر يك از كاركنان دولت، سهام
شركت هاي دولتي تا سقف 100ميليون ريال با تخفيف و به صورت اقساطي واگذار خواهد شد. همچنين 5 درصد سهام هر شركت به كارگران و كاركنان همان شركت واگذار مي شود.
كرد زنگنه درباره نحوه اجراي اين آيين نامه گفت: در اجراي اين اصل به هر كارگر و كارمند به طور ميانگين 30 ميليون تومان سهام داده مي شود كه 5 ميليون تومان از اين 30 ميليون تومان ثابت بوده و به مديران و كارمندان به طور ثابت تعلق مي گيرد. 25 ميليون تومان باقي مانده نيز شامل 20 برابر حقوق و مزاياي يك كارگر و كارمند مي شود يعني اين 25 ميليون تومان از 20 برابر شدن حقوق و مزاياي يك كارگر و كارمند است حال اين رقم به ميزان پايه حقوق و مزاياي آن شخص تغيير مي كند و ممكن است از 25 ميليون تومان كمتر يا فراتر باشد.به عنوان مثال، اگر حقوق و مزاياي يك كارمند 500 هزارتومان باشد 20 برابر اين رقم 10 ميليون تومان مي شود.
به گفته وي ارزش سهامي كه به هر كارگر تعلق
مي گيرد از جمع حقوق و مزايا10 ميليون تومان بوده و 5 ميليون تومان نيز به طور ثابت به وي داده مي شود كه در مجموع سهام اعطايي به آن كارگر 15 ميليون تومان
مي شود.وي گفت: اقساط پرداختي 10 ساله و بدون پيش پرداخت است.
كرد زنگنه همچنين با اشاره به لايحه اجراي
سياست هاي اصل 44 قانون اساسي گفت: از 74 ماده، 60 ماده از اين لايحه دردولت به تصويب رسيده است.
</TEXT>
</DOC>
<DOC>
<DOCID>HAM2-860114-018</DOCID>
<DOCNO>HAM2-860114-018</DOCNO>
<ORIGINALFILE>/1386/860114/news/_bourse.htm</ORIGINALFILE>
<ISSUE>سه شنبه 14 فروردين 1386 - سال پانزدهم - شماره4232 - Apr 3, 2007</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
رشد 35 واحدي شاخص نوروزي
</TITLE>
<TEXT>
گروه بورس- بررسي نماگرهاي بورس تهران حاكي از آن است شاخص بورس در تعطيلات نوروز 35 واحد افزايش يافته است.بر اساس اين گزارش، شاخص بورس تهران از روز 5 تا 8 فروردين معادل 25 واحد و در روز يازدهم 10 واحد رشد كرد.اين گزارش حاكي است، شاخص هاي بازده بازار و صنعت نيز در روز شنبه يازدهم فروردين ماه هركدام به  ترتيب 31 و 9 واحد رشد كردند.شاخص واسطه گري هاي مالي نيز در اين روز با 9 واحد افزايش به كار خود پايان داد.در مبادلات روز شنبه شركت چادرملو بيشترين نقش را در صعود شاخص داشت به طوري كه افزايش ارزش سهام اين شركت منجر به صعود شاخص تا سقف 5 واحد شد. پس از چادرملو شركت هاي سرمايه گذاري توسعه معادن و فلزات و سايپا بيشترين تأثير را در روند رو به رشد شاخص داشتند و در مجموع 3 واحد شاخص را بالا كشيدند.در اين روز شركت فولاد مباركه با 39 صدم واحد تأثير منفي بر شاخص بيشترين سهم را در نزول شاخص داشت.
</TEXT>
</DOC>
<DOC>
<DOCID>HAM2-860114-019</DOCID>
<DOCNO>HAM2-860114-019</DOCNO>
<ORIGINALFILE>/1386/860114/news/_bourse.htm</ORIGINALFILE>
<ISSUE>سه شنبه 14 فروردين 1386 - سال پانزدهم - شماره4232 - Apr 3, 2007</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
كارنامه خصوصي سازي در سال 85 منتشر شد
واگذاري 900 ميليون دلار سهم دولتي
</TITLE>
<TEXT>
گروه بورس- ارزش كل خصوصي سازي هاي انجام شده در سال 85 به مرز 900 ميليون دلار رسيد.
طبق آماري كه شركت بورس تهران، منتشر كرده، در سال گذشته، 9/2 ميليارد سهم دولتي در مجموع به ارزش 7 هزار و 800 ميليارد ريال در تالارهاي بورس به فروش رسيد.
در اين مدت بيشترين سهام دولتي را سازمان توسعه و نوسازي معادن(ايميدرو)به بخش خصوصي واگذار كرد. ارزش كل سهامي كه ايميدرو در بورس به فروش رسانده، 6 هزار و 700 ميليارد ريال برآورد مي شود. در اين مدت 5/2 ميليون سهام متعلق به اين سازمان در بورس عرضه شد.سازمان گسترش، ساتكاب، شركت مخابرات و شركت  ملي پتروشيمي از ديگر سازمان ها و شركت هاي دولتي بودند كه در حجم هاي پايين تري، نسبت به ايميدرو، سهام خود را عرضه كردند.اين آمار نشان مي دهد، نيمي از كل واگذاري هاي سهام در سال 85 در طول اسفند ماه، يعني آخرين ماه سال انجام شده و فشار عرضه سهام دولتي در اين دوره بيش از ساير اوقات سال بوده است؛ به طوري  كه در طول اسفند ماه 1/2 ميليارد سهم دولتي به ارزش چهار هزار و 500 ميليارد ريال در بورس به بخش خصوصي واگذار شده است.
</TEXT>
</DOC>
<DOC>
<DOCID>HAM2-860114-020</DOCID>
<DOCNO>HAM2-860114-020</DOCNO>
<ORIGINALFILE>/1386/860114/news/_bourse.htm</ORIGINALFILE>
<ISSUE>سه شنبه 14 فروردين 1386 - سال پانزدهم - شماره4232 - Apr 3, 2007</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
كارنامه مثبت بورس در تعطيلات نوروز
</TITLE>
<TEXT>


گروه بورس بورس تهران در ايام تعطيلات نوروز و مطابق با تعطيلات رسمي كشور به كار خود ادامه داد.
درحالي كه با آغاز فصل بهار و سال نو بسياري از ايرانيان در تعطيلات 13روزه نوروزي به سر مي بردند، بورس تهران مطابق سنت هرساله و بر مبناي تعطيلات رسمي به كار خود ادامه داد.
بر همين اساس برخي سهامداران حقيقي و حقوقي از روز پنجم فروردين اقدام به خريد و فروش سهام در تالارهاي مبادلات كردند.
بررسي آمارها از معاملات صورت گرفته در هفته اول سال 86 نشان مي دهد، حجم معاملات در اين مدت با روند منفي همراه بوده اما شاخص هاي بورس روند صعودي داشته اند.
آخرين آمار دريافتي حاكي از آن است كه ارزش كل معاملات انجام شده در هفته اول سال جاري(5 تا 8 فروردين)نسبت به آخرين هفته سال گذشته 52 درصد كاهش داشته است.اين آمار همچنين نشان مي دهد كه در اين مدت 47 ميليون سهم توسط 6 هزار و 627 سهامدار مورد معامله قرار گرفته كه اين ميزان حجم معاملات با 40 درصد كاهش همراه بوده است اما تعداد خريداران سهام در اين مدت تغيير چنداني نداشته وفقط با 6 صدم درصد كاهش همراه بوده است.بيشترين روند منفي در اين مدت مربوط به معاملات تابلوي فرعي بود به  طوري كه ارزش معاملات اين تالار با 75 درصد كاهش و حجم معاملات آن نيز با 67 درصد كاهش همراه بوده است. تعداد خريداران سهام در تالار فرعي نيز در اين مدت 43 درصد كاهش يافت.
اين درحالي بود كه تعداد خريداران سهام در تابلوي اصلي در اين مدت 31 درصد رشد كرد.در تابلوي غيررسمي يا تابلوي چهارم بورس نيز هيچ معامله اي صورت نگرفت.
براساس اعلام سازمان بورس و اوراق بهادار شركت هاي حاضر در تابلوي چهارم تا انتهاي سال نسبت به افزايش حجم و ارزش معاملات خود فرصت داشتند به اين ترتيب سازمان بورس بايد ظرف روزهاي آينده نسبت به تعيين تكليف شركت هاي حاضر در اين تابلو تصميم گيري كند.
شاخص بورس تهران در تعطيلات نوروزي روزهاي خوشي را سپري كرد به طوري كه شاخص بورس در اين هفته با 26 واحد افزايش به 9 هزار و 846 رسيد.
شاخص هاي بازده بازار و صنعت نيز روند مثبتي را دنبال كردند. در روز شنبه يازدهم فروردين ماه نيز ارزش معاملات 39 درصد و حجم آن 44 درصد كاهش يافت. اما شاخص بورس با 10 واحد افزايش به 9 هزار و 846 رسيد.
</TEXT>
</DOC>
<DOC>
<DOCID>HAM2-860114-021</DOCID>
<DOCNO>HAM2-860114-021</DOCNO>
<ORIGINALFILE>/1386/860114/news/_bourse.htm</ORIGINALFILE>
<ISSUE>سه شنبه 14 فروردين 1386 - سال پانزدهم - شماره4232 - Apr 3, 2007</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
مس در صدر جدول خريد
</TITLE>
<TEXT>
گروه بورس- سهامداران بورس تهران در روز شنبه 11 فروردين بيشترين تقاضاي خود را براي خريد سهام شركت ملي صنايع مس ايران پر كردند.
براساس اين گزارش، در مبادلات روز شنبه بيشتر سهامداران در صف هاي خريد سهام شركت مس ايستادند به طوري كه صف هاي خريد سهام شركت مس با 760 تقاضا به 5/7 ميليون سهام رسيد.
در مجموع 28 هزار ميليون ريال از نقدينگي بازار روانه خريد اين سهام شد.بانك پارسيان نيز در اين روز با 477 تقاضا و 5/4 ميليون صف خريد روبرو بود.
در اين روز همچنين جدول تقاضاي بازار سهام شاهد حضور شركت هاي جديدي مانند دارويي لقمان، كابل البرز و گلوكوزان بود كه توانستند توجه عده اي از فعالان بازار را به سوي خود جلب كنند.در اين روز سهامداران براي خريد 2 ميليون سهم كابل البرز 202 تقاضا پر كردند.در معاملات روز شنبه شركت سرمايه گذاري توسعه صنعتي ايران نيز از جمله شركت هايي بود كه مورد توجه سهامداران قرار گرفت به طوري كه 167 تقاضا براي خريد 5/1 ميليون سهم اين شركت در كارگزاري ها به ثبت رسيد.در جدول عرضه بازار نيز شركت هاي معدني همچنان در صدر قرار دادند و سهامداران در صدد فروش سهام خود در اين شركت ها هستند.
</TEXT>
</DOC>
<DOC>
<DOCID>HAM2-860114-022</DOCID>
<DOCNO>HAM2-860114-022</DOCNO>
<ORIGINALFILE>/1386/860114/news/_bourse.htm</ORIGINALFILE>
<ISSUE>سه شنبه 14 فروردين 1386 - سال پانزدهم - شماره4232 - Apr 3, 2007</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
سايپا و فولاد مباركه در صدر معاملات روز شنبه
</TITLE>
<TEXT>
گروه بورس شركت هاي فولاد مباركه و سايپا در صدر جدول معاملات روز شنبه قرارگرفتند.
براساس اين گزارش، در معاملات روز شنبه بازار سهام شركت فولاد مباركه اصفهان كه به تازگي در بورس تهران پذيرفته شده است بيشترين حجم معاملات را از آن خود كرد. در اين روز 79 سهامدار تعداد 818 هزار سهم اين شركت را خريداري كردند.
پس از فولاد مباركه شركت سايپا با 709 هزار سهم معامله شده در جايگاه دوم به لحاظ بيشترين تعداد سهام خريداري شده قرار گرفت. سايپا همچنين با 102 خريدار در صدر جدول معاملات به لحاظ بيشترين تعداد خريدار قرار گرفت و پس از آن فولاد مباركه با 79 خريدار در مكان بعدي جاي گرفت.
</TEXT>
</DOC>
<DOC>
<DOCID>HAM2-860114-023</DOCID>
<DOCNO>HAM2-860114-023</DOCNO>
<ORIGINALFILE>/1386/860114/news/_bourse.htm</ORIGINALFILE>
<ISSUE>سه شنبه 14 فروردين 1386 - سال پانزدهم - شماره4232 - Apr 3, 2007</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
آخرين وضعيت توقف نمادها
</TITLE>
<TEXT>
گروه بورس تالارهاي مبادلات بورس تهران شاهد بازگشايي نماد 5 شركت و توقف 3 نماد در ايام نوروز بودند.
براساس اين گزارش، در روز هفتم فروردين ماه نماد معاملاتي شركت هاي سيمان ايلام و سيمان اردبيل و آهك آذرشهر پس از اعلام پيش بيني سود باز شد. شركت سيمان ايلام درآمد هر سهم خود را براي سال 86، 458 ريال و سيمان اردبيل و آهك آذرشهر هزار و 949 ريال پيش بيني كردند.
در اين روز همچنين نماد شركت هاي لعاب ايران و ليزينگ صنعت و معدن براي تعديل پيش بيني سود بسته شد.
اين گزارش حاكي است، در روز چهارشنبه 8 فروردين ماه نيز نماد معاملاتي شركت ليزينگ غدير براي تعديل پيش بيني درآمد متوقف شد.
اين شركت 30 آذر ماه سال 84 درآمد هر سهم خود را براي سال 85 با سرمايه 300 ميليارد ريال، 288 ريال پيش بيني كرده بود.در اين روز همچنين نماد شركت هاي نوش مازندران و شير پاستوريزه پگاه اصفهان پس از اعلام پيش بيني درآمد هر سهم و نماد معاملاتي شركت ايران ياساتاير و رابر پس از برگزاري مجمع عمومي فوق العاده براي تغيير اساسنامه باز شد.
براساس اطلاعيه اداره نظارت بر ناشران بورس، در مجمع عمومي فوق العاده اين شركت، توليد لاستيك و تيوب ماشين آلات و ادوات كشاورزي و وسايل نقليه به موضوع فعاليت هاي اين شركت افزوده شده است.
</TEXT>
</DOC>
<DOC>
<DOCID>HAM2-860114-024</DOCID>
<DOCNO>HAM2-860114-024</DOCNO>
<ORIGINALFILE>/1386/860114/news/_bourse.htm</ORIGINALFILE>
<ISSUE>سه شنبه 14 فروردين 1386 - سال پانزدهم - شماره4232 - Apr 3, 2007</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
اعلام زمانآغاز مبادلات سهام و حجم مبنا
</TITLE>
<TEXT>
فارس: جزئيات آيين نامه عمليات بازار در بورس تهران منتشر شد. بر اين اساس سازمان بورس،نظارت سخت گيرانه تري را بر معاملات بازار سهام اعمال مي كند.
طبق اين آيين نامه، سازمان بورس بر ورود و خروج افراد به تالارهاي معاملات شامل تالارهاي عمومي و اختصاصي نظارت خواهد كرد. به اين ترتيب كاركنان شركت هاي كارگزاري براي ورود به تالارهاي معاملات بايد داراي مجوز باشند. در صورت لغو مجوز، از ورود افراد ياد شده جلوگيري مي شود. در ساعات معاملات حداكثر سه نفر از هر شركت كارگزاري مي توانند در هر يك از تالارهاي معاملات به طور همزمان حضور داشته باشند. بورس در حوزه عمليات روزانه بازار نيز در بخش هايي چون: ساعات شروع و پايان كار معاملات محدوديت نوسان قيمت، حجم سفارش ها و حجم مبنا كنترل ونظارت مي كند.
طبق آيين نامه منتشر شده، زمان ساعت شروع معاملات هم چنان 9 صبح و ساعت پايان معاملات 12:30 باقي مي ماند و هرگونه تغييرات دائمي در زمان شروع، خاتمه و يا طول مدت جلسه معاملاتي پس از تصويب هيئت مديره بورس بايد حداقل 15 روز قبل از اعمال توسط بورس به اطلاع عموم برسد. هم چنين مقرر شده، بايد حد نوسان روزانه قيمت، سقف حجم سفارش ها و ميزان حجم مبنا با تصويب هيئت مديره بورس و با هماهنگي سازمان تعيين  شود. تغيير حجم مبنا به عدد يك يا تغيير دامنه نوسان در مورد نمادهايي كه با گره معاملاتي روبرو هستند طبق دستورالعمل مصوب هيئت مديره بورس انجام خواهد شد.
حجم مبنا هشت در ده  هزار و حد نوسان قيمت سهام عادي 2 درصد(مثبت و منفي)و براي حق تقدم سهام 4 درصد تعيين شده است.طبق اين اطلاعيه، بورس مي تواند تا قبل از تاييد اطلاعات و قطعيت معاملات نسبت به ابطال برخي از معاملات ياجلوگيري از قطعيت معاملات در شرايط خاص اقدام كند.
</TEXT>
</DOC>
<DOC>
<DOCID>HAM2-860114-025</DOCID>
<DOCNO>HAM2-860114-025</DOCNO>
<ORIGINALFILE>/1386/860114/news/_diet.htm</ORIGINALFILE>
<ISSUE>سه شنبه 14 فروردين 1386 - سال پانزدهم - شماره4232 - Apr 3, 2007</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
تحقيقات تازه نشان داده است آمار واكنش هاي آلرژيك ناشي از رنگ مو به شدت افزايش يافته است
رنگ موهاي باثبات، آلرژي زاترند
سميه شرافتي
</TITLE>
<TEXT>


محققان انگليسي به تازگي با انتشار گزارشي اعلام كرده اند دو سوم افرادي كه از رنگ موهاي شيميايي استفاده مي كنند، دچار نوعي از واكنش هاي آلرژيك مي شوند. اين محققان هشدار داده اند كه واكنش هاي آلرژيك مي توانند به ابتلا به درماتيت يا التهاب پوست صورت و يا در موارد شديدتر به تورم صورت منجر شود. همچنين تحقيقات اخير در لندن نشان داده است درصد مراجعه بيماران مبتلا به درماتيت طي شش سال گذشته دو برابر افزايش يافته و در درمانگاه ها به 11/7 درصد براي بزرگسالان رسيده است. اين در حالي است كه متخصصان پوست در كشور ما نيز علاوه بر اين كه تاكيد مي كنند مساله آلرژي ناشي از رنگ مو جديد نيست و از زماني كه رنگ موها وارد سيستم آرايشي و بهداشتي شدند، آلرژي و حساسيت نسبت به آن ها هم وجود داشته، معتقدند افزايش آمار افراد مبتلا به آلرژي هاي ناشي از استفاده از رنگ مو به دليل افزايش جمعيت و افزايش استفاده كنندگان از اين فرآورده هاست.
قبل از استفاده تست شود
اساسا در محصولات خارجي هميشه جمله قبل از استفاده تست شود براي استفاده از رنگ موها قيد مي شد، چون اغلب مردم نسبت به ماده موجود در اين رنگ ها به نام پارافني لينيديامين حساسيت داشتند. دكتر حسين طباطبايي دبير انجمن پوست و مو ضمن بيان اين جملات تاكيد مي كند، اين به آن معنا نيست كه تمام استفاده كنندگان به اين ماده حساسيت داشته باشند. وي به تحقيقي كه در مورد رنگ موها و آلرژي ناشي از آنها در مركز آموزش و پژوهش بيماري هاي پوست و جذام دانشگاه تهران انجام شده اشاره مي كند و مي گويد: از سال 1371 تا 1381 به مدت ده سال بر روي 222 نفر از اين بيماران مطالعه اي انجام شد و مشخص شد كه 6/3 درصد از اين افراد به ماده اصلي رنگ مو كه همان پارافني لينيديامين است حساسيت و آلرژي نشان دادند. همچنين در مطالعه اي كه از سال 1382 تا پايان 1383 بر روي250 نفر از افراد استفاده كننده از اين رنگ موها انجام شد، مشخص شد كه دو درصد از اين افراد نسبت به رنگ مو واكنش آلرژيك نشان دادند.
با اين اوصاف، متخصصان ايراني معتقدند درصد افرادي كه به رنگ موها آلرژي پيدا مي كنند زياد نيست، يعني اين طور نيست كه دو سوم مردم نسبت به اين رنگ موها آلرژي تماسي پيدا كنند، ولي در درصدي از مردم حساسيت هاي آلرژيك نسبت به رنگ موها بخصوص رنگ موهاي تيره و سياه كه حاوي ماده پارا فني  لينيديامين است، به وجود مي آيد. دكتر بليغي، متخصص پوست و مو در مورد واكنش به حساسيت ايجاد شده نسبت به اين ماده مي گويد: اين افراد نسبت به اين ماده بار اول حساسيت پيدا مي كنند و بارهاي بعدي كه از آن استفاده مي كنند دچار يك واكنش آلرژيك نسبتا شديد در قسمت سر مي شوند. جالب اين جاست كه اين واكنش آلرژيك در خود موها اتفاق نمي افتد و در اطراف مو يعني در پيشاني، گوش و پشت گردن واكنش هاي آلرژيك به صورت خارش، تاول، پوسته ريزي و قرمزي كه گاهي اوقات تمام صورت را مي گيرد و باعث تورم چشم ها مي شود.
وي با اشاره به اينكه اكثرا بيماران اين واكنش ها را مربوط به آلرژي نسبت به رنگ مو نمي دانند چون انتظار دارند اين علائم در ناحيه سر خودشان را نشان دهند نه در ناحيه صورت ادامه مي دهد: اين در حالي  است كه ماده رنگ مو زياد با پوست كف سر تماس پيدا نمي كند و با پوست اطراف بيشتر در تماس است اما به طور كلي رنگ مو به خاطر مواد شيميايي مختلفي كه دارد به خصوص رنگ موهايي كه براي روشن كردن و بلوند كردن مو استفاده مي شوند و در آن ها اكسيدان به كار مي رود، اين مواد به ساقه مو صدمات جدي مي زنند و مو را بد حالت مي كنند حتي ممكن است در اغلب موارد منجر به ريزش مو شود. پس به نظر مي رسد عوارض رنگ موها بيشتر عوارض تحريكي ناشي از آن ها است و واكنش هاي آلرژيك ناشي از آنها تا سال ها باقي مي ماند.
دكتر بليغي در اين باره معتقد است: در اين موارد ما به افرادي كه تمايل زيادي به استفاده از رنگ مو دارند توصيه مي كنيم كه از هيچ گونه فرمول شيميايي استفاده نكنند چون علي رغم اين كه تمام اين فرآورده ها با اسامي مختلف و محصول كارخانه هاي مختلف هستند ولي اكثرا ماده شيميايي آن ها يكي است. در اين موارد بهتر است از رنگ موهاي گياهي مثل حنا و فرآورده هاي نظير آن استفاده كرد. حتي عوض كردن نوع رنگ مو با يك مارك ديگر هيچ كمكي به اين بيماران نمي  كند. همچنين براي اين بيماران از داروهاي ضد حساسيت و كورتون هاي خوراكي براي درمان استفاده مي كنيم.
افزايش آمار آلرژي بدليل افزايش مصرف
بررسي ها نشان داده كه بيش از 75 درصد از خانم ها و در حدود 18 درصد از آقايان از رنگ مو استفاده مي كنند كه در مورد آقايان دليل اصلي استفاده آن ها پوشانيدن موهاي سفيد رنگ است. ولي متخصصان كشور ما تاكيد مي كنند كه آمار استفاده از رنگ موها در مردان نيز نسبت به گذشته رو به افزايش است و البته نهايتا بيش از 5 درصد از اين افراد تا كنون تجربه آلرژي هاي پوستي و صدمات مو را داشته اند كه متاسفانه اين آمار در حال افزايش است. گفتني است، در آلمان، فرانسه و سوئد مصرف رنگ موهاي حاوي اين تركيب ممنوع شده است.
محققان معتقدند كه حتي در اكثر رنگ موهايي كه بسيار معروف و پر فروش نيز هستند مواد شيميايي زيادي وجود دارد كه به موها صدمه مي زند. بنابر همين گزارش در كشورهاي غربي جوانان به دنبال تغيير دادن رنگ موهاي خود بيشتر از رنگ هاي گرم و قرمز استقبال مي كنند و در اين نوع رنگ هاي قرمز و قوي بيشتر از مواد شيميايي استفاده شده است كه ثبات بيشتري داشته و بسياري از مردم نيز فكر مي كنند ثبات بيشتر آن ها نشانه مرغوبيت رنگ است. در صورتي كه بررسي ها نشان داده كه هرچه رنگ ثبات بيشتري داشته باشد و ديرتر از بين برود ميزان مواد شيميايي موجود در آن نيز بيشتر است و خود اين امر زمينه ساز بسياري از صدمات و آلرژي هاي پوستي و مشكلات مو در افراد است.
</TEXT>
</DOC>
<DOC>
<DOCID>HAM2-860114-026</DOCID>
<DOCNO>HAM2-860114-026</DOCNO>
<ORIGINALFILE>/1386/860114/news/_diet.htm</ORIGINALFILE>
<ISSUE>سه شنبه 14 فروردين 1386 - سال پانزدهم - شماره4232 - Apr 3, 2007</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
فال سكته با دستگاه فشار خون
</TITLE>
<TEXT>


گروه سلامت- برايتان پيش آمده كه به عيادت بيماري رفته باشيد كه به تازگي يك سكته مغزي را از سر گذرانده و پيش خودتان فكر كرده باشيد كه نكند من هم روزي سكته كنم و به اين حال و روز بيفتم؟ با تازه ترين تحقيقاتي كه در دنياي پزشكي انجام شده، روز به روز ابزار بيشتري براي اين گونه پيش بيني ها به دست مي آيد. محققان پزشكي به شما خواهند گفت كه كنترل كدام شاخص ها مي تواند در پيشگيري از انواع بيماري ها و از جمله سكته، به شما كمك مي كند.
اين بار محققان مركز كنترل و پيشگيري از بيماريها در آتلانتا، برخي از اين شاخص ها را كه با كمك دستگاه فشار خون به دست مي آيد، معرفي كرده اند و گفته اند كه كدام يك از اين شاخص ها پيش بيني كننده قوي تر و مهم تري در پيش بيني سكته است.
به گزارش پايگاه اينترنتي رويترز نتايج بررسي هاي آنها نشان مي دهد فشار خون سيستوليك، يا همان فشار خون ماكزيمم، يكي از مهم ترين اين شاخص هاست كه مي تواند خطر سكته را پيش بيني كند.(فشار خون سيستوليك عدد بالايي در قرائت فشار خون است و فشار خون دياستوليك عدد پاييني )
دانشمندان پيشتر دريافته بودند فشار خون سيستوليك بهتر از فشار خون دياستوليك به پيش بيني خطر سكته در مردان به ظاهر سالم كمك مي كند. اما نقش اين شاخص در پيش بيني خطر سكته در زنان و گروههاي نژادي مختلف مشخص نبود. به همين جهت محققان تصميم گرفتند اين موضوع را در تعداد زيادي نمونه كه در مطالعه ديگري شركت كرده و به مدت طولاني تحت نظر قرار گرفته بودند، بررسي كنند.
در اين مطالعه?هزار و???مرد و?هزار و???زن به مدت?? سال از لحاظ شاخص هاي مختلف فشار خون بررسي شدند. در مدت اين پي گيري طولاني مدت،???مورد سكته مرگبار در اين افراد رخ داد.
اين محققان دريافتند افزايش فشار خون سيستوليك، فشار خون دياستوليك، فشار نبض و ميانگين فشار سرخرگي هر كدام با افزايش خطر سكته مرگبار مرتبط است. اما فشار خون دياستوليك شاخص مناسب تري براي پيش بيني سكته به شمار مي آيد. بررسي هاي آنها نشان داد به ازاي هر??ميلي گرم جيوه افزايش فشار خون سيستوليك، خطر نسبي سكته در مردان،?/?? بيشتر مي شود و در زنان?/??درصد اين خطر بالا مي رود.
اين يافته ها با نتايج مطالعات قبلي مطابقت دارد و نشان مي دهد فشار خون سيستوليك شاخص مهمي در پيش بيني خطر سكته مرگبار است. اين ها همه تاكيد دوباره اي است بر اين كه هر فرد بزرگسال بايد به طور مرتب فشار خون خود را كنترل كند و در صورتي كه اندازه فشار خون او، به ويژه فشار خون سيستوليك او، بالا بود، براي پايين آوردن و درمان آن اقدامات لازم را انجام دهد. به اين ترتيب به جاي ترسيدن از سكته اي كه زمان وقوع آن نامعلوم است و وقوعش مرگبار، مي توان راه هايي را براي مقابله با آن پيدا كرد.اين يافته ها در شماره ماه مارس نشريه پرفشاري خون آمريكا منتشر شده است.
</TEXT>
</DOC>
<DOC>
<DOCID>HAM2-860114-027</DOCID>
<DOCNO>HAM2-860114-027</DOCNO>
<ORIGINALFILE>/1386/860114/news/_diet.htm</ORIGINALFILE>
<ISSUE>سه شنبه 14 فروردين 1386 - سال پانزدهم - شماره4232 - Apr 3, 2007</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
سلامت در ايران
اتوبوس سيار سلامت دهان ودندان براي معلمان و دانش آموزان
</TITLE>
<TEXT>
از هجدهم تا بيست و چهارم فروردين خدمات آموزشي، معاينه و پيشگيري سلامت دهان و دندان براي دانش آموزان و فرهنگيان ارائه مي شود. اداره سلامت دهان و دندان وزارت بهداشت و درمان با همكاري كارشناسي سلامت و تندرستي سازمان آموزش و پرورش شهر تهران اتوبوس سيار سلامت دهان و دندان را با هدف ارائه خدمات آموزشي - معاينه و پيشگيري سلامت دهان و دندان دانش آموزان و معلمان و كاركنان در مناطق 6 و 8 و 18 آموزش و پرورش شهر تهران راه اندازي مي كند.
كرج صاحب دانشكده پزشكي مي شود
مدير شبكه بهداشت و درمان شهرستان كرج از تأسيس دانشكده علوم پزشكي در اين شهرستان خبر داد.اكبر جودكي گفت: با تلاش نمايندگان محترم شهرستان كرج در مجلس شوراي اسلامي و همراهي و مساعدت هيات وزيران، مجوز تأسيس اين دانشكده در شهرستان كرج از سوي دانشگاه علوم پزشكي ايران صادر شد. وي افزود: در حال حاضر به دنبال تهيه يك زمين مناسب براي ساخت اين دانشكده هستيم و اميدواريم اين امر با سرعت خوبي تحقق يابد.
ضعف پوشش بيمه  اعمال جراحي قلب
عضو انجمن جراحان قلب و عروق اروپا با تاكيد براين كه تغيير بهينه شيوه زندگي به سمت افزايش تحرك و تغذيه صحيح عمده ترين نياز كشور در زمينه پيشگيري از بيماري هاي قلب و عروق است، گفت: سرانه كم درمان در ايران مهمترين عامل افزايش سهم مردم در پرداخت هزينه هاي اعمال جراحي به ويژه جراحي قلب و عروق و عدم پوشش بيمه اي مناسب اين هزينه ها محسوب مي شود. دكتر داريوش جاويدي در گفت وگو با ايسنا، با اشاره به هزينه هاي اعمال جراحي قلب و عروق در كشور بيان كرد: خوشبختانه هزينه هاي اعمال جراحي قلب در مقايسه با اين هزينه ها در كشور هاي توسعه يافته بسيار كمتر است.
</TEXT>
</DOC>
<DOC>
<DOCID>HAM2-860114-028</DOCID>
<DOCNO>HAM2-860114-028</DOCNO>
<ORIGINALFILE>/1386/860114/news/_diet.htm</ORIGINALFILE>
<ISSUE>سه شنبه 14 فروردين 1386 - سال پانزدهم - شماره4232 - Apr 3, 2007</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
محققان مي گويند
</TITLE>
<TEXT>
ترس را از ديگران مي آموزيم
نتايج يك مطالعه جديد نشان مي دهد بخشهايي از مغز كه در هنگام قرار گرفتن انسان در شرايط ترسناك فعال مي شوند، تنها با مشاهده ترسيدن افراد ديگر و بدون تجربه مستقيم عامل ايجادكننده ترس نيز فعال مي شوند. محققان دانشگاه كلمبيا در اين مطالعه براي سنجش ترس افراد از همان فناوري هايي استفاده كردند كه معمولا در دستگاه هاي دروغ سنج از آنها استفاده مي شود
به گزارش سايت اينترنتي لايوساينس، اين كشف جديد مي تواند توجيه كند كه چرا اغلب افراد با وجود تماس شخصي كم با جانوراني نظير مار و عقرب از اين حيوانات مي ترسند.تحقيقات قبلي نشان داده بود بخشي از مغز انسان به نام آميگدال مسئوليت ايجاد احساس ترس از عواملي را بر عهده دارد كه انسان خود در گذشته شخصا با آن عوامل مواجه شده و خطر آنها را تجربه كرده است. حالا اين مطالعه جديد نشان مي دهد كه همين بخش از مغز مسئوليت ايجاد احساس ترس در هنگام مشاهده ترسيدن ديگر را نيز بر عهده دارد.
محققان مي گويند انسانها با مشاهده ترس سايرين ياد مي گيرند كه بايد از آن عوامل بترسند هر چند خود هيچ گاه با آن عوامل مواجه نشده و خطرناك بودن آنها را تجربه نكرده باشند و اين همان دليلي است كه بسياري از مردم از چيزهاي مشتركي، مثل مار، مي ترسند.
سيگاري ها بيشتر به مرخصي استعلاجي مي روند
پژوهشگران سوئدي مي گويند سيگاري ها به طور ميانگين ساليانه هشت روز بيشتر از همكاران غيرسيگاري خود مرخصي استعلاجي مي گيرند.
به گزارش پايگاه اينترنتي خبرگزاري فرانسه، در اين مطالعه اطلاعات مربوط به غيبت از محل كار بيش از??هزار كارگر سوئدي به علت بيماري طي سالهاي????تا????بررسي شد. در اين گروه نمونه، ميانگين روزهاي مرخصي استعلاجي??روز بود. بررسي ها نشان داد سيگاري ها به طور متوسط هر سال??روز به علت بيماري از محل كار خود غيبت مي كنند. غيرسيگاريها??روز مرخصي استعلاجي مي گيرند و كساني كه قبلا سيگاري بوده اند،??روز در سال به علت بيماري در سر كار خود حاضر نمي شوند.
پس از حذف تاثير عواملي مانند مسائل اجتماعي اقتصادي، مصرف الكل و چاقي، مشخص شد كارگران سيگاري هشت روز بيشتر از غيرسيگاري ها مرخصي استعلاجي مي گيرند. سوئد در بين كشورهاي صنعتي بالاترين ميزان غيبت از محل كار به علت بيماري را دارد. اين شواهد نشان مي دهد استعمال دخانيات تاثير روشني بر كاهش ميزان بهره وري در سوئد دارد.
اين يافته ها در نشريه british health joural tobacco cotrol منتشر شده است.
واكسن نبايد انتخابي باشد
كارشناسان آمريكايي هشدار داده اند اين كه به والدين دانش آموزان اجازه داده شود در مورد واكسينه شدن يا نشدن فرزندانشان خود تصميم بگيرند ممكن است خطرهايي به دنبال داشته باشد. خبرگزاري رويترز گزارش داده است پژوهشگران دانشگاه آركانزاس اين كشور مي گويند اين وضع كه در برخي ايالت هاي آمريكا به صورت قانون در آمده است، شمار كودكان واكسينه نشده را تا حد زيادي بالا مي برد و اين مي تواند باعث گسترش واگيري بيماريهاي قابل پيشگيري با واكسن شود. گزارش هاي اين محققان كه در شماره مارس 2007 نشريه طب پيشگيري آمريكا چاپ شده نشان مي دهد ايمني كلي جامعه در اين ايالت ها، از سال 2001، براي اين بيماري ها بسيار پايين آمده است و اين مي تواند يك هشدار جدي باشد. به عنوان مثال در مورد بيماري سرخك، درصد واكسيناسيون كلي به 93 درصد كاهش پيدا كرده است. كارشناسان مي گويند حل اين مشكل به آموزش و اطلاع رساني والديني نياز دارد كه براي واكسينه نكردن فرزندانشان دليل تراشي مي كنند. برخي گروه هاي مذهبي در ايالات متحده ادعا مي كنند، مقررات مذهبي آنها اجازه واكسيناسيون را به انها نمي دهد.
خاك بازي ايمني بدن را ز ياد مي كند
محققان دريافته اند مواجهه با نوعي باكتري كه در خاك زندگي مي كند، سبب بهبود خلق شده و همين مي تواند تقويت دستگاه ايمني بدن را به دنبال داشته باشد. در مطالعه اي كه محققان انگليسي انجام داده اند و نتايج آن را در نشريه نورو ساينس به چاپ رسانده اند مشخص شده است در موش هايي كه با اين باكتري ها تماس داشته اند، نوعي واسطه عصبي به نام سروتونين بيشتر ترشح مي شود. ماده اي كه پيش از اين نقش آن در كاهش افسردگي و احساس شادي بيشتر مشخص شده بود. بي بي سي گزارش داده است اين محققان دريافته اند روحيه بهتر و افسردگي كمتر، باعث مي شود دستگاه ايمني بدن فعال تر شود و بهتر بتواند با انواع بيماريها از جمله سرطان مبارزه كند. البته همه اين نتايج نياز به انجام تحقيقات بيشتر و گسترده تر، به خصوص بر روي انسان ها دارد ولي محققان از همين حالا توصيه مي كنند به بچه هايتان اجازه دهيد گاهي خاك بازي را هم در برنامه بازي هايشان بگنجانند.
شير مادر براي مبارزه با ايدز
مادران hiv مثبت بهتر است نوزادانشان را فقط با شير خودشان تغذيه كنند. اين نتيجه كار محققان آفريقاي جنوبي است كه انتقال ويروس ايدز را از مادران حامل ويروس به نوزادانشان بررسي مي كرده اند. آنها مي گويند درست است كه در كشورهاي توسعه يافته استفاده از شير مصنوعي از انتقال ويروس به كودكان جلوگيري مي كند، اما موضوع در كشورهاي محروم متفاوت است. چرا كه سطح مراقبت هاي بهداشتي در اين كشورها آن قدر پايين است كه استفاده از شير خشك اوضاع را پيچيده تر مي كند و هم مادر و هم نوزاد را از فايده هاي شير مادر محروم مي كند. اين محققان با بررسي مادران آفريقايي دريافته اند قطع انتقال پادتن ها از مادر به نوزاد در 6 ماهه اول، بالا رفتن خطر بيماري هاي عفوني به دليل نبودآب بهداشتي و بالا رفتن احتمال بروز التهاب و عفونت پستان، از جمله مشكلاتي است كه اين مادران و فرزندانشان را تهديد مي كند.
تا مدرسه هم پياده بروند، خوب است
حتي اگر مدرسه بچه كوچه بالايي هم باشد، دوست داريم برايش سرويس بگيريم تا پيش هم كلاسي هايش سرشكسته نشود. غافل از اين كه همين چند دقيقه پياده روي هم براي بچه ها مفيد و كمك كننده است. به تازگي خبر تحقيقي در پايگاه اينترنتي خبرگزاري رويترز منتشر شد، درباره همين موضوع. در اين مطالعه مشخص شد كمتر از 14 درصد بچه هاي مدرسه رو در آمريكا، راه خانه تا مدرسه و برعكس را پياده طي مي كنند.(درحالي كه اين درصد در سال 1968، حدود 48 درصد بوده)محاسبات پژوهشگران نشان داد پياده روي تا مدرسه و برگشتن به خانه، روي هم رفته مي شود 14 دقيقه فعاليت بدني، كه اگر بخواهيم آن را در هفته حساب كنيم، نزديك به 200 كالري اضافه را از اين بچه ها مي گيرد. اين، تنها فايده حذف سرويس مدرسه نيست، چون همين چند دقيقه فعاليت باعث مي شود اصولاً بچه ها فعال تر و بانشاط تر باشند و در بقيه اوقات هم تمايل بيشتري به تحرك داشته باشند. پيشنهاد محققان براي والديني كه نمي توانند سرويس را كنار بگذارند، اين است كه برنامه هاي تفريحي در طبيعت، همراه با فعاليت و بازي هاي بدني را انتخاب كنند و در هر شرايطي آنها را به فعاليت بيشتر تشويق كنند. مطالعه اين دانشمندان، در دانشگاه مريلند، در شماره فوريه نشريه آرشيو پزشكي كودكان و نوجوانان چاپ شده است.
</TEXT>
</DOC>
<DOC>
<DOCID>HAM2-860114-029</DOCID>
<DOCNO>HAM2-860114-029</DOCNO>
<ORIGINALFILE>/1386/860114/news/_ejtem.htm</ORIGINALFILE>
<ISSUE>سه شنبه 14 فروردين 1386 - سال پانزدهم - شماره4232 - Apr 3, 2007</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
اطلاع رساني همشهري تعطيل نشد
</TITLE>
<TEXT>
در تعطيلات نوروزي، اطلاع رساني موسسه همشهري متوقف نشد و كاربران اينترنت از طريق همشهري آنلاين و مشتركان پيام كوتاه( sms )خبري از طريق پيام كوتاه از تازه ترين اخبار ايران و جهان مطلع شدند. در اين مقطع زماني رخدادهايي چون سخنراني رهبر فرزانه انقلاب در نخستين روز سال نو، صدور قطعنامه ضدايراني در شوراي امنيت، دستگيري نظاميان متجاوز انگليسي و خبرهاي تعقيبي اين موضوع، تحولات بين المللي به ويژه تحولات منطقه اي و رخدادهاي نوروزي از جمله موضوعات مهمي بودند كه از طريق همشهري آنلاين به مخاطبان ارائه شد.
در تعطيلات نوروزي همشهري آنلاين بالغ بر 600 مطلب خبري توليد كرد و بيش از يك ميليون و 900 هزار بار توسط 470 هزار كاربري كه در اين مدت از سايت همشهري آنلاين بازديد كردند، ورق خورد.
همچنين مركز اطلاع رساني الكترونيك همشهري از تاريخ 26 اسفند سال گذشته تا 12 فروردين ماه سالجاري، 183 خبر جديد روي نمايشگرهاي سطح شهر ارسال كرد.
از سوي ديگر از 25 اسفند تا ديروز، 473 خبر در قالب پيام كوتاه براي مشتركان ارسال شد كه طبق اعلام قبلي، اين اخبار به عنوان هديه نوروزي به صورت رايگان ارائه شد.
</TEXT>
</DOC>
<DOC>
<DOCID>HAM2-860114-030</DOCID>
<DOCNO>HAM2-860114-030</DOCNO>
<ORIGINALFILE>/1386/860114/news/_ejtem.htm</ORIGINALFILE>
<ISSUE>سه شنبه 14 فروردين 1386 - سال پانزدهم - شماره4232 - Apr 3, 2007</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
ضوابط تشخيص از كارافتادگي اعلام شد
</TITLE>
<TEXT>
ايسنا: هيأت دولت ضوابط تشخيص موارد از كار افتادگي كلي و جزيي، بيماريهاي ناشي از كار يا غير از كار، فوت كارگر و ميزان قصور كارفرما در انجام وظايف محوله قانوني كه منجر به خاتمه قرار داد كار مي شود را تصويب كرد.
به گزارش ايسنا براساس اين مصوبه كه پس از تصويب كميسيون ويژه دولت ابلاغ شده است، از اين پس تشخيص موارد از كار افتادگي كلي و جزئي و يا بيماريهاي ناشي از كار يا غير از كار، به استناد قانون تأمين اجتماعي به عهده كميسيون هاي پزشكي مندرج در قانون خواهد بود.
همچنين در موارد از كار افتادگي كلي، جزيي و فوت كارگر ناشي از كار يا غير كار، مطابق شرايط مقرر در قانون تأمين اجتماعي عمل مي شود و در مورد كارگاههاي مشمول قانون كار كه مشمول قانون تأمين اجتماعي نيستند، مقررات صندوق بازنشستگي مربوطه حاكم است.
گفتني است در ماده 2 اين مصوبه آمده است: بررسي حوادث ناشي از كار و تعيين ميزان قصور كارفرما به عهده كارگروهي متشكل از نمايندگان وزارتخانه هاي كار وامور اجتماعي،  رفاه و تأمين اجتماعي و بهداشت،  درمان و آموزش پزشكي است و همچنين بر اساس ماده 3، بررسي بيماري هاي ناشي از كار يا غير كار و تشخيص كار ارجاع شده مناسب با وضعيت جسمي و روحي، به عهده كميسيون پزشكي سازمان تأمين اجتماعي و تعيين ميزان قصور كارفرما در بروز بيماري ناشي از كار با توجه به نظريه كميسيون پزشكي به عهده كارشناسان بهداشت وزارت بهداشت،  درمان و آموزش پزشكي است.
</TEXT>
</DOC>
<DOC>
<DOCID>HAM2-860114-031</DOCID>
<DOCNO>HAM2-860114-031</DOCNO>
<ORIGINALFILE>/1386/860114/news/_ejtem.htm</ORIGINALFILE>
<ISSUE>سه شنبه 14 فروردين 1386 - سال پانزدهم - شماره4232 - Apr 3, 2007</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
كاهش سوانح جاده اي در نوروز
عكس:مسعود خامسي پور
</TITLE>
<TEXT>


گروه اجتماعي- تلفات سوانح رانندگي از ابتداي اجراي طرح ترافيك جاده اي در نوروز امسال در مقايسه با نوروز پارسال 17 درصد كاهش يافته است.
فرمانده نيروي انتظامي كشور در جمع خبرنگاران در مشهد گفت: از 25 اسفند 85 تا دهم فروردين امسال 638 نفر بر اثر تصادف هاي جاده اي در كشور جان باخته اند كه اين تعداد پارسال 765 نفر بود.
سردار سرتيپ احمدي مقدم، همچنين از كاهش 12 درصدي تصادفات جاده اي در نوروز امسال خبر داد و افزود: در مدت اجراي طرح ترافيك نوروزي در جاده هاي كشور 30 هزار و 921 تصادف روي داده است كه اين رقم پارسال بيش از 35 هزار فقره بود.
فرمانده نيروي انتظامي در اين نشست همچنين به كاهش جرايم در سال 85 اشاره كرد و گفت: آدم ربايي 28 درصد، قتل
4درصد، شرارت 3 درصد، راهزني 40 درصد و بانك زني 43 درصد، در سال 85 در مقايسه با سال پيش از آن كاهش يافت كه روند كاهش در سال 86 نيز ادامه مي يابد.
وي با اشاره به اجراي طرح مسدود كردن مرزهاي شرقي كشور در سيستان و بلوچستان گفت: اين طرح پارسال 60 درصد پيشرفت داشته است و اجراي آن تا نيمه نخست امسال پايان مي يابد.
فرمانده نيروي انتظامي با اشاره به اصلاح ساختار نيروي انتظامي و تخصصي شدن پليس افزود: در طرح اصلاح ساختار اين نيرو 58 هزار نفر از ستادهاي انتظامي به بخش عملياتي انتقال مي يابند كه تاكنون 30 هزار نفر از اين افراد به اين بخش منتقل شده اند.
وي گفت: نتيجه اجراي اين طرح افزايش 20 تا 30 درصدي نيروهاي كلانتري ها ، پاسگاه ها و مرزهاي كشور بدون استخدام نيروي جديد در سال گذشته بوده است.
سردار احمدي مقدم كمترين حوادث را در سال 85 مربوط به انتخابات و چهارشنبه سوري عنوان كرد و افزود: در چهارشنبه سوري سال 83 بيش از 4 هزار حادثه در اورژانس ثبت شد كه اين ميزان در سال 85 به كمتر از 400 مورد كاهش يافت. فرمانده نيروي انتظامي گفت: تمركز جرايم در تهران است كه در اين راستا كليات ساختار جديد نيروي انتظامي در تهران را اعلام كرده ايم تا در جهت ارتقاي بخش هاي مختلف وارد عمل شويم.
وي بيشترين نگراني مردم را در تهران مواد مخدر دانست و گفت: بر اساس يك نظرسنجي مشخص شده بيشترين نگراني مردم در تهران مواد مخدر و وضعيت امنيت است و مردم خواستار برخورد قاطع نيروي انتظامي با مواد مخدر و تامين امنيت بيشتر در تهران هستند.
احمدي مقدم همچنين پاك سازي چهره شهرها از افرادي كه قصد مزاحمت براي شهروندان را دارند جزو برنامه هاي در اولويت نيروي انتظامي عنوان كرد.
كاهش كشته  هاي تصادفات تهران
سردار زارعي، فرمانده انتظامي استان تهران نيز در گفت وگو با ايسنا، اظهار داشت: آمارهاي پليس  راه طي مدت اجراي طرح نوروزي كه از 25 اسفند ماه سال 85 تا 12 فروردين ماه سال جاري در صحنه تصادفات جمع آوري شده است، نشان مي دهد كه در اين مدت 5 فقره تصادف فوتي رخ داد كه طي آن 7 تن جان خود را از دست دادند و اين رقم از كاهش 44 درصدي ميزان تصادفات مرگبار در شبكه جاده اي استان تهران خبر مي دهد.
وي با اشاره به مجروحيت 53 تن در صحنه 41 فقره تصادف نوروزي منجر به جرح سال 86، گفت: امسال در مقايسه با مدت مشابه سال گذشته در تعداد مجروحان 25 تن كاهش داشتيم.
بر اين اساس از يكم تا 12 فروردين ماه، يك هزار و 125 فقره تصادف خسارتي رخ داد كه در مقايسه با مدت مشابه سال گذشته از كاهش 5/5 درصدي تصادفات خسارتي در اين مدت خبر مي دهد.
به گفته رئيس پليس استان تهران، آمار 72 مجروح تصادفات درون شهري اين استان در مقايسه با مجروح شدن 142 تن در مدت مشابه نوروز سال 85 از نصف شدن تعداد مجروحان حكايت داشته است و اين در حالي است كه وقوع يك هزار و 145 فقره تصادف خسارتي از ابتداي نوروز تا 12 فروردين ماه در مقايسه با يك هزار و 938 فقره تصادف خسارتي سال گذشته نيز تاييد ديگري بر كاهش تصادفات درون شهري بوده است.
فرمانده انتظامي استان تهران همچنين اظهار كرد: در اين مدت تنها 8 تن در جاده هاي استان تهران كشته شدند كه در مقايسه با مدت مشابه سال گذشته كه شاهد جان باختن 35 تن بوديم، تصادفات فوتي 1/71 درصد كاهش داشته است.
وي افزود: بر اساس آمار پزشكي قانوني ميزان كاهش تصادفات طي 25 اسفند ماه 85 تا 5 فروردين ماه 86 نسبت به مدت مشابه سال قبل 5/30 درصد بوده است.
70 درصد تصادفات به دليل فرسودگي راه ها است
فرمانده پليس راهنمايي و رانندگي ناجا خاطرنشان ساخت: 70 درصد تصادفات و تلفات جاده اي كشور به دليل فرسودگي راه ها است و واقعا بايد حمل و نقل ريلي را در شهرها و جاده ها توسعه داد.
محمد رويانيان با اشاره به اين كه سرعت زياد، خواب آلودگي و بي توجهي به قوانين راهنمايي و رانندگي از اصلي ترين عوامل تصادفات و تلفات جاده اي است، خاطرنشان ساخت: در ايام نوروز سال گذشته، يك هزار و 800 نفر از هموطنان در تصادفات رانندگي جان خود را از دست دادند.
رويانيان تصريح كرد: هزينه تصادفات رانندگي در كشور سالانه حدود 70 تريليون ريال است و اين تصادفات سالانه 28 تا 30 هزار كشته و 300 هزار مجروح بر جاي مي گذارد.
</TEXT>
</DOC>
<DOC>
<DOCID>HAM2-860114-032</DOCID>
<DOCNO>HAM2-860114-032</DOCNO>
<ORIGINALFILE>/1386/860114/news/_ejtem.htm</ORIGINALFILE>
<ISSUE>سه شنبه 14 فروردين 1386 - سال پانزدهم - شماره4232 - Apr 3, 2007</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
فرمانده نيروي انتظامي:
رسيدگي به جرايم جنايي از اولويت هاي برنامه هاي ناجا در سال جديد است
</TITLE>
<TEXT>
ايلنا: فرمانده نيروي انتظامي با تاكيد براينكه در سال گذشته 80 درصد از پرونده هاي قتل در سطح كشور كشف شد، افزود: جرايم جنايي در سال جاري در اولويت كار نيروي انتظامي قرار دارد.
سردار اسماعيل احمدي مقدم فرمانده نيروي انتظامي در جمع خبرنگاران در شيراز از افزايش 20 درصدي بهره وري نيروي انتظامي طي سال جاري خبرداد و افزود: در سال گذشته نيروي انتظامي 51 ميليارد تومان در حوزه الكترونيك سرمايه گذاري كرد.
وي سال 85 را سالي خوب براي نيروي انتظامي توصيف و با اشاره به چهارشنبه سوري پايان سال اضافه كرد: در طي اين شب تنها 380 نفر دچار آسيب ديدگي شدند كه اين نشان از برقراري آرامش در اين شب داشت.
فرمانده ناجا احساس امنيت اجتماعي در افكار عمومي را مطلوب ارزيابي كرد و گفت: براساس نظرسنجي هاي صورت گرفته در سال گذشته 62 درصد از مردم احساس امنيت اجتماعي داشته اند.
احمدي مقدم خاطرنشان كرد: در سال 84 جرايم 64 درصد كشف شد كه اين ميزان در سال 85 به 71 درصد افزايش يافت.
وي با تاكيد براينكه در سال گذشته 80 درصد از پرونده هاي قتل در سطح كشور كشف شد ادامه داد: جرايم جنايي در سال جاري در اولويت كار نيروي انتظامي قرار دارد.
فرمانده ناجا از راه اندازي مركز تحقيقات راهبردي در پليس هاي تخصصي كشور در سال 85 خبر داد و افزود: با اجراي طرح هايي نظير پليس نامحسوس، كنترل الكترونيكي، هميار پليس مي توان بستر مناسبي را در جهت كاهش جرايم رانندگي فراهم كرد.
سردار احمدي مقدم در بخش ديگري از سخنان خود با تصريح اينكه يكي از مشكلات جامعه دوران پس از صدور حكم در دستگاه قضائي است متذكرشد: در قوانين و در خصوص جرايم مجازي يعني جرايم اينترنتي و غيره تمهيدات مناسب پيش بيني نشده است كه بايد در اين خصوص قوانين اصلاح شود.
فرمانده ناجا از برخورد شديد با كشت خشخاش در فارس طي سال جاري خبرداد و افزود: با تقويت نيرو و برخورداري از عكس هاي ماهواره اي موضوع كشت خشخاش را در اين استان با جديت بيش از گذشته دنبال خواهيم كرد.
</TEXT>
</DOC>
<DOC>
<DOCID>HAM2-860114-033</DOCID>
<DOCNO>HAM2-860114-033</DOCNO>
<ORIGINALFILE>/1386/860114/news/_ejtem.htm</ORIGINALFILE>
<ISSUE>سه شنبه 14 فروردين 1386 - سال پانزدهم - شماره4232 - Apr 3, 2007</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
پيش بيني سازمان ملل براي سال 2050 جهان
افزايش جمعيت جهان به  9.2 ميليارد نفر
</TITLE>
<TEXT>


گروه اجتماعي - سازمان ملل در تازه ترين گزارش پيش بيني كرد: جمعيت جهان تا سال 2050 به 9.2 ميليارد نفر برسد و تقريباً تمام اين رشد مربوط به كشورهاي در حال توسعه باشد.
بر اساس محاسبات دفتر جمعيت 2006 سازمان ملل، احتمالاً جمعيت جهان ظرف 43 سال آينده، 5/2 ميليارد نفر علاوه بر جمعيت 7/6 ميليارد نفري فعلي، افزايش مي يابد.
هانيا زلوتنيك، رئيس دفتر جمعيت 2006 سازمان ملل در اين زمينه خاطرنشان كرد: ازديگر تغييرات مهم و جديد جمعيتي، كاهش شمار مرگ و ميرهاي پيش بيني شده بيماري ايدز در آينده، به علت افزايش ميزان مصرف داروهاي ضد ويروسي ايدز و كاهش ميزان ابتلا به اين بيماري در برخي كشورهاي جهان است.
بر اين اساس پيش بيني مي شود، شمار قربانيان ايدز بين سالهاي 2005 تا 2020 در 62 كشور از آلوده ترين كشورها، حدود 32 ميليون نفر كاهش يابد.
در اين گزارش همچنين آمده است: بخش عمده افزايش جمعيت جهان تا سال 2050 در كشورهاي كمترتوسعه يافته باشد.
همچنين پيش بيني مي شود تا اواسط قرن حاضر، جمعيت كشورهاي فقير از جمله افغانستان، بروندي، كنگو، گينه بيسائو، ليبريا، نيجر، تيمور شرقي و اوگاندا حداقل 3 برابر افزايش يابد و در مقايسه پيش بيني مي شود كه جمعيت كشورهاي ثروتمند تغييري نكند.
گفتني است در اين مدت 46 كشور تا اواسط قرن حاضر از جمله آلمان، ايتاليا، ژاپن، كره جنوبي و اكثر كشورهاي شوروي سابق با كاهش جمعيت مواجه مي شوند.
</TEXT>
</DOC>
<DOC>
<DOCID>HAM2-860114-034</DOCID>
<DOCNO>HAM2-860114-034</DOCNO>
<ORIGINALFILE>/1386/860114/news/_ejtem.htm</ORIGINALFILE>
<ISSUE>سه شنبه 14 فروردين 1386 - سال پانزدهم - شماره4232 - Apr 3, 2007</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
ادامه نام نويسي دوره هاي فراگير دانشگاه پيام نور
</TITLE>
<TEXT>
گروه اجتماعي- نام نويسي دوره هجدهم مقطع كارشناسي دانشگاه پيام نور تا 20 فروردين ادامه دارد و داوطلبان مي توانند با مراجعه به دفاتر پستي نسبت به نام نويسي در اين دوره اقدام كنند.
نام نويسي اين دوره بنا به تقاضاي گروهي از داوطلبان و با توجه به ازدحام كار بانكها و مراكز پستي همزمان با روزهاي پاياني سال85 و همچنين به منظورآسايش خاطر خانواده ها، تا تاريخ 20 فروردين به صورت پستي و اينترنتي
(با پرداخت الكترونيكي)تمديد شد.
 نام نويسي اينترنتي ازطريق سايت دانشگاه به نشاني www.pu.ac.ir همراه با تسهيلات پرداخت الكترونيكي در كليه ساعات شبانه روز براي علاقه مندان امكان پذير است.
</TEXT>
</DOC>
<DOC>
<DOCID>HAM2-860114-035</DOCID>
<DOCNO>HAM2-860114-035</DOCNO>
<ORIGINALFILE>/1386/860114/news/_ejtem.htm</ORIGINALFILE>
<ISSUE>سه شنبه 14 فروردين 1386 - سال پانزدهم - شماره4232 - Apr 3, 2007</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
پيش بيني ها نشان مي دهد؛
افزايش نيروي كار زنان به32 درصد در سال 88
نرخ مشاركت زنان به 17 درصد افزايش مي يابد
</TITLE>
<TEXT>
ايسنا: برآوردهاي صورت گرفته نشان مي دهد كه عرضه نيروي كار زنان در گروه سني 20 الي 24 سال از 2/17 درصد در سال 75 به 32 درصد در سال 88 افزايش و به عكس در اين سال سهم آنها در گروه سني 25 ساله و بيشتر از 3/61 درصد به 56 درصد كاهش خواهد يافت.
اكثر بيكاران كشور را جوانان كمتر از 30 سال تشكيل مي دهند و همچنين با توجه به گسترش پوشش تحصيلي دختران در مقاطع مختلف آموزشي و بالا رفتن سن ازدواج دختران پيش بيني مي شود نرخ مشاركت زنان از 12 درصد كنوني به 17 درصد در سال 88 افزايش يابد.
دكتر غلامعلي فرجادي در تحقيق خود با عنوان بررسي نيروي انساني و ويژگي هاي آن در اقتصاد ايران آورده است: سهم اصلي اشتغال زنان در مناطق شهري به بخش خدمات و عمدتاً بخش هاي آموزش و بهداشت ، تعلق دارد و در مناطق روستايي بخش كشاورزي و صنايع روستايي، مهمترين بخش هاي جذب كننده نيروي كار زنان بوده است.
گفتني است در اين بين نسبت شاغلان داراي آموزش عالي به كل شاغلان و شاغلان باسواد در سال هاي 55 تا 80 از روندي فزاينده برخوردار بوده و پيش بيني ها نشان مي دهد كه عرضه نيروي كار در سال  88، 26 ميليون نفر است.
همچنين تقاضاي نيروي كار در سال  88 به1‎/22 ميليون نفر مي رسد؛ لذا گفته مي شود كه بازار كار در آينده همچنان نامتعادل است و نرخ بيكاري در سال 88 به حدود 15 درصد برآورد مي شود.
شايان ذكر است، برآوردهاي انجام شده نشان مي دهد كه عرضه نيروي كار متخصص در سال 88 به شدت افزايش يافته و به 5 ميليون نفر مي رسد و حتي در صورت تبديل نرخ مشاركت در خوشبينانه ترين وضعيت، عرضه نيروي كار متخصص به 4/4 ميليون نفر افزايش مي يابد.
با توجه به افزايش نرخ مشاركت زنان داراي تحصيلات آموزش عالي، در صورتي كه ساختار كنوني بازار كار به طور اساسي متحول نشود، زنان درصد زيادي از بيكاران دانشگاهي را تشكيل خواهند داد.
گفتني است حداكثر و حداقل نرخ بيكاري فارغ التحصيلان دانشگاهي در سال 88 به ترتيب 8/19 و 9 درصد برآورد مي شود و از سويي ديگر پيش بيني مي شود كه در سال 88 عرضه نيروي كار مردان در گروه سني 20 تا 24 سال، يك پنجم كل عرضه نيروي كار مردان را تشكيل دهند.
بنابراين روند تغييرات نرخ مشاركت مردان و زنان در دو دهه اخير حكايت از تحولي ساختاري در توزيع نيروي كار دارد به نحوي كه در اين مدت نرخ مشاركت مردان حدود 10 درصد كاهش داشته و اين در حالي است كه در اين دوره نرخ مشاركت زنان كم و بيش ثابت مانده است.
در اين تحقيق همچنين آمده است: شواهد تجربي نشان مي دهد با افزايش سطح تحصيلات زنان، گرايش به فعاليت اقتصادي آنها افزايش يافته و علاوه بر اين افزايش سطح تحصيلات سبب بالا رفتن سن ازدواج و كاهش نرخ زاد و ولد شده و اين دو عامل مشاركت در فعاليت هاي اقتصادي را تشديد كرده است.
بنابراين با توجه به اين موارد پيش بيني مي شود، نرخ مشاركت زنان و عرضه كار آنها در سال هاي آينده همچنان از روندي فزاينده برخوردار باشد.
</TEXT>
</DOC>
<DOC>
<DOCID>HAM2-860114-036</DOCID>
<DOCNO>HAM2-860114-036</DOCNO>
<ORIGINALFILE>/1386/860114/news/_ejtem.htm</ORIGINALFILE>
<ISSUE>سه شنبه 14 فروردين 1386 - سال پانزدهم - شماره4232 - Apr 3, 2007</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
آغاز نام نويسي آزمون كارداني فرهنگيان
</TITLE>
<TEXT>
گروه اجتماعي- نام نويسي آزمون كارداني ناپيوسته ويژه فرهنگيان از امروز آغاز مي شود.
بر اساس اطلاعيه دفتر آموزش و ارتقاي مهارت هاي حرفه اي و تربيت معلم، داوطلبان فرهنگي مي توانند از امروز تا 19 فروردين براي شركت در اين آزمون ثبت نام كنند.
همچنين تاريخ ثبت نام آزمون كارشناسي ناپيوسته ويژه فرهنگيان نيز همزمان با كارشناسي ناپيوسته آزمون سراسري دانشگاه ها خواهد بود كه تاريخ دقيق آن توسط سازمان سنجش آموزش كشور اعلام خواهد شد.
</TEXT>
</DOC>
<DOC>
<DOCID>HAM2-860114-037</DOCID>
<DOCNO>HAM2-860114-037</DOCNO>
<ORIGINALFILE>/1386/860114/news/_ejtem.htm</ORIGINALFILE>
<ISSUE>سه شنبه 14 فروردين 1386 - سال پانزدهم - شماره4232 - Apr 3, 2007</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
دانش آموزان راهنمايي داراي حساب قرض الحسنه اينترنتي مي شوند
</TITLE>
<TEXT>
ايلنا: بنا بر تفاهم ژنامه وزارت آموزش و پرورش و وزارت ارتباطات و فناوري اطلاعات، براي كليه دانش ژآموزان دوره راهنمايي كشور حساب قرض ژالحسنه اينترنتي افتتاح مي ژشود.
همچنين بر اساس اين تفاهم ژنامه، 150 مدرسه راهنمايي شهر تهران به شبكه ملي اينترنت تجهيز و متصل مي ژشوند.بنا بر اين گزارش، توليد و تهيه نرم ژافزارهاي آموزشي و كمك آموزشي و تدوين طرح توسعه و كاربرد فاوا در 62 مدرسه راهنمايي كشور از ديگر پروژه ژهايي است كه در سال جديد اجرا خواهد شد.
</TEXT>
</DOC>
<DOC>
<DOCID>HAM2-860114-038</DOCID>
<DOCNO>HAM2-860114-038</DOCNO>
<ORIGINALFILE>/1386/860114/news/_ejtem.htm</ORIGINALFILE>
<ISSUE>سه شنبه 14 فروردين 1386 - سال پانزدهم - شماره4232 - Apr 3, 2007</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
دور سوم ثبت نام زائران عمره آغاز شد
</TITLE>
<TEXT>
ايلنا: مديركل حج و زيارت استان تهران گفت: دور سوم ثبت نام زائران عمره مفرده در كاروان ژها، اوايل ارديبهشت ژماه آغاز مي ژشود.
سعيد شيباني، افزود: براساس برنامه ژريزي و هماهنگي ژهاي به عمل آمده، ثبت نام عمره در استان تهران در سه مرحله انجام مي ژگيرد كه در حال حاضر ثبت نام دور اول و دوم آن انجام شده و ثبت نام كنندگان كه حدود 95 هزار نفر هستند تا 16 تيرماه در قالب 583 كاروان به مكه مكرمه اعزام مي ژشوند. وي در خصوص سهميه باقي مانده كه قرار است از 16 تيرماه تا اوايل شهريور ماه اعزام شوند، گفت: نحوه ثبت نام و اعزام سهميه باقيمانده زائران عمره مفرده در دور سوم يعني اوايل ارديبهشت ماه از سوي سازمان حج و زيارت اعلام خواهد شد.
</TEXT>
</DOC>
<DOC>
<DOCID>HAM2-860114-039</DOCID>
<DOCNO>HAM2-860114-039</DOCNO>
<ORIGINALFILE>/1386/860114/news/_ejtem.htm</ORIGINALFILE>
<ISSUE>سه شنبه 14 فروردين 1386 - سال پانزدهم - شماره4232 - Apr 3, 2007</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
اعلام نتايج اوليه آزمون كارشناسي ارشد در ارديبهشت
</TITLE>
<TEXT>
ايسنا: رئيس سازمان سنجش آموزش كشور از اعلام نتايج اوليه آزمون كارشناسي ارشد 86 در ارديبهشت ماه و اينترنتي شدن انتخاب رشته اين آزمون خبر داد.
عبدالرسول پورعباس با بيان اينكه آزمون كارشناسي ارشد امسال با شركت بيش از 500 هزار داوطلب طي روز هاي 9 تا 12 اسفند ماه به طور همزمان در سراسر كشور برگزارشد، اظهار كرد: با توجه به ويژگي هاي آزمون كارشناسي ارشد امسال، نتايج نهايي ارديبهشت ماه اعلام مي شود.
وي افزود: از آنجا كه فايل آزمون توسط سيستم طراحي شده است، قطعا انتخاب رشته به صورت اينترنتي خواهد بود و داوطلبان براي انجام انتخاب رشته به كد رهگيري و مشخصات فيش كارت اعتباري خود احتياج دارند البته اگر اين كد ها را فراموش كرده باشند مكانيزمي براي ارائه اين ارقام به آنان طراحي شده است.
پورعباس با اشاره به اعلام نتايج نهايي  آزمون كارشناسي ارشد در كوتاهترين زمان ممكن، تصريح كرد: از ديگر مزاياي اين طرح، آماده شدن سريع فايل انتخاب رشته است كه به دنبال آن در كوتاهترين زمان نتايج نهايي آزمون كارشناسي ارشد استخراج و در اختيار داوطلبان قرار مي گيرد.
برگزاري كنكور86 به صورت يك مرحله اي در تير ماه
همچنين دكتر توكلي معاون سازمان سنجش آموزش كشور با بيان اينكه آزمون سراسري 86 دانشگاه ها و موسسات آموزش عالي كشور در روز هاي 7 الي 9 تير ماه به طور همزمان در سراسر كشور برگزار مي شود، ادامه داد: اين آزمون از لحاظ محتوا و مراحل اجرا همانند سال 85 خواهد بود و بر اساس برنامه زمان بندي، آزمون  هاي عمومي و اختصاصي گروه  هاي پنجگانه آزمايشي در روز هاي پنج شنبه الي شنبه هفتم الي نهم تيرماه 86 به صورت تستي در حوزه  هاي سراسر كشور به طور همزمان برگزار خواهد شد.
وي همچنين زمان توزيع كارت ورود به جلسه آزمون را در روز هاي دوشنبه 4 و سه شنبه 5 تيرماه ذكركرد.
</TEXT>
</DOC>
<DOC>
<DOCID>HAM2-860114-040</DOCID>
<DOCNO>HAM2-860114-040</DOCNO>
<ORIGINALFILE>/1386/860114/news/_ejtem.htm</ORIGINALFILE>
<ISSUE>سه شنبه 14 فروردين 1386 - سال پانزدهم - شماره4232 - Apr 3, 2007</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
مدارس با كار بيشتر، تعطيلات پيش از نوروز را جبران كنند
</TITLE>
<TEXT>
ايلنا: معاون آموزش و پرورش عمومي  گفت ژ: مدارس بايد به شكلي برنامه ژريزي كنند كه با كار و فعاليت بيشتر، تعطيلات پيش از نوروز را جبران كنند.
حسين احمدي،افزود ژ: مدارس بايد به نحوي عمل كنند كه ضعف تربيتي و آموزش براي دانش آموزان ايجاد نشود و به همين دليل، نسبت به جبران تعطيلات پيش از عيد اقدام كنند. وي افزود ژ: مدارس در روز 14 فروردين و در موعد مقرر بازگشايي خواهد شد و تاكيد لازم در اين خصوص به مسئولان مدارس شده است.
احمدي خاطرنشان كرد ژ: مدارس زمان مناسبي را در نظر بگيرند و با استفاده از ساعات بيكاري دانش آموزان ضعف هاي ايجاد شده را جبران كنند.
معاون آموزش و پرورش عمومي در خصوص پيك ژهاي نوروزي يادآور شد ژ: پيك ژهاي نوروزي جنبه اجباري نداشته و تنها براي تقويت درسي دانش آموزان و آموزش مهارت زندگي ارائه شده است.
وي گفت ژ: پيك نوروزي براي پركردن اوقات فراغت دانش آموزان و يادآوري مطالب آموزش در اختيار آنان قرار گرفته است.
</TEXT>
</DOC>
<DOC>
<DOCID>HAM2-860114-041</DOCID>
<DOCNO>HAM2-860114-041</DOCNO>
<ORIGINALFILE>/1386/860114/news/_ejtem.htm</ORIGINALFILE>
<ISSUE>سه شنبه 14 فروردين 1386 - سال پانزدهم - شماره4232 - Apr 3, 2007</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
با مردم
9 تا 12 به استثناءروزهاي تعطيل23023337
</TITLE>
<TEXT>
كيفيت فداي كميت
در ايام نوروز كه تهران همچون سال هاي گذشته ميزبان عده زيادي از هموطنان ما از سراسر كشور بود، در برخي از رستوران ها، در نحوه ارائه خدمات، كميت بر كيفيت غلبه كرده بود و از جمله كم توجهي به سرويس هاي بهداشتي مشهود بود. بهترين عرضه كننده، آن واحدي است كه مشتري را براي هميشه جذب مي كند.
م. باقري- كرمانشاه
طبيعت را آلوده نكنيم
در روز 13 فروردين كه روز طبيعت هم نامگذاري شده است، در حدي كه شرايط اقليمي فراهم كرده بود علاقه مندان از مواهب طبيعي برخوردار شدند، اما عليرغم سفارش همه جانبه، باز هم زباله هاي زيادي در دامان طبيعت رها شده است. بعضي از اين زباله ها از جمله كيسه هاي نايلوني صدها سال در خاك باقي مي مانند و زيان هاي زيست محيطي سنگيني به بار مي آورند.
كاميار كشتكار- تهران
رواج گردشگري
امسال هم هزاران نفر از هموطنان ما در ايام نوروز از شهرهاي خوزستان از جمله شهر ما اهواز ديدن كردند و اميدوارم از هر جهت به آنها خوش گذشته باشد. حتماً در ديگر نقاط كشور پهناورمان نيز، بر مسافران نوروزي خوش گذشته است. پيشنهاد من به سازمان ميراث فرهنگي و گردشگري آن است كه فرهنگ گردشگري را به شيوه هاي مفيد رواج دهد تا در تمامي سال، شاهد سفرهاي جمعي مردم به نقاط مختلف كشورمان باشيم.
حسن زاده- اهواز
روزهاي آرامش
خيابان هاي تهران در هفته اول نوروز واقعاً عاري از ترافيك سنگين و آلودگي صوتي بود. اين واقعيت آشكاري است كه تعداد خودروها بايد متناسب با فضاي خيابانها و معابر شهر باشد تا ماشين در خدمت مردم باشد، نه آن كه مشكلات فراواني براي ساكنان تهران به وجود آورد.
ب. سبزواران- تهران
</TEXT>
</DOC>
<DOC>
<DOCID>HAM2-860114-042</DOCID>
<DOCNO>HAM2-860114-042</DOCNO>
<ORIGINALFILE>/1386/860114/news/_ejtem.htm</ORIGINALFILE>
<ISSUE>سه شنبه 14 فروردين 1386 - سال پانزدهم - شماره4232 - Apr 3, 2007</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
ثبت نام متولدين 66 و آموزگاران ديپلمه در كنكور آغاز  شد
</TITLE>
<TEXT>
گروه اجتماعي- ثبت نام از متولدين نيمه دوم سال 1366 و همچنين آموزگاران ديپلمه رسمي وزارت آموزش و پرورش در آزمون سراسري سال 1386 از امروز آغاز مي شود.
ثبت نام آن دسته از داوطلبان متولد نيمه دوم سال 1366 كه موفق به ثبت نام در آزمون سراسري سال 1386 نشده اند و هم چنين آموزگاران ديپلمه رسمي وزارت آموزش و پرورش كه متقاضي ثبت نام و شركت در آزمون سراسري سال 1386 مي باشند، از ساعت 9 صبح امروز سه شنبه به مدت شش روز منحصرا به صورت اينترنتي انجام مي گيرد.
داوطلبان فوق مي توانند در اين مهلت( از 14 الي 19 فروردين ماه)با مراجعه به باجه مركزي پست هر شهرستان و در تهران با مراجعه به يكي از مناطق پستي 11، 13، 14، 15، 16، 17 و 18 و پس از پرداخت وجه ثبت نام و دريافت كارت اعتباري مربوط و دفترچه راهنماي شماره يك آزمون سراسري سال 1386 و مطالعه دفترچه مذكور، به سايت سازمان سنجش آموزش كشور به آدرس www.sajesh.org مراجعه و براساس دستورالعمل هاي مربوط، نسبت به تكميل تقاضانامه ثبت نام اقدام نمايند.
</TEXT>
</DOC>
<DOC>
<DOCID>HAM2-860114-043</DOCID>
<DOCNO>HAM2-860114-043</DOCNO>
<ORIGINALFILE>/1386/860114/news/_ejtem.htm</ORIGINALFILE>
<ISSUE>سه شنبه 14 فروردين 1386 - سال پانزدهم - شماره4232 - Apr 3, 2007</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
جزئيات استفاده از مزاياي يك مقطع تحصيلي بالاتر ويژه ايثارگران
</TITLE>
<TEXT>
گروه اجتماعي - جزئيات  استفاده از مزاياي يك مقطع تحصيلي بالاتر موضوع ماده 18 قانون تسهيلات استخدامي و اجتماعي جانبازان انقلاب اسلامي توسط وزارت آموزش و پرورش اعلام شد.
بر اين اساس آن عده از جانبازان و آزادگان داراي مدرك تحصيلي فوق ليسانس كه مشمول ماده 8 قانون نظام هماهنگ تشخيص داده مي ژشوند، مي توانند از مزاياي يك مقطع تحصيلي بالاتر استفاده كنند.
</TEXT>
</DOC>
<DOC>
<DOCID>HAM2-860114-044</DOCID>
<DOCNO>HAM2-860114-044</DOCNO>
<ORIGINALFILE>/1386/860114/news/_ejtem.htm</ORIGINALFILE>
<ISSUE>سه شنبه 14 فروردين 1386 - سال پانزدهم - شماره4232 - Apr 3, 2007</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
برگزاري نخستين همايش بين المللي سيماي پيامبر اعظم(ص)
</TITLE>
<TEXT>
گروه اجتماعي- نخستين همايش بين المللي سيماي پيامبر اعظم(ص)در برنامه هاي درسي طي روزهاي 26 و 27 ارديبهشت به همت سازمان پژوهش و برنامه ريزي آموزشي وزارت آموزش و پرورش در تهران برگزار مي شود.
بر اساس اين گزارش، تبيين ابعاد و جايگاه شخصيت پيامبر اعظم در برنامه هاي درسي، ايجاد فضاي مناسب براي انديشيدن در باره لزوم بازنگري در برنامه هاي درسي با محوريت شخصيت و سيره پيامبر اعظم و تبادل تجارب كشورها و سازمان هاي اسلامي و مسلمانان در زمينه به كار گيري سيره پيامبر اعظم در برنامه هاي درسي، از جمله اهداف اين همايش است.
همچنين دستيابي به يك چارچوب مناسب براي تدوين برنامه درسي سازگار با سيره پيامبر اعظم، از اهداف ديگر اين همايش اعلام شده است.
بهره گيري از سيره پيامبر اعظم در برنامه هاي درسي براي حل مسايل تربيتي معاصر، مانند كار آفريني جوانان، زنان، هويت، جهاني سازي و خلاقيت و توصيف سيماي پيامبر در برنامه هاي درسي كشورهاي اسلامي، از محورهاي اين همايش است.
اين همايش با همكاري سازمان آموزشي علمي، فرهنگي، اسلامي(آيسسكو)، مركز جهاني علوم اسلامي، مجمع جهاني تقريب مذاهب اسلامي، پژوهشكده علوم انساني و اجتماعي جهاد دانشگاهي و پژوهشگاه مطالعات آموزش و پرورش، برگزار مي شود و از وزراي آموزش و پرورش كشورهاي اسلامي براي حضور در اين همايش دعوت شده است.پيش از اين اعلام شده بودكه اين همايش طي روزهاي 18 و 19 ارديبهشت برگزار خواهدشد
</TEXT>
</DOC>
<DOC>
<DOCID>HAM2-860114-045</DOCID>
<DOCNO>HAM2-860114-045</DOCNO>
<ORIGINALFILE>/1386/860114/news/_ejtem.htm</ORIGINALFILE>
<ISSUE>سه شنبه 14 فروردين 1386 - سال پانزدهم - شماره4232 - Apr 3, 2007</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
21 درصد افزايش حقوق پس از اعمال هماهنگي
ديوان عدالت اداري به نفع بازنشستگان رأي داد
</TITLE>
<TEXT>


مينا شهني- ديوان عدالت اداري سرانجام به افزايش 12 درصد علاوه بر هماهنگي حقوق در سال 81 براي بازنشستگان راي داد.
حجت الاسلام الله وردي مقدسي فر، معاون قضائي ديوان عدالت اداري در اين باره گفت: هيات عمومي ديوان در اجراي ماده 20 قانون ديوان عدالت اداري و براي رفع تعارض آرا، اعمال هماهنگي بند "ل" تبصره 4 قانون بودجه سال 8179 براي بازنشستگان قبل از سال 79 و قبل از اعمال 12 درصد مصوبه هيات وزيران در اجراي قانون نظام هماهنگ را صحيح تشخيص داد و سازمان بازنشستگي را مكلف به اجراي بند "ل" تبصره چهار قانون بودجه سال 81براي بازنشستگان قبل از سال 79 كرد.
وي تاكيد كرد: تمامي بازنشسته هاي لشكري و كشوري از مزاياي اين راي برخوردار خواهند شد و نيازي به مراجعه به ديوان و ارائه دادخواست موردي و يا مراجعه به سازمان بازنشستگي كشور ندارند.
براين اساس و از آنجا كه 500 تا 600 هزار نفر از بازنشستگان مشمول اين موضوع مي شدند، سه جلسه به اين موضوع اختصاص پيدا كرد و از آنجا كه بار مالي زيادي در برداشت سه ماه پيش هيأت عمومي ديوان بررسي آن را متوقف كرد.
وي افزود: هيأت عمومي ديوان، طي نامه اي اين موضوع را به دولت اعلام كرد تا از طريق دولت حل شود و فرصت يك ماهه هم به دولت داده شد اما چون پاسخي از دولت به ديوان نرسيد دوباره اين موضوع در ديوان مطرح شد.
مقدسي فر تصريح كرد: هيأت عمومي ديوان با اكثريت آراء، اعلام كرد: دولت بايد اعمال هماهنگي بند ل تبصره 4 قانون بودجه سال 81 براي بازنشستگان قبل از سال 79 و سقف حقوق بازنشسته ها را مشخص و بعد 12 درصد افزايش را براي همه بازنشسته ها اعمال مي كرد.
به گفته وي چون راي وحدت رويه ديوان عدالت اداري، حكم قانون را دارد سازمان بازنشستگي مكلف به اجراي آن است.
مقدسي فر افزود: تصميم ديوان براي همه بازنشستگان قبل از سال?? اعم از لشكري و كشوري است و چون به لحاظ بار مالي بيش از? هزار ميليارد ريال بودجه لازم است تا اعمال شود، اجراي آن زمان مي برد و دولت بايد تامين اعتبار كند.
معاون قضايي ديوان عدالت اداري، گفت: با توجه به گفت و گوهايي كه با سازمان بازنشستگي داشتيم اين سازمان اعلام كرد ما تابع نظر هيات عمومي هستيم و آن را اجرا مي كنيم و بدين سبب مشكلي به لحاظ اجرا نداريم فقط مساله تامين اعتبار است.
مقدسي فر افزود: به اين صورت كه براي بازنشستگان بعد ازسال?? بايد اعمال?? درصد افزايش شود و در خصوص بازنشستگان قبل از سال?? ابتدا بند(ل)تبصره? بودجه سال?? اجرا و بعد?? درصد افزايش اعمال شود.
پيش از اين عبدالرضا مصري، وزير رفاه و تامين اجتماعي، در اين باره گفته بود: هيات عمومي ديوان عدالت اداري شكاياتي در اين باره داشته است كه شعبات ديوان آراي متفاوتي صادر كرده اند، برخي حكم به پرداخت12 درصد داده اند و برخي شعبات نيز حكم عدم پرداخت صادر كرده اند.
به گفته وزير رفاه و تامين اجتماعي مجلس ششم در سال 83 دو مصوبه داشته است كه يكي افزايش 12 درصدي حقوق تمامي بازنشسته هاست و مصوبه ديگر بر تهيه يك سقف براي حقوق دريافتي بازنشسته ها بود و در صورتي كه حقوق بازنشستگان كمتر از رقم تعيين شده در جدول بود دولت موظف به پركردن اين فاصله خواهد شد.
به گفته مصري استنباط برخي بازنشسته ها اين بوده است كه دولت بايد حقوق تمامي بازنشستگان را 12 درصد افزايش دهد به همين دليل حل اين اختلاف بر عهده ديوان عدالت ادار ي گذاشته شد و وزارت رفاه نيز اسناد و مدارك مورد نياز را براي بررسي در اختيار ديوان عدالت اداري گذاشت.
اما سرانجام پس از بررسي نهايي قضات ديوان عدالت اداري سازمان بازشستگي كشور را مكلف به اجراي بند "ل" تبصره 4 قانون بودجه سال 1381 كشور كردند.
هر چند به نظر مي رسد بار مالي 4 هزار ميليارد ريالي بهانه اي براي تعويق و تاخير در اجراي اين قانون از سوي سازمان بازنشستگي است.
</TEXT>
</DOC>
<DOC>
<DOCID>HAM2-860114-046</DOCID>
<DOCNO>HAM2-860114-046</DOCNO>
<ORIGINALFILE>/1386/860114/news/_ejtem.htm</ORIGINALFILE>
<ISSUE>سه شنبه 14 فروردين 1386 - سال پانزدهم - شماره4232 - Apr 3, 2007</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
رئيس جمهورخواستار شد؛
معافيت ساخت و ساز مدارس ازپرداخت عوارض
</TITLE>
<TEXT>
گروه اجتماعي- رئيس جمهور با تقديم لايحه اي به مجلس شوراي اسلامي خواستار معافيت ساخت و ساز مدارس از هرگونه عوارض شهرداري شد.
به گزارش دبيرخانه شوراي اطلاع رساني دولت، محمود احمدي نژاد رئيس جمهور در نامه اي به حداد عادل رييس مجلس شوراي اسلامي لايحه صدور مجوز احداث بنا(پروانه ساختمان و بروكف)براي فضاهاي آموزشي را تقديم مجلس شوراي اسلامي كرد.
بر اساس ماده واحده اين لايحه كه با قيد دو فوريت به تصويب هيات وزيران رسيده و تقديم مجلس شوراي اسلامي  شده است،  وزارت آموزش و پرورش براي ساخت مدارس از پرداخت هرگونه عوارض به شهرداري هاي سراسر كشور معاف مي باشد. طبق سه تبصره اين ماده واحده،  كليه مراجع صادركننده مجوز احداث بنا از جمله شهرداري ها، بنياد مسكن انقلاب اسلامي، بخشداري ها و دهياري هاي سراسر كشور مكلفند مجوز احداث بناي مدارس مذكور را بدون رعايت تشريفات صدور پروانه ساختماني و فقط با اعلام بروكف ظرف 15 روز از تاريخ وصول درخواست وزارت آموزش و پرورش صادر نمايند. رعايت بروكف اعلام شده از سوي شهرداري مربوطه و ساير ضوابط و مقررات فني و شهرسازي از سوي وزارت آموزش و پرورش ضروري است و همچنين كليه مدارس متعلق به وزارت آموزش و پرورش كه در گذشته احداث شده و فاقد مجوز احداث بنا مي باشند مشمول اين قانون مي شوند.
با توجه به تكليف قانوني برنامه چهارم توسعه مبني بر مقاوم سازي مدارس بدون استحكام و نيز با عنايت به اين كه اجراي مقررات و ضوابط صدور پروانه، پرداخت عوارض و پيگيري تشريفات اداري و بررسي هاي مجدد مهندسي در خصوص ساخت و ساز مدارس،  ضمن اتلاف وقت، تحقق نيات خيرين مدرسه ساز كشور را نيز با مشكلات جدي مواجه نموده است،  لذا براي رفع مشكلات ياد شده، اين لايحه براي طي تشريفات قانوني تقديم شده است.
</TEXT>
</DOC>
<DOC>
<DOCID>HAM2-860114-047</DOCID>
<DOCNO>HAM2-860114-047</DOCNO>
<ORIGINALFILE>/1386/860114/news/_ejtem.htm</ORIGINALFILE>
<ISSUE>سه شنبه 14 فروردين 1386 - سال پانزدهم - شماره4232 - Apr 3, 2007</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
دستمزد مبناي كسر حق بيمه در سال جاري اعلام شد
</TITLE>
<TEXT>
گروه اجتماعي- حداقل دستمزد روزانه بيمه شدگان مشمول قانون تامين اجتماعي در سال جاري، 61 هزار ريال و حداكثر دستمزد، 366 هزار ريال تعيين شد.
به گزارش روابط عمومي سازمان تامين اجتماعي، بر اساس بخشنامه صادره حوزه فني و درآمد اين سازمان و با توجه به اينكه تعيين دستمزد، عامل موثر در وصول حق بيمه و متقابلا انجام تعهدات قانوني از سوي سازمان تامين اجتماعي است، بنابراين در جهت سياستگذاري منطقي و هماهنگي در واقعي تر كردن دستمزدها، نرخ دستمزد مبناي كسر حق بيمه در سال جاري از سوي اين سازمان اعلام شده است.
بر اساس اين بخشنامه، رعايت حداقل دستمزد در مورد پرداخت مقرري آن دسته از بيكاراني كه تاريخ وقوع بيكاري آنان از 1/1/86 و به بعد مي باشد الزامي است و همچنين مقرري بيمه بيكاري آن دسته از مقرري بگيران سنوات قبل كه در سال جاري ادامه مي يابد و مبلغ آن كمتر از حداقل سال 86 مي باشد تا مبلغ حداقل دستمزد سال جاري، ترميم خواهد شد.
بر پايه اين گزارش، با در نظر گرفتن اينكه دستمزد مقطوع رانندگان مشمول قانون بيمه اجتماعي رانندگان در مورد رانندگان ميني بوس و سواري معادل 1/1 برابر حداقل دستمزد مصوب شورايعالي كار و ساير رانندگان معادل 3/1 برابر حداقل مذكور تعيين گرديده است، لذا دستمزد مبناي پرداخت حق بيمه روزانه رانندگان ميني بوس براي سال جاري، 67 هزار و يكصد ريال و رانندگان سواري 79 هزار و 300 ريال تعيين و اعلام شده است. همچنين ميزان حق بيمه اجباري كارگران ساختمان تا 100 متر مربع زيربنا 3 درصد حداقل دستمزد روزانه و از 100 متر مربع به بالا به ميزان 4 درصد حداقل مزد روزانه تعيين شده است.
بنابراين با توجه به حداقل دستمزد سال 86،ميزان حق بيمه هر متر مربع زيربنا تا 100 متر مربع، مبلغ يك هزار و 830 ريال و از 100 متر مربع به بالا مبلغ 2 هزار و 440 ريال تعيين شده است.
گفتني است، دستمزد مبناي پرداخت حق بيمه بافندگان قالي، قاليچه، گليم و زيلو در سال جاري، روزانه مبلغ 30 هزار و 500 ريال(50 درصد حداقل دستمزد)تعيين و اعلام شده است.
</TEXT>
</DOC>
<DOC>
<DOCID>HAM2-860114-048</DOCID>
<DOCNO>HAM2-860114-048</DOCNO>
<ORIGINALFILE>/1386/860114/news/_ejtem.htm</ORIGINALFILE>
<ISSUE>سه شنبه 14 فروردين 1386 - سال پانزدهم - شماره4232 - Apr 3, 2007</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
سلامت
</TITLE>
<TEXT>
آغاز نوبت دوم واكسيناسيون متولدان68 از نيمه فروردين
گروه سلامت:85 درصد نوجوانان متولد سال 68 در مرحله اول طرح واكسيناسيون هپاتيت b شركت كردند و مرحله دوم اين طرح نيز از 15 فروردين آغاز مي شود.
محمد مهدي گويا، رئيس مركز مديريت بيماريهاي وزارت بهداشت، درمان و آموزش پزشكي با اعلام اين مطلب افزود: در نوبت اول طرح واكسيناسيون نوجوانان متولد سال 68 عليه بيماري هپاتيت b حدود يك ميليون و 320 هزار نفر شركت كردند و با توجه به اينكه تخمين مي زديم حدود يك ميليون و 700 هزار نوجوان در اين سن در كشور داشته باشيم و با در نظر گرفتن اين نكته كه حدود 10 تا 12 درصد اين نوجوانان قبلا واكسن اين بيماري را از بخش خصوصي دريافت كرده بودند پوشش اين واكسيناسيون حدود 85 درصد ارزيابي مي شود كه پوشش مناسبي است. وي اضافه كرد: نوبت دوم طرح واكسيناسيون عليه هپاتيت b براي اين گروه سني از 15 فروردين به مدت 10روز انجام مي شود و نوجواناني كه واكسن نوبت اول را دريافت كرده اند حتما بايد با در دست داشتن كارت واكسيناسيون در يكي از مركز بهداشتي- درماني حاضر شوند و واكسن نوبت دوم را دريافت كنند وگرنه اثربخشي واكسن از بين مي رود. وي گفت: انتظار داريم در نوبت دوم كساني كه به هر دليل واكسن نوبت اول را دريافت نكرده اند نيز مراجعه كنند و واكسن بزنند تا پوشش كامل تر ايمني نوجوانان عليه اين بيماري را در كشور شاهد باشيم.
گويا افزود: فاصله واكسن نوبت اول تا نوبت دوم بايد 30 روز باشد، بنابراين نوجوانان براي دريافت واكسن نوبت دوم حتما كارت واكسيناسيون را همراه داشته باشند تا زمان تزريق واكسن در نوبت دوم دقيقا رعايت شود و در بهترين زمان ممكن باشد.وي گفت:  در نوبت اول واكسيناسيون هپاتيت b بيشترين مشاركت را نوجوانان استانهاي اصفهان، خراسان جنوبي، كرمان، زنجان و آذربايجان شرقي و نيز محدوده تحت پوشش دانشگاههاي علوم پزشكي و خدمات بهداشتي- درماني گناباد و رفسنجان داشتند و پوشش واكسيناسيون در همه اين مناطق بالاي 95 درصد بود. رئيس مركز مديريت بيماريهاي وزارت بهداشت افزود:  كمترين مشاركت در طرح واكسيناسيون هپاتيت b مربوط به استان تهران بود و مشاركت متولدان 68 در اين طرح بين سه دانشگاه علوم پزشكي تهران، شهيد بهشتي و ايران بين 57 تا 70 درصد متغير بود. گويا گفت: مرحله سوم واكسيناسيون هپاتيت b براي متولدان سال 68 نيز از 15 مرداد به مدت 10روز اجرا مي شود.
وي همچنين اضافه كرد: طرح واكسيناسيون هپاتيت b براي متولدان سال 69 و 70 نيز قطعا امسال اجرا مي شود كه جزئيات آن در زمان مقرر اعلام مي شود.
به گفته وي واكسيناسيون گروههاي سني 69 و 70 در سال جاري و نيز واكسيناسيون نوزادان متولد امسال كه در بدو تولد عليه اين بيماري واكسينه مي شوند با واكسن هپاتيت b ايراني انجام مي شود.
معاون غذا و داروي وزارت بهداشت اعلام كرد:
قيمت هيچ دارويي در 6 ماه اول سال تغيير نمي كند
گروه سلامت:معاون غذا و داروي وزارت بهداشت گفت: فهرست داروهاي رسمي كشور به همراه قيمت آنها براي مدت 6 ماه به سازمانهاي بيمه گر، شركتهاي دارويي و داروخانه ها ابلاغ شده است و در اين مدت هيچ تغييري نمي كند.
دكتر رسول ديناروند با اعلام اين مطلب افزود:  با توجه به تجربه موفق ثابت ماندن قيمت دارو در سال 85 امسال نيز فهرست داروهاي رسمي ايران به انضمام قيمت داروها براي 6 ماه اول سال منتشر شده است و سازمانهاي بيمه گر، شركتهاي دارويي و داروخانه  ها خيالشان راحت باشد كه قيمت اين داروها قطعا در 6 ماه اول سال هيچ تغييري نمي كند. وي اضافه كرد: اين فهرست دارويي و قيمتهاي آن در 6 ماه دوم نيز معتبر است و فقط به صورت موردي قيمت برخي داروها كه به نحوي ممكن است مواد اوليه آن گرانتر شده باشد يا هزينه توليد آن بالا رفته باشد و به هر دليل كارخانه توليدكننده دچار زياندهي شود اصلاح مي شود.
معاون وزير بهداشت با بيان اين كه فهرست رسمي داروها و قيمت هاي آنها سالي يكبار و اصلاح قيمت برخي داروها به صورت موردي و محدود در 6 ماهه دوم، مورد به مورد به كارخانه هاي توليد دارو، شركتهاي پخش، دانشگاههاي علوم پزشكي و داروخانه ها اعلام مي شود، افزود: در مورد داروهاي وارداتي متاسفانه اين داروها گران قيمت هستند و براي اينكه مردم در فشار نباشند كماكان يارانه دارويي وجود دارد، گرچه اعتبار يارانه دارويي امسال نسبت به سال گذشته كاهش يافت و از 224 ميليارد تومان به 212 ميليارد تومان رسيد اما سعي مي كنيم اين يارانه را به نحوي مديريت كنيم كه يارانه دارو براي داروهاي پرمصرف بيماران صعب العلاج كماكان برقرار باشد. وي گفت: براي اين كار داروهايي كه مصرف موردي دارند و بيمار هميشه به آن دارو احتياج ندارد و فقط در زمان بيماري از آن دارو استفاده مي كند از يارانه دارويي آزاد مي شوند و داروهاي بيماران خاص و برخي داروهاي بيماران سرطاني پوشش بيشتري مي گيرند.
30 درصد متقاضيان جراحي زيبايي
بعد از عمل شكايت مي كنند
مهر:معاون انتظامي سازمان نظام پزشكي گفت: حدود 30 درصد افرادي كه جراحي زيبايي انجام مي دهند، از نحوه عمل شكايت مي كنند.
دكتر غلامحسين نيك نژاد افزود: علت شكايت اين افراد از جراحي هاي زيبايي به ويژه جراحي بيني اين است كه آنچه پزشك به فرد در آلبوم نشان داده با نتيجه جراحي متفاوت بوده وانتظار فرد برآورده نشده است، البته برخي از اين شكايات نيز به علت قصور پزشكي صورت مي گيرد.
وي با تاكيد بر اينكه بايد افراد متقاضي جراحي بيني پيش از انجام عمل جراحي با روانشناسان نيز مشورت كنند، گفت: حدود 70 درصد افراد متقاضي جراحي هاي زيبايي در صورت مراجعه به روانشناس از انجام اين جراحي منصرف مي شوند.
معاون انتظامي سازمان نظام پزشكي تصريح كرد: بيشترين شكايت از پزشكان به علت ايجاد عارضه هايي نظير عدم تناسب ظاهري بيني، تنگ شدن راههاي تنفسي و به دنبال آن تنگي نفس هنگام خواب، سر دردهاي مكرر به علت تحريك شدن عصب و ايجاد سايه هاي زير چشم صورت مي گيرد.
ايران؛ فعال ترين كشور منطقه
در مبارزه با سل و بيماري هاي ريوي
ايسنا:در بيست و ششمين اجلاس منطقه اي اتحاديه بين المللي مبارزه با سل و بيماري هاي ريوي در رياض پايتخت عربستان سعودي از ايران به عنوان فعال ترين كشور در زمينه مبارزه با بيماريهاي ريوي به ويژه سل تقدير شد.
اجلاس منطقه اي اتحاديه بين المللي مبارزه با سل و بيماري هاي ريوي در اول فروردين ماه جاري با هدف گسترش فرهنگ مبارزه با سل و مواد دخاني، فعاليت براي ريشه كني بيماري سل و همچنين كمك به بيماران مسلول در سطح جهان برگزار شد. در اين اجلاس به پاس تلاش هاي دكتر محمدرضا مسجدي، دبير كل اتحاديه جهاني مبارزه با سل و بيماري هاي ريوي، نشان ويژه اي توسط شاهزاده سلطان بن محمد بن سعود به وي اعطا و از اقدامات همه جانبه اش در ايجاد هماهنگي هاي جهاني و منطقه اي و همچنين برگزاري نشست هاي علمي و همكاري هاي فني بين المللي تقدير شد.
گفتني است، دكتر مسجدي استاد دانشگاه علوم پزشكي شهيد بهشتي در سال 1373 به عنوان دبير منطقه خاورميانه اتحاديه جهاني مبارزه با سل و بيماري هاي ريوي انتخاب و از سال 2003 ميلادي نيز به سمت دبيركل جهاني اين اتحاديه منصوب شد و تاكنون نيز پس از سه دوره پياپي عهده دار اين مسئوليت است.
</TEXT>
</DOC>
<DOC>
<DOCID>HAM2-860114-049</DOCID>
<DOCNO>HAM2-860114-049</DOCNO>
<ORIGINALFILE>/1386/860114/news/_eqtes.htm</ORIGINALFILE>
<ISSUE>سه شنبه 14 فروردين 1386 - سال پانزدهم - شماره4232 - Apr 3, 2007</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
شوراي عالي بانك ها اعلام كرد
مخالفت با كاهش 2 درصدي سود بانكي
</TITLE>
<TEXT>
گروه اقتصادي- با توجه به سنت سال هاي اخير شوراي پول و اعتبار نرخ جديد سود بانكي را بايد ابتداي هر سال اعلام كند و با توجه به سياست دولت در كاهش نرخ سود خدمات بانكي همه در انتظار اعلام نرخ هاي جديد يا ادامه نرخ هاي جاري در بانك هاي كشور هستند..
براساس گزارشي كه خبرگزاري مهر ديروز منتشر كرد پيش بيني مي شود كه شوراي پول و اعتبار در نخستين و يا دومين جلسه خود در سال 86، تكليف نرخ جديد سود بانكي را تعيين و اعلام كند.
اين درحالي است كه روز گذشته خبري منتشرشد كه از مخالفت ارزيابي هاي سيستم بانكي با كاهش نرخ سود بانكي حكايت دارد.
براساس اين گزارش رئيس شوراي عالي هماهنگي بانك ها تاكيد كرد: گزارش ارزيابي سيستم  بانكي نشان مي دهد كه شرايط براي كاهش احتمالي 2درصدي نرخ سود بانكي مناسب نيست.
داوود زارع اسكندري درباره احتمال كاهش 2درصدي نرخ سود بانكي توسط شوراي پول و اعتبار در آينده اي نزديك، گفت: موضوع كاهش دوباره نرخ سود بانكي نيازمند يك بحث كارشناسي است.
زارع اسكندري تصريح كرد: گزارش ارزيابي سيستم بانكي نشان مي دهد كه شرايط براي كاهش احتمالي 2 درصدي نرخ سود بانكي مناسب نيست.
ابراهيم شيباني رئيس كل بانك مركزي در جديدترين گفتگوي خود با رويترز اظهار داشته است  اگر بتوانيم نرخ تورم را در سال جديد كاهش دهيم، نيازي به افزايش نرخ سود بانكي نيست. اكنون سياست دولت كاهش سود بانكي و يا حداقل حفظ آن در سطح فعلي است.
شوراي پول و اعتبار اوايل سال 1385 نرخ سود بانكي را براي بانك هاي دولتي به 14 درصد و بانك هاي خصوصي به 17 درصد كاهش داد.
</TEXT>
</DOC>
<DOC>
<DOCID>HAM2-860114-050</DOCID>
<DOCNO>HAM2-860114-050</DOCNO>
<ORIGINALFILE>/1386/860114/news/_eqtes.htm</ORIGINALFILE>
<ISSUE>سه شنبه 14 فروردين 1386 - سال پانزدهم - شماره4232 - Apr 3, 2007</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
قيمت خريد تضميني محصولات كشاورزي اعلام شد
</TITLE>
<TEXT>
گروه اقتصادي- هيئت وزيران بر اساس پيشنهاد مشترك وزارتخانه هاي جهاد كشاورزي و بازرگاني، قيمت خريد تضميني محصولات كشاورزي (زراعي)را براي سال  86-1385 تصويب كرد.
به گزارش روابط عمومي سازمان مديريت و برنامه ريزي كشور، به  موجب اين تصويب نامه قيمت هاي تضميني برنج خزر، فجر و ساحل  6800 ريال، برنج ندا و نعمت  5600 ريال، برنج سپيدرود  5800 ريال و برنج آمل، چرام و ياسوج  4900 ريال تعيين شد.
بر اساس همين تصويبنامه، حداكثر شكستگي قابل قبول  15 درصد و حداقل شكستگي قابل قبول براي پرداخت جايزه5‎/7 درصد است. تصويب نامه مذكور، سازمان مديريت و برنامه ريزي كشور را موظف مي كند با هماهنگي وزارت جهاد كشاورزي و با رعايت قوانين و مقررات در مورد سازمان هاي مسوول خريد، محدوده زماني خريد، تامين كننده تنخواه، چگونگي ضمانت و بازپرداخت اعتبارات مورد نياز، تعيين هزينه هاي تبعي و محل تامين زيان احتمالي خريد تضميني موضوع اين تصويب نامه، تصميم هاي لازم را اتخاذ و به نحوه اجراي آنها به طور مستقيم نظارت كند.
به موجب اين تصويب نامه، قيمت گندم و گندم دو روم با  چهار درصد افت مفيد و دو درصد افت غيرمفيد به ترتيب  2050 و  2150 ريال، جو و ذرت دانه اي با مشخصات و شرايط خريد سال زراعي قبل به ترتيب  1520 و  1620 ريال و چغندرقند با عيار  16 درصد،  460 ريال براي سال جاري  86-1385 اعلام شد. هيئت وزيران پنبه(وش)بدون آفت زدگي و عاري از مواد خارجي را  500 ريال، دانه آفتابگردان با دو درصد افت و  9 درصد رطوبت را  3400 ريال، سيب زميني پاييزه، سيب زميني پيازه، سيب زميني طرح استمرار، پياز پاييزه، پياز بهاره و پياز طرح استمرار مرغوب، سالم، بدون آفتزدگي و مواد خارجي را به ترتيب  ،830  ،850  ،970  ،610  620 و  650 ريال تعيين قيمت كرد.
</TEXT>
</DOC>
<DOC>
<DOCID>HAM2-860114-051</DOCID>
<DOCNO>HAM2-860114-051</DOCNO>
<ORIGINALFILE>/1386/860114/news/_eqtes.htm</ORIGINALFILE>
<ISSUE>سه شنبه 14 فروردين 1386 - سال پانزدهم - شماره4232 - Apr 3, 2007</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
گفت وگوي روز
امنيتي و سياسي كردن مناسبات اقتصادي به رشد اقتصاد جهاني صدمه مي زند
</TITLE>
<TEXT>
مقام معظم رهبري برنامه اصلي دولت در سال  جاري و دو سال آينده را حركت در جهت توسعه اقتصادي و اجراي جدي سياست هاي اصل 44 اعلام كردند. از سوي ديگر، فشارهاي رواني و اقتصادي كشورهاي غربي بر ايران براي كنار كشيدن از برنامه  هسته اي در چند وقت اخير رو به افزايش بوده و شوراي امنيت نيز تحريم هاي جديدي عليه ايران اعمال نموده است. در رابطه با راهكارهاي مقابله با فشارهاي اقتصادي خارجي و همچنين نحوه پيشبرد فرامين مقام معظم رهبري در اجراي سياست هاي اصل 44 با دكتر محمد نهاونديان رئيس اتاق بازرگاني تهران گفت وگو كرده ايم.
***
كشورهاي غربي در چند وقت اخير از تحريم هاي اقتصادي و بانكي عليه ايران خبر داده اند و از سويي برخي شركت هاي خارجي به علت تهديدات آمريكا عليه برنامه هسته اي كشورمان از سرمايه گذاري در ايران چشم پوشي كرده اند، براي حل اين معضل چه اقداماتي بايد انجام داد؟
در ملاقات هايي كه با بخش هاي خصوصي كشورهاي اروپايي همچون كنفدراسيون صنايع و كارفرمايان اسپانيا و ايتاليا و پرتغال داشته ايم، اين مسئله محرز شده است كه تا زماني كه مذاكرات و مطالعات دو طرف بر روي توجيه اقتصادي همكاري هاي مشترك متمركز است و بر روابط دوجانبه، منطق اقتصادي حاكم است، نفع متقابل ديده مي شود و فضا كاملاً مثبت است. اما از جايي كه بر روابط دوجانبه، فضاي سياسي حاكم مي شود، عامل عدم اطمينان ايجاد مي گردد. پيامي  كه مي بايد در همه تماس هاي ما با جهان خارج چه از سوي دولت و چه از سوي بخش خصوصي منتقل شود، اين است كه پرونده هسته اي از نظر ما يك منطق اقتصادي دارد و عزم ايران به همكاري اقتصادي با جهان بر اساس نفع متقابل است. كشورهايي كه مي خواهند بر اين مسئله، فضاي امنيتي- نظامي  را حاكم كنند حتماً به منافع طرفين صدمه مي زنند. حركت به سمت فضاي نظامي- امنيتي- سياسي در مناسبات اقتصادي، مطمئناً به رشد اقتصاد جهاني صدمه خواهد زد و آن كشوري كه بيشترين كسري تجاري ناشي از وابستگي به نفت و فرآورده هاي نفتي را دارد، مطمئناً بيشترين صدمه را از پرتنش كردن اين فضا خواهد خورد. بنابراين، به نفع همگان است كه به مسئله اقتصادي دستيابي به انرژي هسته اي، از منظر اقتصادي نگاه كنند به خصوص وقتي ايران هم پيشنهاد داده كه آماده مشاركت در اين زمينه است و اين مشاركت در پروژه، هرگونه نگراني را برطرف خواهد كرد. خلاصه سخن آن است كه بايد منطق را به منطق اقتصاد برگرداند چون از غالب كردن منطق امنيتي و سياسي بر اقتصاد هيچ كس سود نخواهد برد.
در فضايي كه كشورهاي غربي سعي دارند ريسك فضاي اقتصادي ايران را بالا ببرند و سرمايه گذاري در كشورمان را پرمخاطره جلوه دهند، چه اقداماتي بايد براي افزايش جذابيت اقتصادي ايران براي سرمايه گذاران داخلي و خارجي صورت داد؟
ما بايد احساس امنيت اقتصادي را بالا ببريم. احساس امنيت اقتصادي در اين است كه فضاي رسيدگي هاي قضائي و حقوقي، فضاي اطمينان بخش، قانونمدار و سريع باشد. مداخلات دولت در اقتصاد بايد قانونمند شده و سرمايه گذار اين اطمينان را داشته باشد كه اگر فعاليتي را شروع كرد و كارآفريني نمود، دولت و مسئولان اقتصادي با يك تصميم ناگهاني نتوانند كل برنامه ريزي هاي وي را دچار مخاطره كنند. از سوي ديگر، قابليت برنامه ريزي در اقتصاد ايران را بايد بالاتر ببريم كه اين مهم نيازمند اصلاح ساختار قوانين و مقررات، افزايش اطمينان قضائي و كاهش مداخله دولت در اقتصاد است. از طرف ديگر تصدي هاي دولتي و رقابت دولت با بخش خصوصي را بايد پايان داد. بخش خصوصي در بخش هايي كه مي بيند بايد با دولت رقابت كند مطمئناً و قاعدتاً پاي نمي گذارد.
ابلاغ سياست هاي اصل 44 همان طور كه مقام معظم رهبري تاكيد كرده اند در راستاي افزايش توان اقتصادي ما صورت گرفته است. براي اجراي اين سياست ها چه تمهيداتي بايد انديشيده مي شد كه تاكنون صورت نگرفته است؟
براي اجراي اين سياست ها حتماً بايد قوانين و مقررات را بازنگري كرد. اين بازنگري مي بايست با همكاري دولت و مجلس با لحاظ نظرات بخش خصوصي ديده شود چون اين بخش خصوصي است كه در مواجهه با مقررات اجرايي، موانع پيش روي را احساس مي كند. براي اجراي جامع اين بازنگري نيز نيازمند يك برنامه زمان بندي شده هستيم كه همه دستگاه ها را مكلف كند طبق اين برنامه حركت كنند. طي چند ماه اخير اقداماتي در رابطه با واگذاري سهام شركت هاي دولتي از طرف سازمان خصوصي سازي صورت گرفته است، اما مناسب سازي و سازگار كردن شاكله اقتصاد كشور با سياست هاي اصل 44 بسيار فراتر از واگذاري سهام شركت هاي دولتي است. در واقع اقتصاد ايران به آزادسازي حيطه فعاليت براي بخش خصوصي يعني اجراي بند الف سياست هاي اصل 44 نياز دارد. بدين سبب، بازمهندسي ساختار اقتصادي كشور ضروري است كه اين امر بدون برنامه زمان بندي شده و شوراي فراقوايي(كه اين برنامه زمان بندي را رسيدگي و گزارش گيري كند)ممكن نخواهد بود.با تدوين و تصويب اين برنامه  زمان بندي شده، در هر دستگاه اجرايي و وزارتخانه اي مسئول آن دستگاه بايد مامور اين تغيير ريل از اقتصاد دولتي به خصوصي شود. ما نمي توانيم همين شاكله اقتصادي را حفظ كنيم و به آن فرمان دهيم كه به سمت اقتصادي خصوصي محور حركت كند زيرا اين كار، شدني نيست. حتماً بايد به بخش خصوصي نقش جدي تري در مشورت هاي سياست سازي و تصميم سازي داد تا بتوان موانع توسعه اين بخش را رفع كرد. طبعاً بخش خصوصي نيز مي تواند در تجهيز منابع انساني و سرمايه اي لازم براي اجراي سياست هاي اصل 44 كمك كند.
</TEXT>
</DOC>
<DOC>
<DOCID>HAM2-860114-052</DOCID>
<DOCNO>HAM2-860114-052</DOCNO>
<ORIGINALFILE>/1386/860114/news/_eqtes.htm</ORIGINALFILE>
<ISSUE>سه شنبه 14 فروردين 1386 - سال پانزدهم - شماره4232 - Apr 3, 2007</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
150 هزار خودروي فرسوده در سال 85 از رده خارج شد
شرايط جايگزيني خودروهاي فرسوده در سال 86
</TITLE>
<TEXT>
ايسنا: مجري طرح جايگزيني خودروهاي فرسوده با اشاره به اين كه در سال گذشته 150 هزار دستگاه خودروي فرسوده از رده خارج شده است، افزود: در حالي كه طي سال 84 تنها 36 هزار خودرو فرسوده از رده خارج شد، اين رقم در سال 85 بيش از 300 درصد افزايش يافت و 110 هزار خودرو جايگزين و تحويل مالكان خودروهاي فرسوده شد و 17 هزار تاكسي نيز نوسازي شد. به گفته وي 100 هزار خودروي فرسوده نيز از سهميه سال 85، تا پايان تيرماه سال جاري از رده خارج و خودروهاي جايگزين تحويل مالكان مي شود. مجري طرح جايگزيني خودروهاي فرسوده تصريح كرد: در سال هاي 82 تا 84، تنها 4 هزار و 200 دستگاه تاكسي فرسوده جايگزين شد كه كل اين رقم تنها يك سوم تاكسي هايي بوده است كه در سال گذشته از رده خارج شده است.
وي با اشاره به اين كه فروش نقدي خودروهاي فرسوده از بودجه سال 85 منتفي شده است، خاطرنشان كرد: با تصويب تبصره 13 قانون بودجه سال 86، آيين نامه هاي اجرايي و برنامه  خروج خودروهاي فرسوده در سال جاري تا آخر فروردين ماه اعلام مي شود.
فاطمي در خصوص خودروهاي مشمول طرح جايگزيني در سال 86 گفت: بر اين اساس تاكسي هاي با سن 15 سال و بيشتر، يعني مدل سال 71 شمسي به قبل، وانت بارهاي با عمر 20 سال و بيشتر يعني مدل 66 شمسي و پايين تر، سواريهاي بيش از 4 سيلندر يا دو ديفرانسيل با عمر 25 سال و بالاتر يعني مدل 61 شمسي به قبل و سواريهاي 4 سيلندر و كمتر با سن 30 سال و بالاتر يعني مدل سال 56 به قبل در سال جاري مشمول طرح جايگزيني خودروهاي فرسوده هستند.
</TEXT>
</DOC>
<DOC>
<DOCID>HAM2-860114-053</DOCID>
<DOCNO>HAM2-860114-053</DOCNO>
<ORIGINALFILE>/1386/860114/news/_eqtes.htm</ORIGINALFILE>
<ISSUE>سه شنبه 14 فروردين 1386 - سال پانزدهم - شماره4232 - Apr 3, 2007</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
چين، سرمايه گذاري در ميدان مسجدسليمان را افزايش مي دهد
</TITLE>
<TEXT>
ايرنا: شركت سي ان پي سي چين سرمايه گذاري درميدان قديمي مسجدسليمان ايران را افزايش مي دهد و در نظر دارد حفاري در اين ميدان را سال جاري شروع كند.
يك مقام آشنا با طرح توسعه مسجدسليمان با اظهار اين مطلب به خبرگزاري رويترز افزود: شركت سي ان پي سي به تازگي در خصوص شرايط توسعه ميدان مسجد سليمان مذاكرات مجددي باشركت ملي نفت ايران انجام داده است و سرمايه گذاري در اين ميدان را تا حد???ميليون دلار به منظور توليد نفت افزايش داده است.
قرارداد خريد خدمات توسعه ميدان مسجد سليمان در سال????ميلادي بين شركت ملي نفت ايران و چين منعقد شد.
اين گزارش مي افزايد: تهران كه تحت فشار هاي  فزاينده آمريكا درخصوص برنامه هسته اي  اش است، در حال امضاي قراردادهاي نفت وگاز با شركت هاي بين المللي از جمله شركت هاي دولتي چين، رويال داچ  شل و رپسول اسپانياست.
براساس قرارداد اصلاح شده كه بايد به تصويب نهايي دولت ايران برسد، سي ان پي سي انتظاردارد روزانه??هزاربشكه نفت از ميدان مسجد سليمان توليد كند. ميدان مسجد سليمان حدود يك قرن گذشته در ايران كشف شد و نخستين كشف تجاري در خاورميانه بود.
اين مقام صنعتي چين، گفت: شركت سي ان پي سي براساس قرارداد اصلي سهمي از درآمد نفتي اين ميدان در سه سال اول توليد آن كسب كرده است.
اين مقام ازاعلام تغييرات در قرارداد كه مربوط به حفاري چاه ها مي باشد، خودداري كرد و افزود: شرايط باوجود تغييرات چندان جذاب نيست. ايران مي خواهد ببيند فناوري چين چگونه كار مي كند و سپس مي توانند از ماياد بگيرند.
</TEXT>
</DOC>
<DOC>
<DOCID>HAM2-860114-054</DOCID>
<DOCNO>HAM2-860114-054</DOCNO>
<ORIGINALFILE>/1386/860114/news/_eqtes.htm</ORIGINALFILE>
<ISSUE>سه شنبه 14 فروردين 1386 - سال پانزدهم - شماره4232 - Apr 3, 2007</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
بنزين سهميه بندياز اول خردادماه 86
</TITLE>
<TEXT>
مهر: مخبر كميسيون تلفيق مجلس شوراي اسلا مي ايران گفت: سهميه بندي بنزين با نرخ  ليتري 100 تومان از اول خرداد ماه سال آينده در سراسر ايران به اجرا گذاشته مي شود.
محمد مهدي مفتح افزود: سهميه بندي بنزين شامل خودروهاي حمل و نقل عمومي از جمله تاكسيها، وانت بارها، مسافر كش هاي شخصي و موتورسيكلت ها مي شود.
وي تصريح كرد: مصرف روزانه بنزين درسال آينده 57 ميليون ليتر در روز پيش بيني شده است و سوخت خودروهاي دولتي ، جداي از سهميه بندي مي باشد و با قيمتي بيش از 100 تومان به ازاي هر ليتر محاسبه مي شود.
مخبر كميسيون تلفيق مجلس اضافه كرد: فروش سهميه اي بنزين با نرخ 100 تومان در هر ليتر، از اول خرداد سال آينده و با استفاده از كارت هاي هوشمند سوخت صورت مي گيرد. وي خاطر نشان كرد: مجلس شوراي اسلامي، دولت را موظف كرده است كه در شهريور ماه سال آينده ، قيمت نرخ آزاد بنزين را با در نظر گرفتن نظام اقتصادي كشور، تورم و تبعات رواني آن در جامعه ارائه كند.
مفتح درباره نرخ گازوئيل در سال آينده گفت: قيمت جديد گازوئيل در هر ليتر براي سال آينده 45 تومان تعيين شده است كه آن نيز از اول خرداد ماه به اجرا در مي آيد، بدون آنكه سهميه بندي شده باشد.
سوخت گيري با كارت هوشمند
در حال حاضر كار تجهيز جايگاه هاي سوخت گيري در تهران و شهرستان هاي كشور ادامه دارد و در همه جايگاه هاي تهران امكان سوخت گيري با كارت هوشمند سوخت با برخي از پمپ هاي بنزين امكان پذير شده است. در حال حاضر همه جايگاه هاي سوخت گيري در تهران تحت پوشش عملياتي و اجرائي پروژه كارت هوشمند سوخت قرار گرفته اند و مالكين خودرو هايي كه كارت سوخت دريافت كرده اند، مي توانند در اين جايگاه ها با كارت خود اقدام به سوخت گيري كنند. مالكين موتور سيكلتها نيز بايد
با مراجعه به دو پايگاه اينترنتيwww.motorsiklet.irو www.pakhshesookht.com و پركردن فرمهاي مربوطه و مشخص شدن محل دريافت كارت، نسبت به ثبت نام و دريافت كارت هوشمند سوخت خود اقدام نمايند.
</TEXT>
</DOC>
<DOC>
<DOCID>HAM2-860114-055</DOCID>
<DOCNO>HAM2-860114-055</DOCNO>
<ORIGINALFILE>/1386/860114/news/_eqtes.htm</ORIGINALFILE>
<ISSUE>سه شنبه 14 فروردين 1386 - سال پانزدهم - شماره4232 - Apr 3, 2007</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
بانك مركزي اعلام كرد
دارايي هاي خارجي ايران 60 ميليارد دلاربدهي هاي ارزي 23 ميليارد دلار
</TITLE>
<TEXT>


گروه اقتصادي- بانك مركزي دارايي هاي خارجي ايران در پايان 9 ماهه نخست سال 85 را بيش از 60 ميليارد دلار و بدهي هاي ارزي را 2/23 ميليارد دلار اعلام كرد.
به گزارش اداره بررسي ها و سياست هاي اقتصادي بانك مركزي، دارايي هاي خارجي كشور در پايان آذر ماه سال 1385 به 539 هزار و 16 ميليارد ريال رسيد كه نسبت به رقم 396 هزار ميليارد ريال آذر ماه سال 84 رشد 8/35 درصدي نشان مي دهد. مجموع دارايي هاي خارجي كشور در پايان مهرماه سال  85 حدود 6/57 ميليارد دلار بود كه در آبان ماه به 8/58 ميليارد دلار افزايش يافت. بنابر اعلام اداره بررسي ها و سياست هاي اقتصادي بانك مركزي، دارايي هاي خارجي سيستم بانكي كشور نيز در پايان آذرماه سال 85 به 891 هزار ميليارد ريال معادل بيش از 100 ميليارد دلار رسيد.
بر اساس همين گزارش، بدهي هاي ارزي بانك مركزي نيز در پايان آذرماه سال 85 با 9/17 درصد رشد نسبت به آذرماه 84 به بيش از 2/23 ميليارد دلار رسيد. بنابر اعلام اداره سياست ها و بررسي هاي اقتصادي بانك مركزي، بدهي هاي ارزي اين بانك شامل وام هاي دريافتي از خارج و سپرده هاي ارزي، ارزهاي تهاتري، و تخصيص حق برداشت مخصوص در پايان آذرماه سال 85 به 206 هزار و 570 ميليارد ريال معادل 2/23 ميليارد دلار رسيد.
</TEXT>
</DOC>
<DOC>
<DOCID>HAM2-860114-056</DOCID>
<DOCNO>HAM2-860114-056</DOCNO>
<ORIGINALFILE>/1386/860114/news/_eqtes.htm</ORIGINALFILE>
<ISSUE>سه شنبه 14 فروردين 1386 - سال پانزدهم - شماره4232 - Apr 3, 2007</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
با وجود مخالفت آمريكا
برزيل بر ادامه همكاري اقتصادي با ايران تاكيد كرد
</TITLE>
<TEXT>


گروه اقتصادي- در حالي كه در ماه هاي اخير فشار هاي آمريكا براي كاهش سرمايه گذاري در صنايع نفت و گاز ايران افزايش يافته است داسيلوا رئيس جمهوري برزيل در يك مصاحبه مشترك با جورج بوش رئيس جمهور آمريكا تاكيد كرد كشورش برخلاف فشارها و تاكيدات آمريكا همكاري نفتي خود  را با ايران ادامه مي دهد.
وي پس از ديدار و مذاكرات خود با رئيس جمهوري آمريكا در يك مصاحبه مشترك با تاكيد بر اين كه كشورش سالانه يك ميليارد دلار كالا و خدمات به ايران صادر مي كند تاكيد كرد كاهش اين همكاري تجاري به سود برزيل نيست.در همين حال وزير نفت هند نيز كه كشورش به دليل همكاري با ايران و ادامه مذاكرات براي احداث خط لوله صلح تحت فشار آمريكا قرار دارد در مواضع جديدي پس از اين تحولات تاكيد كرد، مخالفت هاي واشنگتن هيچ گونه تاثيري بر عزم دهلي نو براي اجراي پروژه 7 ميليارد دلاري انتقال گاز ايران نخواهد داشت.
خبرگزاري بلومبرگ در گزارشي با اعلام اين مطلب به نقل از مورلي دائورا افزود: هيچ مشكلي براي اجراي پروژه انتقال گاز ايران به هند از طريق پاكستان وجود ندارد و افزود: هيچ كشوري نمي تواند هند را از تصميم خود براي اجراي اين پروژه منصرف نمايد.وي افزود:هند به كليه تعهدات خود براي اجراي اين پروژه پايبند است. به گفته وي دهلي نو تحت هيچ گونه فشار خارجي حاضر به لغو اين قرارداد راهبردي نخواهد بود.
وي تصريح كرد: متاسفانه برخي از قدرتهاي خارجي قصد دارند مسير مذاكرات گازي ايران، هند و پاكستان را از حالت طبيعي خود خارج كنند و رنگ سياسي به اين پروژه بدهند.
ساموئل بودمن وزير انرژي آمريكا در ديدار سه هفته گذشته خود از هند، خواستار توقف مذاكرات انتقال گاز ايران به شبه قاره هند شده بود.
مذاكرات در خصوص قرارداد 4/7 ميليارد دلاري انتقال گاز ايران به شبه قاره هند از سال 1994 ميلادي آغاز شده است.
</TEXT>
</DOC>
<DOC>
<DOCID>HAM2-860114-057</DOCID>
<DOCNO>HAM2-860114-057</DOCNO>
<ORIGINALFILE>/1386/860114/news/_eqtes.htm</ORIGINALFILE>
<ISSUE>سه شنبه 14 فروردين 1386 - سال پانزدهم - شماره4232 - Apr 3, 2007</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
در پاسخ به فشارهاي آمريكا
ايران، فروش نفت به دلار را به طور كامل متوقف مي كند
</TITLE>
<TEXT>


گروه اقتصادي- رئيس كل بانك مركزي كشورمان اعلام كرد: ايران قصد دارد به علت مقابله با فشارهاي آمريكا، در آينده نزديك فروش نفت به دلار را متوقف سازد.
ابراهيم شيباني در گفتگو با رويترز اظهار داشت: ايران سهم دلار از ذخاير ارزي خود را به حدود 20 درصد كاهش داده است تا بدين طريق با سياست هاي خصمانه آمريكا مقابله كند. شيباني درباره تهديدات كشورهاي غربي درباره تحريم ايران نيز گفت: اقتصاد ايران توانايي تحمل تحريم هاي سازمان ملل را دارد و ايران به اندازه كافي داراي ذخاير ارزي هست تا از شوك هاي بزرگ اقتصادي جلوگيري كند.
وي از اعلام ميزان ذخاير ارزي ايران خودداري كرد اما آن را بسيار بالا عنوان كرد و در پاسخ به اين سئوال كه آيا ذخاير ارزي ايران براي مقابله با شوك هاي اقتصادي كافي است يا خير، افزود: ما مي توانيم به بهترين نحو، بدهي هاي خارجي خود را پرداخت كنيم و هيچ دليلي براي نگراني در اين زمينه نداريم. شيباني تحريم هاي جديد شوراي امنيت عليه ايران را عمدتا نمادين خواند و افزود: اينگونه تحريم ها تاثير اندكي بر اقتصاد نفتي ايران خواهند گذارد و من معتقدم اين تحريم ها نه در حال حاضر و نه در آينده، تاثير منفي بر اقتصاد ايران نخواهند داشت. رئيس كل بانك مركزي كشورمان ادامه داد: سياست ايران در حال حاضر اين است كه در فروش نفت،  ارز يورو را به دلار ترجيح مي دهد و اين سياست به علت اثرگذاري بر تغيير سهم ارزها در مبادلات بين المللي مطمئنا به زيان آمريكا و ديگر واردكنندگان نفت است و دود اقدامات آنها به چشمان خودشان مي رود.
همچنين رئيس كل بانك مركزي در گفتگو با خبرگزاري داوجونز اعلام كرد: ايران قصد دارد فروش نفت به دلار را به طور كامل متوقف كند. هم اكنون نيمي از نفت ايران به دلار به فروش مي رود. وي افزود: اين برنامه آينده ما خواهد بود و هم اكنون در حال بررسي آن هستيم و  اكنون بيش از 50 درصد درآمد صادرات نفت ايران به ارزهايي غير از دلار صورت مي گيرد.
شيباني اضافه كرد: در حال حاضر تقريبا تمامي مشتريان اروپايي ايران و برخي از مشتريان آسيايي با پرداخت ارزهايي غير از دلار براي خريد نفت ايران موافقت كرده اند. وي ادامه داد: حتي اگر ما در قبال نفت صادراتي، دلار دريافت كنيم، فورا آنها را به ديگر ارزها تبديل مي كنيم.
رئيس كل بانك مركزي كشورمان درآمد نفتي ايران در سال گذشته را بيش از 45 ميليارد دلار اعلام كرد و افزود: ايران با بيش از 70 كشور جهان مبادلات تجاري دارد و هيچ گونه رابطه مستقيم اقتصادي و تجاري با آمريكا ندارد كه از تحريم هاي اقتصادي آن بترسد.
ذخاير ارزي ايران مطلوب است
محمد جعفر مجرد، معاون ارزي بانك مركزي كشورمان نيز در گفت وگو با فايننشيال تايمز اعلام كرد: ايران به منظور مقابله با فشارهاي بين المللي شروع به تشديد سياست هاي مالي خود كرده است و براي مقابله با هرگونه شوكي در بازار از ذخاير ارزي كافي برخوردار است. وي افزود: حساب ذخيره  ارزي ايران تا پايان سال 85 در حدود 9 ميليارد دلار بوده است كه تنها يك ميليارد و 600 ميليون دلار كمتر از سال 84 بوده است.
مجرد درباره فاصله گرفتن ايران از دلار گفت: ما ديگر احتياجي به نگه داري دلار نداريم و بانك مركزي نيز صدور اعتبارات اسنادي به دلار را متوقف كرده است.
وي ادامه داد: ايران در حال حاضر 30 درصد از ذخاير خود را به دلار نگهداري مي كند كه از 40 درصد در ماه سپتامبر كاهش خوبي نشان مي دهد.
قطعنامه شوراي امنيت چيز تازه اي نيست
در همين حال، وزير امور اقتصادي و دارايي كشورمان نيز اظهار داشت: قطعنامه دوم شوراي امنيت جنگ رواني عليه ايران است كه سعي بر ايجاد فضاي غيرشفاف توام با ريسك و همچنين افزايش هزينه هاي ايران دارد. داوود دانش جعفري در حاشيه معرفي مديرعامل جديد شركت بيمه دانا گفت: موارد اين قطعنامه سال گذشته نيز به صورت غير رسمي وجود داشت و اين فشارها سال قبل نيز اجرا شد و اكنون تنها به طور رسمي اعلام شده است. به گفته وي، آسيب اين نوع فعاليت هاي مخرب اقتصادي تنها براي ايران نيست بلكه اين آسيب در برگيرنده  جامعه  بين الملل و شركاي عمده اقتصادي ايران نيز مي شود.
</TEXT>
</DOC>
<DOC>
<DOCID>HAM2-860114-058</DOCID>
<DOCNO>HAM2-860114-058</DOCNO>
<ORIGINALFILE>/1386/860114/news/_eqtes.htm</ORIGINALFILE>
<ISSUE>سه شنبه 14 فروردين 1386 - سال پانزدهم - شماره4232 - Apr 3, 2007</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
از ابتداي امسال
ارائه شماره ملي براي مشتريان بانك ها الزامي  شد
از ابتداي مهر ماه سال جاري، احراز هويت و شناسايي مشتريان و انجام همه خدمات بانكي فقط بارويت اصل كارت ملي عملي است
</TITLE>
<TEXT>


گروه اقتصادي- بانك مركزي ارائه شماره كارت ملي را براي احراز هويت و شناسايي مشتريان بانكها و خدمات بانكي از اول سال الزامي اعلام كرد.
به گزارش روابط عمومي بانك مركزي، بر اساس مصوبه هيات وزيران در خصوص آئين نامه اجرايي قانون الزام اختصاص شماره ملي و كد پستي براي همه اتباع ايراني، به منظور ارائه هرگونه خدمات بانكي، بخشنامه اي به همه بانك هاي دولتي، خصوصي، شركت دولتي پست بانك و مؤسسه اعتباري توسعه ابلاغ شد.
در اين ابلاغيه آمده است: از تاريخ 1/1/86 براي احراز هويت و شناسايي مشتريان قبل از ارائه هرگونه خدمات بانكي به ويژه افتتاح حساب، نسبت به دريافت شماره ملي از مشتريان و ثبت آن در كليه فرمها، قراردادها، مدارك افتتاح حساب، سيستم هاي چك و تسهيلات و تعهدات بانكي(شامل گشايش اعتبارات و صدور ضمانت نامه)اقدام گردد. ضمن تاكيد به كليه شعب و واحد هاي تابعه بانك، مبني بر قبول كارت ملي اشخاص به عنوان مدرك شناسايي معتبر، مقرر گرديد از ابتداي مهرماه سال 1386، احراز هويت و شناسايي مشتريان و انجام كليه خدمات بانكي فقط منوط به رويت اصل كارت ملي و تطبيق آن با تصوير اخذ شده، ممهور به مهر و امضاي رئيس شعبه و نگهداري آن در سوابق مشتري باشد.
براي حصول اطمينان از صحت نشاني مشتري، دريافت كد پستي و درج آن در كليه مدارك فوق الذكر از سوي شعب مربوطه الزامي است.
همچنين درج شماره ملي و كد پستي در مهرهاي اخذ مشخصات مشتري ضروري مي باشد.
</TEXT>
</DOC>
<DOC>
<DOCID>HAM2-860114-059</DOCID>
<DOCNO>HAM2-860114-059</DOCNO>
<ORIGINALFILE>/1386/860114/news/_eqtes.htm</ORIGINALFILE>
<ISSUE>سه شنبه 14 فروردين 1386 - سال پانزدهم - شماره4232 - Apr 3, 2007</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
اقتصاد انرژيحميد فرهود
موانع اجرايي سياست هاي توسعه در بخش برق
</TITLE>
<TEXT>
از آنجا كه تا پايان چشم انداز 20ساله به 143هزار مگاوات ظرفيت نصب شده نيروگاهي نياز داريم بايد در مدت 20سال حدود 100هزار مگاوات ظرفيت جديد نيروگاهي در كشور ايجاد شود.
اين سخنان يكي از مديران ارشد صنعت برق ايران است كه چندي پيش در گفت وگو با رسانه ها ارائه كرده و گفته بود كه ظرفيت پيش بيني شده مورد نياز نيروگاهي كشور براي 20سال آينده، با توجه به نرخ رشد متوسط هفت درصدي ظرفيت نصب شده سالانه در كشور، تعيين شده است.
محمد بهزاد مديرعامل سازمان توسعه برق ايران در ادامه بر حضور هرچه بيشتر بخش خصوصي در صنعت برق و به ويژه بخش توليد تاكيد كرده بود. وي چندي پيش هم گفته بود كه تا پايان برنامه چهارم تمام نيروگاه هايي كه وارد مدار خواهند شد به وسيله بخش خصوصي ساخته شده اند.
اين خبر خوشي براي دولت و صنعت برق محسوب مي شود زيرا كه دولت چند سالي است طلبكاران عمده اي در اين صنعت يافته است.
بخش خصوصي و صنعت برق ايران
بحث حضور سرمايه گذاران داخلي و خارجي غير دولتي در صنعت برق ايران از حدود سال 70 مورد توجه قرار گرفت و در آن سال ها دولت تصميم گرفت نيروگاه كرمان را با سرمايه خصوصي احداث كند. با اين حال قوانين آن روز كشور اجازه حركت بخش خصوصي در اين صنعت را نداد و به همين دليل نيروگاه كرمان و نيروگاه هاي ديگر نيز تا سال 80 به دست دولت ساخته شد.
به اين ترتيب ظرفيت نزديك به 26 هزار مگاواتي نيروگاه هاي كشور كه تا سال 80 ايجاد شده بود همگي در دست دولت بود. دولت اما عزم خود را جزم كرد كه حضور بخش خصوصي را در بخش ساخت نيروگاه ها جدي تر دنبال كند. به همين دليل در سال 79 نيروگاه پره سر به عنوان يكي از ساختگاه هاي مورد نظر وزارت نيرو به سرمايه گذاران خصوصي كه شركت هايي از كشورهاي ايتاليا،  آلمان و ايران بودند پيشنهاد بود.
اما اين نيروگاه همانند قفلي بر سرراه سرمايه گذاران خصوصي قرار گرفت و هرچه بيشتر ضعف هاي قوانين موجود كشور را آشكار ساخت.
اين نيروگاه در نهايت در سال جاري و براي بار دوم كلنگ زني شد اما در اين مدت و در طول 6 سال مذاكره نيروگاه هايي ديگري كه اتفاقا قرار دادي مشابه با پره سر داشتند ساخته شد و حتي به صورت رسمي افتتاح شد.
مشكل كجاست؟
دولت از سال 79 به بعد تصميم گرفت كه سرمايه هاي خصوصي براي ساخت نيروگاه ها را در قالب دو نوع قرار داد ساخت- بهره برداري- انتقال(bot )و ساخت- مالكيت- بهره برداري(boo)بپذيرد. اكنون و پس از نزديك به 6 سال كه از آغاز بحث ها و ساخت نيروگاه هاي خصوصي به دو روش تامين مالي مذكور مي گذرد، ضعف ها و نقاط قوت هر دو نوع قرار دادها مشخص شده است.
در اين مدت تقريبا بيشتر كارشناسان به اين عقيده رسيده اند كه در ايران قرار دادهاي boo از مقبوليت بيشتري برخوردارند و قرار دادهاي bot هنوز نتوانسته اند جاي محكمي همانند همزاد خود بيابند. نگاهي به تعداد نيروگاه هايي كه تاكنون به روش b.o.t ساخته شده است نيز تاييد كننده اين مدعا خواهد بود.
يكي از مسئولان ديگر صنعت برق در اين زمينه گفته است: در حال حاضر 23 نيروگاه فعال به روش b.o.o داريم. همچنين بايد تا به حال 12 هزار مگاوات برق به روش b.o.t توليد مي شده است كه متاسفانه از برنامه عقب هستيم، البته ناگفته نماند كه طبيعت سرمايه گذاري به روش b.o.t كند است. در حال حاضر ما در توليد انرژي برق در كشور عقب نيستيم، اما بايد نوع فعاليت b.o.t عوض شود.
وي مي افزايد: فعلا b.o.o جواب كمبودها را داده است و به اندازه كافي در اين روش سرمايه گذاري شده است. همچنين بايد تاكيد كرد كه در استفاده از سرمايه خارجي در نيروگاه ها به روش b.o.t مسايل فراكشوري بيش از هر چيز ديگر دخيل است.
به اين ترتيب اگرچه نمي توان به طور قطع و يقين در اين زمينه بحث كرد اما به نظر مي رسد كه در اين مدت دولتمردان نيز اندك اندك به اين نتيجه رسيده اند كه قرار دادهاي b.o.o مناسب حال سرمايه گذاران خارجي است و قرار دادهاي b.o.t نيز براي سرمايه گذاران غير دولتي در وضعيت مناسبي ايجاد مي كند.
براساس قرار دادهاي b.o.t سرمايه گذاران با تامين سرمايه لازم براي ساخت نيروگاه هاي برق- كه تاكنون همگي حرارتي و البته بازهم همگي از نوع گازي بوده اند- بهره برداري از آن را پس از پايان دوران ساخت آغاز مي كند. براساس اين قرارداد مالكيت سرمايه گذار بر نيروگاه موقتي خواهد بود و سرمايه گذار براي هميشه مالك نيروگاه نيست.
در ايران اين دوره مالكيت 20 سال در نظر گرفته شده است. به اين ترتيب سرمايه گذار پس از ساخت و بهره برداري از نيروگاه به مدت 20 سال،  علاوه بر اين كه در كشور سرمايه گذاري كرده و باعث ايجاد تاسيسات توليد برق شده است خود نيز سود مورد نظر خود را كسب مي كند. اما اين كه چگونه سرمايه گذار بايد از به دست آوردن سود در شرايط عادي مطمئن شود خود بحثي است كه باعث بروز مشكلاتي 6 ساله در ساخت نيروگاه پره سر شده بود.
در ساده ترين حالت آن وزارت نيرو به نمايندگي از دولت اقدام به دادن ضمانت نامه اي به سرمايه گذاران مي كند. اما موضوع در همين جا به اتمام نمي رسد بلكه شرايط امنيتي و به قول مسئولان وزارت نيرو مسائل فرا كشوري در ارائه چنين تضمين هايي دخيل است. در مورد قرار دادهاي b.o.t به دليل آن كه سرمايه گذار براي هميشه مالكيت را بر عهده ندارد اين نگراني وجود دارد كه به دليل بروز تغيير و تحولات گسترده در كشور مالكيت آنها از بين برود يا اين كه برق توليديشان نيز به صورت تضميني خريداري نشود.
اما باز هم مشكل ديگر يعني تبديل اين نوع نيروگاه ها به نيروگاه هاي سيكل تركيبي كه با اضافه كردن واحدهاي بخار صورت خواهد گرفت، باقي مي ماند.
سيستم كار واحدهاي بخار و نيروگاه هاي سيكل تركيبي به اين گونه است كه سوخت گاز ورودي به توربين هاي گازي پس از احتراق و چرخاندن توربين هاي گازي از دودكش واحد خارج مي شود. بررسي ها نشان مي دهد كه واحدهاي گازي تنها 33 درصد راندمان دارند و باقي اين انرژي به شكل گرما در ميان گازهاي خروجي هدر مي رود.متخصصان براي جلوگيري از هدر رفت گرماي اين گازهاي خروجي كه دمايي نزديك به 550 درجه سانتي گراد دارند بويلرهاي بخار را در كنار واحدهاي گازي نصب مي كنند تا از حرارت موجود در گازهاي خروجي براي بخار كردن آب و چرخاندن دوباره توربين ها استفاده كنند. به اين ترتيب، واحدهاي بخار در نيروگاه هاي سيكل تركيبي بدون استفاده از سوخت و تنها از حرارت موجود در گازهاي خروجي واحدهاي گازي به توليد برق مي پردازند.
به گفته كارشناسان: امر چالش اصلي از همين جا ناشي مي شود زيرا كه اگر قرار باشد شركتي براي ساخت واحدهاي گازي اقدام كند، واحدهاي بخار چگونه ساخته و با هزينه چه شركتي ساخته خواهند شد.
اين گفته به آن معناست كه اگر شركت نخست ديگر هزينه اي بابت ساخت واحدهاي بخار نپردازد،  در اين صورت محاسبات مالي براي ساخت واحد بخاري كه از حرارت خروجي واحدهاي گازي استفاده مي كنند، چگونه تامين خواهد شد. درحال حاضر كارشناسان در حال بررسي و رايزني با شركت هاي سرمايه گذار براي ساخت نيروگاه هاي گازي هستند و اين مشكل بدون ترديد در آينده اي نزديك خود را نشان خواهد داد زيرا از طرفي تا 20 سال مالكيت اين نوع نيروگاه ها در اختيار شركت خصوصي است و از طرفي ديگر كشور نمي تواند تا هميشه گاز نيروگاه هاي در حال توسعه را تامين كند پس بايد براي افزايش بازده اين نوع نيروگاه ها و تبديل آن به نيروگاه هاي سيكل تركيبي اقدام كند.
</TEXT>
</DOC>
<DOC>
<DOCID>HAM2-860114-060</DOCID>
<DOCNO>HAM2-860114-060</DOCNO>
<ORIGINALFILE>/1386/860114/news/_eqtes.htm</ORIGINALFILE>
<ISSUE>سه شنبه 14 فروردين 1386 - سال پانزدهم - شماره4232 - Apr 3, 2007</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
افزايش 40 درصدي سرمايه گذاري در پارس جنوبي
</TITLE>
<TEXT>


شانا: حجم سرمايه گذاري انجام شده در پارس جنوبي در سال 85 نسبت به سال قبل از آن 40 درصد رشد داشته است.
سيدكاظم وزيري هامانه وزير نفت در گزارشي كه به مناسبت سال جديد منتشر كرد با تاكيد بر اين مسئله كه افزايش 40 درصدي حجم سرمايه گذاري در پارس جنوبي، نشان دهندة جهشي بزرگ در فعاليت هاي انجام گرفته در اين منطقه است،گفت: وزارت نفت در سال گذشته در بخش پالايش و پخش فرآورده هاي نفتي، ضمن آماده سازي مراحل نهايي پروژه كارت هوشمند سوخت و آماده شدن براي اجراي تصميم هاي مراجع ذي صلاح، اقدام هاي موثري در افزايش توليد بنزين و نفت گاز انجام داده است.
وي افزود: در سال گذشته گام هاي مفيدي در زمينه توسعه ظرفيت پالايش كشور برداشته شد و طرح هاي عظيمي براي توسعه پالايشگاه هاي اراك، بندر عباس، اصفهان، تبريز، تهران و آبادان به قرارداد رسيد.
وزيري هامانه همچنين، افتتاح بخشي از خط لوله انتقال گاز به ارمنستان و اتمام عمليات ساخت پالايشگاه هاي گازي ايلام و پارسيان? را از جمله اقدام هاي موثر وزارت نفت در بخش گاز عنوان كرد و افزود: در سال گذشته به همت همكارانمان در شركت ملي گاز، عمليات اجرايي گازرساني به?? شهر و? هزار و??? روستا به اتمام رسيد كه از آن جمله مي توان به گازرساني به شهرهاي خرمشهر و آبادان اشاره كرد.
وي تصريح كرد: در سال??، مذاكرات بين المللي براي حضور قدرتمند ايران در بازار بين المللي گاز، به عنوان دومين دارنده منابع گازي جهان پي گرفته شد و به ويژه در زمينه احداث خط لوله صلح براي صادرات گاز طبيعي به هند و پاكستان، نخستين گام اجرايي در اين زمينه پس از سال ها با توافق اوليه ميان نمايندگان سه كشور، برداشته شد.
هرماه يك واحد پتروشيمي
وزيري هامانه همچنين، توسعه خطوط اصلي انتقال گاز به ويژه خط لوله سراسري هفتم براي گازرساني به شرق كشور و توسعه ديگر زيرساخت هاي خطوط انتقال گاز از جمله ايستگاه هاي تقويت فشار را از ديگر دستاوردهاي شركت ملي گاز ايران برشمرد.
وزير نفت، بهره برداري از? طرح عظيم پتروشيمي مارون و متانول چهارم را جهش قابل ملاحظه اي در بخش پتروشيمي در كشور دانست و افزود: بهره برداري از اين دو طرح، رشد چشمگير افزايش سهم ايران از بازارهاي جهاني محصولات پتروشيمي را به همراه خواهد داشت.
وي با بيان اينكه شركت ملي صنايع پتروشيمي تلاش بي وقفه اي را براي پيشبرد?? طرح در دست اجرا در كشور انجام مي دهد گفت: در سال گذشته عمليات احداث? مجتمع پتروشيمي در زنجان، لردگان، بروجن، گلستان و مهاباد با مشاركت بخش خصوصي آغاز شده است.
وي افزود: احداث اين مجتمع ها در جهت گسترش بهره مندي مناطق كمتر توسعه يافته از مزيت هاي كشور در حوزه نفت، گاز و پتروشيمي است كه با تكميل زنجيره توليدات پايين دستي پتروشيمي، كمك شاياني به ارتقاي سطح اشتغال در اين مناطق خواهد كرد.
مهندس وزيري هامانه ابراز اميدواري كرد كه در نيمه نخست سال??، هر ماه يك واحد پتروشيمي جديد وارد مدار توليد شود كه چهار مجتمع آن، هر يك بزرگ ترين مجتمع پتروشيمي در نوع خود در جهان به شمار مي آيند.
افزايش سقف توليد
وي افزود: با تلاش كاركنان در صنعت نفت، در سال گذشته سقف توليد نفت خام كشور به ميزان??? هزار بشكه در روز و توليد گاز نيز به ميزان بيش از?? ميليون مترمكعب در روز افزايش يافت.
وي پيشرفت هاي انجام شده در ميدان گازي پارس جنوبي را مورد اشاره قرار داد و تصريح كرد: در اين بخش در سال گذشته،  علاوه بر نهايي شدن قرارداد توسعه بالا دستي فازهاي?? و?? با پيمانكاران خارجي و قرارداد توسعه فازهاي?? و?? با پيمانكاران داخلي، پيشرفت هاي قابل ملاحظه اي در فازهاي 68،7، و فازهاي 9 و 10 و همچنين فاز 12 به دست آمد.
وزير نفت تصريح كرد: با هدف حفظ و تامين حداكثري منافع ملي، در سال گذشته توسعه ميدان هاي گشوي جنوبي، كيش، گلشن و فردوس و پارس شمالي با مشاركت خارجي و نيز توسعه فاز نخست توسعه ميدان آزادگان، به پيمانكاران داخلي سپرده شد.
</TEXT>
</DOC>
<DOC>
<DOCID>HAM2-860114-061</DOCID>
<DOCNO>HAM2-860114-061</DOCNO>
<ORIGINALFILE>/1386/860114/news/_eqtes.htm</ORIGINALFILE>
<ISSUE>سه شنبه 14 فروردين 1386 - سال پانزدهم - شماره4232 - Apr 3, 2007</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
تحولات صنعت نفت در 1385
سال گاز
محمد علي توحيدقيمت نفت و بنزين
</TITLE>
<TEXT>



سال85 با نوسان هاي فراوان قيمت نفت دست به گريبان بود. قيمت ها به سطح بي سابقه اي نيز رسيد و عوامل سياسي نقش مهمي در رشد قيمت ها به نزديك 80 دلار داشت. به رغم تاثير عوامل سياسي ولي بيش از همه عوامل عرضه و تقاضاي نفت نقش پايدار را در بازار نفت دارد.
نوسانات سياسي آثار كوتاه مدت و نا پايداري بر قيمت نفت دارند ولي عوامل اقتصادي موثر بر عرضه و تقاضا بيش از ديگر عوامل بر قيمت تاثير دارد و اين تاثير پايدار و دائم است. بنابراين تحولات سياسي بيش از همه براي دلالان بازار مهم است و تحولات اقتصادي براي صاحبان و مصرف كنندگان منابع. البته اگر تحولات موثر سياسي پايدار و طولاني مدت باشند نيز مي توانند نقش طولاني در روند بازار داشته باشند ولي اين تاثير به ميزان عوامل اقتصادي نيست. در سال 85 درآمد حاصل از فروش نفت ذخاير ارزي كشور را افزايش داد ولي اين افزايش با تورم ناشي از افزايش قيمت كالا هاي وارداتي بويژه بنزين مانند خوره به جان مازاد در آمدهاي نفتي افتاد.
از اين رو تلاش ها براي كاهش هزينه واردات بنزين در سال 85 آغاز شد و محور اين تلاش ها در لايحه بودجه سال 86 خود را نشان داد كه ترديد ها در تصميم گيري براي قيمت بنزين را در مجلس دامن زد. دولت در لايحه خود با پيشنهادي دوپهلو بدون زمان بندي و قيمت مشخص تلاش كرد به شعار هاي كاهش قيمت ها پايدار بماند.
سال 1385، سال گاز براي اقتصاد ايران بود. دو قرارداد مهم براي توليد گاز مايع طبيعي و يك توافق مهم براي تحكيم طرح صادرات گاز به هند و پاكستان از تحولات اين سال است. به لحاظ اهميت سهم گاز در آينده انرژي جهان علاوه بر قرارداد هاي شل و يك شركت مالزيايي، تلاش شركت هاي ديگر اروپايي نيز براي حضور در بازار ايران ادامه يافت. درحاليكه روزهاي پاياني سال 85 مي گذشت خبر هايي در مورد تلاش دو شركت آلماني و انگليسي مهم توزيع كننده گاز در اروپا براي مشاركت در طرح هاي گاز ايران منتشر شد. شركت اي- اون آلمان و شركت سنتريكا از انگليس به رغم همه موانع داخلي براي حضور در بازار ايران مذاكراتي را براي مشاركت در منابع گاز ايران را آغاز كرده اند. برخي گزارش ها حتي از توافق اوليه شركت آلماني براي خريد سالانه 5/2 ميليارد متر مكعب گاز در سال خبر دادند.
اهميت گاز در سال 85 قرار گرفتن طرح تشكيل سازمان صادر كنندگان گاز د?ر محور توجه محافل خبري بود. طرح اين مسئله از سوي جمهوري اسلامي ايران و حمايت روسيه از آن توجه بسياري از محافل سياسي و اقتصادي را به خود جلب كرد.
تحول ديگر كه اواخر سال جديد ايراني رخ داد و توجه به آن ضروري است انتقال دفتر مركزي شركت بزرگ نفتي  هاليبرتون آمريكا از هيوستون آمريكا به امارات متحده عربي است. اين اقدام در شرايطي صورت مي گيرد كه سياست رسمي دولت آمريكا كاهش اتكا به نفت خارجي بويژه نفت خاور ميانه است. اقدام شركت  هاليبرتون از سوي دايو ليزر تلاش براي تحكيم روابط با شركت هاي دولتي نفت كشورهاي منطقه عنوان شده است، يك تغيير سياست جدي در بخش انرژي آمريكاست.
200 ميليارد دلار قرارداد
به گفته غلام حسين نوذري مديرعامل شركت ملي نفت ايران امضاي قراردادي 20ميليارد دلاري براي توليد گاز مايع طبيعي و صادرات آن با يك شركت مالزيايي، حجم كل سرمايه گذاري ايران براي توليد گاز مايع طبيعي به حدود 200 ميليارد دلار رسيد.
بر اساس اين قرارداد كه ميان شركت ملي نفت و شركت اس كي اس ونچورز مالزي به امضاء رسيد، سالانه 20 ميليون تن گاز مايع از ميدان هاي گلشن و فردوس در خليج فارس توليد مي شود كه 10ميليون تن آن به شركت ملي نفت تحويل داده مي شود.
خط لوله صلح
 در شرايطي كه تحريم و فشار دولت آمريكا در سال 85 ادامه داشت، توافق هاي پياپي در مورد صادرات گاز به شبه قاره هند و توليد گاز مايع با دو شركت اروپايي نيز تهديدات آمريكا را به چالش كشيد.
توافق 3 كشور پاكستان و هند با ايران در مورد روش تعيين قيمت گاز صادراتي شايد مهمترين رويدادي بود كه رخداد.
در پايان دو روز مذاكرات فشرده ميان نمايندگان سه كشور نمايندگان هند و پاكستان در جمع خبرنگاران بر اولويت تأمين منابع انرژي پيش از مسايل سياسي تاكيد كردند.
پس از انتشار گزارش هاي خبري در مورد اين توافق، برخي نمايندگان دولت آمريكا از عدم حمايت از طرح مورد توافق ايران با دو كشور پاكستان و هند سخن گفتند ولي مذاكرات سه كشور براساس زمان بندي هاي مشخص ادامه يافت. در پي اين توافق برخي رسانه هاي گروهي هندي از كاهش قيمت گاز صادراتي ايران خبر دادند ولي حجت الله غنيمي فرد نماينده وزير نفت در مذاكرات هرگونه تخفيف ايران به دو كشور هند و پاكستان را رد كرد و خاطر نشان ساخت، در دور چهارم مذاكرات سه كشور در تهران روش محاسبه قيمت تعيين شد و هيچ قيمت ثابتي مورد توافق طرفين قرار نگرفته است.
خط انتقال گاز ايران كه به شبه قاره هند با عنوان خط لوله صلح مشهور شده است????كيلومتر طول دارد كه????كيلومتر در ايران،???كيلومتر در پاكستان و???كيلومتر آن در هند خواهد بود.
چند روز بعد از اين توافق قرارداد ديگري ميان شركت ملي نفت و دو شركت اروپايي به بحث محافل خبري در غرب تبديل شد. قرارداد مقدماتي اجراي تاسيسات توليد روزانه 3 ميليارد فوت مكعب گاز از فازهاي 13 و14 پارس جنوبي به عنوان تأسيسات بالا دستي قرارداد پرشين ال ان جي با  شركت هاي انگليسي هلندي شل و اسپانيايي رپسول امضاء شد.
يك رويداد مهم ديگر نيز در اين سال رخ داد كه اشاره به آن ضروري است و آن اوج گرفتن بحث تشكيل سازمان كشورهاي صادركننده گاز است.بحث تشكيل اوپك گازي از حدود سه سال قبل مطرح شده بود و مجمعي نيز با حضور كشورهاي مهم صادركننده گاز تشكيل شد، ولي طرح مجدد اين ايده در ديدار ايگور ايوانف رييس شوراي امنيت ملي روسيه با مقام معظم رهبري اين بحث را در صدر توجه محافل اقتصادي قرار داد. اين امر از اين رو از اهميت بيشتري برخوردار شد كه در زماني طرح شد كه بحث تامين انرژي كشورهاي اروپايي از حساسيت خاصي برخوردار بود و از سوي دو كشور اصلي و دارنده بزرگترين منابع گاز بطور جدي حمايت مي شد.
كاهش سهم ژاپن در آزادگان
رويداد مهم ديگر سال 85 كاهش سهم شركت اينپكس ژاپن در ميدان نفتي آزادگان پس از چهار سال مذاكرات و سرمايه گذاري هاي مقدماتي در اين طرح بود. اين طرح در سفر سيدمحمد خاتمي رئيس جمهور وقت كشورمان با امتياز حق مذاكره ويژه به ژاپن واگذار شد و در مذاكرات طرفين سهم شركت ژاپني تا 60درصد تعيين شده بود ولي با خروج شركت اينپكس كل سهم اين ميدان به شركت نيكو واگذار شد و اين شركت به عنوان سهامدار اصلي اجراي طرح توسعه ميدان بزرگ نفتي آزادگان را به شركت پترو ايران به عنوان پيمانكار واگذار كرد.
پايان كار پارس جنوبي و مشكل تامين مالي
اعلام خاتمه برنامه هاي توسعه پارس جنوبي با پايان مناقصه فازهاي 22، 23و 24 و آغاز بهره برداري از پارس شمالي رويداد مهم ديگر سال 85 بود.اكبر تركان مديرعامل شركت نفت و گاز پارس همچنين تلاش بسياري به خرج داد تا سرمايه مورد نياز اجراي طرح هاي توسعه اين منطقه را از منابع داخلي كه به دليل تاخير بانك هاي خارجي راكد شده بود تامين كند. وي حتي پيشنهاد تشكيل بانك صنعت نفت را نيز ارائه كرد تا اين بخش از اقتصاد كشور از يك حامي مالي آشنا با صنعت برخوردار شود. اين تلاش با تامين حدود 2 ميليارد دلار از محل صندوق ذخيره ارزي و حمايت وزير  نفت از پيشنهاد تشكيل نهاد ملي صنعت روبرو شد. وزيري هامانه وزير نفت از تاسيس بانك صنعت نفت با مركزيت سازمان بازنشستگي شركت ملي نفت براي حل مشكلات سرمايه گذاري در اين صنعت استقبال كرد و اين اقدام را يك حركت مثبت دانست.
بنزين محور طرح هاي توسعه
محمدرضا نعمت زاده در راس شركت ملي پالايش و پخش فرآورده هاي نفتي سياست تبديل كشور به يك توليد كننده عمده بنزين در منطقه را پي مي گيرد. اين سياست بطور قطع با اتكا به بخش خصوصي بايد ادامه يابد. در سال85 با امضاي قرارداد هاي پياپي احداث پالايشگاه هاي جديد و اصلاح پالايشگاه هاي موجود با سرعت پي گرفته شد. امضاي قرارداد احداث سه پالايشگاه جديد با سهم مشاركت بالاي پنجاه درصد بخش خصوصي در بندرعباس و آبادان از تحولات مهم سال 85 بود. اين طرح ها به همراه طرح هاي اصلاح توليد 9 پالايشگاه موجود ظرفيت پالايش كشور را تا سال 1390 به سه ميليون بشكه نفت خام خواهد رساند.
استقبال از اكتشاف در ايران
يكي از معضلات صنعت نفت ايران قرار داشتن مخازن نفتي موجود كشور در مرحله دوم عمرشان و كاهش توليد نفت است كه علاوه بر اجراي طرح هاي ازدياد برداشت و افزايش توليد انجام اكتشاف هاي جديد در بخش هايي از كشور كه تاكنون طرح اكتشافي در اين مناطق انجام نشده است و بخش وسيعي از كشور را شامل مي شود از راه هايي است كه مي تواند ميزان توليد كشور را افزايش دهد. از اين رو همايش
2 روزه معرفي و عرضه ميدان هاي نفت و گاز ايران در وين در اوايل سال جديد ميلادي برگزار و با استقبال قابل  توجه شركت هاي بزرگ نفتي جهان روبه رو  شد.
در اين همايش، 17 بلوك هيدروكربوري براي جذب سرمايه گذاران خارجي علاقه مند به فعاليت در اين حوزه ها معرفي شد.
در حاشيه اين همايش، غلامحسين نوذري معاون وزير نفت و مديرعامل شركت ملي نفت ايران اعلام كرد: برخلاف تهديدات آمريكا و تلاش هاي اين كشور، شركت هاي خارجي به شدت علاقه مند به سرمايه گذاري در بخش نفت و گاز ايران هستند. وي همچنين توليد نفت ايران را در ژانويه سال جاري 4/4ميليون بشكه اعلام كرد و تاكيد نمود كه اين ميزان در  حال افزايش است. مديران شركت هاي بزرگ نفتي غربي نيز كه در اين همايش شركت داشتند از ظرفيت هاي بالاي اكتشافي در ايران سخن گفته اند. به اين ترتيب و در واقع اگر سقوط ايران را در ميان دارندگان منابع نفت از مقام سوم به چهارم پس از عراق يا كانادا بپذيريم پس از انجام عمليات اكتشافي در مناطق وسيع كشور براي نفت كه احتمال وجود نفت در آن بسيار زياد است شايد اين رتبه بار ديگر به سطح قبلي و يا بالاتر باز گردد چرا كه عربستان و روسيه احتمال اكتشاف جديدي ندارند و منابع موجود با سرعت در حال برداشت هستند.
در  اين همايش همچنين مسئله قرارداد هاي جديد بيع متقابل نيز به صورت جدي مطرح شد.
</TEXT>
</DOC>
<DOC>
<DOCID>HAM2-860114-062</DOCID>
<DOCNO>HAM2-860114-062</DOCNO>
<ORIGINALFILE>/1386/860114/news/_havad.htm</ORIGINALFILE>
<ISSUE>سه شنبه 14 فروردين 1386 - سال پانزدهم - شماره4232 - Apr 3, 2007</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
نخستين حوادث امسال
اشك ها و لبخندها، پاي سفره هفت سين
دستگيري شهرام جزايري مهمترين بمب خبري بود كه 2روز قبل از نوروز منفجر شد
</TITLE>
<TEXT>


گروه حوادث - نخستين ها هميشه جالب هستند، مخصوصا وقتي كه مربوط به نخستين حوادث سال باشند و در نخستين شماره روزنامه در سال جديد منتشر شوند، اين ها تعدادي از نخستين حوادث سال 86 هستند كه ساعاتي پس از تحويل سال و يا در نخستين روزهاي سال بوقوع پيوستند.
دستگيري جزايري، نخستين بمب خبري سال
اگر چه خبر دستگيري جنجالي ترين متهم فراري پرونده مفاسد اقتصادي در آخرين روزهاي سال گذشته و در تعطيلي مطبوعات اعلام شد، اما بازتاب و ابعاد اين دستگيري چنان وسيع بود كه بي گمان مي توان آن را به عنوان بمب خبري سال نو نيز قلمداد كرد.
اين متهم بزرگ مفاسد اقتصادي، بيست و هفتم اسفندماه پس از گذشت يك ماه از فرار جنجالي خود توسط ماموران وزارت اطلاعات دستگير شد، اما حتي در مصاحبه هاي بعدي نيز كه از سوي مقامات مختلف اطلاعاتي و امنيتي صورت گرفت، هيچ مرجع رسمي محل دستگيري او را اعلام نكرد و اين عدم اطلاع رساني، شايعات و تحليلهاي متفاوتي را سبب شد.
سايت بازتاب، در اين باره سه تحليل شايع تر را مورد بررسي قرار داده است، به گزارش اين سايت تحليل اول كه بيشتر در قالب شايعات ميان مردم مطرح مي شود، از عدم خروج شهرام از كشور حكايت مي كند. حال آن كه اعلام رسمي دستگيري وي در كشورهاي حاشيه خليج فارس اين گزينه را رد مي كند. برخي منابع نيز روستايي در كشور عمان را به عنوان محل دستگيري وي عنوان مي كنند و معتقدند به دليل اقدام وزارت اطلاعات در دستگيري، تكذيب اين مساله توسط سفارت ايران در عمان هم خللي به تحليل آنان وارد نمي كند.
اما سومين گمانه حاكي از آن است كه شهرام در آلمان دستگير شده و از آنجا به امارات و سپس با هواپيماي فالكن اختصاصي به تهران منتقل شده است. چند روز قبل از بازداشت جزايري نيز قويترين گزينه مطرح شده از مشاهده شهرام در فرانكفورت پس از فرار او از مسير تركيه به آلمان حكايت
مي كرد.
اولين لبخندها به زندگي
بيمارستان ميرزا كوچك  خان تهران ميزبان نخستين نوزادي بود كه امسال چشم خود را بر روي دنيا گشود. اين نوزاد دختر همزمان با تحويل سال نو و 3 هفته زودتر از زماني كه پزشكان اعلام كرده بودند به دنيا آمد. والدين اين نوزاد كه دومين فرزند خانواده به شمار مي رود به خاطر تولد او در نخستين لحظات بهار، نام بهار را براي وي انتخاب كردند.
ساعتي پس از به دنيا آمدن بهار، نخستين نوزاد پسر در دومين ساعت سال نو و در عمل جراحي سزارين به دنيا آمد و والدينش نام او را امير گذاشتند.
نخستين دوقلوهاي امسال نيز در ساعت 14 و 5 دقيقه اول فروردين پا به عرصه گيتي گذاشتند. اين دوقلوها كه هر دو دختر هستند در بيمارستان شهيد اكبر آبادي تهران به دنيا آمدند.
برخورد از نوع نخستين
نخستين تصادف امسال در ساعت 12 و 18 دقيقه اول فروردين در سه راه انديشه تهران رخ داد. اين تصادف بين دو خودروي پرايد و پژو رخ داد و بر اثر آن 4 زن و مرد مجروح شدند.
نخستين تصادف مرگبار
در حالي كه آفتاب نخستين روز سال نو در حال غروب بود، ساكنان سه راه انديشه تهران با شنيدن صداي مهيبي متوجه برخورد شديد يك خودروي سواري با تير چراغ برق شدند. اين حادثه ساعت 16 و 21 دقيقه رخ داد و وقتي مردم منطقه به كمك راننده30 ساله خودرو شتافتند، او به خاطر شدت جراحات وارده جان خود را از دست داده بود.
جدال با آتش در سال نو
19 دقيقه پس از تحويل سال نو وقتي ساكنان منطقه اي در چهارراه خزانه در شهرك بعثت تهران متوجه شعله هاي آتشي شدند كه از خانه يكي از همسايه ها زبانه مي كشيد، بلافاصله با آتش نشاني تماس گرفتند و دقايقي بعد خودروهاي آتش نشاني آژير كشان به محل حادثه آمدند خوشبختانه در اين حادثه به ساكنان خانه آسيبي نرسيد و ماموران ايستگاه 13 آتش نشاني پس از دقايقي جدال با شعله هاي آتش موفق به اطفاي حريق شدند.
زوج جوان، نخستين قربانيان گازگرفتگي
ساعت 23 و 30 دقيقه دوم فروردين ماه زماني كه ماجراي تركيدگي لوله آب در خانه اي در خيابان اغميوني تهران به ماموران آتش نشاني گزارش شد، هيچ كس نمي توانست سرنوشت تلخ زوجي جوان كه در اين خانه زندگي مي كردند را تصور كند.
با حضور ماموران آتش نشاني در محل مشخص شد كه اين آب گرفتگي به خاطر تركيدگي لوله آب نيست، بلكه بر اثر بازماندن شير آب حمام خانه رخ داده است. اما هنگاميكه آنها براي بستن شير به طرف حمام رفتند با اجساد زن و مرد جواني مواجه شدند كه جلوي در حمام روي زمين افتاده بودند. پس از بررسي هاي انجام شده مشخص شد اين زوج جوان يك روز قبل و بر اثر گازگرفتگي جان خود را از دست داد ه اند و به اين ترتيب اجساد آنها به پزشكي قانوني انتقال يافت.
سارق بدشانس، نخستين بازداشتي سال
سارق جواني كه قصد داشت در نخستين ساعات تحويل سال نو به خانه اي در منطقه كامرانيه تهران دستبرد بزند، بين نرده هاي حفاظ خانه گير كرد و نخستين بازداشتي سال لقب گرفت. اين دزد ناشي وقتي ديد قادر نيست خود را از ميان نرده ها نجات دهد شروع به سروصدا كرد و از ديگران كمك خواست و دقايقي بعد با حضور ماموران آتش نشاني و كلانتري 123 نياوران بازداشت شد.
نخستين جنايت در سال جديد
پيدا شدن جسد خون  آلود جواني در زير يك پل در حال ساخت در ميدان كلاهدوز تهران پليس را با نخستين معماي جنايي سال مواجه كرد. جسد اين جوان 28 ساله ساعت 7 و 45 دقيقه اول فروردين ماه كشف شد و پليس با توجه به آثار جراحات عميق بر روي بدن مقتول و وجود رد چند كفش و لاستيك خودرو در محل جنايت احتمال مي دهد كه مقتول 2 تا 4 ساعت قبل از پيدا شدن جسدش به قتل رسيده باشد.
</TEXT>
</DOC>
<DOC>
<DOCID>HAM2-860114-063</DOCID>
<DOCNO>HAM2-860114-063</DOCNO>
<ORIGINALFILE>/1386/860114/news/_havad.htm</ORIGINALFILE>
<ISSUE>سه شنبه 14 فروردين 1386 - سال پانزدهم - شماره4232 - Apr 3, 2007</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
طمع سارقان، گروگانگيري ناكام را رقم زد
</TITLE>
<TEXT>
گروه حوادث- 4 گروگانگير كه براي آزادي دو فروشنده موبايل درخواست 50 ميليون تومان كرده بودند، 72 ساعت بعد توسط كارآگاهان پليس كرج دستگير شدند. با دستگيري سارقان، دو فروشنده موبايل نيز كه در خانه اي متروكه در مهرويلاي كرج نگهداري مي شدند آزاد شدند.
سردار زارعي، فرمانده نيروي انتظامي استان تهران، روز گذشته با اعلام اين خبر گفت: ششم فروردين، دو مرد جوان به بهانه خريد يك گوشي تلفن به يك فروشگاه فروش تلفن همراه در كرج رفته و در فرصتي مناسب با تهديد كلت كمري، پس از سرقت يك و نيم ميليون تومان پول نقد و 53 دستگاه گوشي تلفن همراه، هر دو فروشنده را به گروگان گرفتند.
ساعتي بعد از اين حادثه خانواده گروگان ها با پليس تماس گرفته و ماجرا را به پليس اطلاع دادند و مدعي شدند گروگانگيران در قبال آزادي آنها درخواست 50 ميليون تومان كرده اند.
سردار زارعي ادامه داد: با انجام تحقيقات اوليه و دادن آموزشهاي لازم، زماني كه خانواده گروگان ها براي تحويل پول درخواستي به محل قرار رفتند كارآگاهان اداره آگاهي كرج وارد عمل شده و يك راننده آژانس را كه بدون اطلاع از ماجرا براي تحويل پول به محل قرار آمده بود در مهرويلا دستگير كردند.
وقتي در تحقيقات به عمل آمده از اين راننده آژانس، كارآگاهان به سرنخ هايي از دو مرد به نام هاي نوري و حبيب رسيدند، دستگيري اين 2 متهم در دستور كار پليس قرار گرفت و كارآگاهان 3 روز بعد آنها را در مخفيگاهشان در مهرويلاي كرج در جريان يك عمليات تعقيب و گريز با شليك چند گلوله دستگير كردند.
رئيس پليس استان تهران تصريح كرد: با دستگيري گروگانگيران، دو فروشنده موبايل در حالي توسط پليس آزاد شدند كه طي اين مدت دست و پايشان با زنجير بسته شده بود و در محلي دور افتاده در مهرويلا نگهداري مي شدند، همچنين تمامي گوشي هاي تلفن سرقتي و پول به سرقت رفته از مخفيگاه متهمان كشف شد.
</TEXT>
</DOC>
<DOC>
<DOCID>HAM2-860114-064</DOCID>
<DOCNO>HAM2-860114-064</DOCNO>
<ORIGINALFILE>/1386/860114/news/_havad.htm</ORIGINALFILE>
<ISSUE>سه شنبه 14 فروردين 1386 - سال پانزدهم - شماره4232 - Apr 3, 2007</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
تأييد حكم عاملان قتل هتلدار ايراني در تركيه
</TITLE>
<TEXT>


گروه حوادث- عامل قتل  هتلدار ايراني  در شهر استانبول  تركيه  با تاييد حكم از سوي شعبه 27 ديوان عالي كشور در آستانه مرگ قرار گرفت.
اين جنايت، از ظهر بيست و نهم تيرماه??(??جولاي سال????ميلادي )به دنبال كشف جسد يك هتلدار ايراني در طبقه دوم يك آسمانخراش در استانبول تحت پيگيري مشترك پليس ايران و تركيه قرار گرفت. در بررسي هاي پليس تركيه، مشخص شد قرباني يكي از سهامداران هتل بزرگي در مشهد است و در مدت اقامت در تركيه اقوامش به وي سر مي زده اند.
در تحقيقات پليس جنايي تركيه نگهبان ساختمان مدعي شد دقايقي قبل از جنايت مرد جواني را ديده كه هراسان از پله هاي داخلي پايين  آمده و به سرعت محوطه آسمانخراش را ترك كرده  است.
ماموران تركيه زماني كه در رديابي هاي خود براي شناسايي عاملان اين جنايت به نتيجه خاصي نرسيدند، پيگيري خود را بر روي اموال مسروقه آغاز كردند و به فردي رسيدند كه گوشي همراه هتلدار را از يك زوج جوان خريداري كرده بود، بنا به گفته اين مرد، زوج جوان بعد از فروش گوشي سريعاً به ايران بازگشته اند.
با رديابي 2 شماره تلفن كه زوج ايراني با آنها از استانبول با تهران تماس گرفته بودند، آبان ماه 79 كارآگاهان اينترپل ايران و ماموران اطلاعات ناجا توانستند متهمان را در 2 نقطه از تهران دستگير كنند. آنها كه در ابتدا منكر هرگونه جنايتي شده بودند زماني كه با دلايل محكمه پسند ماموران روبه رو شدند لب به اعتراف گشودند و به قتل هتلدار ايراني اعتراف كردند.
به اين ترتيب قاضي  شعبه  1601 دادگاه  جنايي  تهران  پس  از محاكمه،  هر دو متهم را به قصاص محكوم كرد، اما ديوان  عالي  كشور حكم  را نقض  كرد و پرونده  بار ديگر در شعبه  1157 دادگاه  جنايي  تحت  رسيدگي  قرار گرفت  و اين  بار قاضي الهي زاده، مرد جوان را به  اتهام  مباشرت  در قتل  عمدي  به  قصاص  و به خاطر سرقت  به  3 سال  حبس  محكوم  كرد و زن همدستش  هم  به  اتهام  معاونت  در قتل  به  15 سال  حبس  محكوم  شد.
اين حكم چندي قبل از سوي قضات شعبه 27 ديوان عالي كشور مورد تاييد قرار گرفت.
</TEXT>
</DOC>
<DOC>
<DOCID>HAM2-860114-065</DOCID>
<DOCNO>HAM2-860114-065</DOCNO>
<ORIGINALFILE>/1386/860114/news/_havad.htm</ORIGINALFILE>
<ISSUE>سه شنبه 14 فروردين 1386 - سال پانزدهم - شماره4232 - Apr 3, 2007</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
بام دنيا، داماد شد
</TITLE>
<TEXT>



ايسكانيوز: بلند قدترين فرد جهان كه سالها به دنبال همسر بود سرانجام به آرزويش رسيد و زندگي مشتركش را آغاز كرد.
ياو زيشون كه 56 ساله است و 2 متر و 36 سانتيمتر قد دارد، پس از فرستادن آگهي ازدواج به سراسر جهان، سرانجام همسر ايده آل خود را يافت. همسر او به نام شيا توجان، يك متر و 68 سانتيمتر قد دارد و 29 ساله است. اين زن وقتي كنار شوهرش مي ايستد، نصف اوست.
اين زوج چيني، 7 فروردين در آييني ويژه به عقد هم درآمدند و زندگي مشتركشان را آغاز كردند.
</TEXT>
</DOC>
<DOC>
<DOCID>HAM2-860114-066</DOCID>
<DOCNO>HAM2-860114-066</DOCNO>
<ORIGINALFILE>/1386/860114/news/_havad.htm</ORIGINALFILE>
<ISSUE>سه شنبه 14 فروردين 1386 - سال پانزدهم - شماره4232 - Apr 3, 2007</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
انصراف از خودكشي در ارتفاع 150 متري
</TITLE>
<TEXT>


گروه حوادث- يك گل فروش خياباني كه به علت مشكلات خانوادگي قصد خودكشي داشت، با تلاش 150 دقيقه اي تيم روانشناسي و ماموران پليس در ارتفاع 150 متري از خودكشي منصرف شد.
اين مرد 28ساله كه اهل يكي از شهرهاي شمالي كشور است در تهران به پاك كردن شيشه خودرو ها و گل فروشي در خيابان ها مشغول بود تا اينكه ساعت 12 و 30 دقيقه 8 فروردين به بالاي دكل جرثقيل در حال ساخت ساختمان سينما آزادي رفت و تهديد به خودكشي كرد. اما ماموران نيروي انتظامي و پزشك روانشناس پس از دو ساعت و سي دقيقه تلاش موفق به  منصرف كردن وي  از اين اقدام و پايين آوردن او از ارتفاع حدود 150متري شدند. براي امداد و نجات اين جوان يك گروه از نيروهاي امداد و نجات ايستگاه 18آتش نشاني، ماموران انتظامي كلانتري 105سنايي و نيروهاي اورژانس تهران تا پايان عمليات در محل حضور داشتند. مرد جوان در بازجويي ها علت اين اقدام را مشكلات و نارضايتي هاي خانوادگي اعلام كرد.
</TEXT>
</DOC>
<DOC>
<DOCID>HAM2-860114-067</DOCID>
<DOCNO>HAM2-860114-067</DOCNO>
<ORIGINALFILE>/1386/860114/news/_havad.htm</ORIGINALFILE>
<ISSUE>سه شنبه 14 فروردين 1386 - سال پانزدهم - شماره4232 - Apr 3, 2007</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
قتل زن تنها، در پاساژ متروكه
نخستين مظنون، سرايدار پاساژ است كه از هنگام جنايت ناپديد شده بود
</TITLE>
<TEXT>
گروه حوادث- سرايدار افغاني، نخستين مظنون پليس در پرونده قتل زن جواني است كه جسدش در مجتمع تجاري متروكه اي در بومهن كشف شد. پليس با بررسي خالكوبي هاي اين زن هويت او را شناسايي كرده است.
ساعت 15 يازدهم فروردين ماه، با گزارش كشف جسد زن ميانسالي كه با 12 ضربه چاقو در يك مركز تجاري در بومهن از پاي درآمده بود، محمد حسين شاملو رئيس شعبه اول بازپرسي دادسراي جنايي پايتخت و كارآگاهان پليس، با حضور در محل به بازجويي از نخستين شاهد جنايت كه يك مرد لوله كش بود پرداختند.
اين مرد كه براي بررسي لوله هاي آب مركز تجاري به آنجا رفته بود در تحقيقات اوليه به پليس گفت: ساعت 14 و30 دقيقه پس از ورود به مركز تجاري با ردي از خون بر روي زمين مواجه شدم كه به جسد اين زن ختم مي شد.
با آغاز بررسي ها براي يافتن هويت اين زن، كارآگاهان با بازرسي بدني مقتول متوجه حروف خالكوبي  شدند كه با كنار هم قرار دادن آنها و با توجه به اسناد و مدارك همراه مقتول مشخص شد كه وي زن 35 ساله اي به نام افسانه است.
روز گذشته بازپرس شاملو در توضيح اين خبر گفت: بررسي هاي اوليه نشان مي دهد كه سرايدار افغاني مركز تجاري به نام فريدون از هنگام وقوع جنايت ناپديد شده است و به اين ترتيب در حال حاضر دستگيري وي به عنوان كليدي ترين مظنون در دستور كار پليس قرار گرفته است.
دو جنايت ديگر
در همين حال بنا به گزارشها، ششم فروردين ماه نيز جمجمه زني در كنار يك كارگاه مجسمه سازي در حاشيه دره بومهن كشف شد كه در حال حاضر اين موضوع كه آيا جمجمه مي تواند متعلق به زني باشد كه جسد مثله شده وي اواخر بهمن ماه گذشته بدون سر در منطقه ولنجك كشف شده بود تحت بررسي قرار گرفته است.
در همين حال ماموران كلانتري 144 جواديه نيز ساعت 17 ششم فروردين ماه در نزديكي پل جاجرود در جاده آبعلي در داخل يك كيف برزنتي با جسد بدون سر يك مرد ناشناس حدود 30 ساله روبه رو شدند كه به نظر مي رسيد از اتباع افغاني باشد.
اين گزارش حاكي است، اواخر سال گذشته نيز كشف اجساد چند مرد ويك زن كه مثله شده و اكثراً در مناطق جنوبي و اطراف پايتخت رها شده بودند نيز به پليس جنايي تهران اعلام شده بود.
</TEXT>
</DOC>
<DOC>
<DOCID>HAM2-860114-068</DOCID>
<DOCNO>HAM2-860114-068</DOCNO>
<ORIGINALFILE>/1386/860114/news/_havad.htm</ORIGINALFILE>
<ISSUE>سه شنبه 14 فروردين 1386 - سال پانزدهم - شماره4232 - Apr 3, 2007</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
كاهش چشمگير جرايم در نوروز امسال
</TITLE>
<TEXT>


گروه حوادث - جانشين فرمانده ناجا از كاهش سرقت هاي مهم در تعطيلات نوروز خبر داد و گفت: طي 25 اسفند ماه سال 85 تا 6 فروردين ماه سال جاري، سرقتهاي مهم 3 درصد كاهش و سرقتهاي خرد با 10 درصد افزايش روبرو بوده است.
سردار ذوالفقاري جانشين فرمانده ناجا با بيان اين كه سرقت خودرو با 392 فقره سرقت 6 درصد كاهش و سرقت موتورسيكلت نيز 7 درصد كاهش داشته است در خصوص كشفيات مواد مخدر اظهار كرد: كشفيات مواد مخدر با 15 درصد كاهش روبرو بوده كه در حال بررسي هستيم كه آيا ورود كاهش داشته است يا موضوع ديگري است.
وي تصريح كرد: در اين مدت كشف مشروبات الكلي 24 درصد افزايش، فرار از منزل 8 درصد كاهش، اغفال نوجوانان و جوانان 15 درصد كاهش، مزاحمت 4 درصد و شرارت 11 درصد كاهش يافته است.
وي با بيان اين كه از بيست و پنجم اسفند ماه سال 85 تا ششم فروردين ماه سال جاري 8 فقره آدم ربايي در كشور رخ داده است، اظهار كرد: سال گذشته اين تعداد 29 فقره بود كه با 72 درصد كاهش در اين زمينه روبرو بوده ايم.
همچنين معاون دادستان تهران در امور زندان ها با بيان اين كه از زمان آغاز اجراي طرح افزايش امنيت اجتماعي تا هشتم فروردين ماه سال 86 بعضي از جرايم حدود 20 درصد كاهش داشته است، افزود: حضور نيروهاي انتظامي و كشيك هاي مستقر در دادسراها در كاهش جرايم و برخورد قانوني با مجرمان بسيار مؤثر بوده است.
</TEXT>
</DOC>
<DOC>
<DOCID>HAM2-860114-069</DOCID>
<DOCNO>HAM2-860114-069</DOCNO>
<ORIGINALFILE>/1386/860114/news/_havad.htm</ORIGINALFILE>
<ISSUE>سه شنبه 14 فروردين 1386 - سال پانزدهم - شماره4232 - Apr 3, 2007</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
بازپرس جنايي پايتخت خبر داد:
مظنونان2 جنايت نوروزي دستگير شدند
</TITLE>
<TEXT>
گروه حوادث- كارآگاهان جنايي پايتخت،مظنونان اصلي 2 جنايت نخستين روزهاي سال 86 پايتخت را دستگير كردند.
بازپرس محمد حسين شاملو روز گذشته با اعلام خبر دستگيري مظنونان قتل كارگر مبل فروشي گفت: در نخستين روزهاي نوروز خبر قتل جواني كه جسدش در حوالي خيابان پيروزي كشف شده بود به پليس جنايي اعلام شد.
در حالي كه تحقيقات پليسي نشان مي داد مقتول كه كارگر يك مبل فروشي در وحدت اسلامي بوده روز حادثه به همراه 2همكار خود براي تحويل يك بار، آنجا را ترك كرده و احتمالاً در مسير به قتل رسيده است، كارآگاهان اداره دهم آگاهي(ويژه قتل)بازجويي از 2 همكار وي را به عنوان اولين مظنونين جنايت  آغاز كردند.
به گفته بازپرس جنايي با توجه به ادعاهاي ضد و نقيض اين دو جوان كه منكر قتل هستند، متهمان براي ادامه تحقيقات به اداره 10 آگاهي تحويل داده شدند.
در همين حال بنا به گزارش ها، كارآگاهان پليس جنايي يك نفر از عاملان جنايت اكباتان را دوشنبه شب گذشته دستگير كردند.
در جريان اين جنايت كه در يك ميهمان شبانه در منطقه اكباتان به وقوع پيوست، جوان?? ساله اي با ضربات مرگبار چند جوان صاحبخانه دچار ضربه مغزي شده و در بيمارستان جان باخت.
در بازجويي هاي صورت گرفته از سوي بهروز هنرمند بازپرس شعبه چهارم دادسراي جنايي، مشخص شد كه مقتول به همراه 2دوست خود به يك ميهماني رفته  است كه در آنجا در درگيري با 4جوان صاحبخانه به شدت مجروح شده است.
بازپرس جنايي تهران روز گذشته از بازداشت يك نفر از متهمان فراري اين پرونده خبر داد كه با صدور قرار بازداشت تحت بازجويي پليس قرار گرفته است.
</TEXT>
</DOC>
<DOC>
<DOCID>HAM2-860114-070</DOCID>
<DOCNO>HAM2-860114-070</DOCNO>
<ORIGINALFILE>/1386/860114/news/_havad.htm</ORIGINALFILE>
<ISSUE>سه شنبه 14 فروردين 1386 - سال پانزدهم - شماره4232 - Apr 3, 2007</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
قتل رئيس پليس ثروتمندترينشهر مكزيك
</TITLE>
<TEXT>
گروه حوادث- رييس پليس ثروتمندترين شهر مكزيك در جريان سرقت مسلحانه جواهرات كشته شد.
به گزارش رويترز، بنجامين اسپنيوسا رييس پليس منطقه ثروتمند گارسيا در حالي كه همراه همسرش و دو نفر ديگر در حال خريد از يك جواهر فروشي بود هدف شليك سارقان مسلح قرار گرفته و كشته شد.
همسر و دو مشتري ديگر اين جواهر فروشي نيز در اين سانحه از پاي درآمدند.
بنابر اين گزارش، يك مقام ارشد پليس با اشاره به اينكه اين سارقان با يك شبكه بين المللي قاچاق مواد مخدر ارتباط داشته و چند نفر از آنها شناسايي و دستگير شد ه اند گفت: از آغاز امسال حداقل 20 نفر قرباني اين شبكه بزرگ شده اند.
</TEXT>
</DOC>
<DOC>
<DOCID>HAM2-860114-071</DOCID>
<DOCNO>HAM2-860114-071</DOCNO>
<ORIGINALFILE>/1386/860114/news/_havad.htm</ORIGINALFILE>
<ISSUE>سه شنبه 14 فروردين 1386 - سال پانزدهم - شماره4232 - Apr 3, 2007</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
آخر خطسارق بين المللي در تهران
</TITLE>
<TEXT>
گروه حوادث - سارق فيوج كه در 6 كشور آسيايي به سرقت هاي ميليوني با شيوه كف زني دست زده بود، از سوي كارآگاهان پليس تهران دستگير شد. اين مرد در بازجويي هاي پليسي مدعي شد در كشورهاي ژاپن، اندونزي، فيليپين، تايلند، بنگلادش و ايران دست به سرقت زده است.
ششم فروردين ماه، ماموران كلانتري132 نبرد متوجه مردي شدند كه از مردم براي دستگيري 3 مرد كه مدعي بود قصد كف زني از وي را داشته اند كمك مي خواست. با حضورماموران پليس اين 3 مرد دستگير شده و با انتقال به كلانتري تحقيقات درباره ادعاهاي مرد شاكي آغاز شد.
اين مرد در توضيح ماجرا به ماموران گفت: لحظاتي قبل از درگيري اين 3 نفر به بهانه خرد كردن چك مسافرتي، قصد كف زني پولهايم را داشتند كه من متوجه موضوع شده و با آنها درگير شدم.
با اين اظهارات كارآگاهان به بازجويي از متهمان كه 2 نفر از آنها پدر و پسر بودند پرداختند كه در جريان اين بازجويي ها يكي از آنان لب به اعتراف گشود.
اين مرد سارق در بازجويي ها مدعي شد كه از طايفه فيوج بوده و از 30 سال قبل به سرقت هاي متعددي در كشورهاي ژاپن، اندونزي، فيليپين، تايلند، بنگلادش و ايران دست زده است.
وي شگرد اصلي خود در سرقت را كف زني از افراد پولدار به بهانه خرد كردن چك هاي مسافرتي و تعويض دلار و پول آن كشورها عنوان كرد.
</TEXT>
</DOC>
<DOC>
<DOCID>HAM2-860114-072</DOCID>
<DOCNO>HAM2-860114-072</DOCNO>
<ORIGINALFILE>/1386/860114/news/_informatic.htm</ORIGINALFILE>
<ISSUE>سه شنبه 14 فروردين 1386 - سال پانزدهم - شماره4232 - Apr 3, 2007</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
به بهانه دهمين سال تولد دالي
شبيه سازي؛ گذار از رويا به حقيقت
دكتر يان ويلموت سرپرست گروه رويان شناسي مؤسسه رازلين در كنار دالينسرين خسروشاهي
</TITLE>
<TEXT>


10 سال پيش، به دنيا آمدن اولين گوسفند شبيه سازي شده به نام دالي نخستين شاهد زنده  دال بر اين بود كه دانشمندان توانسته اند يكي از پيچيده ترين مسائل بيولوژي سلولي را حل كنند. اگرچه پس از گذشت تقريبا يك دهه از اين اتفاق مهم، اين سوال پيش مي آيد كه آيا دانش شبيه سازي توانسته انتظارات را بر آورده كند؟
تولد دالي زماني روي داد كه عده اي از دانشمندان موسسه رازلين در شهر ادينبورگ اسكاتلند به دنبال راهي براي اصلاح نژاد حيوانات اهلي بودند؛ در سال 1997بعد از حدود 277 تلاش براي شبيه سازي، يك گوسفند خلق  شد و جنجال بزرگي به پا كرد. امروز اما حيوانات زيادي در كشورهاي مختلف شبيه سازي شده اند. جالب اينجاست كه اگرچه به نظر مي رسد دالي حاصل اولين تلاش دانشمندان در شبيه سازي بوده ولي از سال ها قبل اين روش اعمال مي شده است؛ چنان كه جان گاردن در سال 1970 اولين تلاش در اين زمينه را انجام داد و چيزي نمانده بود قورباغه اي بسازد! او سلول يكي از بافت هاي تخصصي قورباغه را برداشت و هسته اش را خارج كرد، سپس اين هسته را وارد سلول تخم قورباغه ديگري كرد كه هسته اش را با اشعه ماوراء بنفش از بين برده بودند. نتيجه يك نوزاد قورباغه مشابه قورباغه اول بود. اين نوزاد آنقدر زنده نماند كه قورباغه اي كامل شود، اما اين روش انتقال هسته اساسي ترين روش كلونينگ شد.
به همين ترتيب سال 1963 يك ماهي كپور، سال 1997 دالي، سال 2000 بچه خوك اسكاتلندي، سال 2001 گاو وحشي، سال 2003 خرگوش و قاطر و اسب و سال 2005 يك سگ شكاري براي اولين بار توسط دانشمندان شبيه سازي شد.
دالي چگونه به دنيا آمد؟
با وجود تكنيك هاي مختلفي كه براي كلونينگ وجود دارد، از جمله كلونينگ روياني، كلونينگ توليد مثلي و كلونينگ درماني، در مورد دالي از روش توليد مثلي استفاده شد. در اين روش در مرحله خاصي از تقسيم سلولي هسته سلول هاي سوماتيك را كه شامل تمام مواد ژنتيكي است خارج كرده و پس از شوك الكتريكي و يا شيميايي هسته را داخل تخم لقاح نيافته اي كه هسته اش قبلا خارج شده قرار مي دهند. سپس آن را به رحم ميزبان ماده منتقل مي كنند تا مراحل تكاملش را طي كند. تفاوت اصلي ميان روش توليد مثل طبيعي با شبيه سازي در منشا كرموزم هاست كه در حالت طبيعي يكسري از مادر و يكسري از پدر به ارث مي رسد؛ اما در شبيه سازي منشا هر دو سري كروموزم از يك سلول سوماتيك است.
اگرژ} سلول ها ژن هاي ژ} يكساني داشته باشند، بايد همه آنها بالقوه توان ايجاد يك جاندار كامل جديد را داشته باشند، همانطور كه سلول تخم اين قابليت را دارد. بنابراين اگر هسته سلول تخم را كه جايگاه ژن هاست از آن خارج كنيم و هسته سلولي مانند پوست، عصب يا پياز مو را درون آن بكاريم بايد جاندار كاملي به وجود بيايد. جانداري كه فقط از يك سلول درست شده است. هدف اصلي كلونينگ هم، انتقال اطلاعات ژنتيكي از يك سلول به سلول هايي است كه از اين اطلاعات تهي شده اند. به اين ترتيب سلولي توليد مي شود كه مي توان آن را رشد و كشت داد.ژ}ژ}
راز مرگ دالي
يكي از مهم ترين اختلافاتي كه ميان دانشمندان وجود دارد اين است كه آيا موجود كلون شده اي مانند دالي صددرصد مشابه تك والدش است يا خير؟ همين موضوع مرگ دالي را در هاله اي از ابهام قرار داده است؛ برخي معتقدند موجودات كلون شده كاملا شبيه والد خود هستند و بنابراين نارسايي هاي ژنتيكي را به نسل بعد منتقل مي كنند. به همين سبب علت مرگ دالي را اين مي دانند كه گوسفند دهنده سلول 6 ساله بوده و دالي زماني كه به دنيا آمده خصوصيات يك گوسفند 6 ساله را داشته است. اما در مقابل برخي اين تشابه را صد درصد نمي دانند و معتقدند مرگ زود هنگام دالي ربطي به شبيه سازي ندارد و او بر اثر عفونت تنفسي شايع در گوسفندان مرده است. دليل آنها هم اطلاعات ژنتيكي است كه در ميتوكندري وجود دارد. ميتوكندري بخشي از سلول است كه داخل سيتوپلاسم قرار دارد وحاوي مقداري da است؛ البته مشخص نيست اين مقدار تا چه حد در موجود شبيه سازي شده مي تواند تغيير ايجاد كند.
شبيه سازي در ايران
هر چند تنها تعداد معدودي از كشورها به فناوري پيشرفته همانندسازي حيوانات دست يافته اند اما ايران نيز از اين فناوري عقب نمانده. محققان پژوهشكده رويان در راستاي دستيابي به فناوري شبيه سازي حيوانات نسبت به كلونينگ، بره
شبيه سازي شده اي به نام رويانا را هشتم مهر ماه سال گذشته در پايگاه تحقيقاتي اصفهان پژوهشكده رويان به دنيا آوردند. هر چند اين پژوهشكده براي اولين بار يازدهم مردادماه موفق شده بود گوسفندي شبيه سازي شده را زنده به دنيا آورد؛ اما اين گوسفند چند دقيقه بيشتر زنده نماند. پس از اين موفقيت اوليه، دانشمندان كشورمان تلاش هاي بسياري به منظور به دنيا آوردن گوسفندي كه بتواند مدت طولاني تري زنده بماند، انجام دادند و سرانجام رويانا به دنيا آمد. اكنون پس از گذشت 5 ماه از تولد اين بره محققان در پ يافتن جفت مناسب برا او هستند زيرا چهار ماه ديگر بالغ م شود.
محمدحسين نصر  اصفهان، رئيس پايگاه تحقيقات علوم سلول پژوهشكده رويان اصفهان معتقد است رويانا وضعيت جسمان خوب دارد و با گوسفندان ديگر هم سن خود تفاوت نداشته و قادر به توليد مثل خواهد بود. به اين ترتيب ايران در فهرست 8 كشور داراي اين فن آوري قرار گرفته است.
دوران كودكي شبيه سازي
استفاده از حيوانات شبيه سازي شده اي مانند گاو وگوسفند مي تواند ما را به پيشرفت هاي پزشكي از جمله استفاده از آنها در توليد آنتي بادي هاي انساني قابل استفاده عليه بيماري هاي مسري برساند. در حقيقت علت انتخاب گوسفند و گاو براي انجام همانندسازي در دسترس بودن آنها از لحاظ اقتصادي است. با توجه به اهميت اين دو گونه دامي از لحاظ توليد گوشت و شير مي توان با انتقال ژن هاي مفيد و بهينه سازي اين دو گونه از تكنيك همانندسازي در تكثير دام هايي با ويژگي هاي بهينه بهره برد.
دالي نخستين جانور وحتي نخستين گوسفندي نبود كه شبيه سازي شد اما چون اولين پستانداري بود كه از يك سلول بالغ شبيه سازي شد امكان شبيه سازي انسان از سلول بالغ را قوت بخشيد. با اين كه هيچ دليل روشني وجود ندارد كه بافت انسان رفتاري بسيار متفاوت از بافت يك گوسفند بروز بدهد اما همانندسازي انسان با استفاده از شيوه هاي تكامل يافته مورد استفاده در گوسفند يا ساير حيوانات مي تواند ميسر شود. هر چند سرمايه گذاري هاي مخاطره آميز روي كاربرد هاي اين فن آوري در انسان بيشتر تخيلي به نظر مي رسد. يكي از اشكالاتي كه به كلونينگ وارد است، عمر كوتاه حيوانات شبيه سازي شده است. بررسي ها نشان داده حيوانات همانندسازي شده به ميزان بيشتري در معرض خطر ابتلا به انواع عفونت، سرطان و ساير اختلالات قراردارند. به اعتقاد پروفسور يان ويلموت، يكي از خالقان دالي، هنوزهم كارآيي هاي كلونينگ شگفت آور است زيرا اين تكنولوژي هنوز در مراحل اوليه است و حدود 98 درصد تلاش ها شكست مي خورد.
هر چند دالي در فوريه سال 2003 در 6 سالگي مرد اما به گفته دكتر ويلموت همواره نام او انجام يك عمل غيرممكن و بسيار بزرگ علمي را گوشزد خواهد كرد. اگر چه اين موجود شبيه سازي شده عمر كوتاهي داشت اما توانست 4 بره به دنيا آورد. هم اكنون پيكر دالي در موزه بين المللي اسكاتلند نگهداري مي شود.
</TEXT>
</DOC>
<DOC>
<DOCID>HAM2-860114-073</DOCID>
<DOCNO>HAM2-860114-073</DOCNO>
<ORIGINALFILE>/1386/860114/news/_informatic.htm</ORIGINALFILE>
<ISSUE>سه شنبه 14 فروردين 1386 - سال پانزدهم - شماره4232 - Apr 3, 2007</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
سوژه روزالميرا صديقي
روبات هاي پزشك
</TITLE>
<TEXT>


علم با سرعت سرسام آوري پيشرفت مي كند و ما هر روز با اختراعات جديدي مواجه مي شويم كه براي آسانتر كردن زندگي ما طراحي شده اند. از زمان ورود روباتها به زندگي و اختراع انواع و اقسام آنها زندگي روز به روز شكل آسانتر و شايد هم از برخي جهات، پيچيده تري به خود مي گيرد.
آخرين اختراع محققان ژاپني در زمينه روباتها، روباتي به شكل سوسك است كه با ورود به بدن از طريق يك شكاف و انجام مراحل پزشكي،  نياز به عمل جراحي را تا حد چشمگيري كاهش مي دهد. محققان ژاپني نمونه ي اوليه  اين روبات را كه از انواع روباتهاي مينياتوري است و 5 گرم وزن دارد را طراحي كرده اند كه مي تواند از يك شكاف ايجاد شده توسط جراحان در پوست وارد بدن شده و مراحل پزشكي را در داخل بدن به انجام برساند. اين روبات با دو سانتي متر طول نتيجه  تلاش سه ساله  محققان دانشگاه ريتسوميكان است كه با دارا بودن وسايل پزشكي متنوع بسيار كوچك شامل يك دوربين كوچك، حسگرها و تزريق گر دارو مي تواند نياز به عمل جراحي را كاهش  دهد.
محققان در پاسخ به نوع عملكرد اين روبات عنوان كرده اند كه اجسام فوق از طريق يك كابل نازك به رايانه ارسال مي شوند و آنها مي توانند از طريق مونيتورهاي رايانه عملكرد اين روبات را تحت نظر بگيرند اما در عين حال اميدوارند كه بتوانند در تحقيقات بيشتر خود به راهي آسانتر براي ديدن عملكرد آن دست يابي پيدا كنند كه آن هم كاري غير ممكن به نظر نمي رسد زيرا زمان زيادي از توليد روباتهايي كه براي عكسبرداري به داخل بدن انسانها ساخته شده است نمي گذرد كه اكنون محققان پركار توانسته اند اين روبات را كه خواص بسيار بيشتري دارد را اختراع كنند.
تحقيقات نشان مي دهد كه روبات هاي جراح مي توانند باعث افزايش دقت در حين اعمال جراحي شوند و درعين حال در طراحي اعمالي چون بخيه كردن زخم هاي جراحي به پزشكان ياري مي رسانند و تمام اعمال را در حافظه ي رايانه ذخيره كرده و براي تحليلگران آماده مي  كنند.
گروه تحقيقاتي ديگري نيز از دانشگاه egoya ژاپن در راستاي گسترش هرچه بيشتر از روبات ها براي كمك به انسانها در زمينه هاي پزشكي در نمايشگاه رباتيك ژاپن چندي پيش روباتي را در معرض نمايش قرار دادند كه به عنوان يك جراح واقعي عمل كرده و وارد رگ هاي خوني در بدن انسان شده و به سايرين نيز طريقه اين گونه عمل را آموزش مي دهد. با هدايت اين ربات دانشجويان رشته پزشكي و ساير پزشكان مي توانند طريقه ورود به رگ هاي خوني بدن بيمار، مراقبت هاي قلبي عروقي را به صورت عملي آموزش ببينند. اين روبات، در سالهاي اخير و با افزايش بي رويه ميزان سكته هاي قلبي و مراقبت هاي قلبي عروقي مورد توجه خاص پزشكان قرار گرفته است و از آنجايي كه با اين روش هاي نوين مي توان بدون انجام جراحي هاي باز بيمار را درمان كرد، روبات فوق مي تواند نقش بسزايي را در اين زمينه ايفا كرده و بيماران را هم از عملهاي جراحي
طاقت فرسا رهايي بخشد. روبات ديگري نيز مدتي قبل با مهارت فيلمبرداري كه يك گروه از محققان در مركز تحقيقات پزشكي دانشگاه نبراسكا در اوهاما روباتي آن را ساخته اند معرفي شد كه مي تواند در درون معده يا شكم بيمار حركت كند و زواياي مختلف قسمتهايي را كه بايد معالجه شوند به جراح نشان دهد. اين روبات كه ماهها از معرفي آن مي گذرد، همچنين مجهز به يك سوزن قابل جمع شدن است كه به آن امكان مي مي دهد از درون بدن بيمار نمونه برداري كند.
</TEXT>
</DOC>
<DOC>
<DOCID>HAM2-860114-074</DOCID>
<DOCNO>HAM2-860114-074</DOCNO>
<ORIGINALFILE>/1386/860114/news/_informatic.htm</ORIGINALFILE>
<ISSUE>سه شنبه 14 فروردين 1386 - سال پانزدهم - شماره4232 - Apr 3, 2007</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
دنياي علم
</TITLE>
<TEXT>
ايميل ياهو؛
بدون محدوديت حجم
سايت ياهو اعلام كرد كه كاربران سرويس ايميل رايگان اين شركت از اين پس دغدغه فضاي كافي براي اطلاعاتشان ندارند. با اين اقدام، ياهو از دو رقيب بزرگ خود در سرويس ايميل رايگان يعني مايكروسافت و گوگل پيشي خواهد گرفت زيرا مايكروسافت 2 گيگابايت و گوگل 2.8 گيگابايت فضا در اختيار كاربران خود قرار داده است. ياهو قول داده تا ماه مي 2007 اين حجم نامحدود را در اختيار كاربران قرار دهد.
ساخت سريع ترين ابر رايانه جهان
به گزارش روزنامه آساهي، پژوهشگاه فيزيك شيمي ژاپن اعلام كرد كه سريع ترين ابر رايانه جهان را توليد و آن را در پژوهشگاهي در منطقه پورت آيلند شهر كوبه در مركز ژاپن بكار مي گيرد. شتاب محاسبه اين ابر رايانه?? برابر سريع ترين ابر رايانه كنوني جهان است كه در آمريكا ساخته شده است. هم اكنون سريع ترين ابر رايانه ژاپن در دانشگاه صنعتي توكيو مشغول به كار است كه مي تواند در هر ثانيه?? تريليون بار محاسبه انجام دهد.
شتاب محاسبه ابر رايانه نويني كه قرار است در شهر كوبه بكار گرفته شود بيش از??? برابر ابر رايانه اي است كه هم اكنون در دانشگاه صنعتي توكيو از آن استفاده مي شود. براي ساخت وبهره برداري از اين ابر رايانه بيش از??? ميليارد ين هزينه مي شود. بهره برداري از اين ابر رايانه از سال???? ميلادي آغاز خواهد شد
شبيه سازي گرگ
براي اولين بار در جهان
رسانه هاي گروهي كره جنوبي اعلام كردند: يك گروه از دانشمندان كره اي به رياست خوانگ وو سوك موفق شدند تا براي اولين بار يك گرگ را شبيه سازي كنند. خوانگ وو سوك گفت: اين اقدام مساعدي براي نجات جان حيواناتي است كه نسل آنها درمعرض نابودي است. گرگ از حيوانات بسيار نادر در كره جنوبي محسوب مي شود و در حيات وحش اين كشور تعداد كمي گرگ زندگي مي كنند. دانشمندان كره اي?? آوريل سال???? يك سگ را نيز شبيه سازي كرده بودندو در همين راستا در يك دهه گذشته موفق به شبيه سازي حيواناتي چون گوسفند، موش، گاو، خوك، خرگوش، گربه، اسب و آهو شده اند.
توليد مرورگر چند رسانه اي
براي نابينايان
اين دستگاه كه a-browser نام دارد، نرم افزاري است كه يك كارمند شركت اي بي ام در ژاپن آن را ساخته است. بااستفاده از a-browser نابينايان وافرادي كه ضعف بينايي دارند مي توانند، بر محتواي چند رسانه اي همان كنترلي را داشته باشند كه افرادعادي با استفاده از ماوس دارند. اي بي ام، مي گويد: اين نرم افزار تا قبل از پايان سال جاري ميلادي وارد بازار خواهد شد و اميدوار است استفاده از آن رايگان باشد.
بسياري از سيارات
احتمالا دو خورشيد دارند
براساس يافته هاي جديد حاصل از تلسكوپ فضايي اسپيتزر ناسا حداقل نيمي از منظومه ها در كهكشان راه شيري دو خورشيد مركزي دارند. در اين تحقيقات كه جزئيات آن در نشريه استروفيزيكال منتشر شده است، تيمي از محققان از دوربين مادون سرخ اسپيتزر براي جست وجوي ديسك هاي غبار - بقاياي فرايند تشكيل سيارات - در اطراف به اصطلاح جفت ستاره ها(double or biary stars)استفاده كردند.
كارل استاپل فلت از دانشمندان پروژه از آزمايشگاه پيرانش جت ناسا گفت: ما مي دانستيم كه ستاره ها آنجا هستند، سوال اين است كه آيا سياره اي هست كه بتوان از روي آن غروب دوگانه را ديد. با توجه به يافته هاي اسپيتزر، استنباطها اكنون در اين زمينه كه بايد چنين سياراتي وجود داشته باشد قوي و قوي تر مي شود. اما هرچند حضور سيارات در ديسك هاي غبار استنباط شده اما به هيچ وجه قطعي نيست.
طراحي سيستم كنترل آسيب هاي موشك هاي نظامي جديد
مهندسان آمريكايي يك سيستم جديد كنترل طراحي كرده اند كه مي تواند نواقص و آسيب هاي وارده به انواع جديد موشك هاي نظامي را شناسايي كند. دانشمندان دانشگاه پوردو در اين زمينه مي گويند: موشك ها گاهي اوقات در حين جابه جايي يا نگهداري دچار آسيب ديدگي مي شوند. برخلاف موشك هاي ساخته شده از آلياژهاي فلزي كه علايم بيروني آسيب ها را نشان مي دهند، در موشك هاي جديد كه از فلزهاي تركيبي ساخته شده اند ممكن است علائم آشكار آسيب ديدگي مشاهده نشود.
</TEXT>
</DOC>
<DOC>
<DOCID>HAM2-860114-075</DOCID>
<DOCNO>HAM2-860114-075</DOCNO>
<ORIGINALFILE>/1386/860114/news/_informatic.htm</ORIGINALFILE>
<ISSUE>سه شنبه 14 فروردين 1386 - سال پانزدهم - شماره4232 - Apr 3, 2007</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
كاربران از خطرات اينترنت آگاه نيستند
</TITLE>
<TEXT>


به تازگي دولت بريتانيا از طريق اينترنت برنامه اي را براي افزايش آگاهي كاربران آغاز كرده و به عنوان بخشي از اين برنامه، نظرسنجي را با مشاركت 2441 نفر صورت داده است. بنابه نتايج به دست آمده از اين نظرسنجي(كه بين دوم تا پنجم مارس انجام شد)كمتر از نيمي از 29 ميليون كاربر اينترنت در بريتانيا در مرحله اول خود را مسئول محافظت از اطلاعات شخصي در اينترنت مي دانند.
بي بي سي: هفته اي كه گذشت، در انگليس، با هدف افزايش آگاهي عمومي درباره مشكلات مرتبط با استفاده از خدمات آنلاين، هفته ايمني استفاده از اينترنت نامگذاري شده بود.
در سال هاي اخير در بسياري از كشورهاي جهان موضوع جرايم اينترنتي باعث نگراني كاربران و همچنين ارائه كنندگان خدمات مالي آنلاين بوده و تلاش براي يافتن راه هاي جلوگيري و مقابله با جرائم اينترنتي به نيازي مبرم در اين كشورها تبديل شده است. كاربران اينترنت در اين كشورها از خدمات مختلف ارائه شده، از جمله خدمات بانكي و خريد و يا فروش كالا از طريق اينترنت استفاده
مي كنند و براي دسترسي به اين خدمات، اطلاعات شخصي(مثلا شماره حساب بانكي، شماره كارت اعتباري،...)خود را در اختيار سايت هايي مي گذارند كه به آنها مراجعه كرده اند. اين كه نهايتا چه كسي - كاربر يا ارائه كننده خدمات - مسئول تامين امنيت نقل و انتقال هاي مالي در اينترنت است همواره مورد بحث بوده است.
به تازگي دولت بريتانيا از طريق اينترنت برنامه اي را براي افزايش آگاهي كاربران آغاز كرده و به عنوان بخشي از اين برنامه، نظرسنجي را با مشاركت 2441 نفر صورت داده است. بنابه نتايج به دست آمده از اين نظرسنجي(كه بين دوم تا پنجم مارس انجام شد)كمتر از نيمي از 29 ميليون كاربر اينترنت در بريتانيا در مرحله اول خود را مسئول محافظت از اطلاعات شخصي در اينترنت مي دانند.
حدود 16 درصد از پاسخ دهندگان به اين نظرسنجي معتقد بوده اند كه بانك ها مسئول محافظت از اطلاعات شخصي آنها در اينترنت هستند. اين نظرسنجي همچنين نشان داد كه 12 درصد از كاربران اينترنت در بريتانيا در جريان استفاده از خدمات آنلاين در يك سال گذشته قرباني كلاهبرداري شده و به طور ميانگين 875 پوند متضرر شده اند.
5 درصد از سوال شوندگان در اين نظرسنجي هم در حين خريد آنلاين در يك سال گذشته با تقلب مواجه شده بودند، 3 درصد قرباني سرقت هويت شده بودند و 4 درصد گفتند كه مشخصات حساب بانكي يا كارت اعتباري آنها دزديده شده است.
توني نيت، مدير موسسه در آنلاين امن باشيد(get safe olie)، كه از جمله مجريان اين نظرسنجي براي دولت بريتانيا بوده، مي گويد: اينترنت اكنون دنيايي واقعي تلقي مي شود و همانطور كه ما پليس را براي دزديده شدن وسايل شخصي مان سرزنش نمي كنيم بايد در مورد اطلاعاتي كه به صورت آنلاين داريم مراقب باشيم. به گفته نيت در حالي كه 93 درصد از كاربران اينترنت در بريتانيا به طور روزانه از اينترنت استفاده مي كنند اين كه تصور شود تكنولوژي به تنهايي مسئول مراقبت از اطلاعات آنلاين است، درست نيست.
گرت گريفيت، مسئول امور امنيتي سايت پرطرفدار خريد و فروش كالاي اي بي(ebay)هم با او موافق است و مي گويد خريداران آنلاين بايد متقاعد شوند كه قبل از هرگونه خريدي بايد با مسائل ايمني در اين حوزه آشنا باشند. وي در ادامه مي گويد: ما مركزي در سايت اي بي داريم كه در اين ارتباط به خريداران اطلاعات و آموزش مي دهد اما مشكل اصلي وادار كردن مشتري به خواندن مطالب موجود در اين مركز است.
سايت خريد و فروش اينترنتي اي بي، از جمله سايت هاي اينترنتي است كه به طور فزاينده اي هدف كلاهبرداران قرار مي گيرد. كلاهبرداران با درست كردن سايت هاي مشابه اي بي وانمود مي كنند كه سايت اي بي هستند و خريداران را گول مي زنند. اي بي ابزار جديدي را براي محافظت از مشتريان خود راه اندازي كرده است؛ از جمله نوار ابزار(toolbar)مجاني كه به بازديدكنندگان اين سايت اجازه مي دهد با استفاده از آن مطمئن شوند در سايت واقعي اي بي هستند.
نظرسنجي دولت انگليس همچنين نشان داده كه باز كردن هرزنامه(spam)، نداشتن نرم افزار ضد نرم افزار مخرب،(ati-spyware)، و ديوار آتشين(firewall)از جمله دلايل ديگري است كه كاربران در معرض تخلفات اينترنتي قرار مي گيرند.
53 درصد از پاسخ دهندگان به نظرسنجي گفته اند كه به نظر آنها بايد آزموني - مشابه امتحان رانندگي - براي كاربران اينترنت طراحي شود. بنابه نتايج اين نظرسنجي حدود 10 درصد از قربانيان كلاهبرداري اينترنتي وقوع آن را گزارش نكرده اند. اين بدان معناست كه بالغ بر 148 هزار جرم اينترنتي در بريتانيا در دوازده ماه گذشته گزارش نشده است.
</TEXT>
</DOC>
<DOC>
<DOCID>HAM2-860114-076</DOCID>
<DOCNO>HAM2-860114-076</DOCNO>
<ORIGINALFILE>/1386/860114/news/_kharj.htm</ORIGINALFILE>
<ISSUE>سه شنبه 14 فروردين 1386 - سال پانزدهم - شماره4232 - Apr 3, 2007</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
سفر صدر اعظم آلمان و رئيس مجلس نمايندگان آمريكا به لبنان
حمايت از سينيوره و فشار براي به رسميت شناختن اسرائيل
آلمان فراتر از هماهنگي، به صورت كارگزار سياست خارجي آمريكا عمل مي كند
</TITLE>
<TEXT>


گروه بين الملل- در ادامه سفر مقامات اروپايي و آمريكايي به لبنان براي حمايت از دولت سينيوره، آنگلا مركل صدر اعظم آلمان نيز ديروز وارد بيروت شد. مركل پيش از لبنان از اردن و فلسطين اشغالي ديدن كرده بود. صدر اعظم آلمان كه در حال حاضر رياست دوره اي اتحاديه اروپا و نيز گروه هشت كشور بزرگ صنعتي جهان را بر عهده دارد، تمايل زيادي دارد تا نقش آلمان را در حل و فصل اوضاع خاورميانه افزايش دهد. اما موضع جانبدارانه برلين نسبت به رژيم صهيونيستي و دولت سينيوره در لبنان، شانس آلمان را براي ايفاي نقش تعيين كننده در خاورميانه از بين برده است. آلمان در جريان حمله سال گذشته اسرائيل به لبنان از رژيم صهيونيستي حمايت كرد و با ادامه جانبداري از دولت سينيوره در لبنان كه فقط با حمايت اروپا و آمريكا پابرجا مانده است فراتر از هماهنگي به صورت كارگزار سياست خارجي آمريكا عمل مي كند. مركل پس از ورود به فرودگاه بيروت اعلام كرد كشورش از استقلال لبنان حمايت مي كند. منظور صدراعظم لبنان از استقلال لبنان به اصطلاح مقابله با نفوذ سوريه در لبنان است.
علاوه بر خانم مركل، ديروز نانسي پلوسي، رئيس مجلس نمايندگان كنگره آمريكا نيز وارد لبنان شد. برخلاف مركل، خانم پلوسي قدرت اجرايي در آمريكا ندارد و مضافا اينكه تبحر و ورودي هم در مسائل خاورميانه ندارد.
سفر پلوسي به خاورميانه از اسرائيل شروع شد و به سوريه و ديدار با بشار اسد رئيس جمهور سوريه ختم مي شود. برنامه ديدار با اسد در سوريه به شدت مورد مخالفت كاخ سفيد است و با سياست رسمي آمريكا در به انزوا كشيدن و مجازات دولت سوريه مغاير است.
سفر رئيس مجلس نمايندگان كنگره آمريكا به خاورميانه حداقل به معني آن است كه آمريكا فقط جرج بوش و دار و دسته جنگ طلب و تفرقه افكن او نيست و ديدگاهها و روش   هاي ديگري نيز مورد توجه است و از طرف ديگر اعتمادي به گزارش هاي وزارت امور خارجه و پنتاگون و سيا درباره خاورميانه وجود ندارد. اين گزارش ها فاقد جامعيت، بي طرفي و درستي لازم براي تصميم گيري صحيح است. لذا رئيس مجلس نمايندگان كنگره آمريكا ضروري دانسته است كه ابتدا با سفر به عراق(كه چندي پيش صورت گرفت)و سپس به اراضي اشغالي فلسطين، لبنان و سوريه مسائل را از نزديك و بدون واسطه مورد توجه قرار دهد.
البته خانم پلوسي در بدو ورود به بيروت با حضور بر مزار رفيق حريري نخست وزير سابق و ترورشده، لبنان، نوعي التزام به سياست رسمي واشنگتن را به نمايش گذاشت. اين در حالي است كه ميشل عون رئيس حزب مسيحي جريان ملي آزاد لبنان دولت سنيوره و جريان طرفداران را ابزار دست دولت هاي بزرگ دانست و گفت آنها با خون رفيق حريري تجارت مي كنند و ما اجازه چنين اقدامي را نمي دهيم. از طرف ديگر نبيه بري رئيس مجلس لبنان كه با صدراعظم آلمان و رئيس مجلس نمايندگان كنگره آمريكا ديدار كرد، از واكنش به اعلام تصميم دولت سينيوره براي برگزاري جلسه مجلس بدون موافقت رياست آن و با مشاركت شماري از نمايندگان وابسته به اين جريان تاكيد كرد، چنين خطرپذيري ممكن است به انفجار سياسي گسترده در لبنان منجر شود. وي گفت آمريكايي ها مي خواهند دولت سينيوره را به عنوان برگ هاي در انتظار روشن شدن اوضاع در عراق و منطقه در اختيار داشته باشند.
</TEXT>
</DOC>
<DOC>
<DOCID>HAM2-860114-077</DOCID>
<DOCNO>HAM2-860114-077</DOCNO>
<ORIGINALFILE>/1386/860114/news/_kharj.htm</ORIGINALFILE>
<ISSUE>سه شنبه 14 فروردين 1386 - سال پانزدهم - شماره4232 - Apr 3, 2007</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
آرامش نسبي در موگاديشو
</TITLE>
<TEXT>
گروه بين  الملل- موگاديشو، پايتخت سومالي روز گذشته شاهد كاهش ناآرامي ها پس از دور جديد زد و خوردهاي مسلحانه بين نيروهاي دولتي و واحدهاي ارتش اتيوپي با شبه نظاميان دادگاه هاي اسلامي سومالي بود كه از روز چهارشنبه هفته پيش شروع شده است.
به گزارش خبرگزاري رويترز با ادامه درگيري ها در موگاديشو صدها نيروي تازه نفس ارتش اتيوپي ديروز با گذر از مرز مشترك دو كشور راهي موگاديشو شدند تا به تقويت مواضع نيروهاي دولتي و نظاميان اتيوپيايي در پايتخت بپردازند.
سازمان ملل متحد درگيري هاي روزهاي اخير در اطراف موگاديشو را شديدترين نبردها طي 15 سال گذشته توصيف كرده و از فرار 47 هزار تن از ساكنان اين شهر طي دو هفته اخير خبر داده است. مداخله نيروهاي اتيوپي در درگيري هاي اخير خشم ساكنان پايتخت را برانگيخته است در حالي كه صلح بانان اتحاديه آفريقا نيز قادر به جلوگيري از ادامه درگيري ها نيستند.
قرار بود نيروهاي اتحاديه آفريقا به طور مرحله اي جايگزين نيروهاي ارتش اتيوپي شوند كه اواخر سال 2006 ميلادي با هدف پشتيباني از دولت سومالي وارد قلمرو اين كشور شدند.
ويليام اسپيندلر، از مقامات كميسيونر عالي پناهندگان سازمان ملل متحد(uhcr)در سومالي وضعيت ساكنان موگاديشو را بسيار نگران كننده اعلام كرده و از ناممكن بودن ارسال كمك هاي بشردوستانه براي ساكنان اين شهر در بحبوحه زد و خوردهاي مسلحانه خبر داده است.
دولت انتقالي سومالي اعلام كرده به رغم درگيري  هاي اخير مترصد اعمال طرح آشتي ملي و برگزاري ديدارهايي با ريش سفيدان قبايل، سياستمداران و جنگ سالاران پيشين براي تسريع روند اعاده آرامش به اين كشور است.
</TEXT>
</DOC>
<DOC>
<DOCID>HAM2-860114-078</DOCID>
<DOCNO>HAM2-860114-078</DOCNO>
<ORIGINALFILE>/1386/860114/news/_kharj.htm</ORIGINALFILE>
<ISSUE>سه شنبه 14 فروردين 1386 - سال پانزدهم - شماره4232 - Apr 3, 2007</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
درخواست پرز از رياض
</TITLE>
<TEXT>
گروه بين الملل- شيمون پرز، معاون نخست وزير رژيم صهيونيستي روز گذشته طي اظهاراتي ضمن انتقاد از فقدان رهبري در جهان عرب براي تبيين سياست خارجي واحد اعراب در قبال اسرائيل از عربستان سعودي خواست مسئوليت هماهنگي تلاش هايي كه براي اعاده صلح به خاورميانه در دست انجام است را برعهده بگيرد.
به گزارش خبرگزاري فرانسه در حالي كه ايهود اولمرت، نخست وزير اسرائيل روز يكشنبه براي مشاركت در كنفرانس صلحي با حضور رهبران كشورهاي عربي اعلام آمادگي كرده بود پرز روز گذشته به طور تلويحي از طرح صلح اعراب كه در آن عادي سازي روابط كشورهاي عربي با تل آويو در مقابل عقب   نشيني اسرائيل به مرزهاي قبل از جنگ سال 1967 ميلادي پيش بيني شده است، تمجيد كرد.
مقارن با اظهارات پرز روز گذشته تساحي هنگبي، رئيس كميسيون امنيت و سياست خارجي اسرائيل خواهان برقراري رابطه با همه كشورهاي همسايه اين رژيم شد و شرايط كنوني را فرصت تاريخي بي بديلي براي عادي سازي روابط اعراب و اسرائيل توصيف كرد. او اگرچه پذيرش طرح صلح عربستان سعودي را به دليل پافشاري بر حق بازگشت آوارگان فلسطيني به دليل تغيير تركيب جمعيتي سرزمين هاي اشغالي به نفع فلسطينيان غيرقابل قبول دانست اما متمايل شدن اعراب به مصالحه بر سر آينده فلسطينيان را نشانه اي مثبت خواند.
موضع گيري اخير رهبران تل آويو واكنش رسانه هاي عرب را به همراه داشت. روزنامه الوطن چاپ عربستان سعودي ديروز با انتشار مطلبي اسرائيل را به تلاش براي سوءاستفاده از ابتكار صلح عربي متهم كرد كه در اجلاس اخير سران عرب در رياض مطرح شد.
</TEXT>
</DOC>
<DOC>
<DOCID>HAM2-860114-079</DOCID>
<DOCNO>HAM2-860114-079</DOCNO>
<ORIGINALFILE>/1386/860114/news/_kharj.htm</ORIGINALFILE>
<ISSUE>سه شنبه 14 فروردين 1386 - سال پانزدهم - شماره4232 - Apr 3, 2007</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
افزايش مخالفت با يهوديان در فرانسه
</TITLE>
<TEXT>
واحد مركزي خبر: تخريب و آسيب 51 قبر متعلق به يهوديان در قبرستاني در ليل واقع در شمال فرانسه بازتاب گسترده اي در رسانه هاي اين كشور داشت.
در اين اقدام فقط سنگ قبرها از جا كنده شده و همين امر واكنش شديد محافل يهودي را به دنبال داشت.
ژاك شيراك رئيس جمهور فرانسه و همچنين شهردار ليل با خانواده هاي افرادي كه قبر بستگان شان آسيب  ديده است ابراز همدردي كردند.شيراك گفت: عامل چنين حادثه اي بايد بازداشت شود. مجازات چنين جرمي در فرانسه سه تا پنج سال حبس است.
بر اساس گزارش شوراي نمايندگان نهادهاي يهودي فرانسه موسوم به كريف ميزان يهودي ستيزي در اين كشور افزايش يافته است.
بنا به اعلام كريف يهودي ستيزي و حمله به يهوديان در سال 2006 ميلادي در مقايسه با سال 2005 ميلادي معادل 45 درصد افزايش يافته است.
</TEXT>
</DOC>
<DOC>
<DOCID>HAM2-860114-080</DOCID>
<DOCNO>HAM2-860114-080</DOCNO>
<ORIGINALFILE>/1386/860114/news/_kharj.htm</ORIGINALFILE>
<ISSUE>سه شنبه 14 فروردين 1386 - سال پانزدهم - شماره4232 - Apr 3, 2007</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
رويكرد
نشست رايس و رؤساي سازمان هاي اطلاعاتي عربي
</TITLE>
<TEXT>
2 حادثه اي كه هفته گذشته در جهان عرب به وقوع پيوست بيش از هر واقعه  ديگري در كشورهاي عربي در كانون توجه قرار گرفت.
كاندوليزا رايس، وزير امور خارجه ايالات متحده در مصر با روساي دواير اطلاعاتي چهار كشور اردن، مصر، عربستان سعودي و امارات عربي متحده ديدار كرد و تنها چند روز بعد روساي دولت هاي عربي براي شركت در نشست دوره اي اتحاديه عرب در رياض، پايتخت عربستان سعودي گرد آمدند.
سئوالي كه مطرح است اين كه كداميك از اين دو ديدار حائز اهميت بوده و خط مشي و سياستي كه كشورهاي عربي مترصد روي آوردن به آن هستند را برجسته مي كرد؟ آيا سه مولفه تاثيرگذار در جهان عرب يعني سياست خارجي ايالات متحده، ساختار امنيتي عربي و رهبري ملي عرب ها صرفا در چارچوبي منطقي در حال ايجاد هماهنگي براي تحركي جديد است يا محركه سياسي منفردي عامل همگرايي سياست خارجي ايالات متحده و سرويس  هاي امنيتي عربي در يك راستا شده است؟
نشست رهبران عرب در واقع حادثه اي از پيش برنامه  ريزي شده بود كه ثمره آن صدور قطعنامه اي تاريخي اما با قدمتي پنج ساله بود كه چارچوب اصلي آن را پيشنهاد صلح به اسرائيل تشكيل مي داد. در نقطه مقابل ديدار رايس با روساي سازمان هاي اطلاعاتي كشورهاي عرب بدعتي بود كه به دليل مفهوم كنوني و تبعات آتي آن از اهميتي به مراتب بيشتر برخوردار است.
آنچنان كه وضعيت روزمره عراق به وضوح نشان مي دهد امنيت مهمترين مولفه براي شهروندان كشورهاي عربي و دولت هايشان است. شهروندان عرب بايد بدانند كه مي توانند هر روز صبح خانه هايشان را ترك كنند و شب ها شانس بازگشت به خانه در صحت و سلامت را داشته باشند و سازمان هاي اطلاعاتي محوري ترين نقش را در تامين امنيت شهروندان ايفا مي كنند.
اين كه برخي كشورهاي عربي براي سازمان هاي اطلاعاتي خود علاوه بر ايفاي نقش در بخش  هاي امنيتي در حوزه سياست خارجي هم جايگاهي تعريف كرده اند موجب شكل گيري سئوالات جديد در مورد ديدار اخير رايس و روساي سازمان هاي اطلاعاتي عربي شده است. رايس در ديدار اخير خود از منطقه سعي كرد علاوه بر دعوت از رهبران ميانه رو عرب براي پيوستن به تلاش هاي جاري براي مقابله با ناآرامي هاي منطقه اي زمينه را براي تعميق روابط وزارت امور خارجه ايالات متحده و نهادهاي اطلاعاتي، امنيتي عربي فراهم آورد.
تبعات اين تحولات آنجا اهميت پيدا مي كند كه برقراري و تعميق اين ارتباط به نوعي كشورهاي عربي را در راستاي سياست خارجي ايالات متحده در خاورميانه كه تحت نفوذ اسرائيل شكل گرفته است، هدايت مي كند.
برخي اعراب از اين سياق و تبعات ديدار اخير رايس نگران هستند به خصوص اگر وقوع آن به معناي همگرايي نوظهور سياست هاي ايالات متحده و اعراب در جهتي باشد كه دغدغه هاي ايالات متحده و اسرائيل در خاورميانه را در كانون توجه خود داشته داشته باشد. اين موضوعي محتوم نيست اما احتمالي است كه بسياري از اعراب در موردش احساس نگراني مي كنند.
ثبات و امنيت براي همه كشورهاي عرب اهدافي مشروع و با اهميت هستند و بايد با جديت در چارچوب هاي قانوني و با همه امكانات موجود پليسي، امنيتي، نظامي و اطلاعاتي دنبال شوند اما بايد به طور همزمان سعي شود مقارن با دوره اي كه دستگاه هاي اطلاعاتي بشكلي آشكارا و نهان در تبيين و جهت دهي سياست خارجي مداخله مي كنند نوعي موازنه برقرار شود.
روزنامه لبناني ديلي استار- 2 سپتامبر
</TEXT>
</DOC>
<DOC>
<DOCID>HAM2-860114-081</DOCID>
<DOCNO>HAM2-860114-081</DOCNO>
<ORIGINALFILE>/1386/860114/news/_kharj.htm</ORIGINALFILE>
<ISSUE>سه شنبه 14 فروردين 1386 - سال پانزدهم - شماره4232 - Apr 3, 2007</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
انتقاد به انگلا مركل
</TITLE>
<TEXT>
خبرگزاري آلمان: موسي ابو مرزوق معاون خالد مشعل رئيس دفتر سياسي حماس گفت: سياست آلمان در تعامل با حماس كه منتخب مردم فلسطين است نامناسب بوده است و برلين بايد به اصول احترام گذارد و از سياست دوگانه بپرهيزد.وي افزود: ما از اين اظهارات و اين شيوه متكبرانه و قلدرمآبانه در تعامل با تصميم مردم فلسطين متاسف هستيم و آلمان بايد به خواست مردم فلسطين احترام گذارد. ابومرزوق تصريح كرد: تصميمات نشست سران عرب براي مقابله با فشارهايي است كه خواستار ناديده گرفتن حقوق اساسي فلسطينيان در خصوص حق بازگشت آوارگان فلسطيني و عادي سازي روابط است.
ابومرزوق گفت: تصميمات نشست سران عراق را مي توان پيشرفت در روند آشتي و توافق ميان اعراب تلقي كرد. وي درخواست كرد اين حركت اعراب ادامه يابد و نقش اعراب به ويژه در مسئله فلسطين بيشتر شود.
</TEXT>
</DOC>
<DOC>
<DOCID>HAM2-860114-082</DOCID>
<DOCNO>HAM2-860114-082</DOCNO>
<ORIGINALFILE>/1386/860114/news/_kharj.htm</ORIGINALFILE>
<ISSUE>سه شنبه 14 فروردين 1386 - سال پانزدهم - شماره4232 - Apr 3, 2007</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
فرمانده نيروهاي طالبان:
هزاران تن براي انجام حملات انتحاري در تمامي شهرهاي افغانستان مستقر شده اند
</TITLE>
<TEXT>
ايسنا: فرمانده نيروهاي طالبان ديروز(دوشنبه)اعلام كرد كه هزاران تن از نيروهاي طالبان براي انجام حملات انتحاري عليه نيروهاي غربي و دولتي در سرتاسر افغانستان مستقر شده اند. ملا دادالله، فرمانده ارتش طالبان در گفت وگو با خبرگزاري رويتر با يك تلفن ماهواره اي از يك مكان نامعلوم گفت كه شبه نظاميان طالبان توانايي اين موضوع را دارند كه براي مدتي طولاني با نيروهاي خارجي در افغانستان مبارزه كنند و در اين مبارزه به اندازه كافي سلاح در اختيار دارند. ملا دادالله تصريح كرد: ما هزاران تن از نيروهاي طالبان را براي انجام حملات انتحاري به تمامي شهرهاي افغانستان اعزام كرده ايم تا به نيروهاي خارجي و نيروهاي دولتي حمله كنند. وي اضافه كرد: ما سرزمين مادري مان را به قبرستاني براي نيروهاي آمريكايي تبديل خواهيم كرد و به خانواده هاي اين نيروها اعلام مي كنم كه آنها بايد منتظر اجساد سربازانشان باشند.
</TEXT>
</DOC>
<DOC>
<DOCID>HAM2-860114-083</DOCID>
<DOCNO>HAM2-860114-083</DOCNO>
<ORIGINALFILE>/1386/860114/news/_kharj.htm</ORIGINALFILE>
<ISSUE>سه شنبه 14 فروردين 1386 - سال پانزدهم - شماره4232 - Apr 3, 2007</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
دادگاه عراق، علي شيميايي را به مرگ محكوم كرد
</TITLE>
<TEXT>
مهر: دادگاه عراق حسن المجيد برادرزاده صدام را كه معروف به علي شيميايي است به جرم دخالت در نسل كشي كردهاي اين كشور در دهه 1980 به مرگ محكوم كرد.
دادگاه عالي جنايي عراق امروز علي حسن المجيد معروف به علي شيميايي كه از متهمان اصلي نسل كشي كردهاي عراقي در اواخر دهه 1980 است را به مرگ محكوم كرد.
علي شيميايي برادرزاده صدام حسين ديكتاتور سابق عراق، متهم بود كه در سال 1988 به همراه پنج عضو ارشد حزب بعث عراق جنايت انفال را مرتكب شده اند.
علي حسن المجيد معروف به علي شيميايي و صابر عبدالعزيز الدوري عضو رهبر منطقه اي حزب بعث، طاهر توفيق العاني عضو رهبري منطقه اي حزب بعث، سلطان هاشم احمد الطاني وزير دفاع سابق و فرمانده عملي حمله انفال، حسين رشيد التكريتي عضو فرماندهي كل نيروهاي مسلح، فرحان مطلك الجبوري رئيس اطلاعات نظامي مناطق شرقي عراق، متهمان پرونده انفال بودند.
</TEXT>
</DOC>
<DOC>
<DOCID>HAM2-860114-084</DOCID>
<DOCNO>HAM2-860114-084</DOCNO>
<ORIGINALFILE>/1386/860114/news/_shari.htm</ORIGINALFILE>
<ISSUE>سه شنبه 14 فروردين 1386 - سال پانزدهم - شماره4232 - Apr 3, 2007</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
پرسفرترين نوروز ايران
كاشان؛ پارك مدني / عكس: جواد گلزار
</TITLE>
<TEXT>



بارش مداوم باران، باعث شد سيزده بدر امسال خسارت چنداني به طبيعت ايران وارد نكند
گروه شهري- با وجود نا مساعد بودن هوا و بارندگي مداوم در بيشتر مناطق توريست پذير كشور، ميزان سفرهاي نوروزي در روزهاي آغازين سال 86 بسيار چشمگير بود و ركوردي جديد بر جا گذاشت. بر اساس آمار هاي منتشر شده در تعطيلات نوروزي امسال بيش از 45 ميليون سفر به مناطق مختلف كشور صورت گرفته است.
به گزارش خبرنگار همشهري، با وجود پيش بيني هاي كارشناسان در روزهاي نزديك به سال 86 كه خبر از افزايش 16درصدي ميزان سفرها در تعطيلات نوروزي مي داد و 30ميليون سفر نوروزي شهروندان ايراني را پيش بيني مي كرد اما با پايان تعطيلات آمار هاي منتشر شده، بيانگر بيش از 45 ميليون سفر در روزهاي آغازين سال 86 است.به تعبير بسياري از كارشناسان استقبال شهروندان از سفر در روزهاي نوروز، به دليل رونق سفرهاي ارزان قيمت و ترويج آن در جامعه بوده كه بسياري از مسافران نوروزي با بر پايي كمپ هاي كوچك خانوادگي و استفاده از چادر در طول تعطيلات به مسافرت پرداختند.
بقيه از صفحه اول
در نوروز امسال مناظر مختلفي از برپايي چادرها در كنار پارك ها، حاشيه شهرها و مناطق سر سبز به هنگام شب بسيار قابل توجه بود و بسياري از مسافران به هنگام روز به سفر در جاده ها و گردش در مناطق توريستي مي پرداختند و با فرارسيدن شب در كنار جاده ها و پارك ها كمپ هاي كوچك خود را بر پا مي كردند.
بر پايه اين گزارش نوروز امسال با توجه به اين ويژگي و بهره مندي بسياري از شهروندان از سفرهاي ارزان قيمت آمار قابل توجهي به جا گذاشت. شايد به تعبير بسياري از كارشناسان اين آمار بيانگر تقاضاي سفر در ميان شهروندان ايراني باشد.
از طرفي به دليل استفاده بسياري از مسافران از خودروهاي شخصي و استفاده 90 درصدي آنان از راههاي زميني براي تردد، معابر و شبكه راه هاي كشور پر ترددترين روزهاي خود را پشت سر گذاشت. اما بر اساس اعلام سردار ذوالفقاري جانشين فرماندهي نيروي انتظامي كشور، در هفته اول تعطيلات در حدود 11 درصد از تلفات جاده اي نسبت به سال گذشته كاسته شد. نيروي انتظامي نيز با اعلام كاهش 17 درصدي حوادث جاده اي در طول تعطيلات امسال نسبت به سال گذشته، از افزايش توانمندي اين نيرو در كنترل معابر كشور خبر داد.
با وجود افزايش چشمگير سفرهاي نوروزي در تعطيلات امسال، معاون گردشگري سازمان ميراث فرهنگي، صنايع دستي و گردشگري از افزايش تخت هاي سفري براي مسافران داخلي خبر داد. وي با اعلام اين مطلب افزود: 4 هزار و 456 ميليارد ريال براي افزودن 48 هزار تخت و امكانات رفاهي براي مسافران در سال 86 اختصاص يافته است.
وي با اشاره به رواج سفرهاي ارزان قيمت در ميان شهروندان و اقشار كم درآمد از فرهنگ سازي سفر براي مردم و قرارگرفتن آن به عنوان يكي از موارد مهم و اساسي در سبد خانوار در سال 86 خبر داد و اين سياست را جزو برنامه هاي جدي سازمان متبوعش دانست.
وي در اين باره افزود: در اين زمينه ايجاد بسترهاي لازم براي گسترش سفر در ميان اقشار كم درآمد جامعه از طريق تورهاي ارزان قيمت گردشگري، چادرها و كمپ هاي موقت، 57 هزار كلاس درس آموزش و پرورش، تجهيز باشگاه هاي سرپوشيده، سامان دهي خانه هاي استيجاري، همكاري با 120 دفتر خدمات مسافرتي و توزيع پكيج هاي سفرهاي ارزان قيمت انجام شده اند.
محمد شريف ملك زاده گفت: پيش از آغاز تعطيلات نوروزي طي هماهنگي با 345 شهردار شهرهاي كشور و 375 دهيار روستاهاي هدف گردشگري، زمينه هاي تسهيل و روان سازي سفر براي مردم فراهم شد؛ اما با پيش بيني هاي انجام شده مبني بر 45 ميليون سفر در ايام نوروز تعداد تخت هاي كشور كه شامل 151 هزار تخت موجود است، جوابگوي اين تعداد سفر نيست. لذا ساخت تخت هاي جديد در قالب هتل ها و مهمان پذيرها در دستور كار قرار گرفت.
شايد توجه به افزايش تقاضاي سفر نوروزي در ميان شهروندان ايراني بيش از پيش توجه مسئولان مربوطه را طلب كند.
</TEXT>
</DOC>
<DOC>
<DOCID>HAM2-860114-085</DOCID>
<DOCNO>HAM2-860114-085</DOCNO>
<ORIGINALFILE>/1386/860114/news/_shari.htm</ORIGINALFILE>
<ISSUE>سه شنبه 14 فروردين 1386 - سال پانزدهم - شماره4232 - Apr 3, 2007</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
سفر شهردار تهران به سوئيس
</TITLE>
<TEXT>
سما: محمد باقر قاليباف، به دعوت شهردار زوريخ، به منظور انجام يك ديدار 4روزه و مذاكره با مقامات عاليرتبه ملي و شهري سوييس به همراه هيأتي از مديران شهرداري تهران ديشب عازم كشور سوييس شد.
كرباسيان معاون خدمات شهري، يعقوبي معاون امور مناطق، تشكري هاشمي معاون حمل و نقل و ترافيك و پزشكي راد مشاور شهردار تهران، قاليباف را همراهي مي كنند. قرار است وي با پاسكال كوشتن معاون رييس جمهور و عضو شوراي فدرال سوييس ملاقات كند. وي در سال 2008 مسئوليت رياست جمهوري سوييس را بر عهده مي گيرد.
در اين سفر شهردار تهران و هيئت همراه از طرح  هاي توسعه شهري، حمل و نقل عمومي، محيط زيست و مديريت مواد زائد و اماكن فرهنگي و آموزشي سوييس از جمله دانشگاه زوريخ بازديد خواهند كرد.خبرهاي تكميلي متعاقبا ارسال مي شود.
</TEXT>
</DOC>
<DOC>
<DOCID>HAM2-860114-086</DOCID>
<DOCNO>HAM2-860114-086</DOCNO>
<ORIGINALFILE>/1386/860114/news/_shari.htm</ORIGINALFILE>
<ISSUE>سه شنبه 14 فروردين 1386 - سال پانزدهم - شماره4232 - Apr 3, 2007</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
مشاركت بخش خصوصي در حمل و نقل شهري تهران افزايش مي يابد
بازگشت طرح زوج و فرد خودروها
</TITLE>
<TEXT>
گروه شهري: نخستين اخبار حوزه حمل ونقل و ترافيك شهرداري تهران در سال جديد حكايت از اجراي مجدد طرح زوج و فرد خودروها از امروز و تلاش شهرداري براي افزايش مشاركت بخش خصوصي در حمل ونقل عمومي تهران در طول سال جديد دارد.
به گزارش خبرنگار همشهري، تشكري هاشمي، معاون حمل ونقل و ترافيك شهرداري تهران ديروز اعلام كرد: براساس خط مشي تعيين شده از سوي شهردار، برنامه هاي معاونت حمل ونقل و ترافيك شهرداري تهران براي سال 86 در سه حوزه مهم كار و فعاليت با محوريت اقتصادي حمل ونقل شهري فراغت و استراحت با محوريت تأمين آرامش و رفاه شهروندان در استفاده از وسايل نقليه عمومي و تربيت و آموزش با محوريت ارتقاي فرهنگ ترافيك به اجرا درمي آيد.
وي در تبيين محور اول فعاليت هاي اين معاونت افزود: از طريق ورود بخش خصوصي به شبكه اتوبوسراني و سامانه تاكسيراني براي نخستين بار پس از گذشت سال ها، سال 85 شاهد اتفاقي نو و خدمتي نوين در حوزه كار و فعاليت در بخش حمل ونقل شهري بوديم.
وي با اشاره به اين كه در ورود بخش خصوصي به ناوگان حمل ونقل همگاني سعي شده تا با تقبل حداقل هزينه بر مسافران كار آغاز شود، ادامه و گسترش اين طرح در سال 86 را مورد تأكيد قرار داد و گفت: توسعه خطوط ويژه اتوبوسراني در معابر بزرگراهي و شرياني و نوسازي اتوبوس ها و تاكسي هاي شهري، ازجمله
اقداماتي است كه در راستاي توسعه و بهبود زندگي شهروندان در سال جديد دنبال خواهد شد.
معاون شهردار تهران هدف ديگر از اقداماتي مانند ورود بخش خصوصي به اتوبوسراني و تاكسيراني و نيز ساماندهي خودروهاي مسافربر شخصي كه در سال 86 اجرايي مي شود را كمك به اشتغال در جامعه برشمرد و تصريح كرد: مديريت شهري ايجاد فرصت هاي شغلي براي نيروي جوان را وظيفه خود مي داند و ازاين رو اشتغالزايي براي جوانان در بخش حمل ونقل شهري مورد توجه جدي قرار گرفته است.
از سوي ديگر رئيس راهنمايي و رانندگي تهران بزرگ گفت: طرح زوج و فرد و كنترل تردد در محدوده طرح ترافيك از امروز مجددا در تهران اجرا مي شود.
سردار حميدرضا  هاشمي  در گفت وگو با فارس افزود: اجراي طرح هاي تردد نوبتي و تردد در محدوده مركزي شهر تهران از ساعت 6:30 دقيقه 14 فروردين در تهران مجدا آغاز مي شود.
وي ادامه داد: ماموران پليس راهنمايي و رانندگي همانند روال گذشته با رانندگان متخلف در اين زمينه برابر قانون برخورد مي كنند.
</TEXT>
</DOC>
<DOC>
<DOCID>HAM2-860114-087</DOCID>
<DOCNO>HAM2-860114-087</DOCNO>
<ORIGINALFILE>/1386/860114/news/_shari.htm</ORIGINALFILE>
<ISSUE>سه شنبه 14 فروردين 1386 - سال پانزدهم - شماره4232 - Apr 3, 2007</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
وزير كشور ابلاغ كرد
استقرار پليس ويژه در مترو
</TITLE>
<TEXT>
گروه شهري در پي ابلاغ وزارت كشور براي استقرار پليس ويژه در ايستگاه ها و قطارهاي مترو، مديرعامل شركت بهره برداري مترو تهران و حومه از آمادگي اين شركت براي اجراي ابلاغيه مذكور خبر داد.
ربيعي در گفت وگو با ايسنا اظهار كرد: وزير كشور حضور و استقرار پليس مترو را ابلاغ كرده اند و بر اين اساس هر يك از ارگانهاي مربوطه وظايفي بر عهده دارند.
وي افزود: در راستاي اين مصوبه تأمين نيروي انساني بر عهده نيروي انتظامي بوده و فضا، امكانات و تجهيزات لازم نيز بايد توسط شركت مترو تأمين شود.
مديرعامل شركت بهره برداري مترو تهران و حومه تصريح كرد: اين شركت براي انجام وظيفه و تأمين فضا، امكانات و تجهيزات لازم، هم اكنون آمادگي كامل دارد و انتظار داريم كه نيروي انتظامي هر چه سريعتر با تأمين نيروي انساني پليس را در ايستگاهها مستقر كند.
ربيعي سرقت، نزاع، تكدي گري، دستفروشي و... را از جمله تخلفات موجود در مترو برشمرد و گفت: قطارها و ايستگاههاي مترو به دليل شلوغي، جاذبه هايي را براي سارقين، دستفروشان و متكديان ايجاد كرده و به تبع آن، مشكلاتي را نيز براي شهروندان در پي داشته اند و لذا حضور پليس در ايستگاهها، تأثير بسزايي در كاهش و ريشه كني اين مشكلات دارد.
وي با تأكيد بر اين كه حضور پليس در مترو نقش بازدارنده و پيشگيرانه دارد، افزود: با حضور پليس در مترو احساس امنيت بيشتر شده و نزاع و درگيري نيز به حداقل مي رسد.
مديرعامل شركت بهره برداري مترو با اشاره به افزايش ازدحام و شلوغي در مترو، خاطرنشان كرد: به شدت محتاج حضور پليس براي تأمين امنيت بيشتر در مترو هستيم و تقاضا داريم هرچه سريعتر اين امر محقق شود.
ايستگاه مترو شهيد باقري
به مدت 9 ماه مسدود مي شود
از سوي ديگر، شركت راه آهن شهري تهران و حومه اعلام كرد: ايستگاه متروي شهيد باقري به مدت 9 ماه مسدود مي شود. اين شركت در اطلاعيه اي اعلام كرد به منظور توسعه خطوط مترو و اجراي عمليات سازه نگهبان و ساخت سازه اصلي و سازه هاي جانبي ايستگاه شهيد باقري(يكي از ايستگاههاي در حال ساخت توسعه نيمه شرقي خط 2 مترو تهران)واقع در بزرگراه رسالت حد فاصل بزرگراه شهيد باقري تا كوچه احمديان از سوم فروردين امسال به مدت 9 ماه مسدود خواهد بود.
</TEXT>
</DOC>
<DOC>
<DOCID>HAM2-860114-088</DOCID>
<DOCNO>HAM2-860114-088</DOCNO>
<ORIGINALFILE>/1386/860114/news/_shari.htm</ORIGINALFILE>
<ISSUE>سه شنبه 14 فروردين 1386 - سال پانزدهم - شماره4232 - Apr 3, 2007</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
جشن بزرگ بهاران در ايران
</TITLE>
<TEXT>


گروه شهري - در روز 12 فروردين ماه 86 ايران شاهد برپايي جشن بهاران بود. در سال 58 و درست چند ماه پس از پيروزي انقلاب اسلامي مردم با انتخاب نظام جمهوري اسلامي  تاريخي تازه را آغاز كردند. امسال به مناسبت اين روز به ياد ماندني تمامي  شهرهاي كشور شاهد حضور چشمگير مردم بود كه با برپايي اجتماعات و جشن و شادي اين روز را گرامي  داشتند. بسياري از شهرهاي كشور با مسافران نوروزي به برگزاري اين جشن پرداختند كه جلوه اي زيبا به جشن بزرگ انقلاب داده بود. جشن بزرگ بهاران در حالي برگزار شد كه بسياري از شهروندان ايراني در مناطق مختلف كشور در زير باران و با اجتماع در ميادين اصلي شهر به شادماني پرداختند.
بر پايه برخي از گزارشات بسياري از ايرانيان در شهرهاي مختلف همزمان با برپايي جشن بهاران در انتقاد از سياست هاي كشورهاي غربي و به ويژه انگليس و نقض حريم آبهاي ايران به راهپيمايي پرداختند.
ميدان انقلاب تجلي گاه عظمت شهروندان
شهروندان تهراني نيز با حضور به يادماندني خود در جشن بهاران برگ زرين ديگري را در تاريخ پرافتخار پايتخت رقم زدند.
ميدان انقلاب يازدهم فروردين شاهد حضور مردمي بود كه گروه گروه و با پرچم هاي سه رنگ جمهوري اسلامي ايران در دست، ياد و خاطره يوم الله 12 فروردين را گرامي داشتند.
براساس اين گزارش شمار زيادي از دانش آموزان، دانشجويان و اعضاي شوراياري محلات با در دست داشتن پرچم هاي سه رنگ ايران از قبل از ساعت 15 در ميدان انقلاب حضور داشتند.
بنا بر اين گزارش مهرداد حاجي خاني- رئيس ستاد برگزاري جشن بهاران - در حاشيه برگزاري اين جشن بهاران گفت: با توجه به دو جشن با شكوه و بزرگ انتظار و ايمان كه در ميدان آزادي با استقبال فراوان شهروندان برگزار شد به دستور شهردار تهران مقرر شد تا به مناسبت روز جمهوري اسلامي، جشن بزرگ بهاران 11 فروردين ماه در ميدان انقلاب برپا شود.
وي با بيان اينكه براي برگزاري با شكوهتر اين جشن ملي برنامه ريزي هاي مختلفي انجام شد افزود: در اين راستا و طبق دستورالعمل صادر شده همه مناطق 22 گانه تهران آذين بندي تهران را به بهترين صورت ممكن انجام دادند و تمام ارگان ها و سازمان هاي شهرداري تهران براي بهتر برگزار شدن اين جشن كارهاي مختلفي را انجام دادند.
وي در ادامه اظهار كرد: بر اساس برنامه ريزي انجام شده جشن بهاران از ساعت 15 در ميدان انقلاب با اجراي نمايش هاي آئيني و برنامه هاي متنوع فرهنگي و هنري آغاز شده و تا اوايل شب ادامه پيدا كرد.
حاجي خاني با بيان اينكه به روايت اهل سنت شب 12 فروردين ماه امسال با شب ميلاد پيامبر اكرم(ص)، همزمان شده است گفت: به مناسبت اين عيد بزرگ در اين روز آسمان سراسر تهران نورباران شد.
وي از برگزاري برنامه هاي متنوع در روزهاي 12 و 13 فروردين در پارك هاي تهران خبرداد و افزود: بعد از ظهر روز 13 و 12 فروردين پارك هاي تهران با هنرنمايي گروههاي نمايشي و آئيني از سراسر كشور ميزبان شهروندان تهراني بود تا تعطيلات نوروزي خود را هرچه شادتر و مفرح تر به پايان برسانند.
</TEXT>
</DOC>
<DOC>
<DOCID>HAM2-860114-089</DOCID>
<DOCNO>HAM2-860114-089</DOCNO>
<ORIGINALFILE>/1386/860114/news/_shari.htm</ORIGINALFILE>
<ISSUE>سه شنبه 14 فروردين 1386 - سال پانزدهم - شماره4232 - Apr 3, 2007</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
يادداشتدكتر ناصر كرمي
اولين ها و 300
</TITLE>
<TEXT>
ماراتن و ترموپيل احتمالا صحنه وقوع حماسي ترين جنگ هاي غربيان با ايراني ها در تاريخ باستان است. اين دومي موضوع فيلمي است به نام 300 كه اتفاقا نمي تواند حتي مبالغات پرطمطراق مورخان يونان را برتابد، از آن جهت كه از ابتدا بنا را بر اين گذاشته كه هيچ احترامي براي يك سويه چنان حماسه بزرگي قائل نشود. اين يادداشت نه قصد بازكاوي جنگ ترموپيل و نه نقد فيلم 300 را دارد. صرفا اشاره دارد به وجهي انساني و اخلاقي از لشگر خشايار شا كه حتي در نقدهاي مخالفان فيلم 300 هم تاكنون مورد توجه نبوده است.
آن لشگر خشايارشا از آن جهت كه بخشي از سربازان آن براي نخستين بار در تاريخ بشر كار حفاظت از محيط زيست و نگاهباني از يك منطقه زيباي جنگلي را به عهده گرفته بودند،بنيانگذار انگاره پسامدرن توسعه، يعني حفظ محيط زيست و توسعه پايدار به شمار مي آيد.
مورخان يوناني خود ثبت كرده اند كه در گذر از آناتولي خشايارشا پس از ديدن جنگلي بسيار زيبا كه بخش بزرگي از آن با تخريب روبه رو شده بود يك پاسگاه نگهباني در كنار جنگل احداث كرد و گروهي از سربازان را از لشگر منتزع و صرفا به كار حفاظت از آن جنگل گماشت. در كتاب هاي زيست محيطي آن جنگل نخستين منطقه حفاظت شده طبيعي در جهان و آن سربازان نخستين محيط بانان تاريخ ناميده مي شوند. جالب است بدانيد كه در حال حاضر از عمر قديمي ترين مناطق حفاظت شده اروپا و آمريكا حتي 150 سال نمي گذرد و اساسا تفكر حفاظت از محيط زيست در جهان غرب كمتر از 4 دهه قدمت دارد.
طبيعت، تاريخ و بشريت براي هميشه به آن لشگر خشايارشا مديون است و شرق به آن نخستين نگاهبانان طبيعت جهان افتخار مي كند. از اين رو پربي راه نيست اگر سازندگان 300 شرمنده تماشاگران اين فيلم باشند.
</TEXT>
</DOC>
<DOC>
<DOCID>HAM2-860114-090</DOCID>
<DOCNO>HAM2-860114-090</DOCNO>
<ORIGINALFILE>/1386/860114/news/_shari.htm</ORIGINALFILE>
<ISSUE>سه شنبه 14 فروردين 1386 - سال پانزدهم - شماره4232 - Apr 3, 2007</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
تداوم بارندگي ها در سراسر كشور
</TITLE>
<TEXT>
گروه شهري- سازمان هواشناسي اعلام كرد: بررسي نقشه هاي هواشناسي سامانه فعال بارش زايي را در نواحي غربي و مركزي كشور نشان مي دهد كه اين سامانه به تدريج نيمه شرقي كشور را نيز تحت تاثير قرار خواهد داد. بنا بر اين گزارش، سامانه مزبور بعدازظهر امروز از مرزهاي شرقي كشور خارج مي شود. فعاليت اين سامانه به صورت رگبار، رعد و برق و وزش باد و در مناطق سردسير به صورت بارش برف و وزش باد خواهد بود. از اواخر وقت سه شنبه تا اواخر وقت روز چهارشنبه نيز با عبور امواج ناپايدار تراز مياني جو ناپايداري هايي به صورت بارش هاي پراكنده و وزش باد براي نيمه شمالي كشور پيش بيني مي شود.
سازمان هواشناسي اعلام كرد: از پنج شنبه تا يكشنبه با نفوذ جريان هاي سرد شمالي به سواحل درياي خزر، بارش همراه با كاهش نسبي دما براي سواحل جنوبي درياي خزر و هواي نسبتاً صاف براي ساير نقاط كشور پيش بيني مي شود.سرهنگ خارق، رئيس مركز اطلاع رساني پليس راه كشور نيز با بيان اين كه محور چالوس- كرج در محدوده هزارچم به علت ريزش سنگ تا اطلاع ثانوي مسدود است، گفت: محور شمشك- ديزين نيز به  علت احتمال سقوط بهمن مسدود است.
وي خاطرنشان كرد: فردا نيز تردد موتورسيكلت ها در محورهاي اصلي و وانت بارها در آزادراه هاي سراسر كشور ممنوع است. از سوي ديگر، مديركل محيط زيست استان تهران نيز گفت خسارات ناشي از سيزده بدر امسال حدود 100 درصد نسبت به سال گذشته كاهش داشته است.بارندگي در روز سيزده بدر موجب شد تا بسياري از مردم ترجيح دهند در خانه ها باقي بمانند يا به جاي رفتن به صحرا و طبيعت به پارك ها و حتي فضاي زير پل ها بسنده كنند.
همين امر موجبات خوشحالي طرفداران محيط زيست را فراهم كرد زيرا طبيعت امسال كمتر دستخوش تخريب هاي ناشي از طبيعت گردي سيزده بدر بود.
</TEXT>
</DOC>
<DOC>
<DOCID>HAM2-860114-091</DOCID>
<DOCNO>HAM2-860114-091</DOCNO>
<ORIGINALFILE>/1386/860114/news/_siasi.htm</ORIGINALFILE>
<ISSUE>سه شنبه 14 فروردين 1386 - سال پانزدهم - شماره4232 - Apr 3, 2007</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
رهبر معظم انقلاب:
هركس مردم را بي اعتماد كندبه دشمن كمك كرده است
حضرت آيت الله خامنه اي سال 86 را سال اتحاد ملي و انسجام اسلامي اعلام كردند
</TITLE>
<TEXT>


گروه سياسي- رهبر معظم انقلاب اسلامي، عصر اولين روز نوروز سال 86، طي سخناني در اجتماع دهها هزار نفر از زائران و مجاوران حرم مطهر رضوي در مشهد، ايجاد كشوري آزاد، مرفه، سربلند و برخوردار از پيشرفتهاي علمي را خواست ملي ايرانيان دانستند.
حضرت آيت الله خامنه اي در اين سخنان طي بحثي درباره اهداف جنگ رواني دشمن، در نصيحتي به عناصر
سياسي داخلي تاكيد كردند: صاحبان قلم و بيان، تريبون و جايگاه مراقب باشند خواسته يا ناخواسته مقاصد دشمن را دنبال نكنند چرا كه امروز هركسي مردم را به مسئولان و نظام و آينده بي اعتماد كند و به اختلافات دامن بزند، به دشمن كمك كرده است.
ايشان همچنين دستيابي به انرژي هسته اي را كاري بزرگتر از ملي شدن نفت دانستند و خاطرنشان كردند: تعدادي كه حرف دشمن را تكرار مي كنند امروز در حالي كه از ملي شدن صنعت نفت تمجيد
مي كنند اما همان حرفهايي را مي زنند كه مخالفان دكتر مصدق و آيت الله كاشاني هنگام ملي شدن صنعت نفت مي زدند.
رهبر انقلاب اسلامي همچنين با اشاره به حمايت مستمر ايشان از دولتهاي قبلي و فعلي افزودند: حمايت خاص از دولت فعلي نيز متكي بر دلايلي است كه جايگاه مهم دولت در ساختار سياسي مسئوليتهاي سنگين قوه مجريه و جهت گيري اسلامي و انقلابي دولت نهم از جمله آنهاست.
حضرت آيت الله خامنه اي در بخش پاياني سخنانشان با اشاره به نامگذاري سال جديد به سال اتحاد ملي و انسجام اسلامي، آحاد مردم را به تلاش براي تقويت وحدت و يكپارچگي توصيه كردند و افزودند: براي افزايش انسجام اسلامي نيز بايد بر اصول مشترك ملتهاي مسلمان تكيه كنيم.
مشروح سخنان رهبر معظم انقلاب در مشهد و پيام ايشان به مناسبت آغاز سال نو را در صفحه? روزنامه امروز بخوانيد.
</TEXT>
</DOC>
<DOC>
<DOCID>HAM2-860114-092</DOCID>
<DOCNO>HAM2-860114-092</DOCNO>
<ORIGINALFILE>/1386/860114/news/_siasi.htm</ORIGINALFILE>
<ISSUE>سه شنبه 14 فروردين 1386 - سال پانزدهم - شماره4232 - Apr 3, 2007</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
روزهاي پركار رئيس جمهوري
مهدي قمصريان
</TITLE>
<TEXT>


محمود احمدي نژاد سال 1386 را به مانند آنچه كه از او معروف است، پركار و خبرساز آغاز كرد. هرچند اين پركاري دلايل بيروني و تاثيرگذاري نظير حلول سال جديد، سخنان مقام معظم رهبري در دفاع از عملكرد دولت نهم و چند موضوع بين المللي تنش زا نظير صدور قطعنامه شوراي امنيت عليه برنامه هسته اي ايران و همچنين دستگيري چند ملوان انگليسي به دليل ورود به آبهاي سرزميني ايران داشت. اما رئيس جمهوري در پيام نوروزي ابتداي سال جديد، نام ايران و ايراني را به عنوان نماد اخلاق، ايمان، پاكي، فرهنگ، مهرورزي، وحدت و صلابت زبانزد ملت هاي عالم معرفي كرد. احمدي نژاد در پيام نوروزي خود افتخارآفريني جوانان ايراني در بخش هاي گوناگون را يادآور شد و همچنين با اشاره به برگزاري انتخابات پرشور و راهپيمايي هاي حماسي و سرنوشت ساز و با بيان اين كه افزايش دو برابري كار عمراني و اجراي صد ها مصوبه استاني شور و تلاش و كار در كشور را دوچندان كرده است، تاكيد كرد: وحدت و اميد و عزم ملي براي سازندگي سرلوحه كار دولت و ملت ايران در سياست داخلي طي سال 85 بود.
محمود احمدي نژاد در پيام نوروزي خود اعلام كرد كه برنامه هاي دولت در سال 86 قوي تر، گسترده تر و منسجم تر ادامه خواهد يافت. رئيس شوراي عالي اقتصاد همچنين به اقدامات مثبت و زيربنايي دولت خود در زمينه هايي مانند اشتغال، كاهش نرخ سود بانكي و تمركزگرايي، مسكن، تقويت بخش كشاورزي، توسعه روستايي و خريد نقدي محصولات كشاورزان اشاره كرد و تصريح كرد كه دولت براي نخستين بار و داوطلبانه در قانون بودجه 86، هزينه هاي مصرفي خود را كاهش داده است.
رئيس جمهور با قدرداني صميمانه از همه ملت به دليل تلاش براي تعالي كشور به ويژه جوانان، كارگران، فرهنگيان، دانشگاهيان، كشاورزان، اصناف و بازاريان، علما و دانشمندان اظهار اميدواري كرد سال 86 سال علم و تلاش و درخشش جوانان، دانشمندان، متخصصان، تجار، ورزشكاران، كشاورزان، كارگران، دانشگاهيان و صنعتگران ايراني در عرصه هاي گوناگون باشد. محموداحمدي نژاد، رئيس جمهور در نخستين روز از ايام نوروز سال 1386 در اقدامي  تحسين برانگيز با حضور سرزده در بيمارستان كودكان حضرت علي اصغر عليه السلام، از كودكان و نوجوانان بستري در اين بيمارستان عيادت كرد.
گفت وگو با خبرنگاران فرانسوي
تعطيلات نوروز هم رئيس جمهور را از گفت وگو و مصاحبه با شبكه هاي خارجي باز نداشت. داويد پوژاداس و تيري توليه خبرنگاران و مجريان خبري شبكه دو فرانسه با حضور در نهاد رياست جمهوري در تهران با محموداحمدي نژاد مصاحبه كردند. شبكه فرانس دو تلويزيون دولتي فرانسه در برنامه خبري شامگاهي خود با تماس مستقيم با خبرنگاران خود در ايران اعلام كرد كه براي اولين بار رئيس جمهور ايران پذيرفته است كه با يك شبكه اروپايي مصاحبه مستقيم انجام دهد.
محمود احمدي نژاد در اين گفت وگو در پاسخ به سؤالي درباره حمله احتمالي آمريكا به ايران با رد هرگونه نگراني در اين زمينه گفت: ملت ما بلد است از خود دفاع كند اما من تقريباً مسئله نظامي  را منتفي مي دانم.
احمدي نژاد با تكرار اين موضوع كه ما با مردم آمريكا رابطه خوبي داريم همين طور با مردم انگليس، اما با دولت هاي شان نه، علت اين امر را خودخواهي اين دولتها دانست و اظهار داشت: آن ها مي خواهند زور بگويند اما اين جا هم ايران است كانون جوشش فرهنگ و تمدن است؛ يك ملت بزرگ زير بار زور نخواهد رفت وي در پاسخ به سؤال ديگري نيز تاكيد كرد: پيشنهادهاي ما بر اساس قانون و بر اساس حقوق مسلم همه ملت ها از جمله ملت ايران خواهد بود نه لزوماً چيزي كه دولت آمريكا يا انگليس مي خواهد.
رئيس جمهور گفت: غني سازي ايران يك كار كاملاً قانوني است اما اقدامات آمريكا و انگليس در شوراي امنيت كارهاي كاملاً غيرقانوني است؛ آيا مي شود يك كار غيرقانوني را با يك كار قانوني معادل قرار داد؟ اين خنده دار نيست در دنيايي كه اين دو قدرت ساخته اند و خودشان انواع نيروگاه ها و چرخه هاي توليد سوخت را در اختيار دارند و استفاده مي كنند و حتي از مسير صلح آميز هم منحرف شده اند اما در مقابل كار كاملاً قانوني و صلح آميز ملت ايران مي ايستند؛ اين ها دو چيز جدا از هم هستند معادل نيستند كه ما بخواهيم در برابر هم قرار بدهيم.
احمدي نژاد باز هم درخواست توقف غني سازي در ايران را يك خواست غيرقانوني دانست. وي اين ادعا را كه ايران مدت ها فعاليت هاي هسته اي خود را فاش نكرده بود رد كرد.
خبرنگار فرانسوي گفتمان احمدي نژاد را در برخي موارد نظير اين كه اسرائيل بايد از نقشه جهان محو شود تهديدكننده خواند و رئيس جمهوري هم در پاسخ به وي گفت:  چرا بايد نگراني ايجاد كند؛ مگر رژيم صهيونيستي جزئي از اروپا يا آمريكاست؛ ما فكر مي كنيم اين ها تحميل به اروپا و آمريكا هستند؛ همين طور كه تحميل به مردم منطقه هستند؛ من از شما سؤال مي كنم اتحاد جماهير شوروي كجاست؟ آيا محو نشد؟ چگونه محو شد؟ ما براي فلسطين راه حل كاملاً انساني داريم؛ ما گفتيم تمام فلسطيني ها در يك همه پرسي آزاد شركت كنند و جنگ شصت ساله خاتمه پيدا كند؛ نتيجه اش از همين الآن معلوم است؛ به خاطر همين نتيجه است كه آمريكا و انگليس زير بار نمي روند.
رئيس  جمهوري نيز گفت: نه؛ فكر مي كنم اين حداقل آزادي هايي است كه بايد به رسميت بشناسيم؛ يادتان باشد اگر لباس آمريكايي و فرهنگ آمريكايي را بپذيريد همه چيز از دست خواهد رفت؛ بايد خودمان باشيم؛ معناي خاصي ندارد جز همين.
محمود احمدي نژاد همچنين در مصاحبه اختصاصي با كانال 24 فرانسه كه پنجم فروردين منتشر شد، اظهار داشت: به نظر ما ساز و كارهاي موجود در برخي مجامع بين المللي از جمله سازمان ملل و شوراي امنيت سازوكارهاي درستي نيست و ريشه بسياري از مشكلات، همين ساز و كارهاست كه بايد اصلاح شود.
احمدي نژاد درباره پيشنهادهاي جديد جمهوري اسلامي ايران گفت: ما قبلاً نيز پيشنهادهاي خوبي در مذاكرات خود با اروپايي ها مطرح كرديم و سخاوتمندانه خواستار تشكيل كنسرسيوم شديم تا در توليد سوخت هسته اي ايران شريك شوند ولي آنها با بي توجهي فكر كردند اگر فشار بيشتري وارد كنند ما عقب نشيني خواهيم كرد ولي ملت ايران تصميم خود را گرفته بود و عقب نشيني نيز نكرد و در آينده هم عقب نشيني نخواهد كرد.
رئيس جمهور در پاسخ به سؤال خبرنگار كانال 24 در مورد جدايي دولت و ملت ايران و برخي اعتراضات از جمله اعتراض دانشجويان و همچنين نتيجه انتخابات اخير در ايران گفت: هيچ جدايي بين دولت و مردم ايران وجود ندارد و رابطه دولت با مردم هر روز صميمي تر مي شود ضمن آن كه آزادي در ايران آزادي واقعي است و دانشجويان نيز آزادانه نظر خود را ولو مخالف، در مقابل رئيس جمهور مطرح مي كنند. وي افزود: در كل كشور ما 80 درصد كل كساني كه در انتخابات پيروز شدند با شعار حمايت از رئيس جمهور انتخاب شدند با اين كه دولت اصلاً حزبي ندارد گروههاي سياسي در ايران كاملاً آزادند و برخي از اين گروهها مطالب نادرستي در روزنامه هاي حزبي خود مي نويسند كه لزوماً واقعيت جامعه ما نيست.
اولين جلسه دولت
محمود احمدي نژاد اما در اولين جلسه هيات دولت در سال جديد با اشاره به صدور قطعنامه غيرقانوني اخير شوراي امنيت، آن  را حركتي در راستاي مخالفت و كينه ورزي برخي قدرت ها با ملت بزرگ ايران كه با پيروزي انقلاب عظيم اسلامي  آغاز شده است، دانست و تاكيد كرد: اين قطعنامه موضوع جديدي براي ملت ايران نيست و با قطعنامه هاي فرمايشي و غيرقانوني شوراي امنيت نيز حتي يك ثانيه در حركت هسته اي صلح آميز و قانوني ملت ايران توقف و ترديد ايجاد نمي شود.
رئيس جمهوري عصر يكشنبه(پنجم فروردين ماه)در آغاز نخستين جلسه هيات وزيران در سال 86، گفت: برخي قدرت ها كه پس از جنگ جهاني دوم با درست كردن سازوكارهايي همچون شوراي امنيت در پي بسط سلطه خود بر مناسبات جهاني بوده اند، مخالف عزت، استقلال و پيشرفت ملت ايران هستند.
بقيه از صفحه 9
رئيس جمهوري با اشاره به سخنان پراهميت مقام معظم رهبري در نخستين روز سال 86 در جوار حرم مطهر و ملكوتي حضرت ثامن الحجج(ع)، تصريح كرد: به ايشان و ملت بزرگ ايران اطمينان مي دهيم كه خادمانشان در دولت، مصمم تر و با انگيزه تر از سال قبل با همه وجود در جهت خدمت به مردم و پيشبرد آرمانهاي انقلاب و ساختن و پيشرفت ايران عزيز حركت خواهند كرد. احمدي نژاد تاكيد كرد: بدون ترديد دولت نهم با حفظ جهت گيري هاي اساسي به ويژه فارغ بودن از درگيري ها و مخاصمات سياسي كه به دور از شأن انقلابي است، اقدامات خود را در جهت حفظ نگاه عدالت محور، خدمتگزاري و همراه مردم بودن، حضور آگاهانه در نقاط مختلف كشور، پيگيري برنامه هاي اعلام شده تا تحقق كامل، تلاش براي جلوگيري از سوءاستفاده ها و كاهش تشريفات زائد و بي نتيجه ادامه خواهد داد.
وي همچنين با اشاره به تلاش موفقيت آميز وزارت اطلاعات در روزهاي پاياني سال قبل براي دستگيري و بازگرداندن يك متخلف اقتصادي فراري، ضمن قدرداني از سربازان گمنام امام زمان(عج)كه با همت والا، برنامه ريزي دقيق و توكل بر خدا؛ وي را كه با فرار خود تلاش داشت توانمندي و اقتدار قوه قضاييه را زير سؤال ببرد، دستگير كرده و به كشور بازگرداندند، گفت: از وزارت اطلاعات و كاركنان فداكار و زحمت كش آن مي خواهم در برخورد با مفسدان اقتصادي و اخلال گران در نظام اقتصادي كشور با همين عزم و هماهنگي و برنامه ريزي به پيش روند.
با راهيان نور
محمود احمدي نژاد 11 فروردين به منظور بازديد از يادمان دفاع مقدس و حضور در اردوهاي راهيان نور عازم استان خوزستان شد. هواپيماي رئيس جمهوري و هيات همراه در پايگاه چهارم شكاري فرودگاه دزفول به زمين نشست و مورد استقبال استاندار خوزستان و فرماندهان ارشد سپاه و ارتش در خوزستان قرار گرفت. رئيس جمهور عصر همان روز هم بعد از نماز مغرب و عشاء در حسينيه شهيد همت دوكوهه سخنراني كرد. احمدي نژاد در اين سخنراني به حضور نظاميان انگليسي در آبهاي ايران اشاره كرد و گفت: نظاميان اشغالگر انگليسي وارد آبهاي ما شدند و مرزبانان غيور كه ادامه دهنده راه شهيدان هستند با شجاعت و آگاهي و در نهايت جوانمردي اينها را دستگير كردند و به داخل كشور آوردند. اما مسئولان انگليسي به جاي عذرخواهي با پررويي اعلاميه مي دهند و فرياد مي زنند. وي ادامه داد: پيام ملت ما، پيام صلح، برادري و امنيت بر اساس خداپرستي و عدالت است.
رئيس جمهور هم چنين در مانور شبانه اي كه در ارتفاعات ميشداغ براي يكي از كاروانهاي راهيان نور برگزار شده بود حضور يافت و پس از آن نيز شب را تا سحرگاه در سنگرهاي همان ارتفاعات بود. صبح يكشنبه نيز محمود احمدي نژاد، در مراسم زيارت عاشوراي اين كاروان شركت كرد و پس از زيارت عاشورا سخنراني كوتاهي در ميان آنها داشت. رئيس جمهوري پس از اين در برخي مناطق به جاي مانده از دوران جنگ از جمله محل شهادت شهيد چمران در دهلاويه حضور يافت و به مقام شامخ شهيدان اداي احترام كرد.
</TEXT>
</DOC>
<DOC>
<DOCID>HAM2-860114-093</DOCID>
<DOCNO>HAM2-860114-093</DOCNO>
<ORIGINALFILE>/1386/860114/news/_siasi.htm</ORIGINALFILE>
<ISSUE>سه شنبه 14 فروردين 1386 - سال پانزدهم - شماره4232 - Apr 3, 2007</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
رهبر معظم انقلاب در اجتماع هزاران نفر از زائران و مجاوران حرم مطهر رضوي:
دستيابي به انرژي هسته ايكاري بزرگتر از ملي شدن نفت است
</TITLE>
<TEXT>


گروه سياسي- حضرت آيت الله خامنه اي رهبر معظم انقلاب اسلامي، عصر روز چهارشنبه اول فروردين ماه 86، در اجتماع دهها هزار نفر از زائران و مجاوران حرم مطهر رضوي، ايجاد كشوري آزاد، مرفه، سربلند و برخوردار از پيشرفت هاي علمي را خواست ملي ايرانيان دانستند و تأكيد كردند: ايران براي دستيابي به دانش هسته اي طبق مقررات بين المللي عمل كرده است اما اگر قرار باشد با ابزار شوراي امنيت بي قانوني كنند و حق مسلم ملت ايران را ناديده بگيرند ما هم مي توانيم بي قانوني كنيم و خواهيم كرد.
حضرت آيت الله خامنه اي با تبريك عيد نوروز و حلول ماه ربيع الاول، آغاز سال جديد را فرصتي براي تقويت عزم ملي دانستند و افزودند: ملت زنده و عزيز ايران، براي استمرار موفقيت ها، بايد موقعيت دروني و جايگاه بين المللي خويش را بشناسد، چالش هاي پيش رو را درك كند و از خطوط اساسي مقابله با اين چالش ها نيز آگاه باشد.
ايشان، سربلندي ايران اسلامي و الگو شدن در ميان ملت هاي مسلمان را هدف عمده ملت ايران برشمردند و خاطرنشان كردند: تحقق اين هدف بزرگ نيازمند استقلال و عزت ملي، برخورداري از رفاه عمومي و عدالت اجتماعي و استفاده از همه ظرفيت هاي ملي است.
حضرت آيت الله خامنه اي، استعداد، استقامت، غيرت ديني و ملي و عشق به ميهن را از جمله ظرفيت هاي بي پايان ملت ايران براي تحقق اهداف بزرگ خويش خواندند و افزودند: اگرچه ملت ايران، حدود 200 سال، بر اثر سلطه استكبار و زمامداران وابسته عقب نگه داشته شده بود اما تجربيات موفق علمي و سياسي سه دهه اخير نشان مي دهد كه ملت ايران قادر است به الگوي ديگر ملتها تبديل شود. رهبر انقلاب اسلامي، پيشرفت هاي جوانان و دانشمندان پرافتخار كشور در زمينه هايي همچون انرژي هسته اي، سلول هاي بنيادي، درمان ضايعات نخاعي و دهها زمينه ديگر را باعث تحسين جهانيان برشمردند و افزودند: در ميدان رقابت هاي سياسي نيز موضع گيري مسئولان كشور در سطح منطقه و جهان، برجسته و شاخص است و ملت ايران توانسته است مفاهيمي همچون مردم سالاري ديني و دين محوري در سياست را به فرهنگِ سياست بين المللي وارد كند و مجموعه واقعيات سه دهه اخير نشان مي دهد كه ملت ايران مي تواند در ميدان رقابت هاي علمي- سياسي- صنعتي- اقتصادي و فرهنگي جهاني، به موقعيت هاي چشمگيري دست يابد.
حضرت آيت الله خامنه اي راه پيش روي ملت ايران را راهي درخشان اما داراي فراز و نشيب دانستند و در تبيين چالش هاي پيش رو افزودند: ملت ايران با دو دشمن دروني و بيروني روبه روست كه دشمن دروني يعني خصلت هاي ناپسند نظير تنبلي، نداشتن نشاط كاري، نااميدي، بدبيني و نداشتن اعتماد به نفس فردي و ملي خطرناكتر از دشمن بيروني است و ملت بايد با همه وجود با اين ميكروب ها و موريانه هاي ويران كننده مقابله كنند. ايشان نظام سلطه بين المللي را دشمن بيروني ملت ايران برشمردند و خاطرنشان كردند: شبكه صهيونيزم جهاني و دولت كنوني ايالات متحده آمريكا سمبل دشمنان بيروني ملت ايران به شمار مي روند كه البته دشمني ناكام آنها با اين ملت از بعد از انقلاب شروع شده و همچنان ادامه دارد.
رهبر انقلاب اسلامي ستايش ملتها از مردم ايران و نظام جمهوري اسلامي و اتهامات همزمان استكبار به اين ملت را تناقض آشكار ميان گرايش ملتهاي جهان و خواست سلطه گران برشمردند و افزودند: اين رخنه فرسايشي، بناي ليبرال دمكراسي غرب را روزبه روز متزلزل تر خواهد كرد. ايشان استقبال به ياد ماندني ملتهاي مختلف از جمله مردم كشورهاي آمريكاي لاتين از رئيس جمهور اسلامي ايران و تظاهرات ضدآمريكايي مردم همين منطقه هنگام سفر اخير رئيس جمهور آمريكا را نشانه اي از تناقض موجود ميان نگاه ملت ها و مواضع دولتهاي استكباري برشمردند و افزودند: اين واقعيات نشان مي دهد كه آبروي ملت ايران در ميان ملتها رو به افزايش است و ليبرال دموكراسي غربي و دولت آمريكا، هر روز بي آبروتر مي شوند. حضرت آيت الله خامنه اي جنگ رواني، جنگ اقتصادي و مقابله با پيشرفت و اقتدار علمي ملت ايران را سه روش عمده دشمنان خواندند و افزودند: جنگ رواني، مهمترين برنامه دشمن به شمار مي رود و مردم و مسئولان بايد اهداف و روشهاي تحقق اين برنامه ها را به خوبي بشناسند.
رهبر انقلاب اسلامي، مرعوب كردن مسئولان و نخبگان، تضعيف اراده عمومي، تلقين مكرر مطالب غيرواقعي براي تغيير درك مردم از واقعيات جامعه، تضعيف اعتماد به نفس مردم، سست كردن وحدت مردم و مسئولان و دامن زدن به اختلافات قومي، مذهبي، سياسي و صنفي را از جمله اهداف جنگ رواني دشمنان دانستند و افزودند: دولت آمريكا كه مظهر حمايت از تروريسم، نقض حقوق بشر، فتنه گري و دخالت در امور ديگر كشورهاست امروز با متهم كردن ايران به اين گونه اقدامات، درصدد است جاي متهم و مدعي را عوض كند اما همه مي دانند كه ملتها از آمريكايي ها طلبكار هستند و آنها بايد در جايگاه متهم در مقابل اقدامات خود پاسخگو باشند. ايشان ترساندن همسايگان جنوبي ايران را از ديگر اهداف جنگ رواني آمريكا خواندند و افزودند: اين تلاش ها از اول انقلاب تاكنون ادامه داشته كه برخي همسايگان ما در خليج فارس آگاهانه اين توطئه را درك كرده اند و برخي ديگر ممكن است در دام آن بيفتند.
حضرت آيت الله خامنه اي با اشاره به آمادگي ايران براي انعقاد پيمان دفاعي مشترك با كشورهاي حوزه خليج فارس افزودند: ايران مانند تمام سال هاي پس از انقلاب دست دوستي خود را به سوي اين همسايگان دراز كرده و معتقد است امنيت اين منطقه مهم بايد با همكاري كشورهاي خليج فارس تأمين شود.
رهبر انقلاب اسلامي در ادامه بحث خود درباره اهداف جنگ رواني دشمن در نصيحتي به عناصر سياسي داخلي افزودند: صاحبان قلم و بيان، تريبون و جايگاه مراقب باشند خواسته يا ناخواسته مقاصد دشمن را دنبال نكنند چرا كه امروز هركسي مردم را به مسئولان و نظام و آينده بي اعتماد كند و به اختلافات دامن بزند، به دشمن كمك كرده است.
ايشان جنگ اقتصادي را دومين برنامه دشمن براي مقابله با ملت ايران ارزيابي كردند و افزودند: آنها مي خواهند ملت را در مضيقه قرار دهند اما با ابلاغ سياست هاي اصل 44 و تلاش مجدانه دولت براي اجراي اين اصول، ميدان براي تحرك و رونق اقتصادي و فعاليت عموم مردم و صاحب ثروت بازشده است و به همين علت رويكرد دولت در سال جديد و يكي دو سال آينده بايد رويكردي اقتصادي باشد. رهبر انقلاب اسلامي مسئولان را به تشريح راههاي مشاركت مردم در فعاليت هاي اقتصادي فراخواندند و افزودند: توليد ثروت از طريق قانوني در اسلام كاري پسنديده است و بايد با اجراي سياست هاي اصل 44 منابع درآمدي آحاد مردم به خصوص طبقات ضعيف متنوع بشود و گشايشي در زندگي مردم به وجود آيد.
حضرت آيت الله خامنه اي با اشاره به تهديد دشمن مبني بر تحريم ايران خاطرنشان كردند: ملت ايران در ميان همين تحريم ها به انرژي هسته اي و پيشرفت و سازندگي دست يافته است بنابراين، اين ملت را از تحريم نترسانيد. ايشان مخالفت با استفاده مردم ايران از انرژي هسته اي را نمونه اي از تلاش هاي دشمنان براي مقابله با پيشرفت علمي ايران خواندند و افزودند: مگر ملت ايران براي به دست آوردن انرژي هسته اي از سلطه گران اجازه خواسته بود كه آنها مي گويند مخالفيم. حضرت آيت الله خامنه اي انرژي هسته اي را يك نياز و ضرورت برشمردند و با انتقاد از تعدادي كه حرف دشمن را مبني بر بي نيازي ملت ايران به انرژي هسته اي تكرار مي كنند، افزودند: آيا به نظر اين عده، مسئولان اجازه دارند با عقب نشيني از خواست ملت، به نسل هاي آينده خيانت كنند و آينده كشور را به خطر بياندازند.
رهبر انقلاب اسلامي دستيابي به انرژي هسته اي را كاري بزرگتر از ملي شدن نفت دانستند و خاطرنشان كردند: تعدادي كه حرف دشمن را تكرار مي كنند امروز در حالي كه از ملي شدن صنعت نفت تمجيد مي كنند اما همان حرفهايي را مي زنند كه مخالفان دكتر مصدق و آيت الله كاشاني هنگام ملي شدن صنعت نفت مي زدند. حضرت آيت الله خامنه اي با اشاره به نظارت آژانس هسته اي بر تمامي فعاليت هاي ايران افزودند: همه فعاليت هاي ما قانوني بوده است اما اگر بخواهند با هياهو و جنجال از شوراي امنيت استفاده ابزاري كنند و حق مسلم ملت ايران را ناديده بگيرند و بي قانوني كنند ما هم مي توانيم بي قانوني كنيم و خواهيم كرد.
ايشان همچنين تأكيد كردند: اگر بخواهند با تهديد و اعمال زور و خشونت رفتار كنند بدون ترديد ملت و مسئولان ايران از همه ظرفيت هاي خود براي ضربه زدن به دشمنان متعرض استفاده خواهند كرد.
حضرت آيت الله خامنه اي در بخش پاياني سخنانشان با اشاره به نامگذاري سال جديد به سال اتحاد ملي و انسجام اسلامي، آحاد مردم را به تلاش براي تقويت وحدت و يكپارچگي توصيه كردند و افزودند: براي افزايش انسجام اسلامي نيز بايد بر اصول مشترك ملت هاي مسلمان تكيه كنيم. ايشان با توصيه به جوانان براي افزايش اعتماد به نفس فردي و ملي خاطرنشان كردند: شما جوانان عزيز مي توانيد كارهاي بسيار بزرگي انجام دهيد و كشور را به اوج عزت و اعتلا برسانيد. رهبر انقلاب اسلامي همچنين با اشاره به حمايت مستمر ايشان از دولتهاي قبلي و فعلي افزودند: حمايت خاص از دولت فعلي نيز متكي بر دلايلي است كه جايگاه مهم دولت در ساختار سياسي، مسئوليت هاي سنگين قوه مجريه و جهت گيري اسلامي و انقلابي دولت نهم از جمله آنهاست. ايشان سختكوشي، ارتباط با مردم، ذي مردمي و تلاش براي عدالت اجتماعي را از ديگر دلايل حمايت از دولت خواندند و افزودند: البته اين حمايت بي حساب و كتاب نيست و مبتني بر توقعاتي است كه خستگي ناپذيري، حفظ مردم زيستي، دوري از مخاصمات جناحي و عمل به برنامه هايي كه به مردم گفته مي شود از جمله آنهاست.
</TEXT>
</DOC>
<DOC>
<DOCID>HAM2-860114-094</DOCID>
<DOCNO>HAM2-860114-094</DOCNO>
<ORIGINALFILE>/1386/860114/news/_siasi.htm</ORIGINALFILE>
<ISSUE>سه شنبه 14 فروردين 1386 - سال پانزدهم - شماره4232 - Apr 3, 2007</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
پيام رهبر انقلاب
1386؛ سال اتحاد ملي و انسجام اسلامي
</TITLE>
<TEXT>


گروه سياسي- رهبر معظم انقلاب اسلامي در پيامي به مناسبت آغاز سال نو، سال 1386 را سال اتحاد ملي و انسجام اسلامي نامگذاري كردند و افزودند: آرزو و اميد همه ايرانيان استقلال ملي، عزت ملي و رفاه عمومي ملت است و همه اين اهداف به بركت ايمان اسلامي، اتحاد كلمه، اميد و عزم ملي، استفاده صحيح از ظرفيت هاي كشور و تدبير و تحرك و تلاش محقق خواهد شد.
ايشان عيد نوروز را به عنوان جشن ملي ايرانيان به فرد فرد ملت ايران، تمامي ايرانيان در سراسر جهان و همه ملت هايي كه نوروز را جشن مي گيرند تبريك گفتند و با اشاره به زيبايي هاي فراوان جشن ملي نوروز افزودند: مستحكم كردن روابط و پيوندهاي عاطفي، شادي و طراوت دل ها و نو كردن محيط زندگي از جمله خصوصيات زيبا، نجيبانه و مهربانانه نوروز است كه همگي مورد تاييد آيين مقدس اسلامي است.
حضرت آيت الله خامنه اي با اشاره به متبرك بودن سال 1385 به نام مبارك پيامبر اعظم(ص)خاطرنشان كردند: سال 85 لبريز از نام و ذكر آن بزرگوار بود اما دستيابي به معرفت پيامبر اعظم زماني بسيار گسترده مي طلبد و در واقع همه سال هاي ما سال پيامبر اعظم است.
رهبر انقلاب اسلامي، موفقيت ها و پيشرفت هاي ايران را در سال 85 بيشتر از تلخي ها و توقف ها ارزيابي كردند و افزودند: تلاش هاي متراكم در عرصه هاي مختلف داخلي از جمله در زمينه هاي علمي و اقتصادي و متجلي شدن ابهت ملي ايرانيان در عرصه هاي بين المللي از نشانه هاي پيشرفت هاي چشمگير ايران در سال 85 محسوب مي شود و اين حركت و تلاش ملي در سال جديد نيز متناسب با نيازهاي ملت، با همت بلند آحاد مردم و مسئولان ادامه خواهد يافت.
ايشان بيداري، اميد، عزم عمومي و اعتماد به نفس ملي را دستمايه حركت به سوي آينده اي مطلوب خواندند و افزودند: ملت ايران با نوشدن سال، عزم  خود را نو مي كند و با ورود به ميدان هاي جديد و برخورد مدبرانه با چالش ها و دشمني ها، مسير روشن خود را ادامه مي دهد.
رهبر انقلاب اسلامي ايجاد تفرقه و تضعيف وحدت ملي ايرانيان و به وجود آوردن مشكلات اقتصادي براي متوقف كردن پيشرفت كشور را دو روش عمده دشمنان براي مقابله با ملت ايران و نظام جمهوري اسلامي برشمردند و با اشاره به ابلاغ سياست هاي كلي اصل 44 قانون اساسي و فراهم بودن زمينه براي فعاليت هاي اقتصادي افزودند: تلاش اقتصادي همه مردم از جمله نيروهاي ملي و معتقد به آرمان هاي بلند ملت و استفاده از ظرفيت هاي فراوان كشور، خنثي كننده تلاش هاي دشمنان براي متوقف كردن روند آباداني و پيشرفت كشور خواهد بود.
حضرت آيت الله خامنه اي با يادآوري جنگ رواني و تلاش هاي موذيانه دشمنان براي ايجاد اختلاف و تفرقه در ميان ملت ايران و در جهان اسلام افزودند: دشمنان به بهانه هايي همچون قوميت، مذهب و گرايش هاي صنفي درصدد است وحدت كلمه ملت ايران را از بين ببرد و در جهان اسلام نيز اختلافات مذهبي را دامن بزند و با به راه انداختن جنگ شيعه و سني ميان ملت ايران و جوامع اسلامي فاصله ايجاد كند.
ايشان تلاش براي اتحاد و يكپارچگي ملي و تقويت هوشيارانه و خردمندانه انسجام امت اسلامي را تنها راه نااميد كردن دشمنان و خنثي كردن توطئه هاي آنان خواندند و تاكيد كردند به ياري پروردگار در سال 86 آحاد ملت، قوميت هاي گوناگون، مذاهب مختلف و همه صنوف مردم ايران با اتحاد ملي، حركت پراميد به سوي آينده درخشان خود را شتاب مي بخشند و همه ملت هاي مسلمان نيز با انسجام اسلامي و تقويت برادري اسلامي وحدت كلمه خود را نشان خواهند داد.
</TEXT>
</DOC>
<DOC>
<DOCID>HAM2-860114-095</DOCID>
<DOCNO>HAM2-860114-095</DOCNO>
<ORIGINALFILE>/1386/860114/news/_siasi.htm</ORIGINALFILE>
<ISSUE>سه شنبه 14 فروردين 1386 - سال پانزدهم - شماره4232 - Apr 3, 2007</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
گزارشرضا سادات
طرح تازه ناتو براي افغانستان
</TITLE>
<TEXT>
با وجود تلاش هايي كه براي توقف توليد ترياك در افغانستان در دست انجام است به نظر مي رسد اين مشكل روز به روز وخيم تر مي شود و اين درحالي است كه طالبان بيش از هر گروه ديگري از ادامه توليد و قاچاق مواد مخدر در افغانستان سود مي برد.
فساد، جنايت و اعتياد تنها بخشي از معضلاتي است كه توليد و قاچاق ترياك براي افغان ها به ارمغان آورده است. فهرست مشكلاتي كه مواد مخدر براي افغانستان به وجود آورده به مراتب طولاني تر است درحالي كه طالبان بيشترين سهم را از درآمدهاي ناشي از توليد ترياك و قاچاق آن دارد. افغانستان در حال حاضر 90 درصد ترياك دنيا را توليد مي كند و تلاش هاي صورت گرفته براي كاهش توليد اين ماده مخدر تاكنون هيچ ثمري نداشته است.
به دنبال شكست سياست امحاء مزارع خشخاش احتمال تغيير استراتژي دولت هاي غربي براي كاهش توليد مواد مخدر در افغانستان بيش از هر زماني در گذشته قوت گرفته است. دولت هاي برلين، پاريس و رم به همراه سران ناتو در حال بررسي ايده اي هستند كه در صورت تصويب تحولي بنيادين در توليد مواد مخدر در افغانستان به وجود خواهد آورد.
براساس طرحي كه از سوي اروپايي ها تدوين شده كشت خشخاش در افغانستان قانوني مي شود و امكان خريد محصول خشخاش كشاورزان افغان از سوي دولت افغانستان يا شركت هاي واسطه فراهم مي آيد.
در اين چارچوب كشاورزان قادر خواهند بود محصول خشخاش خود را با همان قيمتي كه قاچاقچيان مواد مخدر خريدار آن هستند به واسطه هاي رسمي بفروشند. در ادامه، اين خشخاش براي توليد داروهاي مسكن و ساير محصولات در اختيار شركت هاي دارويي قرار مي گيرد.
يكي از فرماندهان ارشد ناتو كه خواستار عدم افشاي هويت خود است در اين رابطه مي گويد: شيوه هاي متعارف براي نابودي مزارع خشخاش و كاهش كشت اين محصول ثمربخش نبوده است. وي مي افزايد: در صورت اجراي درست طرح قانونمند كردن توليد و تجارت خشخاش مي توان مانع از فروش خشخاش به گروه هاي غيرقانوني توليد و قاچاق مواد مخدر شد و از اين طريق توليد مواد مخدر را كاهش داد.
نگاهي گذرا به آمار مربوط به توليد مواد مخدر در افغانستان مؤيد اين ديدگاه است. دايره مبارزه با جنايت و قاچاق مواد مخدر سازمان ملل متحد(uodc)از رشد 49 درصدي توليد خشخاش در افغانستان طي سال 2006 ميلادي در قياس با سال قبل از آن و توليد حدود 6100 تن خشخاش در اين كشور خبر مي دهد.
بخش اعظم درآمدهاي ناشي از توليد ترياك كه نزديك به سه ميليارد دلار در سال برآورد مي شود به طالبان مي رسد كه توانسته طي ماه هاي اخير كنترل اكثر مناطق جنوبي افغانستان را از دست ناتو و نيروهاي دولتي خارج كند.
بدتر آن كه بي ثباتي افغانستان مبارزه با توليد ترياك را بيش از هر زماني در گذشته دشوار كرده است. زلماي افضلي، سخنگوي وزارت مبازه با مواد مخدر افغانستان اوايل ماه گذشته ميلادي گفته بود اگر طي ماه هاي آتي در افغانستان آرامش برقرار نشود سال 2007 شاهد رشد قابل توجه توليد ترياك خواهد بود.
به اعتقاد سازمان ملل متحد بسياري از مقامات دولت افغانستان در توليد و قاچاق مواد مخدر دست دارند. گستره اين مشاركت به حدي است كه حتي برادر حامد كرزاي، رئيس جمهور افغانستان يكي از مظنونان به دست داشتن در اين تجارت كثيف است.
نيروهاي ائتلاف و دولت افغانستان تا اين مقطع همه تلاش خود را بر نابودي مزارع خشخاشي كه محصول آنها براي توليد ترياك و هروئين مورد استفاده قرار مي گرفت و متقاعد كردن كشاورزان فقير به برگزيدن محصولات جايگزين به جاي خشخاش متمركز كرده بودند. ايالات متحده از اين برنامه حمايت مي كند اما نتيجه عملي اين برنامه متمايل شدن كشاورزان فقير به سوي طالبان بوده است.
به اعتقاد آمريكايي ها قانونمند كردن كشت ترياك هم مخاطرات خاص خود را دارد. منتقدان اين طرح هشدار مي دهند مادامي كه برخي مقامات دولتي با گروه هاي بزرگ قاچاق مواد مخدر همكاري مي كنند قانونمند كردن كشت خشخاش تنها راه را براي اشاعه كشت اين محصول و توليد ترياك و هروئين بيشتر هموار مي كند و در عمل نتيجه ديگري نخواهد داشت.
</TEXT>
</DOC>
<DOC>
<DOCID>HAM2-860114-096</DOCID>
<DOCNO>HAM2-860114-096</DOCNO>
<ORIGINALFILE>/1386/860114/news/_siasi.htm</ORIGINALFILE>
<ISSUE>سه شنبه 14 فروردين 1386 - سال پانزدهم - شماره4232 - Apr 3, 2007</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
هيتلر بي وطن
</TITLE>
<TEXT>


با گذشت 62 سال از زمان مرگ آدولف هيتلر، پيشواي آلمان نازي تلاش يكي از سياستمداران آلماني براي ملغي كردن تابعيت اعطا شده به هيتلر جنجالي سياسي در اين كشور به پا كرده است.
وقتي به هيتلر تابعيت آلمان اعطا شد او در پاسخ به پيام هاي تبريكي كه براي او ارسال شده بود، پاسخ داده بود: بايد به آلمان تبريك گفت و نه به من. 25 فوريه سال 1932 ميلادي بود كه هيتلر به فاصله كوتاهي پس از انتصاب به سمتي دولتي در جمهوري آزاد برانش ويگ آن زمان به تابعيت آلمان درآمد.
اين گامي مهم در شكل گيري حوادث بعدي بود كه ظهور آلمان نازي و وقوع جنگ دوم جهاني را در پي داشت.
با گذشت چيزي در حدود سه ربع قرن اكنون ايسولد سئال مان، از نمايندگان حزب سوسيال دموكرات در پارلمان محلي ايالت ساكسوني سفلي به دنبال لغو تصميم دولت وقت آلمان در سال 1932 براي اعطاي تابعيت به هيتلر است.
از ديدگاه سئال مان پيشواي اتريشي تبار نازي ها ديگر نبايد فردي آلماني تلقي شود. او مي گويد: لغو تابعيت هيتلر اقدامي نمادين است. او پيشنهاد خود را با رهبران محلي حزب سوسيال دموكرات و اعضاي فراكسيون اين حزب در پارلمان محلي ساكسوني  سفلي مطرح كرده و به ظاهر موفق به جلب نظر آنان شده است.
سئال مان كه رياست كميته محلي حزب سوسيال دموكرات در برانش ويگ را بر عهده دارد معتقد است با سلب تابعيت آلماني هيتلر، نقش تاريخي اين منطقه در به قدرت رسيدن پيشواي نازي ها جبران خواهد شد. او از وجود عقده برانش ويگ در اين منطقه مي گويد. شهري كه ترجيح مي دهد روزهاي هيتلر را به فراموشي بسپارد و از خاطره تاريخي خود پاك كند.
مهاجر بي ملت
داستان اعطاي تابعيت به هيتلر بيشتر به قصه اي طنز آميز شباهت دارد. مهاجر بي ملت كه مي رفت به سياستمداري تمام عيار تبديل شود مدت ها بود به دنبال كسب تابعيت آلمان بود.
اين پيش شرط راهيابي به محافل سياسي در جمهوري وايمار تلقي مي شد اما به واسطه  خوي جاه طلبي و قدرت طلبي حاضر نبود به سان ديگراني كه به دنبال اخذ تابعيت آلمان بودند به دفاتر ثبت رفته و در صف بايستد. او مي خواست تابعيت آلمان را به او تقديم كنند.خلق و خوي خاص هيتلر باعث شد اولين تلاش او براي تبديل به شهروندي آلماني با شكست مواجه شود. سال 1930 بود كه يكي از اعضاي حزب نازي ترتيبي داد تا هيتلر به رياست يكي از پاسگاه هاي پليس محلي در هيلر بورگاسن، شهركي كوچك در منطقه كورينگا منصوب شود. اين انتصاب به طور خودكار هيتلر را به تابعيت آلمان در مي آورد اما پيشواي آينده علاقه اي به پذيرش مسئوليت اين پاسگاه روستايي كوچك نداشت.
تلاش براي انتصاب هيتلر به عنوان استاد دانشگاه فني  برانش ويگ هم با شكست مواجه شد اما هم قطاران اش عاقبت موفق شدند براي او كاري در دفتر نقشه كشي اداره ثبت املاك برانش ويگ بيابند. وقت تنگ بود چون هيتلر قصد داشت در انتخابات قريب الوقوع رياست جمهوري شركت كند.
بنابراين وزارت كشور، هيتلر را به عنوان مدير اجرايي هيأت نمايندگي برانش ويگ در برلين منصوب كرد. او كه فاقد مهارت هاي حرفه اي لازم براي اين شغل بود پس از انتصاب به دفعات مكرر درخواست مرخصي داد و همان طور كه برنامه ريزي شده بود هيچ گاه رسماً در اين دفتر مشغول به كار نشد.
منع قانوني سلب تابعيت هيتلر
شيوه اي كه هيتلر از طريق آن موفق به اخذ تابعيت آلمان شد ممكن است نامتعارف باشد اما پروژه سلب تابعيت او هم با موانع قانوني جدي روبه رو است.
قانون اساسي آلمان سلب تابعيت از يك شهروند آلماني را در صورتي كه با اين اقدام او به فردي بي وطن  تبديل شود، منع كرده است. در مورد هيتلر اين مسأله صدق مي كند چون او در سال 1925 و مدت هاي قبل از آن كه به تابعيت آلمان درآيد تابعيت اتريشي اش را از دست داده بود.
او حدود يكسال قبل از آن كه آلماني شود در آستانه اخراج از آلمان قرار گرفت كه مي توانست آرزوي او براي آلماني شدن را براي هميشه بر باد دهد. هيتلر در سال 1923 به اتهام خيانت و مشاركت در كودتا عليه دولت وقت آلمان به زندان افتاد.
قاضي دادگاهي كه او را محاكمه مي كرد ديدگاهي ناسيوناليستي داشت و به همين دليل در حكم خود تأكيد كرد قوانين آلمان در مورد اتباع خارجي هر چند آلماني فكر كنند و احساس آلماني بودن داشته باشند قابل اجرا نيست. او با همين ديدگاه از صدور حكم اخراج هيتلر از آلمان سر باز زد.
حقوقدان ها در مورد اين كه بتوان فردي كه درگذشته را از حق شهروندي محروم كرد، ترديد دارند. يكي از مقامات ايالت ساكسوني سفلي مي گويد: كسي كه مرده، مرده و ديگر چيزي ندارد تا بتواني از او بگيري.
با اين حال كارشناسان حقوقي پارلمان ساكسوني سفلي در حال بررسي پيشنهاد عجيب سئال مان هستند. سئال مان اين ديدگاه كه طرح اين پيشنهاد با هدف جلب آراي بيشتر در انتخابات محلي بعدي بوده را رد كرده و مي گويد تحقق اين هدف براي برائت جستن از اقدامات هيتلر لازم است.
</TEXT>
</DOC>
<DOC>
<DOCID>HAM2-860114-097</DOCID>
<DOCNO>HAM2-860114-097</DOCNO>
<ORIGINALFILE>/1386/860114/news/_siasi.htm</ORIGINALFILE>
<ISSUE>سه شنبه 14 فروردين 1386 - سال پانزدهم - شماره4232 - Apr 3, 2007</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
هواي كركوك ابري است
طي 4 سال گذشته، 650 هزار كرد به كركوك مهاجرت كرده اند كه در نتيجه تركيب جمعيتي شهر به نفع كردها تغيير كرده و همه پرسي آتي تحت الشعاع اين تغييرات قرار خواهد گرفتبرنامه خروج اعراب از كركوك علاوه بر مخالفت هاي گسترده داخلي اعتراض شديد مقامات ارشد آنكارا را به دنبال داشته است
</TITLE>
<TEXT>


دولت عراق طي روزهاي آغازين هفته جاري بر طرحي مهر تاييد زد كه براساس آن هزاران تن از عرب هايي كه در چارچوب برنامه صدام حسين، ديكتاتور معدوم عراق براي راندن اكراد از نواحي غني از نفت شمال اين كشور در اين منطقه اسكان داده شدند از كركوك به جايي ديگر منتقل مي شوند.
اگر چه در مورد اين طرح اما و اگرهاي زيادي وجود دارد اما اولين مخالفت ها با آن نه از جانب احزاب و گروه هاي داخلي عراق كه از سوي مقامات ارشد آنكارا مطرح شد. ترك ها اعتقاد دارند اجراي اين طرح تركيب جمعيتي را در كركوك به نفع كردها تغيير مي دهد كه اين مساله مي تواند به شكل گيري دور جديدي از بحران بر سر مناطق كردنشين شمال عراق بين آنكارا و بغداد منتج شود.
تصويب طرح جابجايي عرب هاي ساكن كركوك روز شنبه هفته جاري توسط هاشم الشبلي، وزير دادگستري سني مذهب عراق اعلام شد و او بلافاصله از تصميم خود براي استعفا از سمت خود خبر داد.
رهبران گروه هاي اپوزيسيون دولت عراق از احتمال بالاگرفتن خشونت هاي قومي و مذهبي در عراق و تشديد شكاف موجود بين اهل تسنن، شيعيان و كردهاي اين كشور در نتيجه اجراي اين طرح ابراز نگراني كرده اند.
تركيه پيش از اين نيز از روند رو به گسترش مهاجرت كردها از ساير نقاط عراق به كركوك انتقاد كرده و آن را اقدامي در جهت تغيير تركيب جمعيتي اين شهر به نفع كردها پيش از برگزاري همه پرسي نهايي پيرامون آينده اين شهر توصيف كرده بود كه قرار است اواخر سال جاري ميلادي برگزار شود.
آنكارا مي گويد كركوك كه 6 درصد ذخاير نفتي شناخته شده جهان را در خود جاي داده بايد به گونه اي مديريت شود كه ساختار قومي و فرهنگي گذشته آن حفظ شود.
جلال طالباني، رئيس جمهور كرد عراق هفته گذشته به رجب طيب اردوغان، نخست وزير تركيه پيشنهاد كرده بود براي رفع نگراني هاي آنكارا هيئتي از سوي تركيه به كركوك اعزام شود تا از نزديك شاهد تحولات اين منطقه باشند. اردوغان از اين پيشنهاد استقبال كرد و از بررسي آن توسط آنكارا خبر داد.
شهر تاريخي كركوك اقليت بزرگي از تركمن ها را در خود جاي داده است كه به لحاظ قوميتي پيوندهاي نزديكي با تركيه دارند. كركوك درست در پايين خط مرزي منطقه كردنشين خودمختار شمال عراق قرار گرفته كه استان هاي شمالي عراق را دربر مي گيرد.
از زمان سقوط حاكميت صدام در حدود چهار سال قبل ده ها هزار كرد كه زماني در كركوك اقامت داشتند به اين شهر بازگشته اند. گمان مي رود در حال حاضر اكثر ساكنان كركوك از كردها باشند و الحاق اين شهر به منطقه خودمختار شمال عراق در همه پرسي اواخر امسال به راحتي راي بياورد.
براساس اظهارات شبلي هيأت دولت عراق در نشست پنجشنبه گذشته خود با توصيه يكي از گروه هاي كارشناسي كه در آن پيشنهاد شده بود اعرابي كه پس از ژوئيه 1968 توسط رژيم صدام از ساير نقاط عراق به كركوك فرستاده شدند پس از پرداخت غرامت به موطن اصلي خود باز گردانده شوند، موافقت كرده است.
شبلي كه نظارت بر كميسيون وضعيت كركوك را بر عهده داشته، تاكيد كرد اين جابجايي اختياري خواهد بود و آناني كه به خروج از كركوك تمايل داشته باشند 15 هزار دلار غرامت به علاوه زميني معوض دريافت مي كنند.
ده ها هزار كرد و غيرعرب در دهه هاي 80 و 60 ميلادي مقارن با اجراي برنامه عربي كردن كركوك از سوي رژيم بعث عراق از اين شهر گريختند. به جاي آن ها عرب هاي حامي دولت در كركوك اسكان داده شدند اما پس از تهاجم ائتلاف تحت رهبري ايالات متحده به عراق در ماه مارس سال 2003 ميلادي روند مهاجرت كردها به كركوك معكوس شد.
اكثر كردهايي كه به كركوك بازگشتند جايي براي اقامت به جز در پارك ها و ساختمان هاي متروك دولتي نيافتند. برخي سعي كردند با راندن عرب ها از اقامتگاه هايي كه زماني به آنان تعلق داشت دارايي هاي پيشين خود را به رغم مخالفت هاي شديد رهبران اهل تسنن و سياستمداران شيعه   باز پس گيرند.
اين نگراني وجود دارد كه همه پرسي آتي با واگذاردن كنترل كركوك به كردها جبهه جديدي را در خشونت هاي جاري عراق كه پس از اشغال اين كشور سر بر آورده است، بگشايد.
علي  الدباغ، سخنگوي نوري المالكي،  نخست وزير عراق مي گويد شبلي در آستانه برنامه تغيير ساختار هيأت دولت از سمت خود استعفا داد تا مشمول برنامه نخست وزير براي جايگزيني برخي وزرا نشود. او و شبلي هيچ يك حاضر به تاييد اين كه استعفاي شبلي در اعتراض به تصويب خارج كردن عرب ها از كركوك بوده است، نيستند.
شبلي گفته مقامات محلي در كركوك به زودي توزيع فرم هايي بين خانواده هاي عرب ساكن اين شهر را آغاز خواهد كرد تا متقاضيان مشاركت در طرح خروج از كركوك شناسايي شوند. او اعلام كرد نمي تواند چارچوب زماني اجراي طرح را مشخص كرده يا حتي پيش بيني كند.
عل بابان، وزير برنامه ريزي دولت مالكي مي گويد طرح خروج با وجود مخالفت هاي اعضاي سني دولت تصويب شده است. اسامه النجيفي، از قانونگذاران سني در پارلمان عراق كه عضو فراكسيون عراق متحد است نيز اين تصميم را مذموم شمرده و تاكيد دارد اين طرح در پرداختن به حاشيه هاي خروج اعراب از كركوك چون ادعاهاي ارضي كردها و ساير اختلافات مالي خلأ هاي زيادي دارد.
بابان مي گويد: تاكنون 13 هزار پرونده به كميسيون رسيدگي به امور كركوك ارجاع  داده شده كه اين كميسيون موفق به حل و فصل كمتر از 250 مورد از آن ها شده است. او مي افزايد:  مشكل ديگر تغييرات گسترده ساختار جمعيتي كركوك در سايه اجراي اين طرح است.
طي چهار سال گذشته 650 هزار كرد به كركوك مهاجرت كرده اند كه در نتيجه تركيب جمعيتي شهر به نفع كردها تغيير كرده و همه پرسي آتي تحت الشعاع اين تغييرات قرار خواهد گرفت. بابان تاكيد كرده بسياري از نمايندگان مجلس با مصوبه اخير هيئت دولت مخالف هستند و قصد طرح آن را در مجلس دارند.
</TEXT>
</DOC>
<DOC>
<DOCID>HAM2-860114-098</DOCID>
<DOCNO>HAM2-860114-098</DOCNO>
<ORIGINALFILE>/1386/860114/news/_siasi.htm</ORIGINALFILE>
<ISSUE>سه شنبه 14 فروردين 1386 - سال پانزدهم - شماره4232 - Apr 3, 2007</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
گزيده ها
</TITLE>
<TEXT>
دانشگاه: دانشجويان خشمگين روز يكشنبه با برگزاري تجمعي در مقابل سفارت انگليس در خيابان فردوسي تهران، خواستار قطع تمامي روابط ايران با انگليس و محاكمه 15 متجاوز انگليسي شدند. ساعت 3 بعد از ظهر روز دوازدهم فرودين در حالي كه تعطيلات طولاني نوروزي رو به پايان بود، تجمع ضدانگليسي دانشجويان ايراني در مقابل سفارت انگليس برگزار شد. به گزارش فارس، دانشجويان تجمع كننده پس از بيان ديدگاه ها و نظرات خود نسبت به توطئه ها و اقدامات شيطنت آميز انگليس در ساعت 16:30 دقيقه به تجمع خود پايان دادند اما عده اي از تجمع كنندگان و دانشجويان حاضر در اين تجمع با حركت به سمت سفارت انگلستان به سمت اين سفارتخانه كه آن را جاسوسخانه ناميدند حركت كردند.دانشجويان خشمگين سعي كردند تا به ديوارهاي اين سفارت نزديك شوند اما نيروي انتظامي مانع از اين كار  شد. در اين ميان صداي چندين انفجار كه ناشي از انفجار نارنجك هاي دستي بود از داخل سفارت به گوش مي رسيد و همزمان دودهايي از اين سفارتخانه پديدار  شد.
نماز جمعه: نماز جمعه تهران همواره مورد توجه بسياري از رسانه ها و صاحب نظران سياسي داخلي و خارجي است. هرچند كه خطباي جمعه تهران افراد مشخص و ثابتي هستند،لكن ايراد خطبه هاي نمازجمعه از زبان آنها به نوعي بيانگر ديدگاه كلان نظام جمهوري اسلامي تلقي مي شود. در سال جديد هم خطيبان جمعه تهران در دو هفته نخست سال از اين تريبون به بيان ديدگاههاي خود در مورد مسايل مهم كشور و بين المللي پرداختند. آيت الله اكبر هاشمي رفسنجاني در خطبه هاي اولين نماز جمعه سال 86 تهران، با اشاره به پرونده هسته اي ايران گفت: متاسفانه ما هنوز هم گرفتار اين پرونده هستيم و اين يكي از نشانه هاي زورگويي و ستمگري قدرتهاي استكباري است.
دومين نماز جمعه تهران هم در سال 1386 به امامت سيد احمد خاتمي عضو هيات رئيسه مجلس خبرگان رهبري اقامه شد.وي نيز در نماز جمعه تهران تاكيد كرد:آنان كه در داخل در مقابل خواست عمومي مي ايستند و همانند دشمنان خواستار تعليق فعاليت هاي هسته اي هستند، بازي خورده اند و جايي در ميان اين ملت ندارند.
قوه قضائيه: آيت الله سيد محمود هاشمي شاهرودي، ششم فروردين در جلسه مسئولان عالي قضائي با تبريك سال جديد، درباره فرار شهرام جزايري و دستگيري وي تصريح كرد: دامن زدن به اين نوع مسايل اقتصادي موجب ايجاد شبهه و بدبيني مردم نسبت به همه نيروهاي نظام خواهد شد و زير سؤال بردن هر بخشي از نظام موجب زير سؤال رفتن اركان ديگر نظام مي شود؛ اما با لطف خدا نتيجه اين پرونده مهم اقتصادي نيز منجر به اقتدار نظام شد و اميدوارم افراد در مسايل مشابه ذوق و سليقه شخصي خود را در امور دخيل نكنند.
ارتش:فرمانده كل ارتش جمهوري اسلامي ايران به همراه تعدادي از افسران و فرماندهان ارتش با حضور در مناطق عملياتي 8 سال دفاع مقدس خوزستان به خيل عظيم كاروان هاي راهيان نور پيوست.
وزارت كشور: وزير كشور به همراه معاونين و مديران وزارت كشور در محل دفتر رئيس جمهوري با محمود احمدي نژاد ديدار و گفتگو كردند. به گزارش مهر، در اين ديدار كه هفتم فروردين انجام شد، رئيس جمهوري ضمن وسيع و گسترده خواندن وظايف وزارت كشور، دايره مسئوليت و وظايف وزارت كشور را قابل مقايسه با هيچ وزارتخانه ديگري ندانسته و در مورد حوزه هاي مختلف اجرايي مربوط به وزارت كشور از جمله حوزة سياسي، اجتماعي، امنيتي و انتظامي، عمراني و شهرسازي و سوانح و حوادث به تشريح ديدگاه ها و انتظارات خود پرداخت.
شوراي نگهبان: عباسعلي كدخدايي،سخنگوي شوراي نگهبان اعلام كرد: شوراي نگهبان در آخرين جلسه خود در سال 85 اساسنامه شركت اكتشافات و تأمين مواد اوليه صنعت هسته اي ايران را مغاير موازين شرع مقدس اسلام و قانون اساسي نشناخت.
حوزه علميه: محمود فرشيدي وزير آموزش و پرورش با آيات عظام حسين نوري همداني،لطف الله صافي گلپايگاني، ناصر مكارم شيرازي،محمد فاضل لنكراني و عبدالله جوادي آملي ديدار و گفتگو كرد.
مجلس شوراي اسلامي: عضو هيات رئيسه مجلس از تشكيل نخستين جلسه علني مجلس شوراي اسلامي در سال جديد در روز يكشنبه آينده 19 فروردين ماه خبر داد. موسي قرباني در گفتگو با مهر، با بيان اين مطلب، در خصوص مهمترين دستوركارهاي مجلس در هفته آينده اظهار داشت: اولويت كار مجلس در هفته آينده رسيدگي به طرح ها و لوايح بازگشت داده از سوي شوراي نگهبان مانند طرح تجميع انتخابات مجلس و رياست جمهوري و طرح اصلاح قانون انتخابات مجلس شوراي اسلامي و چندين طرح و لايحه ديگر است.
ستاد كل نيروهاي مسلح: سردار سرلشگر حسن فيروزآبادي روز شنبه با شركت در مراسم صبحگاه مشترك ستاد كل نيروهاي مسلح به كشورهاي اسلامي درباره توطئه هاي رژيم صهيونيستي و استكبار جهاني هشدار داد. رئيس ستاد كل نيروهاي مسلح گفت: نفاق آن است كه بر جهل خود ماسك ظاهرالصلاح دفاع از صنعت ملي شده نفت بزنيم، اما در خفا براي جلوگيري از اصلي مهم تر يعني دستيابي به توليد سوخت هسته  اي مخالفت و با آمريكا و روباه پير انگليس همدستي كنيم.
سياست خارجي: سيدمحمد خاتمي در ايام نوروز، در سفرهايي به هند و مصر، ضمن ديدار با رهبران اين كشورها در چند همايش فرهنگي شركت كرد.رييس جمهوري پيشين ايران در سفر به مصر در اجلاس بين المللي دنياي اسلام  و جهاني شدن قاهره شركت و با حسني مبارك، رئيس جمهور مصر و عمرو موسي، دبيركل اتحاديه عرب نيز ديدار كرد.
</TEXT>
</DOC>
<DOC>
<DOCID>HAM2-860114-099</DOCID>
<DOCNO>HAM2-860114-099</DOCNO>
<ORIGINALFILE>/1386/860114/news/_siasi.htm</ORIGINALFILE>
<ISSUE>سه شنبه 14 فروردين 1386 - سال پانزدهم - شماره4232 - Apr 3, 2007</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
اين هفته برگزار مي شود
نشست مشترك مجلس و دولت درباره تغيير ساعت رسمي
</TITLE>
<TEXT>
گروه سياسي- در روزهاي پاياني سال گذشته، جمعي از نمايندگان مجلس خواستار تغيير ساعت رسمي كشور شدند؛ در پي طرح اين بحث، جلسه مشتركي ميان مجلس و دولت تشكيل گرديد كه تصميم گيري درباره آن را به نشست كارشناسان مركز پژوهش هاي مجلس و كارشناسان دولت موكول كرد.
به گفته احمد توكلي، رئيس مركز پژوهش هاي مجلس، در آن نشست مقرر شد كارشناسان مركز پژوهش هاي مجلس و كارشناسان دولت گزارش خود را براي ارايه در جلسه ديگري در اين خصوص كه بعد از تعطيلات تشكيل مي شود، به منظور تصميم گيري ارايه دهند.
وي در ادامه با اعلام اين خبر كه نشست مشترك كارشناسان اين مركز و كارشناسان دولت به منظور بررسي تغيير ساعت رسمي كشور در طول هفته جاري برگزار خواهد شد، تاكيد كرد: قرار نيست مركز پژوهش هاي مجلس در خصوص تغيير ساعت رسمي كشور تصميم نهايي را اتخاذ كند و در طول هفته جاري در نشستي با حضور معاون اول رئيس جمهوري،  انتظار مي رود، درباره تغيير ساعت رسمي كشور تصميم نهايي اتخاذ شود.
رئيس مركز پژوهش هاي مجلس در خصوص زمان دقيق و محل اين نشست مشترك توضيحي نداد.
</TEXT>
</DOC>
<DOC>
<DOCID>HAM2-860114-100</DOCID>
<DOCNO>HAM2-860114-100</DOCNO>
<ORIGINALFILE>/1386/860114/news/_siasi.htm</ORIGINALFILE>
<ISSUE>سه شنبه 14 فروردين 1386 - سال پانزدهم - شماره4232 - Apr 3, 2007</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
محسني اژه اي:
دستگاه اطلا عاتي در برابر خيانت كوتاه نمي آيد
</TITLE>
<TEXT>


گروه سياسي - وزير اطلاعات با اشاره به قطعنامه اخير شوراي امنيت عليه ايران گفت: دشمن امروز تلاش دارد تا بدون شناخت صحيح از مردم غيور، انقلابي و شهيدپرور ايران و با اين ترفند جمهوري اسلامي ايران را تحت فشار قرار دهد، ولي بايد بداند كه مردم ايران زيربار اين كار غيرقانوني نخواهند رفت و بر دستيابي به حقوق مسلم خود تاكيد دارند و كوتاه نخواهند آمد.
غلامحسين محسني اژه اي سه شنبه شب(هفتم فروردين ماه)در مصاحبه با خبرنگاران با بيان اينكه قطعنامه 1747 برخلاف موازين حقوقي و ظالمانه است و با اشاره به فعاليت عده اي در داخل كه به عنوان ستون پنجم براي دشمن عمل مي كنند، افزود: اين افراد با دادن اطلا عات به دشمن در جهت خواست و اراده آنها عمل مي كنند كه ما آنها را افراد نفوذي و عامل دشمن مي دانيم.
به گزارش خبرگزاري ها وزير اطلا عات با تاكيد بر اين كه عوامل دشمن در كشور ما زياد نيستند، افزود: اين عوامل با اطلاعاتي كه براي دشمن جمع آوري مي كنند و با سيگنالهاي غلطي كه در اختيار آن قرار مي دهند، به كشور و به ملت خود خيانت مي كنند و متاسفانه در جهت خواست آمريكا، صهيونيست و اسرائيل حركت مي كنند.
محسني اژه اي هشدار داد: اقدامات و ارتباط اين افراد با بيگانگان از ديد وزارت اطلا عات پنهان نيست و ما از آنها مي خواهيم به جاي خيانت و ضربه زدن به كشور در جهت مصالح ملت و كشور گام بردارند و اگر اين كار را نكنند براساس وظيفه و مصوبات شوراي عالي امنيت ملي، خيانت و جنايت آنها و اطلا عاتي را كه در اين شرايط به بيگانه مي دهند افشا مي كنيم و برابر موازين در برخورد با آنها اغماض نخواهيم كرد.
وي تصريح كرد:اين افراد مطمئن باشند كه وزارت اطلاعات، دستگاه قضايي و نيروي انتظامي در برخورد با اين عوامل، كوتاه نخواهند آمد و بر اساس موازين و به طور قاطع و موثر آنان را مجازات خواهد كرد.
</TEXT>
</DOC>
<DOC>
<DOCID>HAM2-860114-101</DOCID>
<DOCNO>HAM2-860114-101</DOCNO>
<ORIGINALFILE>/1386/860114/news/_siasi.htm</ORIGINALFILE>
<ISSUE>سه شنبه 14 فروردين 1386 - سال پانزدهم - شماره4232 - Apr 3, 2007</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
ملوانان انگليسي ادعاهاي لندن را رد كردند
</TITLE>
<TEXT>





گروه سياسي- در روزهاي آغازين سال جديد،علاوه برتصويب قطعنامه 1747شوراي امنيت برضدبرنامه هسته اي ايران، موضوع دستگيري نظاميان متجاوزانگليسي به آبهاي سرزميني كشورمان نيزتحولات مهمي را در عرصه سياست خارجي ايران رقم زد و با تلاش دولت انگلستان درجهت رسانه اي كردن موضوع، اين مسأله ابعادي بين المللي يافت كه اين جوسازي ها با واكنش قاطع مقامات ايراني مواجه شد و البته اعترافات مكرر نظاميان انگليسي بازداشت شده مبني برتجاوز به قلمرو ايران موجب شد تا كذب بودن ادعاهاي مقامات بريتانيا اثبات شود.
نگاهي به روزشمار وقايع مربوط به اين رويداد مي تواند نمايي كلي ازشرايط موجود را به تصوير بكشد.
</TEXT>
</DOC>
<DOC>
<DOCID>HAM2-860114-102</DOCID>
<DOCNO>HAM2-860114-102</DOCNO>
<ORIGINALFILE>/1386/860114/news/_siasi.htm</ORIGINALFILE>
<ISSUE>سه شنبه 14 فروردين 1386 - سال پانزدهم - شماره4232 - Apr 3, 2007</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
انيروگاه بوشهر
</TITLE>
<TEXT>


گروه سياسي- پس ازآنكه راه اندازي نيروگاه اتمي بوشهر چندين بار از جانب روسيه به تعويق افتاد، واحد پشتيباني نيروگاه بوشهر امروز با حضور پرويز داودي، معاون اول رئيس جمهور و رضا آقازاده، رئيس سازمان انرژي اتمي به بهره برداري مي رسد.
اين بخش از نيروگاه بوشهر قرار بود اسفندماه سال گذشته با حضور رئيس سازمان انرژي اتمي به بهره برداري برسد كه بنابرتصميماتي به 20 فروردين ماه سال جاري موكول شد، امابنابرگزارش ايسنا راه اندازي اين بخش از نيروگاه بوشهرامروز انجام مي شود.
واحد هايي كه مورد بهره برداري قرار مي گيرند بخشهايي درارتباط با سوخت گذاري نيروگاه بوشهر هستند و شامل پمپ خانه و پست 400 كيلووات مي باشند.
اين تحولات درشرايطي رخ مي دهد كه هفتم فروردين سرگئي نوويكف، يكي از مقامات هسته اي روسيه گفت: ايران اولين پرداخت خود به روسيه براي ساخت نيروگاه هسته اي بوشهر از زمان بروز مشكلات بر سر مسايل مالي را انجام داده است.
نوويكف افزود: شركت پيمانكاري روس اتم اولين پرداخت براي ساخت نيروگاه هسته اي بوشهراز زمان بروز مشكلات مالي را دريافت كرده است.وي مدعي شد: اين بسيارخوب است كه شركاي ايراني ما برمشكلات فائق آمده اند، ولي اين اقدام با جبران خسارتي كه ما درطول اين دوره متحمل شديم، هنوزخيلي فاصله دارد.
درحالي كه مقامات ايران تاكيد دارند كه تمام هزينه هاي ساخت نيروگاه را به موقع پرداخت كرده اند نوويكف پول هاي پرداخت شده به شركت روس اتم را نيمي از هزينه هاي ماهيانه مورد نياز در نيروگاه عنوان كرده است.
شركت روسي اتم استروي اكسپورت در اولين روز از اسفندماه سال گذشته با اعلام اين  كه به دليل عدم پرداخت هاي مالي ايران قادر به راه اندازي به موقع نيروگاه اتمي بوشهر در شهريور سال 1386 نيست و متعاقبا سوخت اين نيروگاه نيز ديرتر به ايران ارسال خواهد شد واكنش مقامات ايراني را برانگيخت.
محمد سعيدي، معاون سازمان انرژي اتمي در اولين واكنش به اظهارات مقامات روسي كه مدعي عدم پرداخت هاي مالي از سوي ايران شده بودند با رد اين اظهارات گفت: ما براساس قرارداد فيمابين، مسايل مالي را حل و فصل كرده و در آينده نيز براساس آن عمل خواهيم كرد.
سعيدي همچنين اظهار داشت: شركت اتم استروي اكسپورت با كمبود نقدينگي براي حمل و نقل تجهيزات به نيروگاه بوشهر مواجه است. وي درعين حال از احتمال پرداخت هاي مالي پيش ازموعد به شركت روسي طرف قرارداد خبرداده بود.
</TEXT>
</DOC>
<DOC>
<DOCID>HAM2-860114-103</DOCID>
<DOCNO>HAM2-860114-103</DOCNO>
<ORIGINALFILE>/1386/860114/news/_siasi.htm</ORIGINALFILE>
<ISSUE>سه شنبه 14 فروردين 1386 - سال پانزدهم - شماره4232 - Apr 3, 2007</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
ايران قطعنامه 1747شوراي امنيت را ردكرد
تلاش غرب براي ازسرگيري مذاكرات با تهران
</TITLE>
<TEXT>
گروه سياسي- پس ازآنكه جمهوري اسلامي ايران پس ازتصويب قطعنامه1747 شوراي امنيت برضد برنامه هسته اي ايران درچهارم فروردين ماه بلافاصله آنرا غيرقانوني، غيرموجه وهماهنگ شده توسط تعدادي ازاعضاي اين شورا دانست و رد كرد، كشورهاي غربي تلاش خود را براي ازسرگيري مذاكرات با تهران افزايش دادند.
ويتالي چوركين، نماينده روسيه درسازمان ملل پس از تصويب قطعنامه گفت: ما ايران را به انجام مذاكرات براي يافتن راه حل قابل قبول دوجانبه جهت انجام مذاكره دعوت مي كنيم. مسئول سياست خارجي اتحاديه  اروپا نيز پس از صدور قطعنامه ابراز اميدواري كرد بتواند به زودي مذاكرات با تهران را از سربگيرد. خاويرسولانا اظهار داشت: در جستجوي راهي براي انجام مذاكرات فوري با علي لاريجاني، دبيرشوراي عالي امنيت ملي ايران است.دبير شوراي عالي امنيت ملي كشورمان نيز 2 روز پس از تصويب قطعنامه جديد شوراي امنيت در گفت وگوي تلفني با خاويرسولانا، صدور قطعنامه اخير شوراي امنيت را نشاندهنده مسيراشتباه درپيش گرفته شده از سوي قدرت هاي بزرگ دانست. خاويرسولانا درگفت وگوي تلفني با لاريجاني تمايل بسيار زياد خود براي حل پرونده  هسته اي ايران ازطريق مذاكره را ابراز داشت.
آنها همچنين برانجام گفت وگوهاي بيشتر درآينده نزديك توافق كردند ولاريجاني گفت وگوي خود با سولانا را صريح و شفاف توصيف كرد.
همچنين وزراي خارجه كشورهاي1+5 دربيانيه اي كه ازسوي آلمان به عنوان رئيس دوره اي اتحاديه اروپا منتشر شد تصريح كردند: ما متعهد به آغازمذاكراتي هستيم كه بتواند به نگراني جامعه بين المللي در ارتباط با برنامه هسته اي ايران پاسخ گويد. هدف ازچنين مذاكراتي رسيدن به توافقي فراگير با ايران است تا با پشتوانه احترام متقابل، اعتماد بين المللي را به ماهيت صرفا صلح آميز برنامه هسته اي ايران مجددا برقرارنموده و بدينوسيله راه را براي توسعه روابط بين ايران و كشورهاي ما بگشايد.درادامه اين بيانيه كه  ايسنا آنرا منتشر نموده، آمده است: ماحقوق ايران راكه ناشي ازقرارداد منع گسترش سلاحهاي هسته اي بوده به رسميت مي شناسيم و هرنوع توافقي درآينده، نحوه انجام آن و افق هاي زماني مربوطه ازجمله محورهاي مذاكرات اروپا با ايران درباره برنامه هسته اي اين كشور به شمار مي آيد.
واكنش هاي ايران
اما همانگونه كه اشاره شد ايران پس از تصويب قطعنامه شوراي امنيت فورا به آن واكنش نشان داد.وزيرخارجه  ايران درنشست رأي گيري شوراي امنيت تصريح كرد: تحريم هاي سياسي و اقتصادي كوچكتر از آن هستند كه ملت ايران را به كوتاه آمدن ازخواسته هاي برحق وقانوني خويش واداركند. منوچهر متكي درسخنان خود با اشاره به سابقه نه چندان روشن شوراي امنيت در رفتار با ايران گفت: بانيان قطعنامه هاي شوراي امنيت عليه جمهوري اسلامي ايران به منظور رسيدن به هدف غيرقانوني و سياسي خود براي محروم كردن ايران از حق لاينفك استفاده از فناوري هسته اي براي اهداف صلح آميز، به جعل اطلاعات و سندسازي روي آورده اند.
رئيس جمهور نيز درنخستين موضع گيري رسمي خود اين قطعنامه را حركتي درراستاي مخالفت وكينه ورزي برخي قدرت ها با ملت بزرگ ايران دانست وگفت: اين قطعنامه نمي تواندحتي يك ثانيه درحركت هسته اي صلح آميز وقانوني ملت ايران توقف وترديد ايجاد كند.
قطع همكاري باآژانس
جمهوري اسلامي ايران همچنين درواكنش به قطعنامه 1747 شوراي امنيت اعلام كرد برخي همكاري هاي خود باآژانس بين المللي انرژي اتمي را به حالت تعليق در مي آورد.
غلامحسين الهام،سخنگوي دولت يك روز پس از تصويب قطعنامه شوراي امنيت، درراستاي اجراي قانون الزام دولت به تجديدنظردرهمكاري با آژانس بين المللي انرژي اتمي مصوب مجلس شوراي اسلامي ازمتوقف شدن بخشي ازهمكاري هاي سازمان انرژي اتمي كشور با اين آژانس تا زمان بازگشت موضوع هسته اي ايران از شوراي امنيت به آژانس و عادي شدن آن خبرداد.
اين تصميم پنجشنبه گذشته به طوررسمي ازطريق نامه اي كه توسط علي اصغرسلطانيه،نماينده ايران درآژانس براي محمد البرادعي، مديركل آژانس بين المللي انرژي اتمي ارسال شد، به وي ابلاغ گرديد. دراين نامه، قطعنامه  1747 شوراي امنيت سازمان ملل نامشروع و غيرقانوني خوانده شده است.
اين خبرگزاري گزارش داد كه آژانس روزجمعه ازايران خواست تا درتصميمش براي محدود كردن همكاري ها با بازرسان آژانس تجديدنظركند. رويترز نيز به نقل از ديپلمات ها گزارش داد: آژانس بين المللي انرژي اتمي، ايران را براي موافقت با نصب دوربين ها درتاسيسات هسته اي زيرزميني اش تحت فشارقرار داده است و كشورهاي غربي درحال بررسي احتمال برگزاري نشست اضطراري آژانس درصورت خودداري تهران از پذيرش اين مسئله اند.
</TEXT>
</DOC>
<DOC>
<DOCID>HAM2-860114-104</DOCID>
<DOCNO>HAM2-860114-104</DOCNO>
<ORIGINALFILE>/1386/860114/news/_ydasht.htm</ORIGINALFILE>
<ISSUE>سه شنبه 14 فروردين 1386 - سال پانزدهم - شماره4232 - Apr 3, 2007</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
اتحاد ملي
</TITLE>
<TEXT>
آنچه كه رهبر معظم انقلاب در پيام نوروزي خود به عنوان محورهاي اساسي سال جاري مشخص كرده اند شامل دو راهبرد مكمل براي ايفاي نقش در دو محيط ملي و بين المللي است. اتحاد ملي نياز و راهبرد در عرصه داخلي است و انسجام اسلامي اولا نحوه نقش آفريني ايران در حوزه بيروني و ثانيا ضرورتي براي امت واحده اسلامي دانسته مي شود.
در سير تدوين استراتژي، راهبرد يا راهبردهاي نهايي از فرايندي ناشي مي شود كه شناخت و ارزيابي محيط(داخلي و خارجي)جان مايه اصلي آن است. به عبارت ديگر نمي توان تا ارزيابي درستي از شرايط دو محيط داخلي و خارجي در مؤلفه هاي مختلف آن(سياسي، اقتصادي، اجتماعي، فرهنگي، نظامي و امنيتي)نداشت به تدوين استراتژي پرداخت. علاوه بر اين، تعيين راهبرد به تنهايي بي معناست. اولا اين راهبرد بايد سايه اي از سياست هاي كلي، اهداف و سندهاي بالادستي باشد و ثانيا براي تحقق آن، سياست هايي تعريف و اجرا شوند كه دقيقا در راستا و تصويري از آن باشند. نبود همين محور دوم، متأسفانه مشكلي است كه نظام برنامه ريزي ما همواره از آن رنج برده است و به همين جهت در بيشتر موارد، از ارائه يك مدل منسجم و خودافزاينده ناتوان بوده ايم. به عنوان مثال لايحه هاي بودجه سالانه تا چه حد متأثر از قانون برنامه توسعه و سند چشم انداز بيست ساله(به عنوان يك و دو لايه بالاتر)تدوين مي شوند؟
اما چرا اتحاد ملي اين روزها بيشتر از هر روز اهميت دارد و چرا بايد تمامي سياست ها، برنامه ها و حتي اظهارنظرها به گونه اي طراحي و بيان شوند كه تقويت كننده وحدت ملي باشند؟
امنيت هر ملت، عنصر و شاخص اصلي منافع ملي است و اساسا يك ملت با اتكا به توان و قدرت خود كه تجميعي از مؤلفه هاي موضوعي قدرت هستند مي تواند به نقطه امني برسد كه منافعش در آن حفظ يا تأمين مي شود. وقتي به مؤلفه هاي تشكيل دهنده قدرت ملي نگاه مي كنيم درجه انسجام و وحدت ملي را يكي از مهمترين آنها مي يابيم. به عبارت بهتر، اگرچه ادوات نظامي، توليد ناخالص ملي، مردم سالاري، فناوري هاي مدرن نظير دانش هسته اي يا سلول هاي بنيادي، جايگاه بين المللي و... در مؤلفه هاي نظامي، اقتصادي، سياسي و علمي قدرت ملي مؤثرند اما همه اينها در سايه ملتي متحد و منسجم به منصه ظهور مي رسند.
در عرصه جهاني، وقتي دولت يا دولت هاي متخاصم بخواهند كشوري را تهديد كنند يا تهديد را به اجرا بگذارند پس از درج اعداد كمي مؤلفه هايي از اين دست در يك جدول محاسباتي، قدرت و توان آن ملت را دقيقا ارزيابي مي كنند تا بدانند تصميمات آنها مؤثر است يا نه. ازاين رو همچنان كه ادوات نظامي، آمادگي رزمي، قدرت و سرعت واكنش، توانايي جنگ يا دفاع نامتقارن و پايگاه هاي نظامي فرامرزي نوعي بازدارندگي در مقابل تهديدات تلقي مي شود، كيفيت ديپلماسي، ابتكارات ديپلماتيك و ميزان ميانجيگري ها، وابستگي ديگر واحدهاي سياسي، امنيت داخلي، كارآيي سازمان دولت، توليد ناخالص ملي، ضريب جيني، توريسم،تنوع صادرات، وابستگي به بازارهاي خاص، رفاه اجتماعي، سرانه پژوهش، تعداد مقاله علمي و حدود يكصد شاخص ديگر نيز توليد قدرت و به تبع آن، توليد بازدارندگي مي كنند و در اين ميان درجه اتحاد و انسجام ملي نيز به عنوان يكي از مؤلفه هاي اصلي قدرت، عامل مهم در بازدارندگي از هرگونه تهديد خارجي است.
البته خوشبختانه، ما در كشوري زندگي مي كنيم كه به لحاظ شاخص ها، ملتي يكپارچه تعريف مي شوند و با كشورهايي چون عراق، يوگسلاوي سابق و... متفاوت است كه آحاد گنجانده شده در آن واحد سياسي، نژاد، تمدن و خاستگاه يكساني ندارند. قوميت هاي درون چنين واحدهايي ظرفيت گريز از مركز دارند و چنانچه قدرت چسبندگي مركز به دلايلي كاهش يابد به سادگي فرو مي پاشند و حتي به جنگ و جدال داخلي مي پردازند. كشور ما نياز به پروژه ملت سازي نيز ندارد چراكه با عطف به پيشينه خود قرن هاست كه يك ملت بوده است.
حال با اين مقدمات بايد گفت اگر وحدت ملي يك ضرورت هر روز و البته امروز ماست و با اتكاي به اين دارايي مي توانيم در مقابل طراحان تهديد، بازدارندگي ايجاد كنيم پس همه سياست ها، رفتار و حتي گفتار ما در اين ايام بايد متأثر از اين سياست باشد. در اين ميان نقش دستگاه هاي حكومتي و رسانه ها به دليل گستردگي و تأثيرگذاري خود اهميت بيشتري مي يابد.
به ديگر عبارت، براي آن كه اين محورها از آفت شعارزدگي - كه متأسفانه عادت ماست - مصون بمانند بايد هر قول و عملي كه از سوي هر فرد و جرياني صادر مي شود بلافاصله با اين معيار سنجيده و ميزان انطباق يا انحراف از اين معيار اعلام گردد.
بايد فضاي عمل را گسترده تر كنيم نه آن كه با نگاه تنگ نظرانه وحدت را همسويي ديگران با خودمان ترجمه كنيم و نه پيوستن همه جريان ها و جويبارها و تشكيل يك رود پرخروش.
از ياد نبرده ايم در ميانه سال گذشته، دفتر رهبر معظم انقلاب عده كثيري از شخصيت هاي نظام اعم از اصول گرا و اصلاح طلب را دعوت كرد و در آنجا رهبري با تعريف عام از خودي و ضمن رد تعاريف و مرزبندي هاي مضيق از خودي، گفتمان اصول گرايي اصلاح طلبانه را مطرح كردند و با اين اقدام سمبليك(دعوت همه جناح هاي داخل نظام)و بيانات مهمي كه در آن جلسه ايراد شد عملا اين پيام را به جامعه سياسي دادندكه از منظر ايشان همه حاضران آن جلسه و جناح هايي كه آنان نمايندگي مي كنند، خودي و داخل نظام و مؤثر در پيشرفت كشور هستند. سئوال اينجاست كه آيا دستگاه هاي مختلف حكومتي و رسانه ها توانسته اند اين نگاه شامل را دنبال كنند يا همچنان در كوس رقابت ها و اختلافات مي دمند و متوجه نيستند كه دشمنان چه طراحي هايي براي ما دارند؟ پيش نياز اول در تحقق اتحاد، ترك اين پندار است كه ديگران بايد با ما متحد شوند.شايد رسيدن و اجراي ايده ما نيز بايد با ديگران متحد شويم چاره كار باشد.
</TEXT>
</DOC>
<DOC>
<DOCID>HAM2-860114-105</DOCID>
<DOCNO>HAM2-860114-105</DOCNO>
<ORIGINALFILE>/1386/860114/world/_artw.htm</ORIGINALFILE>
<ISSUE>سه شنبه 14 فروردين 1386</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">ادب و هنر.هنر</CAT>
<CAT xml:lang="en">Literature and Art.Art</CAT>
<TITLE>
درباره مجموعه تئاتر شهر و بازسازي آن
اين استوانه را دريابيم
آذر مهاجربسياري از كارگردانان و دست اندركاران هنر نمايش نبود بودجه كافي و تعداد و كيفيت سالن هاي تئاتر را از معضلات حل نشدني هنر تئاتر مي دانند
</TITLE>
<TEXT>


پيش از دهه چهل در مكاني كه امروز ساختمان تئاترشهر قرار دارد، كافه اي بود به نام كافه شهرداري كه يكي از مراكز تفريحي شهر تهران به حساب مي آمد. گروه هاي هنري دوره گرد، سيرك بازان و بازيگران نمايش هاي خياباني در فضاي اطراف اين كافه اوقات فراغت تهراني ها را در عصرهاي پنج شنبه و جمعه پر مي كردند و سال هاي آخر دهه سي و اوايل دهه چهل اين كافه به نوعي پاتوق روشنفكران آن زمان نيز بود. اما با گسترش شهر تهران و قرار داشتن اين كافه در مركز شهر، شهرداري تهران تصميم گرفت از موقعيت خوب اين فضا استفاده هاي ديگري ببرد از اين رو در سال 1344 كافه شهرداري تخريب شد تا بنايي ديگر با كاربري ديگري به جاي آن ساخته شود. سال 1346 عليرغم پيشنهادات پيمانكاران چند شركت آمريكايي و فرانسوي و ايتاليايي مبني بر ساخت هتلي لوكس با 400 اتاق، وزارت فرهنگ و هنر و اداره هنرهاي دراماتيك با توجه به نياز به يك مجموعه تئاتري در مركز شهر تهران تصميم به ساخت چند سالن مخصوص با ظرفيت هاي بالا و انواع سن هاي اجرايي در محل كافه شهرداري گرفت و به اين ترتيب كلنگ ساختمان فعلي تئاتر شهر به زمين خورد چرا كه در آن زمان با به حاشيه رفتن سالن هايي چون تئاتر هنر و تئاتر سعدي و تئاتر تهران و كمبود ظرفيت تالار سنگلج و اختصاص تالار رودكي(وحدت)به اجراي موسيقي نياز به سالن نمايش در تهران به شدت احساس مي شد.
طراحي و اجراي نقشه ساختمان تئاتر شهر و نظارت بر ساخت آن را مهندس علي سردار افخمي يكي از معماران صاحب نام آن زمان بر عهده داشت. طرحي كه سردار افخمي براي اين ساختمان ارائه كرد بر اساس اشكال مدور و طاق نماهاي دستي و سازه هاي معماري مدرن بود كه به همان ترتيب هم ساخته شد. دور تا دور اين ساختمان مدور ستون هاي قرينه به سبك ستون هاي تخت جمشيد طراحي شده است. در بالاي ساختمان نيز گنبدي نيم مدور طراحي شده كه معماري دوره ايلخاني را به ياد مي آورد. داخل ساختمان نيز از قرينه سازي استفاده شده است. ساختمان تئاترشهر داراي يك ساختمان در بالا و مجموعه اي از زيرزمين ها به صورت يك دايره در زير ساختمان اصلي است. اين مجموعه با سه سالن اصلي و چهارسو در هشتم بهمن 1351 افتتاح شد و هم اكنون بيش از 34 سال است كه ساختمان تئاتر شهر به عنوان اصلي ترين مركز نمايش در تهران و حتي ايران مطرح و مورد استفاده قرار مي گيرد.
ترافيك از نوع تئاتري
ساختمان تئاترشهر واقع در چهار راه وليعصر از دهه چهل تا كنون همچنان مورد استفاده قرار مي گيرد. اين ساختمان هنوز هم اصلي ترين سالن هاي نمايش را در اختيار هنرمندان عرصه تئاتر مي گذارد و در تمام اين سال ها با وجود رشد جمعيت، گسترش بي حساب شهر تهران و نيز رونق تئاتر بخصوص با برگزاري جشنواره بين المللي تئاتر فجر، بار همه فعاليت هاي تئاتري تهران(و حتي در مواردي ايران)را به دوش كشيده است. طبيعي است كه اين مجموعه با سالن هاي اصلي، شماره 2، سالن چهارسو، سايه و قشقايي سال هاست كه ديگر پاسخگوي هنرمندان و علاقه مندان تئاتر نبوده است و ماندن در ترافيك اجرايي و افت كيفيت اجراها از جمله مشكلات اساسي است كه سال هاست همچنان ادامه دارد. بسياري از كارگردانان و دست اندركاران هنر نمايش نبود بودجه كافي و تعداد و كيفيت سالن هاي تئاتر را از معضلات حل نشدني هنر تئاتر مي دانند. به عنوان نمونه مسعود دادخواه نمايشنامه نويس و كارگردان تئاتر در اين باره مي گويد: هنرمندان تئاتر همچنان در ترافيك اجراهاي تئاترشهر و مولوي هستند و اين ترافيك اجرا تا زماني كه سالني ساخته نشود ادامه دارد. در حوزه تئاتر دو مشكل اساسي كمبود بودجه و فضاي نمايشي وجود داشته كه تا حدودي كمبود بودجه حل شده است. اما هميشه هنرمندان تئاتر با كمبود فضا و سالن هاي نمايشي روبه رو هستند. دادخواه نيز مانند بسياري از دست اندركاران هنر نمايش به قول هايي كه براي ساخت سالن هاي جديد از سوي مسئولين ذي ربط داده شده اميدوارند و بايد ديد وعده هايي كه براي ساخت سالن هايي جديد داده شده چه زماني عملي خواهد شد. ساخت مجموعه تئاتر شهر 2 يكي از همين وعده هاست كه شهرداري تهران تلاش دارد آن را عملي كند ولي بديهي است تا زمان ساخته شدن اين مجموعه، همچنان تئاتر شهر بايد پاسخگوي نياز علاقه مندان و حرفه اي هاي تئاتر باشد و حتي پس از ساخته شدن سالن هاي جديد هم بنا به دلايل بسيار كه يكي از اين دلايل ارزش هاي فرهنگي مجموعه تئاترشهر است بايد تدبيري براي اين مجموعه و سامان دادن به وضعيت آن انديشيده شود.
تولد دوباره يك ميراث
مدتي است به خواست حرفه اي هاي تئاتر و با همت مركز هنرهاي نمايشي و وزارت فرهنگ و ارشاد اسلامي برنامه بازسازي مجموعه تئاتر شهر در دستور كار مركز هنرهاي نمايشي قرار گرفته است. مديريت اجرايي اين بازسازي را بهروز غريب پور بر عهده دارد. او كه مدير عامل خانه هنرمندان است، از سوي رئيس مركز هنرهاي نمايشي به عنوان طراح و سرپرست بازسازي تئاتر شهر معرفي شده است. وي درباره روند بازسازي تئاتر شهر مي گويد: پيش از شروع بيست و پنجمين جشنواره تئاتر فجر با تلاشي شبانه روزي سعي كرديم مرحله مقدماتي بازسازي مجموعه تئاترشهر را به پايان برسانيم و توانستيم اين مجموعه را تا حدودي براي برگزاري جشنواره به شرايط مطلوبي برسانيم. مرحله اصلي بازسازي تئاترشهر را هم در دست اقدام داريم و هم اكنون مشغول بررسي همه جوانب، براي انجام هر چه بهتر اين كار هستيم.
پس از اجرايي شدن فاز اول بازسازي تئاترشهر و برگزاري جشنواره تئاتر فجر بنا به درخواست  تعدادي از كارگرداناني كه نمايش هايشان در حال اجرا بود، شوراي نظارت و ارزشيابي مركز هنرهاي نمايشي مجوز ادامه اجراي نمايش هاي اين مجموعه را تا پايان روز 25 اسفند ماه جاري صادر كرد و طبيعتاً فاز دوم بازسازي ها بلافاصله پس از مشخص شدن برنامه هاي عمليات بازسازي، پيمانكار و بودجه مربوط به آن آغاز خواهد شد. غريب پور در اين باره مي گويد: در تلاش هستيم كه بتوانيم در كمترين زمان ممكن و با بهترين كيفيت اين كار را به انجام برسانيم. مجموعه تئاترشهر سي سال است كه مورد استفاده قرار مي گيرد و يكي از مهمترين مراكز فرهنگي تهران است، اما در اين سي سال يك بار هم بازسازي نشده و حالا كه فرصت اين كار فراهم شده تلاش مي كنيم به بهترين شكل ممكن و با كمك مهندسان مجرب اين كار را به انجام برسانيم.
نكته ديگري كه درباره مجموعه تئاترشهر حائز اهميت است، ثبت اين بنا در مجموعه ميراث فرهنگي ماست كه از اين بابت بايد بازسازي آن با دقت بيشتري صورت گيرد. غريب پور در اين باره مي گويد: حتماً از همكاري كارشناسان سازمان ميراث فرهنگي در اين زمينه استفاده خواهيم كرد. يك تيم مجرب از كارشناسان و مرمت كاران كه سابقه سه دهه در زمينه مرمت و بازسازي فضاهاي فرهنگي را دارند در اين طرح ما را همراهي مي كنند. مهمترين مسئله در بازسازي ساختمان تئاترشهر حفظ ارزش هاي معماري آن بخصوص در نماي ساختمان است كه حتماً به آن توجه خواهيم كرد.
از آنجا كه مجموعه تئاترشهر اصلي ترين مكان اجراي نمايش هاست و منطقي نيست كه براي مدت طولاني حتي به دليل بازسازي تعطيل بماند، مجريان اين امر تصميم گرفته اند اين كار را با در نظر گرفتن اولويت ها به انجام برسانند و بر اساس برنامه اي دقيق و مشخص پيش بروند. در روند بازسازي تغييراتي هم در اين مجموعه رخ خواهد داد. غريب پور در اين باره به شناسايي فضاهاي جديدي در تئاترشهر اشاره مي كند:
برخي از مكان هاي تئاترشهر مانند فضاي زيرصحنه مكان هاي مناسب است كه متأسفانه در چند سال گذشته تبديل به انبار شده است. مي توان با ايجاد فضاي لازم آنها را در اختيار برخي گروه ها از جمله گروه هاي تجربي قرار داد.
يك نقطه عطف
با توجه به تمام ارزش هايي كه براي مجموعه تئاترشهر بر شمرده شد، نمي توان حالا كه پس از سال ها بازسازي و به نوعي بهينه سازي مي شود، به چگونگي انجام اين امر
بي توجه بود. خوشبختانه مديريت اين عمليات به كسي سپرده شده كه در كارنامه حرفه اي اش نمونه هاي ارزشمندي را مي توان ديد. تبديل كشتارگاه تهران به فرهنگسراي بهمن، تبديل پادگان ايرانشهر به باغ هنر و خانه هنرمندان ايران، ساخت پاويون فرودگاه مهرآباد، بازسازي بخشي از وزارت امور خارجه در كارنامه حرفه اي و اجرايي غريب پور به عنوان مديرعامل خانه هنرمندان كشور و عضو هيأت مديره خانه تئاتر ايران و رئيس مبارك يونيما ايران، نويد بخش اتفاقاتي كاملاً مثبت در روند بازسازي تئاترشهر است و چنانچه وي در انتخاب كارشناسان و بخصوص مهندسان و پيمانكاري كه بتواند به بهترين شكل ممكن كار را چنان به نتيجه برسانند و تئاترشهر به مجموعه اي كارآمد و زيبا تبديل شود كه همچنان ارزش هاي ميراثي خود را نيز حفظ كرده است، موفق عمل كند نقطه عطفي در كارنامه حرفه اي او شكل خواهد گرفت كه اميد است چنين شود.
</TEXT>
</DOC>
<DOC>
<DOCID>HAM2-860114-106</DOCID>
<DOCNO>HAM2-860114-106</DOCNO>
<ORIGINALFILE>/1386/860114/world/_artw.htm</ORIGINALFILE>
<ISSUE>سه شنبه 14 فروردين 1386</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">ادب و هنر.هنر</CAT>
<CAT xml:lang="en">Literature and Art.Art</CAT>
<TITLE>
رو در رومسيح علوي با فعالان عرصه تئاتر درباره روند بازسازي تئاتر شهر
اميدوار، اما نگران
</TITLE>
<TEXT>
خبر بازسازي تئاتر شهر براي اهالي تئاتر يك خبر خوشحال كننده و مسرت بخش است. اين خوشحالي دو دليل ويژه دارد؛ اول اينكه بزرگترين مركز تئاتر ايران و به قولي آينه تمام نماي تئاتر كشور قرار است وضعيت بساماني پيدا كند. دوم اينكه مديريت اجرايي اين پروژه را كسي به عهده گرفته است كه در كارنامه كاري خود ساخت و احياي مجموعه هاي بزرگي چون فرهنگسراي بهمن و خانه هنرمندان را دارد. همين موضوع باعث شده تا خيال بيشتر اهالي تئاتر از اجراي اين پروژه آن هم به دست غريب پور راحت شود و آنها اميدوار به ادامه اين كار باشند. براي جوياشدن نظرات به گفت وگو با چند چهره  تئاتري پرداخته ايم كه مي خوانيد:



رضا كيانيان: عمليات انتحاري در تئاتر شهر
تئاتر شهر هم اكنون غيرقابل سكونت است و قبل از هر چيز بايد قابل سكونت شود. كار كردن در تئاتر شهر الآن مثل انجام يك عمليات انتحاري است. امنيتي در هيچ كدام از اين سالن ها وجود ندارد و هر لحظه ممكن است اتفاق ناگواري در آنها رخ دهد. پس كار كردن در اين سالن ها درست مثل خودكشي است. تئاتر شهر قبل از هر چيز يك اثر ملي و ميراث فرهنگي كشور است، پس بايد در حراست از آنها نهايت دقت را به خرج داد. به نظر من آقاي غريب پور تنها كسي است كه مي تواند اين كار را به خوبي انجام دهد؛ به شرط اين كه تا آخر كار در دست ايشان باشد.



چيستا يثربي: بازسازي خوب است اما با برنامه
نفس بازسازي تئاتر شهر در كل بسيار خوب است، اما اينكه اين بازسازي چقدر طول بكشد، موضوع مهمي است كه نبايد از آن غافل شد. تجربه نشان داده كه در ايران نمي توان به هيچ پروژه ساختماني اميدوار بود. يعني نمي توان تضمين كرد كه يك بنا كار ساختماني خود را ظرف زمان مقرر مثلاً دو ماهه تحويل دهد. به نظر من بازسازي كار خيلي خوبي است اما خيلي مهم نيست. مهم اين است كه ما برنامه داشته باشيم. يعني زمان بدهيم تا بازيگر، كارگردان و ساير عوامل تئاتر بدانند به فرض از بهمن ماه تا تيرماه فرصت اجرا دارند و بعد از آن به صورت موقت اجرا تعطيل مي شود. اما در حال حاضر ما در بلاتكليفي به سر مي بريم. اگر اين كار در زمان مقرر انجام شود و در زمان مقرر نتيجه نگيرد، ما يك فصل يا حتي دو فصل بيشتر را از دست خواهيم داد. اما بحث ديگري كه نبايد از آن غافل شد، رسيدگي به وضعيت فعلي مجموعه است. متأسفانه تئاتر شهر تبديل به لانه موش ها و گربه ها شده است.موقع اجرا فقط يك نفر بايد بايستد و گربه ها را از روي صحنه دور كند. در اكثر سالن ها صندلي ها  در جاي مناسبي تعبيه نشده اند و مكان  سالن ها اصلاً شبيه يك مكان تئاتر نيست. بارها در طول اجرا اين مشكل را تجربه كرده ام كه تماشاگري در حال خروج از سالن در حين اجرا، كاملاً از جلوي چشم يك بازيگر رد مي شود و باعث به هم خوردن تمركز او مي شود. اين يك اشكال اساسي در اجراهاي سالن هاي تئاتر شهر است. در ضمن در كنار مسائل بهداشتي حتماً بايد به بحث زيبايي شناسي مجموعه تئاتر شهر هم دقت شود. همه مسائل بهداشتي، ايمني و زيبايي شناسي بايد رعايت شود تا يك مكان موقر و درخور شأن تئاتر ساخته شود.



حبيب رضايي: پشت صحنه ناآرام
بهتر است در جريان بازسازي تئاتر شهر حتماً موضوع آرامش و استقلال پشت صحنه ها در نظر گرفته شود. در حال حاضر، پشت صحنه ها ناآرام است و همين موضوع تمركز تمام عوامل اجرايي را بر هم مي زند. تئاتر شهر تنها مركز تئاتري كشور و قلب تئاتر ايران است. ما چنين مجموعه اي در سراسر كشور نداريم، پس شايسته است بهترين و تنها مكان درخور توجه تئاتر كشورمان، يك مكان زيبا با ظاهر و شكل و شمايلي شايسته باشد.در ضمن بحث ايمني در بازسازي حتماً بايد مورد توجه قرار بگيرد تا در آينده شاهد يك مكان تئاتري زيبا، ايمن و مدرن باشيم.



افشين هاشمي: به بهانه بازسازي تئاتر تعطيل نشود
اگر قرار باشد بازسازي تئاتر شهر سرنوشت سينماي شهر فرنگ را پيدا كند، بايد نگران اين اتفاق بود. به عنوان يك تئاتري، خيلي نگران اين موضوع هستم كه به بهانه بازسازي چند سالن، مجموعه چند ماه تعطيل شود و بعد هم ببينيم كه همين تعداد سالن بازسازي نشده است. از اين كه آقاي غريب پور مسئوليت اجراي اين پروژه را به عهده گرفته اند، جاي بسي خوشحالي است، اما نگراني من از بخش مديريتي تئاتر است؛ اين كه اگر تغيير و تحولي صورت بگيرد و مدير بعدي كه بر سر كار مي آيد، جلوي اين كار را بگيرد يا اصلاً كل كار به دست فراموشي سپرده شود، نقطه نگران كننده اين ماجرا است. هيچ وقت هيچ كس از زيبايي بدش نمي آيد، اما بايد ببينيم كه اين بازسازي و زيباسازي به چه قيمتي و در چه زماني انجام مي شود. اگر هر مدير به بهانه بازسازي قرار باشد تئاتر را يك فصل تعطيل كند، بايد نگران بود. نگراني اصلي و دغدغه من در اين روزها دقيقاً همين موضوع است.



امير دژاكام: بازسازي در پيچ و خم اداري گير نكند
واقعيت اين است كه ابتدا بايد تبريك گفت كه آقاي غريب پور كار اجرايي پروژه بازسازي تئاتر شهر را در دست گرفته است. به نظر من ايشان بهترين گزينه براي اين كار بود، بحث مهمي كه در اين جا مي خواهم به آن بپردازم تأمين تمامي امكانات سخت افزاري و نرم افزاري مجموعه تئاتر شهر قبل از انجام هر كاري است. بايد تمامي شريان هاي فاضلاب، لوله كشي، كانال هاي تهويه و سيم كشي ها دوباره بازسازي و تعمير اساسي شود. در بحث نرم افزاري هم حتماً بايد نظارت دقيقي بر تعويض و نصب سيستم هاي صوتي، نور، ابزار و ادوات الكتريكي موجود در تئاتر شهر انجام بگيرد. بايد درهاي ورود و خروج تماشاگران، سرويس هاي بهداشتي و رعايت نكات ايمني در سالن هاي اجرا به دقت مورد ارزيابي قرار بگيرد. تئاتر شهر جايگاه اصلي تئاتر كشور است و لازم است كه اين مكان فرهنگي درخور شأن تئاتر كشور باشد. در بحث بازسازي، نماهاي بيروني اين مجموعه نياز به ترميم دارد. من مهندس معمار نيستم اما اين مجموعه ايرادهاي اساسي در بحث معماري دارد كه بايد رفع شوند. شاهد هستيم كه در سالن ها صدا از يك سالن به سالن ديگر منتقل مي شود. بارها ديده و شنيده ام كه در سالن ديگري تمرين بوده و صداي تمرين باعث ايجاد خلل در كار اجراي سالن كناري شده است. درهاي ورود و خروج در جاي مناسبي تعبيه نشده و همين عاملي شده كه در هنگام خروج تماشاگر، مقابل سالن ها ازدحام به وجود بيايد و سروصدا باعث برهم خوردن آرامش ديگران شود. من همين جا بايد از فرصت استفاده كنم و نگراني خاموشي را كه بين تئاتري ها شكل گرفته اعلام كنم. نگران هستم كه يك سال از آغاز اين كار بگذرد و در سيستم كاغذ بازي كار به فراموشي سپرده شود. تئاتر شهر ميراث فرهنگي ايران هم به حساب مي آيد و فكر مي كنم هرگونه تغيير در شكل و شمايل آن به مجوز شهرداري و سازمان ميراث فرهنگي احتياج داشته باشد. تئاتري ها هم دقيقاً نگران اين موضوع هستند كه سيستم اداري اين روند به تأخير بيافتد. اگر اين اتفاق بيافتد، بايد بگويم كه اين نگراني هاي خاموش بعدها تبديل به باور و يقين مي شود كه اين اصلاً خوب نيست.
</TEXT>
</DOC>
<DOC>
<DOCID>HAM2-860114-107</DOCID>
<DOCNO>HAM2-860114-107</DOCNO>
<ORIGINALFILE>/1386/860114/world/_asib.htm</ORIGINALFILE>
<ISSUE>سه شنبه 14 فروردين 1386</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
سيزده به در در جاي جاي ايران آداب و رسوم متنوعي داشته است
وداع با نوروز
عكس: رضا معطريانآمنه حسن زاده
</TITLE>
<TEXT>


سيزده به در، يكي از مراسم نمادين سلسله جشن ها و آيين هاي نوروزي است كه به عنوان يك جشن فراگير در بين گروه ها و اقشار مختلف اجرا مي شود.
در حقيقت سيزده به در حسن ختامي است بر جشن ها و آيين هاي نوروزي كه در آن هم به بدرقه نوروز رفته و هم باور بدشگوني سيزده را با ترك شهر و سپردن خود به دامن مام طبيعت كه همواره مورد احترام و ستايش ايرانيان بوده، به در مي كنند و جالب اينكه با وجود باور نحسي و نامباركي روز سيزده فروردين، اين روز به خوش باشي و خوش گويي و خوش خوري سپري مي شود. حتي طبق باوري كهن، در اين روز، غم و اندوه و خمودي حرام است. عشق و شور و نشاط و حيات و تعالي و تندرستي از هداياي خداوند است.
سيزده به در در سال هاي بسي دور چه وضعي داشته است؟ در كتاب كيوان نامه، درباره سيزده به در آمده است: روز سيزده به در جايز نبود براي ديد و بازديد، به يك خانه رفت. هم صاحب خانه به فال بد مي گرفت و مي گفت نحوست را به خانه من آوردند و هم رونده نمي خواست مبتلا به آن خانه شود! روز سيزده بايد به صحرا رفت. زيرا آنچه بلا در اين سال بيايد، امروز مقدور و تقسيم مي شود! پس خوب است در شهر و خانه خود نباشيم.
در زمان كنوني با دگرگوني هاي اجتماعي، فرهنگي و اقتصادي و تغييرات در چگونگي برگزاري مراسم سيزده به در و پديد آمدن رفتارها و آئين هايي مطابق و مناسب با شرايط جامعه كنوني، باز مردم ايران در هر جايي كه هستند سيزده نوروز را مانند گذشته در بيرون از خانه ها و در دشت و باغ و بوستان جشن مي گيرند. معمولاً از صبح سيزدهم نوروز، هر چند خانواده نزديك و خويشاوند با هم شيريني و آجيل باقي مانده از ايام عيد را به همراه غذا و وسايل تهيه آش رشته، كه حتماً بايد در صحرا پخته شود، به همراه كاهو و سركه انگبين عصرانه و... تدارك ديده و با هدف مشترك گشت و گذار راهي طبيعت مي شوند.
گفتن و خنديدن و بازي هاي دسته جمعي به مانند تاب بازي، كشتي، شطرنج و ديگر بازي ها، سبزه گره زدن، به آب سپردن سبزه نوروزي و... از كارهايي است در اين روز براي شادي وخوش يمني انجام مي دهند.
جالب اينكه بسياري از كارهايي كه در روزهاي ديگر، زشت و به دور ادب تلقي مي شود، در اين روز عادي است. چرا كه در جشن هاي اين چنيني، زندگي جدي كنار رفته و هر كس بدون ابا، به بازي و تفريح و مزاح مي پردازد. مثلاً بازي كردن و تاب خوردن در اين روز، فقط مختص كودكان نيست بلكه همه از كوچك و بزرگ گرفته تا زن و مرد تاب بازي مي كنند و برخي معتقدند كه با تاب خوردن نحوست ريخته مي شود!
در فرهنگ اساطير، براي رسم هاي سيزده به در، معني هاي تمثيلي آورده: شادي و خنده در اين روز به معني فروريختن انديشه هاي تيره و پليدي، روبوسي نماد آشتي و به منزله تزكيه، خوردن غذا در دشت نشانه فديه گوسفند بريان، به آب افكندن سبزه هاي تازه رسته نشانه دادن هديه به ناهيد و گره زدن سبزه براي باز شدن بخت و تمثيلي براي پيوند زن و مرد براي تسلسل نسل ها، رسم مسابقه ها به ويژه اسب دواني يادآور كشمكش باران و ديو خشكسالي است.
سيزده به در در جاي جاي ايران، آداب و رسوم بسيار متنوعي را به همراه داشته كه بسياري از آنها يا به فراموشي سپرده شده و يا روز به روز رنگ مي بازد:
در ساري، دختران صبح سحر از خواب برمي خيزند و به نزديك ترين جوي خانه شان مي روند، هفت بار از جوي آب مي پرند و هر بار نيت خود را تكرار مي كنند.
در خراسان و نواحي مركزي ايران مانند خور، تاب بازي را باد خوردن  مي نامند و دختران خراساني به هنگام تاب خوردن ترانه هايي مي خوانند و به نيت بخت گشايي، سبزه هاي نورسته بهاري يا شاخه هاي تازه درختان را به هم گره زده و مي گويند: سيزده به در، چارده به تو، سال دگه، خانه  ي شو، هاكوت كوتو، هاكوت كوتو. سپس مقداري شيريني در پاي سبزه  اي كه گره زدند مي ريزد و مي روند.
در گناباد روز سيزده به در علاوه بر تاب بازي، چوب بازي و كشتي گرفتن نيز هست. بچه ها نيز به الك دولك، گرگم به هوا، الاغ سواري مي پردازند.در كردستان به هنگام بازگشت از صحرا، هر كس، سيزده سنگ ريزه برمي دارد و به پشت سر خود مي اندازد تا نحوست سيزده بدر را از خود دور كرده باشد.
در بيجار رسم است كه براي ناهار سيزده به در، معمولاً كوفته مي پزند و موقع بازگشت از صحرا هر زن و دختري سيزده سنگريزه برمي دارد و به پشت سر خود مي اندازد تا نحسي سيزده را از خود دور كند! در روستاي حسن آباد بيجار رسم است كه در اين روز هر كس يك عدد تخم مرغ به همراه خود برمي دارد و بعداز ظهر روز سيزده، تخم مرغ ها را در يك ظرف مي پزند و يك نفر به عنوان اوستا، تخم مرغ ها را مي شكند. در صورتي كه تخم مرغ كسي خوب پخته باشد، مي گويند خداوند حاجت و نيت او را برآورده است و اگر دختر جواني باشد معتقدند كه تا سيزده به در سال آينده به خانه بخت خواهد رفت.
مردم يزد از صبح روز سيزدهم فروردين با شور و نشاط خاصي خود را براي مراسم سيزده به در آماده مي كنند. بزرگترها و جوانان در دشت و صحرا به بازي چوگان مي پردازند و دختران دم بخت سبزه هاي نورسته را به هم گره مي زنند و مي خوانند:
سيزده به در، چارده به تو، به حق پير كد كدو
سيزده را كردم تو كدو، درش را بستم با جدو
دختران كرمانشاهي نيز در گذشته، عصر روز سيزده به در بالاي گلدسته مسجد مي رفتند و يك گردو به پايين مي انداختند. اگر گردو مي شكست بر اين باور بودند كه تا سال ديگر به خانه شوهر مي رفتند.
عده اي از مردم كه از نحسي سيزده در هراسند، روز سيزده را در خانه مي مانند و روز چهاردهم نوروز به تفريح و تماشاي طبيعت مي روند.
در استان هاي فارس و بروجرد، روز چهاردهم فروردين به دامن طبيعت مي روند و به همراه خود سيزده تخم مرغ پخته شده و سيزده گردو مي برند و ناهار، پلو با تخم مرغ و گردو مي خورند؛ و اگر از تخم مرغ و گردوها چيزي باقي بماند، به منزل برنمي گردانند. بلكه آنها را خرد كرده و در آب مي ريزند. زيرا بر اين اعتقادند كه آوردن غذاي روز چهارده به منزل موجب نحسي مي شود.
در آذربايجان، نيز روز سيزده به در به صحرا مي روند و سبزه هاي تازه و سبزي شنگ(يلميك)را چيده و به همراه سركه و آبغوره و سكنجبين مي خورند و دخترهاي جوان به دور از چشم سبزه گره مي زنند و در راه بازگشت از صحرا، هفت عدد سنگ از زمين برمي دارند و آنها را از روي دوش خود يكي از راست و ديگري از دوش چپ به سمت پشت سر پرتاب مي كنند و بر اين باورند كه با اين كار درد و بلا و مشكلات خود را به كوه، صحرا و دشت و دمن مي دهند و با خود به خانه نمي برند.
1 - گويند چون جمشيد براي خود گردونه بساخت، در اين روز بر آن سوار شد و جن و شياطين او را در هوا حمل كردند و به يك روز از كوه دماوند به بابل آمد و مردم براي ديدن اين امر در شگفت شدند و اين روز را عيد دانستند و براي يادبود، آن روز را در تاب مي نشينند و تاب مي خورند.
منابع:
روح الاميني، محمود(1376)، آئين ها و جشن هاي كهن در ايران امروز، تهران: آگاه
هنري، مرتضي(1353): آئين هاي نوروزي، تهران: انتشارات وزارت فرهنگ و هنر
نظري داشلي برون، زليخا و ديگران(1384): مردم شناسي روستاي ابيانه، تهران: سازمان ميراث فرهنگي(پژوهشكده مردم شناسي)
رضي، هاشم(1380)، گاه شماري و جشن هاي ايران باستان، تهران: انتشارات بهجت
شكور زاده، ابراهيم(1363)، عقايد و رسوم مردم خراسان، انتشارات سروش
شعباني، رضا(1378)، آداب و رسوم نوروزي، مركز مطالعات فرهنگي- بين المللي
سيماي ميراث فرهنگي گيلان، 1380، تهران: سازمان ميراث فرهنگي
سيماي ميراث فرهنگي آذربايجان غربي، 1380، تهران: سازمان ميراث فرهنگي
سيماي ميراث فرهنگي استان آذربايجان شرقي، مديريت ميراث فرهنگي آذربايجان شرقي
نگاهي به آئين هاي نوروزي در گذر تاريخ، http://www.tebya.et
</TEXT>
</DOC>
<DOC>
<DOCID>HAM2-860114-108</DOCID>
<DOCNO>HAM2-860114-108</DOCNO>
<ORIGINALFILE>/1386/860114/world/_asib.htm</ORIGINALFILE>
<ISSUE>سه شنبه 14 فروردين 1386</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
نگاهفريبرز بيات
برنامه زندگي
</TITLE>
<TEXT>
سالي گذشت و اكنون پس از چندي استراحت و فراغت و زدودن غبار خستگي يك سال كار و تلاش از تن با تجديد قوا و سرشار از شور، نشاط و انرژي در آغازين روزهاي سال جديد قرار داريم. برخي از چهارم فروردين و حتي قبل از آن كليد كار و فعاليت زندگي را زده اند، اما براي بسياري از مشاغل و حرف آزاد، فرهنگيان، جوانان، دانش آموزان، دانشجويان و دانشگاهيان امروز اولين روز كاري است. اولين سؤالي كه بسياري از ما در چنين ايامي پيش روي خود داريم اين است كه سال جديد را چگونه و از كجا آغاز كنيم؟
اين سؤال از ضرورت برنامه ريزي در كار و زندگي برمي خيزد. آنچه در پس واژگان ساده و كوتاه زندگي در دنياي جديد جريان مي يابد واقعيت هاي پيچيده و به غايت بغرنجي است كه جز در سايه برنامه ريزي، تدبير و مديريت سامان نمي يابد. نمي توان چون پيشينيان عنان زندگي را به اسب سركش زمان سپرد تا هرچه پيش آيد خوش آيد و يا چون لحظه باوران نسل جديد گفت آن را غنيمت دان و گذشته و آينده را يك سره به فراموشي سپرد.
برنامه زندگي مانند هر طرح و برنامه ديگر سه ركن اساسي دارد:
1 - ارزيابي گذشته
2 - ترسيم چشم انداز آينده
3 - برآورد امكانات و توانايي ها
بنابراين در پاسخ به سؤال از كجا آغاز كنيم؟ نخست بايد به ارزيابي ابعاد مختلف زندگي در سال گذشته نشست. كدام يك از ما چنين محاسبه و ارزيابي را انجام داده ايم؟ نتيجه ارزيابي چه بوده است. موفقيت ها به شكست ها چه نسبتي داشته اند؟ آيا فقط ابعاد مادي، پولي و كالايي موفقيت و شكست را محاسبه كرده ايم مثل درآمد، ابزار، وسايل، املاك، ماشين و... يا ابعاد غيرمادي چون رضايت، اعتماد، همكاري، دوستي و ارتقاي دانش و منزلت را نيز ديده ايم؟
آيا سهم خود را از شكست ها، خطاها و اشتباهات زندگي مشخص كرده ايد، يا عامل تمامي نابختياري هاي زندگي را ديگران، محيط و شرايط اجتماعي دانسته ايد؟ نتيجه صادقانه و واقع بينانه اين ارزيابي هر چه باشد بخشي از برنامه و نقشه زندگي امسال شما را رقم مي زند.
ركن ديگر برنامه زندگي ترسيم چشم انداز آينده و هدف هايي است كه در سال جديد مي خواهيد به آن دست يابيد. اهداف اگر چه بايد دلپذير، خواستني و مطلوب و در جهت آرمانها باشند اما فراموش نكنيد كه هدف ها بايد پايي در واقعيت نيز داشته باشند تا تحقق عملي و عيني آنها مقدور و ممكن باشد. اهداف غيرواقع بينانه، ذهني و تجريدي و يا بزرگ و دور از دسترس عليرغم زيبايي و دلپذيري به مرور انرژي و انگيزه ما را كاهش داده و به سرخوردگي، يأس و نااميدي دامن مي زنند، اهداف غيرواقع بينانه ما را در زندگي به بيراهه مي برند و از زندگي جهنم مي سازند، اما جهنمي كه با فرش هاي مخملين آذين شده است. ركن سوم برنامه زندگي برآورد درست از توانايي ها و امكانات جهت تحقق اهدافي است كه در نظر داريم.
گرايش ما به بزرگداشت خود هميشه اين خطر را به دنبال دارد كه توانايي ها و امكانات خود را بسيار بيشتر از آنچه هست ارزيابي مي كنيم، اما در ميدان عمل اين دست بالا گرفتن ها رنگ مي بازد و ما با مشكلات عديده اي مواجه مي شويم. نتيجه اين روند تعديل يا تغيير هدف و يا سرخوردگي و يأس و نااميدي از پيگيري آنهاست.
نكته اي كه دربرآورد امكانات نبايد از نظرها دور داشته  شود سرمايه هاي اجتماعي است. بسياري تحقق اهداف را در پناه داشته هاي مادي، مالي و فيزيكي جست وجو مي كنند، اين در حالي است كه تحقق بسياري از اهداف زندگي مرهون سرمايه هايي از جنس ديگر است، از قبيل گسترش روابط عاطفي، تعميم اعتماد اجتماعي، كمك و همياري و...
بهار فصل آغاز زندگي است. بهار زندگي را با برنامه و از سر تأمل و تدبير آغاز كنيم تا سال نكويي در پيش داشته باشيم كه سالي كه نكوست از بهارش پيداست.
</TEXT>
</DOC>
<DOC>
<DOCID>HAM2-860114-109</DOCID>
<DOCNO>HAM2-860114-109</DOCNO>
<ORIGINALFILE>/1386/860114/world/_asib.htm</ORIGINALFILE>
<ISSUE>سه شنبه 14 فروردين 1386</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
هيجان دوست داشتني
مهدي ملك محمد
</TITLE>
<TEXT>
شادكامي در ديدگاه روانشناسي يك حالت عاطفي يا هيجاني است كه با احساس شادي و رضايت از زندگي مشخص مي شود. بايستي متذكر شد كه شادكامي با شادي ها و لذت هاي كوتاه مدت و لحظه اي متفاوت است. خوشبختي و سعادت بهترين مترادفي هستند كه مي توان به جاي شادكامي به كار برد.
يقيناً شادكامي چيزي بيش از ناشاد نبودن است. در واقع اين دو حالت در اكثر مواقع با يكديگر ارتباطي ندارند و عوامل مختلفي بر آنها حكمفرماست. ممكن است فردي به خاطر فقر شديد يا بيماري ناشاد شود. اما اگر به ثروت و سلامتي دست يابد لزوماً شادكام نخواهد بود. شادكامي از جمله چيزهايي است كه انسان ها آن را به خاطر خودش مي خواهند. تلاش انسان ها براي رسيدن به ثروت و قدرت و شهرت به خاطر خود اينها نيست، بلكه به اين دليل است كه باور دارند ثروت و قدرت و شهرت باعث شادكام شدنشان خواهد شد كه البته باور قابل نقدي است.حالت هايي كه در ارتباط با شادكامي هستند عبارتند از: شادي، سلامتي، امنيت، بهزيستي، خرسندي و عشق و حالت هايي كه در تضاد با شادكامي قرار دارند عبارتند از: رنج و غم، افسردگي و اضطراب و بدبيني.شرايط نامناسبي همچون روابط خشونت آميز، بيكاري و تعارضات مداوم با اطرافيان، ميزان شادكامي اي كه يك شخص تجربه مي كند را كاهش مي دهد. عوامل زمينه ساز شادكامي:
1 - داشتن سلامت جسماني مناسب: مطالعات و تحقيقات متعددي به رابطه دوسويه بين شادكامي و سلامت جسماني اشاره كرده اند. شادكامي باعث بهبود كاركرد سيستم ايمني بدن انسان مي شود و از احتمال ابتلا به بيماري هاي قلبي عروقي و برخي بيماري هاي ديگر مي كاهد. همچنين فردي كه از سلامت جسماني مناسب برخوردار است، احساس شادي بيشتري خواهد كرد.
2 - داشتن اعتقاد ديني قوي: تحقيقات گسترده اي كه به خصوص در طي سال هاي اخير صورت گرفته است به طور آشكاري نشان مي دهد افرادي كه به دين معتقد هستند بيشتر از افرادي كه چنين اعتقادي ندارند، احساس شادي مي كنند.
حضور در نهادها و اجتماعات ديني علاوه بر آنكه باعث نيرومندتر شدن افراد در مقابل چالش هاي زندگي مي گردد، يك شبكه حمايت اجتماعي  قوي اي را به وجود مي آورد كه خود يكي از عوامل زمينه ساز شادكامي است. همچنين ثابت شده است كه اين افراد با تجربه هاي متنوع زندگي كنار مي آيند و در مقابل خطر مصرف موادمخدر و اقدام به خودكشي مقاوم ترند.
3 - ارتباط دوستانه و خوب با ديگران: داشتن روابط صميمانه و توأم با احترام با اطرافيان مي تواند زمينه ساز شادكامي گردد.
4 - داشتن يك نگرش ذهني مثبت: آشكار است كه افراد خوشبين، احساس شادي بيشتري مي كنند. بايد دانست كه خوشبيني، خيال پردازي يا واقعيت گريزي نيست. بلكه برعكس، فرد خوشبين يك فرد واقع بين است. افراد بدبين پس از هر شكست يا حادثه نامطلوبي بر فاجعه بارترين و بدترين علت آن شكست انگشت مي گذارند و در هر شكستي خود را مقصر مي دانند كه اين با واقعيت سازگار نيست. افراد خوشبين در مورد خود احساس خوبي دارند و نقاط ضعف و قوت خود را مي شناسند و به همين دليل است كه شادتر هستند.
5 - رضايت شغلي: افراد شاد، كار را يك تجربه مثبت مي دانند و در تنظيم اهداف بلندمدت در كار خود،موفق هستند در آمريكا، 70 درصد از كساني كه از كار خود رضايت دارند، از زندگي خود راضي هستند كه نشان از تأثير خشنودي و رضايت شغلي بر ديگر جنبه هاي زندگي دارد.
6 - ازدواج: افرادي كه ازدواج كرده اند از افراد مجرد و افرادي كه طلاق گرفته اند، شادتر هستند، داشتن يك زندگي زناشويي عاشقانه باعث مي شود كه افراد خوشبين تر شوند.
داشتن بچه، داشتن يك خانه مناسب، سپري كردن يك تعطيلات خوب و جالب، زندگي در يك كشور آرام، وابسته نبودن به كسي، كمك كردن به ديگران و... عوامل ديگري هستند كه مي توانند زمينه ساز شادكامي در فرد شوند.
اما بايستي به اين نكته مهم اشاره كرد كه اتفاقات زندگي اثري حداكثري و مطلق بر شادكامي كلي مان در طول زندگي ندارد. اين واقعيتي آزاردهنده است كه ما در پيش بيني آنچه به ما شادي خواهد داد، بسيار بد عمل مي كنيم. آيا شما انتظار داريد كه يك ماشين يا خانه جديد برايتان شادكامي به ارمغان بياورد؟ حتماً اينچنين است، اما نه به آن ميزاني كه شما انتظار داريد. عكس آن هم صادق است. آيا شما فكر مي كنيد كه شكستي كه در زندگيتان مي خوريد، شما را غمگين خواهد ساخت؟
باز هم بايد گفت، حتماً اين چنين است، اما نه به آن ميزاني كه شما فكر مي كنيد.
</TEXT>
</DOC>
<DOC>
<DOCID>HAM2-860114-110</DOCID>
<DOCNO>HAM2-860114-110</DOCNO>
<ORIGINALFILE>/1386/860114/world/_asib.htm</ORIGINALFILE>
<ISSUE>سه شنبه 14 فروردين 1386</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
پنجرهترجمه؛ عبدالله نيك سيرت و عبدالحبار زرگوشي
لبخند به روزگار
</TITLE>
<TEXT>


از آنجا كه روزگار به مصائب زندگي دنيا آگاه بود و مي دانست كه آدمي در رهگذر حيات با مشكلات و سختي هايي مواجه خواهد شد، سرشت آدمي را با شادي و سرور و داشتن طبعي خندان و شاداب مجهز نمود و آن را دوا و درمان آلام و راه بهبوديش قرار داد.
بنابراين هر گاه آدمي به هر علت و انگيزه اي اين دوا و درمان را از دست دهد، همان دم راه درمانش را از ياد برده و به ياد و دام بدبختي افتاده است.
كساني كه به زندگي لبخند مي زنند و با آغوش باز به استقبال آن مي روند، توانايي بيشتري را براي تلاش و كوشش و تحمل مسئوليت دارند و به هنگام مواجهه با مصائب حيات و درمان آنها و انجام امور مهمي كه سود آنها به خويش و اغيار مي رسد، لياقت و درايت بيشتري از خود بروز خواهند داد.
اگر مرا بين داشتن مال و منال و مقام از يك طرف و روحي خندان و ضمير خشنود از جانب ديگر، مخير نمايند بدون ترديد دومي را برمي گزينم، چه ارزش دارد آن ثروت و مكنتي كه با ترشرويي باشد و يا پست و مقامي كه با دلتنگي و انقباض قرين گردد؟!! هر گاه آدمي ملول و دلتنگ باشد تمام جلوه هاي زندگي بي ارزش مي شود؛ چنانچه گويي شخص از تشييع جنازه دوستش برمي گردد! چه ارزشي دارد زيبايي همسر در صورتي كه ترشرو باشد و خانه و كاشانه را به جهنم بدل نمايد؟! ولي در قياس با چنين همسري، آن زني كه از زيبايي و جمال، حظ و بهره كمتري برده ولي قادر است محيط زندگي را به بهشت برين تبديل نمايد، هزاران بار بهتر است. لبخند ظاهري و صوري فاقد ارزش است، جز آن كه بيانگر روحيه خندان و انديشه شاداب باشد. هر چيزي در طبيعت هماهنگ و خندان است و انقباض و ترشرويي يك ويژگي غيرحقيقي و عارضي سرشت آدمي است.
گل ها، جنگل ها، درياها، رودخانه ها، آسمان، ستارگان و پرندگان جملگي خندانند. اگر طمع و حرص، شرارت و خودپسندي بر آدمي عارض نشود و موجب ترشرويي او نگردد، آدمي فطرتاً خندان است؛ زيرا همين امور موجب مي شوند كه آدمي با آهنگ هماهنگ طبيعت سازگاري نداشته باشد. بنابراين هر كس عبوس و دلتنگ باشد، زيبايي را نمي بيند همان گونه كه قلب تيره و تار حقيقت را نمي يابد. انسان، دنيا را از رهگذر عمل، انديشه و نياتش مي بيند؛ اگر عمل، انديشه و پندار كسي پاك و پاكيزه باشد، در آن صورت دنيا را از وراي عينك خود صاف و پاكيزه مي يابد، يعني دنيا را همان گونه كه زيبا آفريده شده، زيبا مي بيند و برعكس، اگر هم عمل و انديشه و نيت كسي تيره و تار باشد، در آن صورت جهان را از وراي عينك زنگار يافته رويت مي كند و در نتيجه هر چيزي را تاريك و سياه مي يابد. هيچ چيزي بسان نوميدي صورت و سيرت را عبوس نمي نمايد. بنابراين اگر در پي سرور و شادماني هستي با يأس و نوميدي مبارزه كن. همانا فرصت براي تو و ديگران موجود و باب موفقيت براي تو و مردم گشوده است، پس عقلت را به اميدواري و طلب خير در آينده وادار كن.
زيرا اگر معتقد باشي كه بهر امور حقير آفريده شده اي، فقط به همين امور حقير و ناچيز دست مي يابي و اگر باور داشته باشي كه براي امور با اهميت و بزرگي به اين جهان قدم نهاده اي، در آن صورت سعي خواهي كرد كه با پشتكار و جديت موانع و محدويت ها را از مسير زندگي خويش برداري و به سوي اهداف بلند و متعالي حركت كني، مصداق اين مورد در زندگي مادي اين است كه اگر كسي در مسابقه دو صد متر شركت كند، بعد از طي اين مسافت احساس خستگي مي نمايد، ولي اگر كسي در مسابقه دو چهارصد متر شركت نمايد بعد از طي صد يا دويست متر از آن مسافت احساس خستگي نمي نمايد. ميزان همت شما مبتني بر اهداف و آرمان هاي شماست، پس هدفي را براي خويش مشخص و معين كن كه عالي و بلند باشد هر چند دسترسي بدان بسيار ضعيف و مشكل باشد، زيرا در آن صورت ايرادي بر تو نيست اگر هر روز فقط بتواني گامي كوچك را به سوي آن برداري. عامل اصلي انقباض روح و محبوس شدن آن در زندان تار و تاريك؛ يأس و نوميدي و داشتن زندگي كريه و زشت و تجسس عيوب و لغزش هاي ديگران و ناليدن از زشتي ها و بدي هاي عالم است.
آدم خندان سختي ها را مي بيند و پس از غلبه بر آنها مسرور مي گردد و وقتي با مشكلات مواجه مي شود، لبخند مي زند و چون بر آنها فائق آيد، به وجد مي آيد. ولي آدم ملول و دلتنگ بدون مواجهه با مشكلات، خود مشكلاتي را ايجاد مي كند و اگر هم با مشكلاتي مواجه شود، آنها را بزرگتر از آنچه هست مي بيند و خود را در حل آنها عاجز و ناتوان مي يابد، به همين خاطر نيز از مشكلات مي گريزد و به لانه خويش پناه مي برد و به زمان و مكان و روزگار ناسزا و بد و بيراه مي گويد و با بهانه تراشي و اما و اگر كردن ها تنبلي  خويش را توجيه مي نمايد. در حالي كه آنچه را كه بايد لعن و نفرين بفرستد نه روزگار، كه طبيعت و سرشت خويش است. زيرا چنين انساني دوست دارد در زندگي موفق شود ولي بهاي اين موفقيت را نمي خواهد بپردازد؛ و در هر راهي كه گام مي نهد شيري را در كمين مي بيند و بدون سعي و تلاش انتظار دارد كه آسمان برايش طلا ببارد و زمين شكافته شود و گنج هايش را تقديم او نمايد.
مشكلات زندگي امور نسبي هستند؛ از اين رو تمام چيزها براي انسان هاي حقير، دشوار و سخت است، در حالي كه براي انسان هاي بزرگ هيچ مشكلي وجود ندارد. انسان هاي بزرگ و با عظمت با استيلاي بر مصائب و مشكلات بزرگتر مي شوند و انسان هاي بيمار و ضعيف با گريز و فرار از مشكلات بيمارتر و ضعيف تر مي گردند.
سختي و مشكلات بسان سگ هاري هستند كه اگر با ترس و هراس از آن بگريزي در پي تو افتند و پارس و حمله مي كنند؛ ولي اگر با تمسخر و بدون ملاحظه از كنار آنها رد شوي راه را برايت باز مي كنند و در لاك خود فرو مي روند. مهلك ترين چيز براي انسان، احساس عجز، كوچكي و حقارت است؛ زيرا اين احساس موجب مي شود كه نه عمل بزرگي از آدمي صادر شود و نه هم خير زيادي از او انتظار رود. احساس و ضعف و سستي موجب مي شود كه انسان اعتماد به نفس و اطمينان به قدرت و توانايي خويش را از دست دهد و اگر هم اقدام به انجام عملي نمايد در توانايي و امكان موفقيت خود ترديد كند و با سستي بدان مبادرت نمايد در نتيجه شكست بخورد، بنابراين اعتماد به نفس فضيلت بزرگي است كه پايه و اساس موفقيت در عرصه زندگي است و چه تفاوت فاحشي است بين اعتماد به نفس و خودپسندي كه از جمله رذايل است!! زيرا خودپسندي يعني اعتماد به نفسي كه غيرواقعي و پوچ است و اما اعتماد به نفس حقيقي اتكاي آدمي بر توانايي هايش در پذيرش مسئوليت و تقويت ملكات و پرورش استعدادهايش است. بنابراين علماي دين تا حدود زيادي در قبال ترويج انديشه هايي كه موجب تحقير و تذلل، پستي و شرارت و معصيت  كاري نفس مي گردد، مسئولند تا چه رسد به اينكه برخي از ايشان با زياده روي بي مورد سيماي زندگي را در ديدگان مردم كريه و زشت و اميد به موفقيت را از بين مي برند.
پي نوشت :
اين متن ترجمه روان و تا حدودي آزاد از مقاله ابستم للحياه نويسنده شهير مصري، احمد امين است كه از كتاب درس اللغه الأدب الدكتور محمد المحمدي، الجزء الاول مؤسسه انتشارات و چاپ دانشگاه تهران، الطبعه الرابعه انتخاب شده است. مترجمان به اقتضاي اوضاع و احوال كنوني حسن ظن وافر دارند كه اين چند سطر كه از نويسنده اي مطرح و اديب انتخاب شده حداقل در تصحيح و تغيير نگرش نگاه امروزي به عالم و آدم ثمر بخش و سودمند باشد.
</TEXT>
</DOC>
<DOC>
<DOCID>HAM2-860114-111</DOCID>
<DOCNO>HAM2-860114-111</DOCNO>
<ORIGINALFILE>/1386/860114/world/_cinew.htm</ORIGINALFILE>
<ISSUE>سه شنبه 14 فروردين 1386</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">ادب و هنر.هنر.سینما</CAT>
<CAT xml:lang="en">Literature and Art.Art.Cinema</CAT>
<TITLE>
سينما
سينما، زندگي من است
</TITLE>
<TEXT>


كلينت ايستوود بدون شك از اسطوره هاي سينماي جهان محسوب مي شود كه در سن 76 سالگي هنوز مي توان انتظار فيلم هايي با ارزش و غيرتجاري را از او داشت. او در سال گذشته دو فيلم جنگي پرچم هاي پدرانمان و نامه هايي از ايوجيما را بر روي پرده داشت كه براي دومي نامزد دريافت جايزه اسكار بود. او در مي 1930 در كاليفرنيا متولد شد و فرزند يك كارگر پالايشگاه بود. اولين تجربه هنري او در سريال وسترن راوهايد بود، اما نقطه عطف فعاليت هايش زماني بود كه سرجو لئونه در جست وجو براي يافتن يك هنرپيشه ارزان قيمت به منظور بازي در سه گانه وسترنش، ايستوود را يافت و به هاليوود آورد. بازي ايستوود در نقش اصلي يك مشت دلار، به خاطر چند دلار بيشتر و خوب، بد، زشت او را بدل به يك ستاره جهاني كرد و از آن پس همكاري او با دان سيگل در چند فيلم او ادامه يافت تا اين كه در سال 1975 او براي اولين بار روي صندلي كارگرداني نشست. از آن پس فيلم هاي خوب زيادي را از ايستوود چه در مقام بازيگر و چه در مقام كارگردان ديده ايم. او دو بار براي ساخت فيلم هاي نابخشوده و عزيز ميليون دلاري برنده اسكار كارگرداني شده است. او درباره تازه ترين فيلمش نامه  هايي از ايوجيما مي گويد: من اين فيلم را اصلاً فيلمي آمريكايي نمي دانم و اين احساس را داشتم كه داستاني از تاريخ ژاپن را براي مردم اين كشور روايت مي كنم. شيوه كار من در اين فيلم مشابه سرجيولئونه در اوايل دهه 1960 بود. او در آن زمان حتي يك كلمه انگليسي هم نمي دانست و من هم به زبان ژاپني آشنايي نداشتم و به ناچار با مترجم كار مي كردم. البته لهجه مورد نياز براي اين فيلم متعلق به 65 سال قبل بود و من تعداد اندكي هنرپيشه ژاپني در اختيار داشتم كه به اين لهجه تسلط داشته باشند.
---
نامه هايي از ايوجيما را اصلاً آمريكايي نمي دانم و اين فيلم را براي مردم ژاپن ساختم
چه كسي فكر مي كرد بازيگر وسترن هاي موسوم به اسپاگتي، روزي فيلمساز برجسته اي شود. ايست وود در تمام روزهايي كه با كارگرداناني چون سرجولئونه و دان سيگل كار مي كرد، كوشيد تا رمز و راز كارگرداني را هم بياموزد. فيلم هاي اول ايستوود در مقام كارگردان آثار چندان شاخصي نبودند ولي به مرور و درست از زماني كه گرد پيري بر چهره اين ستاره سينما نشست؛ رويكرد خلاقانه او هم در سينما آغاز شد. ايستوود بعد از حضوري نااميدكننده در دهه هشتاد، دهه نود را با وسترن اسكاري نابخشوده آغاز كرد و در اين سال ها به كارگرداني به شدت ستايش شدني مبدل شده است.در گفت وگويي كه مي خوانيد ايستوود از دوران طلايي سينما و سه دهه فيلمسازي اش مي گويد.
فيليپ فرنچ
ترجمه: اميررضا نوري زاده
---
* شما در ظرف 40 سال اخير در بيش از 60 فيلم به عنوان تهيه كننده، كارگردان و هنرپيشه حضور داشته ايد در حالي كه مثلاً وارن بيتي در ظرف اين سالها هر پنج يا شش سال يك فيلم ساخته است، دليل اين ميزان قابليت شما چه بوده است؟
- سينما بخش لاينفك زندگي من است و زماني كه به ايده جذابي برخورد مي كنم، خيلي زود سعي مي كنم آن را بر روي پرده بياورم. من از افرادي مثل وارن  بيتي ساده تر به قضيه نگاه مي كنم. امسال همه از من مي پرسيدند، شما چه طور مي توانيد ظرف يك سال دو فيلم داشته باشيد؟ ولي من به ياد دارم كه هاوارد هاكنر و رائول والش كارگردان هايي بودند كه ظرف يك سال چند فيلم مي ساختند و اين اصلاً موضوع غريبي نيست اما اين روزها ساخت دو فيلم يك عمل غيرممكن به نظر مي آيد. براي برخي از كارگردانان سينماي مستقل فيلمسازي مثل ارائه يك آلبوم موسيقي است؛ آنها فيلمنامه را به سرعت آماده مي كنند و با انتخاب چند هنرپيشه غيرحرفه اي همه چيز آماده مي شود تا فيلم كليد بخورد.
* در فيلم هاي شما سوژه هاي فرعي بسياري وجود دارند از جمله تغيير ديدگاههاي تاريخي جامعه آمريكا(در نابخشوده)و يا حقايق تاريخي جنگ(نامه هايي از ايوجيما)اين سوژه ها باعث شده تا برخي شما را يك فيملساز سنتي و محافظه كار بدانند!
- من حتي از كساني كه فيلم عزيز يك ميليون دلاري را نديده بودند، انتقاداتي در مورد فيلم شنيدم كه برايم جالب بود! به نظر من عدم مطالعه كافي و همچنين تماشاي سرسري فيلم هاي من باعث به وجود آمدن چنين ديدگاه هايي شده چون همه ما مي دانيم كه تاريخ وجوه منفي بسياري دارد و نبايد اين قضيه را كتمان كرد. من چندان به دسته بندي هاي سياسي در آمريكا معتقد نيستم و جمهوري خواه يا دموكرات تفاوت چنداني براي من ندارد. به نظرم همه سياسيون سعي دارند تا شغل خود را حفظ كنند البته سن و سال من هم تأثير زيادي بر روند كارم داشته و زماني كه شما بالاي 70 سال سن داريد، به نوعي حاشيه امنيت در كار مي رسيد كه ارزشمند است.
* با توجه به سن شما، چالش هاي موجود در كار را چگونه پشت سر مي گذاريد و مشكلات شما عمدتاً چه مسائلي هستند؟
- من مشكل خاصي ندارم و از لحاظ ذهني و فيزيكي در شرايط خوبي هستم. من از امتياز سال ها تجربه بهره مندم و اين به من قوت قلب مي دهد. اما از طرفي من هرگز از تصميم براي ساخت يك پروژه منصرف نمي شوم و به عبارت بهتر هرگز به پشت سرم نگاه نمي كنم و زماني كه فيلمي را كليد مي زنم، تحت هر شرايطي آن را به پايان مي رسانم و ديگر عكس العمل احتمالي تماشاگران برايم مهم نيست. روزي دان سيگل مي خواست فيلمي درباره جك وارنر بسازد ولي به او گفته بود كه ساخت اين فيلم مشكل است اما وارنر به او نگاهي كرد و گفت: چه كاري در سينما مشكل نيست؟ برو و كارت را انجام بده!
* دوست داشتيد با كدام يك از كارگردانان عصر طلايي سينما همكاري مي كرديد؟
- وقتي در دهه 1950 وارد عرصه سينما شدم، بسياري از آنها در آغاز بازنشستگي بودند. من بيلي وايلدر را خوب مي شناختم و خيلي دوست داشتم با او كاري داشته باشم همچنين دوست داشتم با آقاي هاكز و آقاي والش فيلم داشته باشم. من درباره فيلم مشتركي با آلفرد هيچكاك هم صحبت كرده بودم و او فيلمنامه اي هم در نظر داشت ولي كهولت سن به او اجازه ساخت اين فيلم را نداد.
اما همكاري با دان سيگل همچون كار با بسياري از اين كارگردانان برجسته بود چرا كه سيگل با اين كارگردانان همكاري داشت و تجارب زيادي از اين قضيه به دست آورده بود.
* ما 30 سال قبل هم با هم ديدار داشتيم ولي آيا آن زمان متعجب نمي شديد كه شخصي به شما مي گفت از 30 فيلم بعدي شما فقط دو فيلم وسترن خواهد بود؟
- شما اولين شخصي هستيد كه اين نكته را گوشزد مي كنيد ولي من پاسخ دقيقي براي اين قضيه ندارم. دوران شكوه وسترن، دوران خوبي بود. من در اوايل كارم چند وسترن داشتم ولي بعد تصميم گرفتم كه در دهه 1980 و 1990 چند فيلم وسترن ديگر داشته باشم. من فيلمنامه نابخشوده را تحت عنوان قتل هاي ويليام موني در سال 1980 خواندم ولي مهيا شدن شرايط ساخت آن تا سال 1990 به طول انجاميد و اين نشان دهنده مشكلات رجوع به ژانر وسترن در آن سالها بود.
* زماني كه فيلم جوزي ولز اكران شد، بسياري آن را فيلمي سياسي و پيرامون عواقب جنگ ويتنام ارزيابي كردند. آيا شما به عمد از وسترن براي رويكرد تان استفاده كرديد؟
- اين وسترن با كارهاي ديگر من متفاوت بود. در آن فيلم جوزي ولز، قهرماني است كه از جنگ و تراژدي در آن مي گريزد و به شدت منزوي است اما هر چه بيشتر تلاش مي كند كه به اين انزوا دست يابد، حوادث پيرامونش اين اجازه را به او نمي دهد و او به ناچار به مبارزه دعوت مي شود البته اين سوژه، امروز نيز براي تماشاگران آشناست چرا كه فضاي ذهني جوزي ولز با شرايط سياسي فعلي نيز همخواني دارد.
* جان وين زماني مي گفت كه هر وقت فيلمنامه اي را مي خواند كه فضاي آن در غرب وحشي نيست، هميشه سعي مي كند تا آن را در قالب يك وسترن براي خودش مجدداً روايت كند. آيا شما هم چنين عكس العملي در قبال فيلمنامه ها داريد؟
- من هرگز فيلمنامه ها را با قالب وسترن نمي سنجم و خودم را متعهد به اين ژانر نمي دانم هر چند كه با اين ژانر به شهرت رسيدم. در سالهاي اخير هم بيشتر فيلمنامه ها را از نقطه نظر كارگرداني ارزيابي مي كنم. در فيلمي مثل عزيز ميليون دلاري، اول اين مسئله را در نظر گرفتم كه اين پروژه را كارگرداني كنم و بعد در مورد بازي در آن تصميم گرفتم.
* چه طور تصميم به ساخت فيلمي براساس كتاب پرچم هاي پدران مان(از جيمز برادلي)گرفتيد؟ اين قطعاً فيلمي نبود كه خود شما بخواهيد در آن بازي كنيد!
- يكي از دوستان روزنامه نگار در شهر مونتري با من تماس گرفت و به من توصيه كرد كه اين كتاب را بخوانم. من اين كتاب را خواندم و به نظرم رسيد كه روايت ديگري از پل هاي مدسيون كانتي است؛ داستان كودكي كه پس از مرگ والدينش به هويت اصلي آنها پي مي برد. من مجذوب اين كتاب شدم ولي حقوق اقتباس آن توسط دريم وركز خريداري شده بود و من به ناچار به سراغ استيون اسپيلبرگ رفتم البته خود او هم كتاب را خوانده بود و به من پيشنهاد كارگرداني آن را داد و همه چيز شروع شد.
* آيا براي شما اهميت داشت كه در اين فيلم از نسل قبل از خودتان و شرايط دشوار دوران ركود اقتصادي و جنگ دوم جهاني بگوييد؟
- گرچه پدرم در آن زمان در ارتش نبود ولي من با ارتشيان و بچه هايي كه پدرانشان در ارتش بودند رابطه نزديكي داشتم و بنابر اين براي همه ما مهم بود كه پدران جوان چه كردند.
* ايده ساخت دو فيلم در باره يك نبرد(يكي از ديدگاه آمريكايي ها و ديگري از ديدگاه ژاپني ها)چگونه شكل گرفت؟
- اين ايده بين من، اسپيلبرگ و پل هجيس(فيلمنامه نويس)مطرح شد. من به آنها گفتم كه دوست دارم به ايوجيما بروم و در مورد آنجا تحقيق كنم. اين منطقه در اواسط دهه 1960 به ژاپن بازپس داده شد و من با تاييد فرماندار توكيو از آنجا ديدن كردم و در آنجا بود كه به اين فكر افتادم كه اين نبرد از نگاه مدافعان آن چگونه بوده است. من مطالبي را در مورد ژنرال كوري باياشي كه در آن زمان فرمانده نيروهاي ژاپني در اين منطقه بود خواندم و همين ايده يك داستان خوب را به من داد.
* به هنگام ساخت فيلم نامه هايي از ايوجيما، آيا در نظر داشتيد كه يك فيلم ژاپني را در مورد تاريخ اين كشور مي سازيد؟
- من اين فيلم را اصلاً فيلمي آمريكايي نمي دانم و اين احساس را داشتم كه داستاني از تاريخ ژاپن را براي مردم اين كشور روايت مي كنم. شيوه كار من در اين فيلم مشابه سرجيولئونه در اوايل دهه 1960 بود. او در آن زمان حتي يك كلمه انگليسي هم نمي دانست و من هم به زبان ژاپني آشنايي نداشتم و به ناچار با مترجم كار مي كردم. البته لهجه مورد نياز براي اين فيلم متعلق به 65 سال قبل بود و من تعداد اندكي هنرپيشه ژاپني در اختيار داشتم كه به اين لهجه تسلط داشته باشند.
* بازخورد فيلم ها در ژاپن و آمريكا چگونه بود؟
- عكس العمل ها به فيلم نامه هايي از ايوجيما در ژاپن عالي بود و بايد صادقانه بگويم كه در حين ساخت فيلم از بازخورد احتمالي آن مطمئن نبودم ولي تماشاگران ژاپني با وجود مبهم بودن اين بخش از تاريخ شان، برخورد خوبي با فيلم داشتند و به دفعات در شهرهاي مختلف ژاپن از من تقدير شد.
* كدام فيلم هاي جنگي در گذشته بر شما تأثيرگذار بوده اند؟
- من كارهاي خودم را با هيچ كدام از آنها نمي توانم مقايسه كنم ولي فيلم هايي را كه دوست دارم شامل، قدم زدن در آفتاب(لوئيس مايل ستون)كلاهخود فولادي(ساموئل فولر)است البته بايد از آكيرا كوروساوا و فيلم يوجيبو او هم ياد كنم كه الگوي اصلي براي فيلم به خاطر يك مشت دلار بود.
* به عنوان آخرين سؤال، اگر آرشيو ملي فيلم آمريكا در حال سوختن باشد و شما امكان نجات دادن دو فيلم را از آنجا داشته باشيد، چه فيلم هايي را انتخاب مي كنيد؟
- من به احتمال فراوان سه فيلم برمي دارم: خوشه هاي خشم(جان فورد)گنج هاي سيرامادر،(جان هيوستون)و حادثه در اوكس بو(بيل ولمن).
گاردين 6 مارس
</TEXT>
</DOC>
<DOC>
<DOCID>HAM2-860114-112</DOCID>
<DOCNO>HAM2-860114-112</DOCNO>
<ORIGINALFILE>/1386/860114/world/_cinew.htm</ORIGINALFILE>
<ISSUE>سه شنبه 14 فروردين 1386</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">ادب و هنر.هنر.سینما</CAT>
<CAT xml:lang="en">Literature and Art.Art.Cinema</CAT>
<TITLE>
معرفي بزرگترين استوديوي پويانمايي  جهان
شركت هيولاها
</TITLE>
<TEXT>


استوديوي پويانمايي پيكسار كه در سال 1986 توسط استيو جابز و ادوين كتمون بنيانگذاري شد، يك استوديوي پويانمايي رايانه اي است كه برنده جوايز بي شماري از فرهنگستان هنر و علوم سينمايي آمريكا(اسكار)بوده است. پيكسار داراي تخصص، خلاقيت و توانايي در توليد نسل جديد از فيلم هاي بلند پويانمايي، كالاها و ديگر محصولات مرتبط با اين فناوري است. هدف پيكسار تركيب فناوري اختصاصي اين شركت و استعدادهاي خلاق جهاني براي طراحي و ساخت فيلم هاي بلند پويانمايي رايانه اي است كه شخصيت هاي به ياد ماندني و داستان هاي جذاب براي مخاطبان رده هاي سني مختلف از جذابيت خاصي برخوردار است.
اين شركت دو سال پس از تأسيس، با ساخت فيلم داستان اسباب بازي در سال 1995 به شهرت رسيد. از آن زمان به بعد پيكسار با همكاري والت ديزني فيلم هاي پويانمايي ديگري مانند، زندگي يك حشره(1998)، داستان اسباب بازي 2(1999)، شركت هيولاها(2001)، در جست وجوي نمو(2003)، باور نكردني ها(2004)و ماشين ها(2006)را ساخته است كه همه آنها جوايزي را نيز كسب كرده اند.
داستان اسباب بازي در ماه نوامبر سال 1995 به بازار عرضه شد كه نتيجه 9 سال تلاش مداوم و بي وقفه متخصصان اين شركت بوده است. داستان اسباب بازي كه از نظر بسياري از منتقدان سينمايي، بسيار موفق بوده است با كسب 362 ميليون دلار در مدت زمان اكران به عنوان پرفروش ترين فيلم سال شناخته شد. مدير بخش استعدادهاي خلاق استوديوي پيكسار، جان يسيتيو نيز به دليل موفقيت در مديريت گروه توليد اين فيلم كه اولين فيلم سينمايي پويانمايي رايانه اي است، جايزه ويژه اسكار سال را از آن خود ساخت.
پيكسار تاكنون 6 فيلم سينمايي پويانمايي به بازار عرضه كرده است و از اكران عمومي اين فيلم ها در سراسر دنيا به درآمدي در حدود 2/3 ميليارد دلار دست يافته است و بر اين اساس درآمد قابل توجهي را از ساخت 6 فيلم پويانمايي پرفروش دنيا از آن خود ساخته است. در سال 1999، فيلم داستان اسباب بازي 2 نيز توانست در بخش بهترين تصاوير و موسيقي فيلم جايزه گوي طلايي سال را به خود اختصاص دهد.
در سال 2001، فيلم شركت هيولاها به بازار عرضه شد كه در 9 روز اول اكران در داخل آمريكا به فروشي معادل 100 ميليون دلار دست يافت و به عنوان پرمخاطب ترين فيلم سال شناخته شد. در ماه مي سال 2003 فيلم پويانمايي ديگري به نام در جست وجوي نمو، توسط استوديوي پويانمايي پيكسار ارائه شد كه توانست به ركوردي فراتر از آنچه فيلم شركت هيولاها به آن دست يافته بود نيز دست يابد. اين فيلم جايزه اسكار بهترين فيلم بلند پويانمايي را نيز به خود اختصاص داد. پيكسار در سال 2004، با ساخت فيلم باورنكردني ها همچنان به موفقيت در بخش استعدادهاي خلاق و هنري و همچنين وضعيت اقتصادي و مالي ادامه داد. اين فيلم با كسب چهار جايزه اسكار، موفقيت پيكسار را به اوج خود رساند.
فيلم هاي كوتاه
بخش استعدادهاي خلاق و گروه متخصصان استوديوي پيكسار، پس از بنيانگذاري اين استوديو، بيش از 15 سال به ساخت فيلم هاي كوتاه و آگهي هاي تبليغاتي تلويزيوني با استفاده از تكنيك هاي پويانمايي سه بعدي رايانه اي پرداختند و به تدريج مهارت ها تخصصي و فني خود را گسترش دادند.
اولين فيلم كوتاه پيكسار تحت عنوان لوكس جر در سال 1989 جايزه بهترين فيلم كوتاه پويانمايي را از آن خود ساخت. در سال 1997 نيز فيلم بازي گري  توانست جايزه بهترين فيلم كوتاه پويانمايي را به خود اختصاص دهد. اين فيلم اولين فيلمي بود كه در آن از فناوري استوديوي پويانمايي پيكسار براي ايجاد ظاهر واقعي پارچه و بافت پوست بدن استفاده مي شد.
فناوري
استوديوي پيكسار از زمان تشكيل در پيشرفت هاي مهمي كه در زمينه كاربرد تصاوير رايانه اي در توليد و ساخت فيلم هاي پويانمايي حاصل شده است، نقش به سزايي داشته است. همچنين پيكسار توانسته است بسياري از بهترين استعدادهاي خلاق دنيا را نيز به كار گيرد. از سال 1986، گروه هاي فني و تخصصي پيكسار، در راستاي طراحي نرم افزارهاي توليدي براي ساخت فيلم هاي سينمايي و بهره گيري از جديدترين فناوري هاي روز دنيا در خلق تصاوير رايانه اي اقدامات مؤثري را به ثمر رسانده اند.
فناوري منحصر به فرد استوديوي پيكسار، ايجاد تصاويري را ميسر مي سازد كه از لحاظ پويانمايي در نوع خود بي نظير هستند. اين فناوري به ويژه اين امكان را در اختيار كارگردان قرار مي دهد كه بتواند نتايج نهايي را به صورتي كه با موضوع و داستان فيلم متناسب باشد، تحت كنترل خود قرار دهد. بخش استعدادهاي خلاق پيكسار، شامل گروه هاي پويانمايي، داستان نويسي و مهارت هاي هنري است و اين گروه مسئوليت ساخت فيلم هاي پويانمايي، نوشتن فيلمنامه و طراحي تصاوير پويانمايي فيلم هاي توليد شده توسط پيكسار را برعهده دارند.
همكاري با والت ديزني
از زمان توليد فيلم سفيد برفي و هفت كوتوله كه در سال 1937 توسط والت ديزني ساخته شد، فيلم هاي پويانمايي توانست مورد توجه بسياري از مخاطبان سرگرمي هاي سينمايي، قرار گيرد. والت ديزني تاكنون فيلم هاي بسياري مانند ديو و دلبر، علاءالدين و شير شاه را به بازار محصولات فرهنگي عرضه كرده است.
داستان ها و شخصيت هاي اين فيلم هاي دوست داشتني بخشي از داستان نويسي امروزي هستند. در گذشته اين شخصيت هاي كارتوني براساس روش هاي دو بعدي و توسط هنرمندان طراحي مي شدند كه مستلزم صرف وقت و تلاش بسيار بوده است. در ماه مي سال 1991 براي توليد فيلم براساس فناوري هاي روز دنيا، با والت ديزني به توافق رسيد.
براساس اين توافقنامه اولين فيلم مشترك يعني داستان اسباب بازي ساخته شد. در سال 1997، قرارداد جديدي جايگزين توافقنامه قبلي شد كه براين اساس ارائه پنج فيلم سينمايي پويانمايي كه توسط پيكسار ساخته و توليد مي شد، به والت ديزني واگذار شد. در 24 ژانويه سال 2006 اين دو شركت در خصوص ادغام شدن با يكديگر به توافق رسيدند و پس از اينكه اين موضوع مورد موافقت سهامداران دو شركت قرار گرفت، ادغام پيكسار و والت ديزني در ماه مي سال 2006 به تصويب رسيد. در حال حاضر پيكسار يكي از شركت هاي تابعه والت ديزني است كه به صورت خصوصي اداره مي شود.
</TEXT>
</DOC>
<DOC>
<DOCID>HAM2-860114-113</DOCID>
<DOCNO>HAM2-860114-113</DOCNO>
<ORIGINALFILE>/1386/860114/world/_cinew.htm</ORIGINALFILE>
<ISSUE>سه شنبه 14 فروردين 1386</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">ادب و هنر.هنر.سینما</CAT>
<CAT xml:lang="en">Literature and Art.Art.Cinema</CAT>
<TITLE>
گفت و گوترجمه: كيكاووس زياري گفت وگو با هلن ميرن، بازيگر اسكاري ملكه
مخالف حكومت سلطنتي هستم
</TITLE>
<TEXT>


هلن ميرن طي چند ماه گذشته جايزه بهترين بازيگر زن سال سينما را از اكثريت قاطع مراسم و جوايز سينمايي گرفت. نه تنها عمده انجمن هاي منتقدين سينمايي جايزه خود را به وي براي درام تاريخي ملكه اهدا كردند،  بلكه مراسم اسكار، گلدن گلوب و بافتا هم او را مستحق دريافت جايزه بهترين بازيگر زن دانستند. ميرن اين بازيگر كهنه كار و مسن انگليسي در ملكه نقش ملكه اليزابت دوم را- كه هنوز هم در قيد حيات است- بازي كرده است. بازيگر 61 ساله سينما براي اين نقش هم تاريخ معاصر انگليس را كاملاً مطالعه و هم به تاريخ پرسابقه بازيگري خود تكيه كرد. اين اولين بار نبود كه هلن ميرن در نقش يكي از ملكه هاي انگليسي ظاهر مي شد. وي قبل از اين پنج بار جلوي دوربين سينما و تلويزيون در قالب ملكه هاي مختلف دوره هاي متفاوت تاريخي اين كشور كهنسال اروپايي بازي كرده است. او پيش از اين دوبار نامزد دريافت اسكار شده و مراسم جوايزي مثل توني(اسكار تئاتري)و بافتا بارها او را نامزد دريافت جايزه كرده است. وي تعدادي از اين جوايز را دريافت كرده است. ميرن كه تا به حال در بيش از 80 فيلم سينمايي ظاهر شده، امسال براي دريافت جايزه اسكار با رقباي سرسختي مثل مريل استريپ و جودي دنچ روبه رو بود.
* آيا تصادفي است كه براي دو كار متفاوت دعوت به بازي در نقش ملكه شديد؟
- اين يك تصادف خوب و خوشحال كننده بود كه در دو فيلم متفاوت سينمايي نقش ملكه را بازي كردم. حتي متوجه اين نكته نشدم كه بايد نقش دو ملكه را به عهده بگيرم. جالب اينكه اين دو نقش نه در زمان هاي متفاوت، كه در يك سال و پشت سرهم به من پيشنهاد شد. بعد از بازي در اليزابت اول ديگر تهي شده بودم و از نظر روحي و فيزيكي تواني نداشتم. فقط دو هفته فرصت استراحت و تمرين براي ظاهر شدن در فيلم جديد را داشتم.
* چگونه خود را آماده بازي در اين دو نقش كرديد و هدفتان از اين كار چه بود؟
- اليزابت اول و دوم آدم هايي متفاوت با شخصيت هايي مختلف و متفاوت هستند. آنها از دو فضاي سياسي متفاوت مي آيند. اليزابت اول با موضوع ديكتاتوري صدام حسين سروكار داشت، در حالي كه در دوران اليزابت دوم وي ديگر هيچ قدرتي نداشت. اما ايفاي نقش يك ملكه به دنبال بازي در نقش يك ملكه ديگر باعث شد كه به سراغ تاريخ حكومتي بروم و درباره خانواده سلطنتي مطالعاتي بكنم. براي ايفاي يك چنين نقشي به يك چنين مطالعاتي هم نياز است. تنها شباهت بين اين دو كاراكتر، اين است كه هر دو در يك محيط خاص بزرگ شدند و خودشان را نسبت به اجراي يك سري اصول متعهد مي دانستند.
* تفاوت اساسي بين اين كاراكتر و اليزابت دوم چه بود؟
- در ارتباط با اليزابت اول كمتر كسي تن صداي او را مي شناخت و يا مي دانست او چگونه راه مي رود، لبخند مي زند و يا اينكه سرش را چه طور مي چرخاند. ما مي دانيم او از نظر شخصيتي چگونه بود، زيرا از نقطه نظر تاريخي حالات و رفتار او ضبط شده است، اما اينكه او چگونه خلق و خويي داشت و يا از نظر فيزيكي دقيقاً چه مي كرد، هيچ اطمينان و قاطعيتي وجود ندارد. او به گونه اي تصوير و ترسيم شده كه خودش مي خواست. وي تصوير خود را كنترل مي كرد و مراقب بود كه قرار است چه چيزي از او در معرض ديد عموم قرار گيرد. اما در ارتباط با اليزابت دوم اين مسائل وجود نداشت. او نه تنها زنده است، بلكه همگان او را خيلي خوب مي شناسند. هر كسي مي داند وي چگونه حرف مي زند يا نگاه مي كند. اما من بايد هر يك از اين كاراكترها را به صورت مستقل و البته به مشكلي متفاوت به تصوير مي كشيدم، به طور طبيعي براي اولي بايد از قوه تخيل و تصور بيشتري استفاده مي كردم.
* احساستان نسبت به حكومت سلطنتي چيست؟
- قبل از هر چيز بايد بگويم من مخالف حكومت سلطنتي هستم. احساسم اين است كه اگر قرار باشد چنين حكومتي داشته باشيم، بهتر است نوع سوئدي آن را انتخاب كنيم. خانواده سلطنتي در آنجا براي خريد روزانه به سوپرماركت مي روند و هيچ فرقي با مردم عادي ندارند. به اعتقاد من اين روشي است كه همه بايد آن را دنبال كنند. من دوست دارم سوپراستارها و ستارگان سينما را هم در حال خريد در يك سوپرماركت ببينم.
* از نقطه نظر ملكه- كه نقش او را در فيلم بازي كرديد- آيا هيچ شناخت و بينش كامل تري درباره نخست وزير توني بلر به دست آورديد؟
- براي اين كار ضرورتي ندارد از زاويه ديد ملكه به قضيه نگاه كنم. در كل احساس مي كنم خط سير توني بلر به سمت خود شيفتگي است. يكي از ديالوگ هاي درخشاني كه پيتر مورگن فيلمنامه نويس نوشت اين بود كه سياست چگونه باعث مي شود تا چهره هاي مطرح سياسي به تدريج به ورطه سقوط بيفتند.
* تا قبل از بازي در فيلم خود ملكه را ملاقات كرده بوديد؟
- پنج شش سال قبل در جريان يك مراسم، خيلي كوتاه او را ديدم. من و چلوسيوگني بازيگر را براي ديدار با او بردند.(مي خندد)آدم هاي زيادي دور و بر او بودند و وي سعي داشت برخورد گرمي با جمع داشته باشد. اين ديدار شايد بيست ثانيه طول كشيد.
* آيا ديدن خودتان روي پرده سينما در نقش كاراكتري كه چند سال از شما بزرگتر است، عجيب نبود؟
- اين نقش را دوست داشتم. نقش ملكه را در زمان هفتاد سالگي اش بازي مي كنم كه دقيقاً ده سال بزرگتر از من است. به نوعي كارم راحت بود، زيرا مجبور نبودم خيلي زير دست گريمور بنشينم. براي اين فيلم حداقل گريم را داشتم.
* نحوه حركت دادن سر و گردنتان شبيه خود ملكه است.
هيچ وقت به عكس هاي متعدد او و يا به حركات خودم در جلوي آينه نگاه نكردم. منبع الهام من فقط سه عكس بود. البته مقداري از فيلم هاي خبري تلويزيوني او را هم تماشا كردم. كتاب هايي را كه در باره اش نوشته شده بود خواندم تا حس كلي كاراكتر او را بدست بياورم. ملكه بودن روي پرده سينما را دوست داشتم.
* فكر مي كنيد بعد از بازي در نقش كاراكتري مثل ملكه، براي كار جديدتان به سراغ يك كاراكتر كاملا متفاوت برويد؟
- حدس خودم همين است. بعد از اتمام بازي در اليزابت اول بلافاصله در مجموعه تلويزيوني مظنون اصلي به حركت آخر ظاهر شدم. اين مجموعه يك كار مدرن سياه و اجتماعي بود كه در نقطه مقابل آن كار تاريخي قرار مي گرفت. اين مجموعه به من امكان آن را داد كه به نقطه اي ديگر سفر كنم.
* قبل از بازي با آدم هايي كه ملكه را مي شناختند صحبتي داشتيد؟
- با هيچ يك از كساني كه او را مي شناختند حرف نزدم، بجاي آن ترجيح دادم كتاب هاي بيوگرافي را كه در باره اش نوشته بودند بخوانم. يكي از آنها را داگلاس ميس نوشته كه قبل از اين كتاب هاي مشابهي را به رشته تحرير درآورده است. او نويسنده اي خوش فكر، خوش قريحه، باسواد و حقيقتاً با نمك است. از همين رو كتابهايش بسيار با ارزش هستند. شما وقتي چند كتاب مختلف را درباره يك موضوع واحد مي خوانيد، مي توانيد يك استنباط كلي از كليت امر پيدا كنيد. در عين حال اين مسئله به شما كمك مي كند تا بتوانيد وجوه اشتراك و افتراق اين نوشته ها و آن كاراكتر را كشف كنيد. پس از آن ديگر همه چيز به حدس و گمان شما از آن كاراكتر و نقش برمي گردد. بعضي نقشها هست كه شما مي توانيد بگوييد چه رفتار و گرايش دروني دارد، اما بعضي نقشها را خير. نقش ملكه در اين دسته دوم قرار مي گيرد.
كوتاه شده از popetertaime.com
</TEXT>
</DOC>
<DOC>
<DOCID>HAM2-860114-114</DOCID>
<DOCNO>HAM2-860114-114</DOCNO>
<ORIGINALFILE>/1386/860114/world/_idea.htm</ORIGINALFILE>
<ISSUE>سه شنبه 14 فروردين 1386</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
انديشه
عصر ظهور دين
</TITLE>
<TEXT>


انجمن جامعه شناسي ايران در سلسله نشست هاي خود، موضوع پست  مدرنيسم و دين را به بحث گذاشت. در اين جلسه دكتر كچوئيان ابتدا ارتباط ميان مدرنيسم و پست مدرنيسم را تبيين كرد و به دنبال آن به بررسي چگونگي ارتباط ميان پست مدرنيسم و دين پرداخت. او معتقد است براي سنجش دو مفهوم مدرنيسم و پست مدرنيسم، نحوه ارتباط آنها با دين مي  تواند سنجه مناسبي باشد.وي در نهايت معتقد است پست مدرنيسم در تضاد با مدرنيسم فضاي لازم براي تظاهرات اجتماعي ديني را فراهم كرده است. امري كه در گذشته با قدرت تمام توسط مدرنيته از آن جلوگيري مي  شد. متن حاضر، سخنراني دكتر كچوئيان در اين جلسه است.
يكي از بزرگ ترين اتفاقاتي كه به رابطه دين و پست مدرنيسم موضوعيت داده نفس ظهور و بروز اديان در صحنه سياسي، اجتماعي و نظام بين الملل در اين مقطع از تاريخ است. كساني كه خود را متدين مي  دانند و به اعتبار دين در صحنه كلان سياسي و اجتماعي حاضر مي  شوند، كساني كه مستندات عمل خويش را دين قرار مي  دهند و به ويژه كساني كه در چارچوب ديانت اسلام ظاهر مي  شوند، همگي تحت تاثير اين فرآيند قرار دارند.
اما اشكالي از فرقه هاي جديد در چين، ژاپن، آمريكا و مصاديق آنان چون نئوكان ها در سطوح بالاي سياسي و در سطوح پايين مانند كوروش ديويد، بسيار برجسته شده اند. اشكالي از مديتيشن، شبه عرفان هاي طبيعت گرايانه و معنويت گرايانه نيز ظهور كرده اند. برخي معتقدند در بستر بحث پست مدرنيسم، ظهور اين گونه از فرقه ها امري بديع نبوده و قبل از اين هم وجود داشته است. در قرن 16 جريان اصلاح گري ديني، جريان رمانتيك و احياي اديان از مصاديق مختلف اين موضوع هستند.
---
به نظر من اتفاق اساسي در ساختار ذهني و فرهنگي و نمادين جهان تجدد افتاده، و امكان ظهور شكل  ديگري از فهم، رفتار و احساس را نسبت به جهان ايجاد كرده است
يعني آن چيزي كه ما معمولا نزد اديان مي  شناسيم. اگر ساختار فرهنگي يا نظم نمادين غرب و تجدد به شكلي كه ما در دوره كلاسيك تجدد مي  بينيم، بقا داشت و ادامه پيدا كرده بود، قطعا آن ساختار اجازه نمي داد چيزهايي كه ما تحت عنوان دين از آن ياد مي   كنيم، در جهان ديده شود
سه انقلاب در فكر
من به برخي از اصول تحول افكار و انديشه ها در قلمرو جامعه شناسي علم و معرفت اشاره مي كنم. ابتدا ببينيم حاصل جامعه شناسي معرفت چيست؟ مطابق پروژه اي كه مدرنيته در دكارت تاسيس و در كانت جاي پايش را مستقر كرد، عقل يا سوژه، مكاني استعلايي است كه بر پايه منطق دروني و ذاتي خود تمشيت مي شود. به همين دليل مقام و موقع مستقر و باثباتي براي انسان فراهم مي كند. زيرا عقل جديد، امكان اين را دارد كه برپايه تدقيق در خود، بنيادهايي كه خودش تاسيس مي كند با روش شناسي خاص خودش، عالم را بشناسد. حاصل جامعه شناسي معرفت كه كوهن و بعدها به مكتب ادينبورو در دهه هفتاد منتهي شد،  اين است كه اهرم و مهار معرفت و جريان هايي كه معرفت را اداره مي كنند، درون عقل و معرفت علم وجود ندارند، بلكه در بازي قدرت، سياست و بازي هاي جمعي قرار دارد. آدم ها با توافق هاي خود حقيقت و معيارهاي آن را تعيين مي كنند. به عبارت ديگر در بازي قدرت و سياست است كه تعيين مي شود حقيقت چيست و معيار آن چه مي باشد. نماينده بارز اين تفكر فوكو و مجموعه همفكران او چون ليوتار و... هستند. آنان تاكيد دارند بازي معرفت در زمين معرفت تعيين نمي شود، بلكه در قلمرو سياست، قدرت و تعاملات اجتماعي تعيين مي شود. بيان فوكو اين است كه كسان ديگري چشمان ما را باز مي كنند يا مي بندند. باز شدن و يا بسته شدن چشم عقل در دست خودش نيست. بلكه جريان هايي كه بيرون از حوزه عقل هستند، شيوه هاي مختلف عقلانيت را تعيين مي كنند. هايدگر همين سخن را در شكل راديكال تري مطرح مي كند. در اين حوزه كساني مانند دريدا و فوكو، از فرزندان فكري هايدگر محسوب مي شوند. هايدگر، كار خود را به عنوان سومين انقلاب كوپرنيكي قلمداد مي كند. انقلاب كوپرنيكي، با نظريه پردازي كوپرنيك مبني بر اينكه زمين مركز عالم نيست، ايجاد شد. كانت دومين انقلاب كوپرنيكي را ايجاد كرد كه براساس آن كانون معرفت، جهان عيني نيست، بلكه جهان ذهني است. قبل از كانت تصور بر اين بود كه ذهن آيينه اي است در برابر عالم و آن كه تصويرگري مي كند عالم است. كانت اين امر را وارونه كرد و نسبت ميان ذهن و عين را تغيير داد. براين اساس اين ذهن است كه تصويرگري مي كند نه عين. اما انقلاب هايدگري چيست؟ از نگاه هايدگري، فهم قبل از اينكه فهم از بودن باشد، خود نوعي بودن است. يعني گويي هستي ما تعيين كننده فهم جديد ما است. اين چيزي است كه در بيان لوكاچ هم وجود دارد. به عبارت ديگر ما در درون سنت تاريخي و يك وضعيت موجود و هستي خاص تاريخي است كه مي توانيم چيزهايي را فهم و درك كنيم. دريدا از اين بيان هايدگر نتيجه مي گيرد كه فهم نوعي بودن است، قبل از اينكه فهمي از بودن باشد. بنابراين فهم، نحوه بودن شما را تعيين نمي كند، بلكه اين بودن شما است كه فهم شما را مشخص مي كند. به نظر من به هسته اصلي بحث نزديك شده ايم. حاصل اين نوع نگاه هايدگري چيست؟
---
ادامه از صفحه 17
شايد برخي گمان كنند اموري چون اشكال عجيب تظاهرات ديني غيروحياني و چه اشكال وحياني تحولات ديني و چه بخشي از تحولات مربوط به تجدد، مسبوق به سابقه بوده اند و اتفاق جديدي نيافتاده است. به نظر من نفس چالشي كه در سه چهار دهه اخير به منظور معنا دارسازي اين رخداد در جهان روي داده، به اندازه كافي گوياي اتفاقات تازه ا ست. كساني مانند برگر، كه تئوري پردازي هاي گذشته را در ارتباط با اين گونه مسائل زير سئوال برده اند معتقدند كه اتفاق جديدي رخ داده است.
به نظرم براي روشن شدن موضوع بايد دسته بندي نسبتا جامعي از بحث ارائه بدهيم. در حال حاضر، با دو دسته از تظاهرات ديني مواجه ايم كه هريك از آنها قوت و گستردگي ويژه خود را دارا هستند.
1 - تظاهرات مربوط به ظهور اديان وحياني و 2- يك دسته از تظاهرات جديدي چون شبه عرفان ها، عرفان هاي روانشناختي، عرفان هاي طبيعت گرايانه، فرقه هاي طبيعت گرايانه، شيطان پرست و... من در مقامت توضيح اين دو دسته هستم.
بنابراين مسئله ما تبيين مجموعه اي از تظاهرات ديني يا شبه ديني است كه قرار نبوده مطابق با تصويري كه مدرنيته از جهان ارائه كرده در اين مقطع از تاريخ ظاهر شود. حال سئوال اين است كه آيا در جهان موجود جرياني قادر است تظاهرات گوناگون مورد اشاره را براي ما توضيح بدهد؟
برخي معتقدند توضيح اين تظاهرات و معنادار كردن آنها از طريق برگشت به جهان عيني واقعي يعني آن چيزي كه در سطح نظريه اجتماعي انجام مي  شود ميسر است. به عبارت ديگر مي  خواهيم برگرديم به شرايط تاريخي موجود تا بگوييم با توجه به خصوصياتي كه ما آن را درك مي  كنيم، اين تظاهرات، تظاهراتي معقول، مفهوم و معنادار است. اين روشي است كه دوركيم در باب از ميان رفتن تظاهرات ديني در جهان جديد انجام داد. وي با برگشت به خصوصيات اجتماعي جهان تجدد و وضع تقسيم كار در آن، مي  خواست توضيح بدهد چرا دين در آن مقطع تاريخي در حال از ميان رفتن است؟
اما من نمي خواهم از طريق قرار دادن اين تظاهرات خاص در چارچوب يك وضعيت تاريخي كه بعضا تحت عنوان پست مدرن از آن ياد مي  شود مسئله را توضيح بدهم. پست مدرن يا پساتجدد، عنواني است كه به اشكال مختلف از آن استفاده شده است. ولي يك شكل نسبتا اجماعي استفاده از اين مفهوم اين است كه بعد از تجدد را عنوان يك دوره تاريخي و يا يك عصر تاريخي و مشخصا نامي براي يك نوع از جامعه بدانيم، همان طور كه جامعه صنعتي عنواني براي سازوكارهاي تامين معيشت در تاريخ خاصي است، پست مدرن نيز اشاره به نظم اجتماعي خاصي در اين مقطع تاريخي دارد. ولي به نظر من توضيح رخدادهايي كه گفتيم، از اين طريق ممكن نيست و اينجا نقصان يا عقيم بودن نظريه جامعه شناسي آشكار مي  شود كه من درصدد توضيح آن نيستم. چارچوبي كه مسئله را مي  توان در آن توضيح داد، پست مدرنيسم است، به معناي قلمرويي كه به طور معمول مقابل قلمرو عين قرار مي  دهيم. زيرا از پست مدرنيته معناي متفاوتي به عمل آمده است. در مقطعي پست مدرنيسم مكتبي است هنري در مقابل مكاتب هنري ديگري چون سورئاليسم، كوبيسم و رئاليسم و.... در مقطع ديگر پست مدرنيسم عمدتا عنواني براي برخي افكار و جريان هاي فلسفي است كه توسط كساني مثل دلوز، فوكو يا دريدا عرضه شد، هر چند كه آنان ممكن بود اين موضوع را نفي كنند.
در مقطع ديگر پست مدرنيسم عنوان براي برخي افكار و جريان هاي فلسفي است كه توسط كساني مثل دلوز، فوكو يا دريدا عرضه شد؛ هرچند آنان ممكن بود اين موضوع را نفي كنند. در مقطع ديگر پست مدرنيسم در دست كساني مثل باومن، ليوتار، اسكاتلش و دانيل بل به عنوان خاصي براي يك وضعيت فرهنگي و ذهني تبديل شد. به زعم باومن پست مدرنيسم يك وضعيت ذهني خاص به تعبير دانيل بل در كتاب تناقض هاي مدرنيسم، پست مدرنيته به معناي نظم فرهنگي خاص و به عقيد اسكاتلش پست مدرنيسم در معناي تخصصي تر به معناي نظام نمادين يعني نظام فرهنگي است. عين اين تعبير را فردريك جيمسون در كتاب سرمايه داري متاخر طرح و از پست مدرنيسم به معناي منطق فرهنگي سرمايه داري متاخر ياد مي  كند. در اينجا اگر قرار است توضيحي درباره تظاهرات مذهبي بدهيم، بايد مسئله را در حوزه نظر، ذهن و فهم جستجو كنيم زيرا دين علي رغم جامعيت اش، خود، في نفسه تعلق به قلمرو نمادها و فرهنگ  دارد. قلمرويي كه در آن خودمان را نسبت به جهان بيروني جهت مي  دهيم. آن را براي خود مفهوم مي  كنيم و براساس آن، آنچه را كه بايد انجام بدهيم يا نبايد انجام بدهيم، مشخص مي  كنيم. هرچند كه الزاما اين امر به قلمرو ذهن تعلق ندارد، ولي جوهره اصلي دين چنين جايي است. اما از وجه ديگري به نظرم يك تناسب باطني و دروني وجود دارد ميان آن چيزي كه به عنوان پست  مدرنيسم مي  شناسيم و آن تظاهراتي كه از دين مي  بينيم. به عبارت ديگر اگر در قلمرو نظر، فكر و انديشه و آنچه كه ما تحت عنوان نظم نمادين از آن ياد مي  كنيم، اتفاقي نمي افتاد، امكان نداشت تظاهرات نمادين يا ديني موجود روي بدهد. از اين رو نفس اين كه كساني امكان يا ضرورت اين را پيدا كنند كه مثلا برگردند به اديان شرقي يا در پرتو دين، عمل اجتماعي و سياسي انجام بدهند، مستلزم اين است كه ذهنيت متفاوتي درباره آن چيزهايي كه دين سخن گفته، به وجود آمده باشد.
لذا به نظر من اتفاق اساسي در ساختار ذهني و فرهنگي و نمادين جهان تجدد افتاده، و امكان ظهور شكل  ديگري از فهم، رفتار و احساس را نسبت به جهان ايجاد كرده است، يعني آن چيزي كه ما معمولا نزد اديان مي  شناسيم. اگر ساختار فرهنگي يا نظم نمادين غرب و تجدد به شكلي كه ما در دوره كلاسيك تجدد مي  بينيم، بقا داشت و ادامه پيدا كرده بود، قطعا آن ساختار اجازه نمي داد چيزهايي كه ما تحت عنوان دين از آن ياد مي   كنيم، در جهان ديده شود. مدرنيته از بدو امر به گونه اي نظريه پردازي كرد كه از ابتدا ديانت از سر جاي خود بلند و در عرصه عمومي وارد نشود.
البته دين و اديان همواره وجود داشتند ولي فرق است ميان وجود اديان و حضور دين و اديان در عرصه اجتماعي. در اينجا خطايي صورت مي  پذيرد مبني بر اين كه بسياري غرب را به عنوان يك موطن جغرافيايي، با غرب به عنوان نظم نمادين، اشتباه مي  گيرند. غرب به عنوان يك موطن جغرافيايي، شامل مكان ها، وجود و پديده هاي مختلف و متفاوت است. ولي نظم نمادين مدرنيته كه برپايه آن اعمال، مشروع و غيرمشروع شده و امكان حضور در عرصه اجتماعي و بازتوليد نظم اجتماعي را مي  يابد، كليتي است كه هر چيزي در آن نمي تواند حضور داشته باشد. در غربي كه ما قبل از اين تظاهرات مي  شناسيم، ديانت نمي توانست در عرصه اجتماعي و در عرصه معرفت و دانش ظهور پيدا كند. اما آن تغييرات روي داده چيست؟ من قبل از تمركز بر روي اين سئوال، لازم مي  دانم به سئوال هاي ديگري بپردازم كه امكان طرح آن وجود دارد. آنچه در جهان معاصر به طور مشخص در غرب و بعد در شرق مي  بينيم، به واسطه چه تغييراتي در نظم نمادين و  آنچه پست مدرنيسم قلمداد مي  كنيم ممكن شده است؟ بنابراين مفروض بحث ما وقوع يك عده تغييرات در حوزه نمادين است كه بدون آنها امكان ظهور تظاهر ديني نبود. از اين رو مي  خواهيم پاسخ خود را در اين حوزه بگيريم تا از اين طريق تظاهرات و رخدادهاي ديني را معنا دار كنيم. اين نوع كار، تبيين علي نيست. بلكه با قرار دادن رخدادي مسئله انگيز در چارچوب مفهومي بزرگ تر و گسترده تر و با ايجاد ارتباط ميان اين دو مقوله و جاگير كردن آن موضوع مسئله دار يا سئوال آفرين، در ساختار مفهومي و ذهني تان، رفع سئوال مي  كنيد. هدف من در اين بحث معنادار كردن اين رفتارها است. اما سئوالات ديگري نيز مي  توانست مطرح شود. مثلا آيا اين تظاهرات ديني به معناي گذر از مدرنيته است يا خير؟ آيا تحولات و تظاهرات ديني به معناي بازگشت به دين يا گذر از دين است؟ ديانت وحياني در وضعيت پست مدرنيسم داراي چه موقعيتي است؟ و...
به نظرمي رسد كه جواب سئوا ل ها را بايد در پروژه اي كه هابرماس از آن تحت عنوان مدرنيته ياد مي  كند و از منظري كه ما نگاه مي  كنيم يعني پروژه اي در حوزه نمادها و فرهنگ ها جستجو كنيم. در تاريخ معاصر غرب از 300 سال پيش به اين طرف با يك نوع مفهوم سازي مواجه ايم. درواقع جهاني كه در آن زندگي مي  كرديم محصول آن نوع مفهوم سازي به نام مدرنيته است.
همانطور كه عرض كردم به نظر مي رسد تظاهرات ديني و شبه ديني حاضر حاصل پيدايش برخي تغييرات در مدرنيته است. البته تغييرات در پروژه مدرنيته از نظر بعضي گذر، برخي بحران و برخي نيز ممكن است يك تجربه كاملاً متفاوت و جديد باشد، من فعلا در مقام اينكه اينها چه معنايي دارد نيستم، بلكه مي خواهم ببينم پروژه مدرنيته چيست و پست مدرنيسم چه ارتباطي با مدرنيته دارد؟
به نظر من براي روشن شدن تعريف پست مدرنيته و مدرنيته، بايد به رابطه آنها با دين توجه كنيم. پروژه مدرنيته دقيقاً در تقابل با پروژه ديانت وحياني قرار داشت. به نظر من تعبيري كه باومن دارد، تعبير جالبي براي ورود به اين بحث است و اگر كساني با حرف هاي مثلا هابس و ديگران تا همين اواخر دوره قرن 19 آشنا باشند مي بينند كه اين امر ما به ازاءهاي خوب دارد. باومن مي گويد كه مدرنيته تلاشي براي فرار از سياليت، بي اطميناني و بي ثباتي بود كه يكي از اختصاصات اساسي شرايط انساني در جهان سنت است. از اين منظر به جهان انساني دو نگاه مي توانيم داشته باشيم:
1 - جهاني كه بخش اعظم حوادث و رخدادهايش معلوم نيست از كجا مي آيد و به كجا مي رود و اين امور خارج از حدود توانايي و اختيار ما براي كنترل و حتي فهم آن است.
2 - از لحاظ ذهني ناشناختي(به اين معنا كه همه ابعاد آن در حدود عقل انسان قرار نمي گيرد)و كنترل ناشدني است(به معناي اين كه نمي توانيم تضمين كنيم آنچه انجام مي دهيم به كجا منتهي خواهد شد و اهدافمان در اين دنيا قابل تحقق است)پروژه مدرنيته در واقع نفي اين دو وجه است.
اساس پروژه مدرنيته اعتقاد به جهان شناختي و كنترل شدني است. به عبارت ديگر پروژه مدرنيته از درون وضعيت بي ثبات و متزلزلي كه انسان در شرايط
ما قبل مدرن يا در سنت با آن مواجه بوده، وضعيت نظم، ثبات، پايداري، آرامش، پيش بيني پذيري، مهار تاريخ و هستي را استخراج مي كند تا در هول و هراس نبوده و نياز به سر فرودآوردن در آستان خداوند نداشته باشد. جهاني كه دو طرف اش نامشخص بوده و نمي توانيم نيروهاي اصلي اش را در كنه و غايت شناخته و آنها را مهار و كنترل كنيم، جهاني است كه به زعم ماركس در ابتداي رساله دكترايش انسان را به زانو در مي آورد، قطعاً انسان را به پرستش موجوداتي مي كشاند كه نظم و نسق جهان را در اختيار و كنترل خود د ارند.
اما منطق مدرنيته در تمام بنيان هايي كه براساس اش استقرار پيدا كرده بود، رفته رفته دچار بي ثباتي و سستي شد. يعني همان عقلانيتي كه قرار بود در مقام شناخت و عمل، جهاني مطمئن و آسوده براي انسان ايجاد كند، به طور اساسي و بنيادي در يك سير طولاني، بنيان هاي خود را ويران كرد و آنچه ما به عنوان پست مدرنيسم مي شناسيم، روندي است كه از كانت و به معنايي از نيچه شروع شد و در حوزه هاي مختلفي مثل جامعه شناسي، فلسفه و يا قلمروهاي مطالعات علم و نظير اين، اتفاق افتاد. دهه 60، دهه تظاهر اين تحولات و تغييرات است. اين تحول چه بود؟
به تعبير فوكويي ما به جاي اينكه شرايط معرفت را براساس اين فرض مدرنيستي كه دكارت با آن شروع كردو اساس اش اين است كه اين آگاهي است كه تعيين مي كند چه چيزي شناخت پذير و چه چيزي شناخت ناپذير است، به اين نتيجه مي رسيم كه شناخت در اختيار ما نيست. ما موجودي هستيم كه به دست سرنوشت سپرده  شده، سرنوشت تاريخي كه هيچيك از ابعاد آن را ما نمي توانيم تعيين كنيم. ما داراي يك سطح از هستي هستيم كه سطح آگاهي است و با آن صحبت و تعامل مي كنيم. اما سطح ديگري از هستي وجود دارد كه او امكان سخن گفتن و اجتماع را فراهم كرده است. و اوست كه معلوم مي كند ما چه بگوييم و چه بشنويم. دريدا همين كار را در حوزه متون انجام داده است. به زعم وي متون داراي سطح سوژه هستند يعني آن چيزي كه انسان ها بيان مي كنند، مي شنوند و مي خوانند. ولي اين سطح از متن نويسي و گفتار و نوشتار، به سطح ديگري معطوف است؛ سطحي كه دنباله  هاي آن بي پايان است و واژه هاي شما آن مفهومي كه از آن مراد مي كنيد، به خود گرفته است. به بيان ديگر به اعتبار ساختار زبان و تاريخ آن و بستگي اي كه واژه ها به هزاران متن ديگر دارند معناي خاصي در ذهن ايجاد مي شود.
اين موضوع عيناً در حوزه عمل نيز وجود دارد. از حيث عمل حرف ماركس را به ياد بياوريد كه ما آزاديم تحت شرايط تاريخي كه دست ما نيست، به عمل دست بزنيم. اين سخن را بايد كمي راديكال تر كرد.
ما تحت شرايط تاريخي كه دست ما نيست عمل مي كنيم و تحت شرايط تاريخي كه دست ما نيست، نتيجه عمل حاصل مي شود. ممكن است به نتيجه مطلوب برسد و ممكن است به نتيجه مطلوب نرسد. حاصل اضطراري كه در دل اين سخنان وجود دارد، ظهور آن تظاهرات ديني است. اضطرار موردنظر چيست؟ انساني كه خود را صاحب يقين و كنترل و مهار مي دانست، اكنون به دست تقدير و نيروهايي سپرده شده كه كنترلي بر روي آنها در حوزه شناخت و عمل ندارد. مطابق اين تئوري كسي نمي تواند با روشي كه اتخاذ مي كند مدعي شود كه به حقيقت دست مي يابد. چون هم معناي حقيقت، معناي تاريخي است و هم روشي كه براي آن تحصيل كرده است. پس از آن چه كه ما به عنوان حقيقت داريم خروجي هاي خاصي است كه تحت شرايط خاصي حاصل شده است. به اين معنا، عقلانيت  ما، محدود به شرايط خاص ما است. از اين رو چيزي به نام حقيقت عام، روش شناسي عام نداريم، و چيزي كه امكان بدهد توضيحي قابل قبول براي همه انسان ها از اوضاع خودمان و ديگران بدهيم وجود ندارد. اين موضوع به عنوان نقد كلان روايت ها توسط ليوتار مطرح شد.
اين امر يك وضعيت اضطرار در معناي دقيق ديني آن است. خداوند در قرآن مي فرمايد: انواع مختلف شدائد و مصائب براي بشر نازل مي كنيم، براي اينكه بشر را به اضطرار برسانيم. اين اضطرار، در واقع نقطه رجوع بشر به ديانت خداوند است. اين اضطرار به بدترين شكل يا به بهترين شكل در جهان جديد متجلي شده است. برخي متفكران عنوان كرده اند كه پست مدرنيته يك سايه ديني شديد دارد. و اين سايه همين وجه است كه انسان از موضع حاكميت بر خودش، عقل خودش، تاريخ و سرنوشت خودش به موضعي مي رسد كه حتي توان مهار زبان و كلام خودش را هم ندارد. كساني چون ليوتار و حتي باومن مي گويند در جهان موجود امكان نقد از ميان رفته است. نه به اين اعتبار كه قدرت هاي مسلط به ما اجازه نمي دهند، بلكه به اين اعتبار كه اساساً ابزاري براي انتقاد نداريم. اين يك نوع عجز فوق العاده است. شما مي دانيد يكي از انتقادهاي مهم به فوكو اين بود كه فوكو با اين نوع نگاه، امكان عمل را از انسان مي ستاند. به عبارت ديگر نگاه فوكويي انسان را برده ساختارهاي تاريخي كرده است. اين انتقادها وضعيتي كه من به آن اشاره مي كنم يعني وضعيت بي يقيني و اضطرار را منعكس و امكان ظهور تظاهرات ديني را فراهم مي كند. انسان نمي تواند بدون اينكه پايش را در جاي محكمي قرار بدهد، زندگي كند. بي معنايي و تزلزل روحي و رواني، كشنده ترين قتاله هاي انسان هستند. به همين دليل است كه در شرايط امروزين جهان، آمارهاي خودكشي مرتباً در حال افزايش است. بنابراين به نظرم اين نوع نگاهي كه از خلال 200 سال اخير توسط عقل مدرنيته اظهار شده، توضيح اين برگشت ها است. هر چند اين موضوع توضيح كاملي نيست. چرا؟ چون گفتيم كه دو دسته از تظاهرات وجود دارد: 1- يك دسته از تظاهرات كه معمولاً به اسم دين مي شناسيم مانند برگشت اديان سنتي و برگشت مسيحي ها به ديانت مسيح و...
2 - روي ديگر تظاهرات نامعمول ديانتي است. تظاهرات نامعمول ديانتي تنها اختصاص به غرب ندارد. بلكه در كشور ما نيز ديده مي شود. مثلا ً كساني كه به طرز غريبي در شام غريبان آرايش و در اين نوع مجالس نيز شركت مي كنند. مطابق با فهمي كه من عرض كردم، اين نوع نگاه و رويكردي كه پست مدرنيسم به وجود آورده، احتمالاً فقط بتواند تظاهرات ديني خاص را كه غيرمعمول است، توضيح بدهد.( او تظاهرات ديگري از ديانت را قادر نيست توضيح بدهد)چون پست مدرنيسم به اين معنا، تداوم منطق مدرنيته است. براي پست مدرنيسم به عنوان جرياني كه دنباله مدرنيته است، امكان تاسيس حجيت عقل يا حجيت ديانت وحياني به شكلي كه در ديانت هاي وحياني موجود است وجود ندارد.يك دليل خيلي روشن اين است كه اديان وحياني مي گويند من درستم و شما غلط هستيد، و اين چيزي نيست كه پست مدرنيسم بتواند بگويد و اثباتش كند. پست مدرنيسم در يك معنا اين است كه نمي توانم بگويم حقيقت چيست و چي نيست. چه رسد به اينكه بگويد من تنها حقيقت هستم، يا ديانت من تنها حقيقت است. به همين دليل پست مدرنيسم به انواع مختلف ديانت ها و انواع مختلف حقيقت ها در چارچوب يك شرايط پلوراليستي فضاي ظهور و بروز مي دهد. پس چگونه بايد اين قضايا را جمع كنيم. اين تفسير ديگري را مي طلبد كه تنها به آن اشاره مي كنم. به نظر من ما بايد از طلب تفسير وحداني از نتايج حداقل در قالب هاي تاريخي موجود بپرهيزيم. ما در جهان موجود با ظهور تاريخ هاي متفاوت سر و كار داريم. مجمل قضيه  آن است كه پست مدرنيسم با زيرسئوال بردن حجيت عقل مدرن، جامعيت، كليت و سيطره مدرنيته را زيرسئوال برده و از اين طريق دو كار مهم انجام داده است:
1 - ابتدا در درون جهان و تاريخ تجدد، به جريان هايي كه به حسب سنت مدرنيته در تعارض با مدرنيته بوده اند، امكان ظهور داده و آن را با چالش هاي مهمي مواجه ساخته اند.
2 - پست مدرنيستم به تاريخ هاي غيرمدرن اجازه ظهور در عرصه عمومي جهان داده است، نه براساس منطق پست مدرنيسم بلكه مطابق با منطق خودشان مانند آنهايي كه از اديان وحياني دفاع مي كنند و براساس آن در صحنه جهاني ظاهر شده اند. اينها در واقع اتكاءشان به منطق پست مدرن نيست، همانگونه كه اتكاء شان به منطق مدرنيته نيست. بلكه اتكاءشان به منطق دروني خودشان است. در اين ميان پست مدرنيسم چه كرده است؟ پست مدرنيسم آمده اين فضاي عام و سلطه آميز مدرنيته را زيرسئوال برده و اينها امكان ظهور در اين صحنه را پيدا كرده اند.
</TEXT>
</DOC>
<DOC>
<DOCID>HAM2-860114-115</DOCID>
<DOCNO>HAM2-860114-115</DOCNO>
<ORIGINALFILE>/1386/860114/world/_idea.htm</ORIGINALFILE>
<ISSUE>سه شنبه 14 فروردين 1386</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
نگاهمحمد رضا ارشاد
پايان سوژه؟!
</TITLE>
<TEXT>
هر رخداد، حامل حقيقتي در درون خود است. بدين معنا، هر چيزي كه رخ مي دهد، بيانگر حقيقتي است. كار فيلسوف هم، بازشناسايي و بازيابي حقيقت عصر خود است. از اين منظر، كه مي نگريم، در مي يابيم كه فلسفه با گسست و تغيير همنواست. بدين معنا كه رخداد حقيقت، چيزي جز گسست و جدايي از امر بوده پيشين نيست. هم از همين رو، فيزيك نيوتني، كه شالوده جهان جديد را رقم زد رخدادي بود كه با گسست از جهان شناسي ارسطويي شكل گرفت. در واقع فيزيك نيوتن بر اين حقيقت استوار بود كه جهان ما از اصول مشخص كه قابل فهم و شناخت است، پيروي مي كند. ظهور اين حقيقت بود كه فلسفه هيوم، كانت و هگل را تحت تاثير خود قرار داد. نيز از همين رو بود كه جهان نيوتني ابژه شناسايي ما(انسان)قرار گرفت. پيش از اين رخداد، بين انسان و جهان شكافي وجود نداشت. در واقع در عصر جديد بود كه انسان سوژه(عامل شناسا)و جهان، ابژه و عين شناسايي او گرديد؛ اما ابزار اين سوژه شناسا؛ يعني عقل از محدوده اي خاص نمي تواند فراتر برود. اين حقيقتي بود كه در عصر يا پارادايم مدرن رخ نمود.
با اين وصف؛   پست مدرنيته چيست؟ بر طبق مقدمه اي كه در باب نسبت ميان حقيقت و رخداد آورديم، رخداد پست مدرنيته، حاكي از چه حقيقتي است؟ آيا اين حقيقت، بيانگر حقيقتي متفاوت از حقيقت گفتمان مدرن است؟ به بيان ديگر؛ آيا رخداد پست  مدرنيته حاصل گسست از رخداد مدرنيته است؟ در اينجا نمي خواهيم وارد تعريف هاي پيچيده و بعضا متناقض از پست مدرنيته شويم، بلكه قصدمان اين است كه روشن سازيم اگر از پست مدرنيته سخن مي گوييم، آيا با حقيقتي ديگر گونه روياروييم؟ براي اين منظور، بايد به بررسي و تحليل شاكله اصلي گفتمان پست مدرنيته بپردازيم. بدين معنا كه دريابيم، سخن اصلي فيلسوفاني كه در اين حوزه شناخته شده اند، چيست و از چه حقيقتي سخن گفته اند؟ با وجود تنوع گسترده موضوعات و مسايلي كه در گفتمان پست مدرن وجود دارد، نگارنده تنها به سخن معروف ليوتار در اين باره استناد مي كند؛ يعني پست مدرنيته عبارت است از مدرنيته به اضافه بحران هايش. اما اين بحران ها كدامند؟ و آيا مي توان از اين بحران ها به گسست از مدرنيته تعبير كرد؟ آيا به قولي افق مدرنيته در حال بسته شدن است؟ به بيان ديگر؛ آيا اين بحران ها به گسست از گفتمان مدرنيته، مي رسند؟ پس نخست بايد به تبيين گرانيگاه بحران بپردازيم و دريابيم كه بحران موردنظر چيست؟ انديشمندان دوره اخير، اين بحران را در ابعاد هستي شناختي و معرفت شناختي و به تبع آن در حوزه هاي اجتماعي و سياسي مدرنيته يافته اند. اين نكته را از ياد نبريم كه ما از نيمه دوم قرن بيستم، وارد مرحله جديدي از تحول مدرنيته مي شويم، يعني مدرنيته اي كه به تدريج از خواستي جهاني برخوردارمي شود. از همين جا، تاريخ، جهاني مي شود؛ يعني اگر پيش از اين مي توانستيم از تاريخ هاي محلي و تمدن هايي كه حول يك تاريخ كهن و بومي دور مي زدند، ياد كنيم، هم اكنون با آمدن مدرنيته همه آنها به حاشيه رفته اند و يك تاريخ در سطح جهاني حاكم شده است. اما هنوز بحران مدرنيته را به درستي نكاويده ايم. بر اين اساس، آيا بحران مدرنيته را بايد در جهاني شدن آن جستجو كرد؟ چرا مدرنيته با جهاني شدنش دچار بحران مي شود؟ اين بحران كدام است؟
پيش تر اشاره كرديم كه فريدريش نيچه، با فلسفه
غير نظام مند خود، برخي از ابعاد مدرنيته را به چالش گرفت. نيچه معتقد بود كه متافيزيك افلاطوني و به تبع آن ارسطويي، زندگي را در قربانگاه حقيقت فدا مي  كند. به نظر وي وجه آپولوني و خردگراي تفكر غربي، تكانه ها و مايه هاي حياتي را از سر زندگي و پويش باز داشته است. به نظر نيچه، بنيان سوژه عقلاني كه برپايه تفكر مفهومي استوار شده، شور حيات را از انسان ستانده است. نيزدر اوايل قرن بيستم، درگير جنگ اول جهاني مي  شود و آنگاه در پي آن جنگ دوم جهاني و پيامدهاي وحشتناك آن؛ يعني نازيسم، آشويتس و گولاگ  ها آغاز مي  شود. در اينجا يكبار ديگر، انسان غربي متوجه شكنندگي حيات خود مي  شود. او مي  بيند كه درست در ميانه راه پيشرفت عقلانيت و وعده هاي اميدآفرين روشنگري، غول بدويت از شيشه خارج شده است. در اينجا بود كه فرويد و هم آوا با وي متفكران ديگر رخ نمودند. در واقع، گفتمان روانكاوي بر بعدي از انسان تاكيد مي  كرد كه در مدرنيته وا پس زده شده بود؛ يعني خود طبيعي و زيست شناختي وي. دقيقا از همين جا شكافي اساسي در كوژيتوي دكارتي مي  افتد. سوژه شناساي دكارت، سوژه خردورز خودآگاهي بود كه برتمام رفتارها و گفتارهاي خودآگاه بود، اما فرويد مي  گفت كه اين طور نيست: من در خانه خود سرور نيست.به بيان ديگردر جايي كه من مي انديشم كه هستم، درواقع در آنجا نيستم. اين بحران با زبانشناسي سوسور و پديدارشناسي هوسرل و هايدگر به اوج خود مي  رسد. با بررسي و تحليل آنچه كه گفته شد، شايد بتوان گفت در پست مدرنيته با بحران سوژه روياروييم. از همين روست كه فيلسوفاني چون دريدا و دلوز از سوژه مركز زدوده يابي مركز سخن گفته اند؛يعني سوژه اي كه اتكا و استقرار معيني را نمي توان براي آن سراغ گرفت. بدين معنا كه اگر پيش از اين از سوژه شناسا به سوژه اي كه خودآگاه، عقلاني، مذكر و اروپايي است، تعبير مي شد، هم اكنون با جهاني شدن تاريخ، سوژه كه بنيان آن
( تاريخ )را شكل مي دهد،؛ بايد در هيئتي جهاني ظاهر شود و اين يعني؛ تهي شدن سوژه از ابعاد متافيزيكي قومي(اروپايي)، جنسيتي(مذكر)و معرفت شناختي(خودآگاهي)و ورود آن به عرصه هاي جديد. از اين رو، پست مدرنيته بيانگر بحراني در سوژه شناساي مدرن است و اين بحران را- برخلاف آنچه كه در نزد برخي انديشمندان ايراني مطرح شده- نمي توان به گسست از رخداد مدرنيته تعبير كرد. بر اين اساس، پست مدرنيته يعني؛ گسترش يافتن ظرفيت هاي مدرنيته. با توجه به اين مسئله، نوپيدايي و بازنمايي دين و گرايش هاي جديد معنوي موسوم به عصر جديد را هم مي توان در همين راستا تفسير كرد. بدين معنا كه اگر مي پذيريم كه پست مدرنيته به بيان ليوتار؛  شكست كلان روايت ها و اسطوره هاست و به تعبير واتيمو است فروپاشي ساختارهاي متافيزيكي(نه ديني)، پس، ظهور دين در عصر پست مدرن چيزي جز آنچه كه در حيطه بحران سوژه از آن ياد كرديم، نبوده است. از اين رو اقبال و توجه به اديان باستاني، دين هاي تاريخي، معنويت هاي جديد و... را مي توان در جهت ظرفيت يابي بيشتر سوژه شناسا تحليل كرد.
</TEXT>
</DOC>
<DOC>
<DOCID>HAM2-860114-116</DOCID>
<DOCNO>HAM2-860114-116</DOCNO>
<ORIGINALFILE>/1386/860114/world/_ketabw.htm</ORIGINALFILE>
<ISSUE>سه شنبه 14 فروردين 1386</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">علمی فرهنگی.علمی.کتاب</CAT>
<CAT xml:lang="en">Science and Culture.Science.Book</CAT>
<TITLE>
بررسي مشكل ارتباطي ناشر نويسنده در گفت وگو با اهالي كتاب
دهليزهاي تودرتوي نشر
زهرا آران
</TITLE>
<TEXT>


 قسمت بسيار زيادي از مشكلات، بين ناشر و نويسنده مشترك است در واقع نتايج مشكلاتي كه ناشر با آن دست و پنجه  نرم مي كند به نويسنده هم مي رسد مثل تيراژ كم كتاب ها يا گران بودن كتاب براي قشر دانشجو و فرهنگي كه درآمد بالايي ندارند و مخاطب اصلي كتاب هستند و يا مميزي كه به خوابيدن سرمايه ناشر منجر مي شود.
اينها گفته هاي عبدالعلي دستغيب است در پاسخ به اين سؤال كه نويسنده در هنگام نشر كتابش با چه نوع مشكلاتي روبرو است؟ ممكن است شما هم به عنوان يكي از قشرهايي كه با كتاب سر و كار داريد(چه در مقام خواننده و چه در مقام خالق اثر يا سرمايه گذار)علاقه مند باشيد كاستي ها و مشكلات اين حوزه را بدانيد. در اين رابطه، نويسندگان، پژوهشگران، مترجمين يا به طور كلي اهل قلم و البته ناشرين، نظرات متفاوت، جالب و گاهي متناقض دارند.
عباس جهانگيريان، پژوهشگر و مدير عامل بنياد پژوهش و نگارش اعتقاد دارد: اين وضعيت(مشكلات بين صاحبان اثر و ناشران)در مورد پژوهشگران بيشتر و عميق تر است چرا كه پژوهشگران هيچ نوع تجمع خاصي ندارند كه مشكلشان را به آنجا ببرند و بتوانند از طريق آن نهاد بخصوص، پيگير قضيه باشند اما بقيه اهل قلم، در قسمت هاي مختلف، صنف دارند مثل انجمن نويسندگان كودك و نوجوان يا كانون نمايشنامه نويسان ايران.
وي عملي نشدن قوانين نشر را يكي از مهمترين و بزرگترين مشكلات صاحبان اثر مي داند: قانون بايد ضمانت اجرايي داشته باشد. قانون معاف از مالياتي كه در مصوبه مجلس به تصويب رسيده را بسياري از ناشرين رعايت نمي كنند و حتي از خود من پنج درصد ماليات كسر كرده اند اما جايي را هم سراغ دارم كه تا ده درصد هم كم كرده اند.
همايي، مدير نشر ني نيز مي گويد: در دستورالعمل اجرايي بند لام ماده صد و سي ونه اصلاحي قانون ماليات هاي مستقيم، معافيت مالياتي ناشران و اهل قلم به صراحت بيان شده و از سال 1381، اجرا مي شود. طبيعتا اگر اهل قلم و ناشرين به حقوقشان، آگاهي داشته باشند از اين معافيت، بهره مند خواهند شد و اگر از آن تاريخ، ناشر از نويسنده ماليات كسر كند، كاري خلاف قانون انجام داده است و براي احقاق حقش مسيرهاي قانوني را بايد طي كند؛ يكي از اين راهها، كميسيون داوري و حل اختلاف اتحاديه ناشران و كتاب فروشان تهران يا محاكم دادگستري است و لذا اگر كسي در اين مورد كوتاهي كرد؛ به معني نبود و يا نقص قانون نيست.
فريد مرادي، كارشناس نشر نيز درباره چگونگي قوانين نشر و معافيت مالي ناشر و نويسنده مي گويد: قوانين به اندازه كافي هستند اما متاسفانه ضمانت اجرايي ندارند. درباره معافيت مالي هم وزارت دارايي كه متصدي اين امر است عملا در اين زمينه كاري نمي كند و از ناشر ماليات كسر مي كند.
او قسمتي از مشكلات موجود را ناشي از عدم تعادل در بازار نشر و مناسبات نادرست اقتصادي حاكم بر هر دو طرف مي داند: قرارداد بين نويسنده و ناشر در حالي بسته مي شود كه هر دو طرف به منافعشان فكر مي كنند. ناشر براساس مبناي كاري اش با هر كس يك نوع قرارداد مي بندد و به اين ترتيب، هيچ قراردادي يكسان تنظيم نمي شود.
وي درباره مشكلاتي كه ممكن است به خاطر سليقه اي نوشته شدن قراردادها پيش بيايد گفت: به هر حال حق التاليف نويسنده اي مثل محمود دولت آبادي يا سيمين دانشور نمي تواند مثل يك نويسنده ديگر باشد اگر چه كه كار اولش هم نباشد. به طور كلي، ناشرين حرفه اي كمتر دچار اين نوع مشكلات مي شوند چون معمولا قراردادهايشان، چهارچوب حقوقي دارد و با نظر وكلا تنظيم مي شود؛ اما خوب بسياري از قراردادها هم دستي نوشته مي شوند و موارد لازم ذكر نمي شوند اما اين نشان دهنده خلأ قوانين نيست.
اما شهرام اقبال زاده، مترجم كتب نظري، مشكلات را بيشتر متوجه نويسندگان يا مترجمين جوان مي داند و عقيده دارد كسي كه در اين زمينه ها شناخته شده باشد، با مشكلاتي كه ديگران با آن مواجهند، روبرو نيست: مترجم جوان بايد از هفت خوان رستم عبور كند تا يك ناشر حاضر شود كار را بگيرد چرا كه اين بازار در انحصار ناشران است چه ناشر خصوصي باشد چه دولتي. در اين روند ناشر به تعهداتش پايبند نيست به دليل اينكه او محور و تعيين كننده اين بازار محسوب مي شود. بازار خريدار(خريدار اثر از صاحب اثر)در دست ناشر است لذا اوست كه ابتكار عمل را در دست مي گيرد و مشخص مي كند كي اثر را چاپ مي كند و كي حق التاليف را پرداخت و البته عدم رونق بازار نشر هم به اين فرايند كمك مي كند چون به ناشر حق  انتخاب مي دهد در حالي كه اصل كالاي توليد شده به نويسنده، پژوهشگر، شاعر يا مترجم متعلق است و اين به ضرر صاحب اثر است.
وي درباره چرايي به وجود آمدن چنين وضعيتي و برطرف كردن موانع موجود گفت: اينكه چرا الان با اين وضع روبرو هستيم به زنجيره اي از علل مختلف برمي گردد كه علل اقتصادي از مهمترين دلايلش است به اين معنا كه اقتصادي نشدن كتاب به عنوان يك كالاي فرهنگي، هر دو طرف را با مشكل مواجه مي كند و به حلقه آخر كه خريدار كتاب قرار دارد بزرگترين ضربه وارد مي شود، يكي ديگر از دلايل هم اين است كه تعداد كساني كه امتياز نشر دارند زياد است اما ناشران، فعال نيستند و لذا اين باعث مي شود كه تمركز بازار نشر در دست عده قليلي باشد. اما در خصوص حل اين مشكلات، قانونمند شدن بازار نشر مهمترين مسئله است. نبود قوانين شفاف در بازار نشر و بي ثباتي وضعيت نشر بسيار آزاردهنده است، تيراژ كتاب هاي ما در حال حاضر تا سقف 1500 تا است كه اين فاجعه است.
مختار صحرايي، مدير نشر رشد نيز درباره قانون معاف از ماليات ناشر و نويسنده همانند جهانگيريان و مرادي، عقيده دارد كه عدم ضمانت اجرا، بزرگترين معضل اين حوزه حساب مي شود اما او راه حل را دخالت وزارت فرهنگ و ارشاد اسلامي مي داند: اگر همراه با نسخه اي از كتاب كه براي گرفتن صدور مجوز نشر به ارشاد فرستاده مي شود، قرارداد هم ضميمه اش شود؛ ارشاد مي تواند به قراردادها، نظارت داشته باشد و تشخيص دهد كه قراردادها چه قدر، منطقي است. ارشاد به سادگي با تشكيل يك تيم حقوقدان مي تواند اين كار را انجام دهد يا اينكه بعد از بررسي هاي جامع مي تواند به يك ساختار حدوسط برسد و قراردادي را به عنوان يك قرارداد واحد، تنظيم كند تا ناشران از آن پيروي كنند به شرطي كه اولا تبصره هايي را هم ضميمه اين قراردادها همراه كند و ثانيا ارشاد، جايگاه صاحب منصبي، پيدا نكند.
اما نظر همايي درباره تفاوت قراردادها و دخالت وزارت ارشاد در نحوه عقد قراردادها مخالف نظر صحرايي است. او در اين باره مي گويد: اينكه وزارت فرهنگ بايد يك قرارداد يكسان، تنظيم كند و يا براي حق تاليف و ترجمه، نرخ و تعرفه، تعيين كند اشتباهي فاحش است. قرارداد بين نويسنده و ناشر، متني حقوقي است كه بر پايه توافق طرفين، تنظيم مي شود؛ درصد يا مبلغ قرارداد هم قيمتي است كه براساس وزن، كيفيت و جايگاه نويسنده، ناشر و خود اثر تعيين مي شود و البته قوانين مدني، تجارت و حمايت از مولفان، مصنفان و هنرمندان و ساير قوانين در آن بايد لحاظ شود بنابر اين، دخالت هر شخص ثالث، اعم از دولت و نهادهاي مدني در اين امر، از مقوله دخالت در امور خصوصي اشخاص و موسسات و از نوع تصدي گري است.
البته مشكلات ناشر و نويسنده، به قوانين و چگونگي اجراي آنها محدود نمي شود. مثلا عبدالعلي دستغيب، مشكل ديگر نويسندگان را دخالت هاي بي جاي ناشرين در كتاب نوشته شده مي داند كه يك نمونه آن، تغيير رسم الخط نويسنده است. يا اينكه حق التاليف ها خيلي دير پرداخت مي شود يا اينكه به نويسنده در عوض پول، كتاب مي دهند. او نيز راه حل هاي حقوقي و مسيرهاي قانوني را بهترين راه براي برطرف كردن اين مشكلات مي داند: در وزارت ارشاد، دايره حل اختلاف هست اما اين بيشتر براي اين است كه بين نويسنده و ناشر را مصالحه دهند. اگر اين دايره نتواند اختلاف را حل كند هر دو طرف را به قوه قضاييه، ارجاع مي دهند. از آنجا كه اين كار احتياج به پول فراوان براي وكيل گرفتن و باقي قضايا دارد، به نفع صاحب اثر نيست. شايد اگر شوراي حل اختلاف، قدرت اجرايي بيشتري داشته باشد، موثرتر باشد.
به نظر مي رسد مشكلات ناشر و نويسنده، به دو دسته اساسي تقسيم مي شود: مشكلاتي كه نه ناشر و نه نويسنده در به وجود آمدن آنها دخالتي ندارند مثل به فروش نرفتن كتاب ها يا همان كسادي بازار كتاب يا مسائل جانبي ديگر اقتصادي و فرهنگي.
دسته دوم: هم همان مشكلاتي است كه اكثرا با آن دست و پنجه نرم مي كنند كه اختلاف نظرها و عرف هاي غلط بازار نشر محسوب مي شود اما اينكه، چه كسي يا چه سازماني بايد بر آن نظارت كند يا موانع را بردارد دقيقا مشخص نيست.
به نظر مي رسد اين مشكلات آن قدر در تو و در هم تنيده است كه همه جامعه فرهنگي و اجرايي بايد در آن دخالت كنند تا اينكه كمي از اين مشكلات را كاهش دهند.
</TEXT>
</DOC>
<DOC>
<DOCID>HAM2-860114-117</DOCID>
<DOCNO>HAM2-860114-117</DOCNO>
<ORIGINALFILE>/1386/860114/world/_ketabw.htm</ORIGINALFILE>
<ISSUE>سه شنبه 14 فروردين 1386</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">علمی فرهنگی.علمی.کتاب</CAT>
<CAT xml:lang="en">Science and Culture.Science.Book</CAT>
<TITLE>
درنگي بر كتاب بال هايش را كنار شعرم جا گذاشت و رفت؛ واهه آرمن
گهواره اي به بزرگي دنيا
ژيلا مشيري
</TITLE>
<TEXT>


اگر شعر را چون پل والري، زباني پنهاني و مرموز، درون زبان عادي بدانيم كه كشف آن نيازمند كنجكاوي و تلاش هنرمندانه است و آنگاه از منظر اين دريچه، به تماشاي چشم اندازهاي زيباي(بال هايش را كنارم شعرم جا گذاشت و رفت)بنشينيم، در همان نخستين لحظات كشف و شهود به ميزان توانايي آرمن در آفرينش تصاوير بديع اين دفتر پي خواهيم برد. اشعار او قابليت آن را دارد كه با لحن روان و سيال، خواننده را به خواندن خود- آن هم بدون هيچ كدام از شگردهايي كه گاه براي جبران كاستي ضرورت پيدا مي كند- ترغيب نمايد. اين امتياز از آن جهت مهم است كه بيشتر اشعار معاصر در جذب و ايجاد خوانش، دچار مشكل بوده و به اين ترتيب بدون آنكه خوانده شوند، در خودانكاري فرو مي برند. اگر آشفتگي فضا در شعر امروز را در نظر بگيريم، شعر آرمن، قابل تامل است. او ساده و بي پيرايه مي گويد: امروز بر خاك اين كاغذ‎/ بذر عشق مي افشانم‎/ خوشه هاي اميد درو مي كنم‎/ و تنور ايمان مي افروزم‎/ تا فردا شعر نان را‎/ بر سفره تو بگذارم(ص 12).
شعرهاي او كوتاه، پرمعني، ساده و صميمي اند. به همين خاطر خيلي زود احساس قرابت با شعر توسط خواننده صورت مي گيرد. عنوان دفتر شعر(بال هايش را كنار شعرم جا گذاشت و رفت)با محتواي تراژيك حسي و يك نوع سوگواري براي عشق، در نگاه اولين اين معني را به ذهن متبادر مي كند كه اشعار اين كتاب غالبا عاشقانه اند كه با خواندن متن كتاب، اين فكر نفي مي شود.
آرمن با اشرافي كه بر شعر امروز دارد، توانسته ارتباطي نزديك و ملموس با آن برقرار كند. دنياي شعري آرمن در نظام واژگاني خود، يك دوقطبي شاعرانه و عاري از خشونت را نشان مي دهد. براي مثال در شعر ني لبك زن از يك سو قرينه هايي چون ني لبك، سهره، كودك و خورشيد و از سوي ديگر ابرسياه، سرما و پاهاي يخ زده در كفش، قابل تميز است و اما همان طور كه در اوج سرما، خورشيد زاييده مي شود و در آخرين برگ، نه مرگ كه زندگي وجود دارد، كشف حقيقت و نزديكي به آن از خشونت مي گريزد.
از سال رود تا مرتع‎/ نواي ني لبك در گوشم بود‎/ به آنجا كه رسيدم‎/ سهره مي خواند‎/ نگاهم بر پاهاي برهنه كودك خيره ماند‎/ نگاه او‎/ پريشاني من‎/ وقتي كه ابر سياه در آسمان غريد‎/ كودك خورشيد را نشانم داد‎/ پاهايم در كفش يخ زد‎/ و قامت كودك كشيده شد‎/ تا آسمان...(ص14).
در شعر مشتم خالي است، معصوميت كودكانه وجود دارد و مفهوم خدا كه بسيار نزديك است و از صورت هاي غامض يك درك تصنعتي بري مي باشد. ما شاهد دنياي مهرباني هستيم كه آرمن مي آفريند؛ خدا، مادر، كودكي و... و دزديدن تيله آتشيني كه تنها براي كودك قيمتي است و از نگاه او متعلق به خداست و ما در شعرهاي اين دفتر شعر بارها شاهد قانون ذره آفريني شعريم كه حقايق را بزرگ مي سازد.
قدرت شعر افسون در نشان دادن نظام معنايي جهان و اين نكته كه ديدن، تنها به معناي بودن نيست، بسيار جالب و قابل توجه است.. از ديدگاه او، شعر دريچه قلب است براي ديدن ناديدني ها. در نظام معنايي و تمثيلي آرمن، واژه ها مفهومي كليدي دارند؛ مادر، كودك و حتي نشستن پروانه روي ميز، بيانگر ديدگاهي است كه وي از زندگي و شعر دارد. در نظر او، شعر زادگاه و خاستگاه زندگي است. او شاعرانگي را جهان مي بيند و همان طور كه مي بيند، آن را با كلمات بيان مي كند. دريافت هاي شاعرانه او عميق و ژرف هستند و به بياني ديگر، او شعر را زندگي مي كند. بر صفحه دفتر شعر او همه چيز جان مي گيرد.
بر كاغذ آبي‎/ مشتي دانه مي پاشم‎/ دانه براي كبوتران‎/ و آبي‎/ براي عقاب ها(ص18)
او در اشعارش با همه چيز پيوند برقرار مي كند؛ پيوند با خاطره ها، پيوند با دنياي دروني، پيوند با حقيقت و....
واهه در اشعارش نشان مي دهد كه چه سكوت عميقي در برابر هستي دارد؛ هستي كه هر لحظه و هر جزء آن رازي است و اين راز براي شاعر گشوده شده است.
در آسمان‎/ دو چيز افسونم مي كند‎/ آبي بي كران‎/ و خدا‎/ آن را مي بينم‎/ و مي دانم كه نيست‎/ او را نمي بينم‎/ و مي دانم كه هست(ص20)
در حقيقت زبان شعر آرمن زبان ساده اي است؛ زبان او داراي پيچيدگي هاي معنايي و كلمات مغلق نيست، ولي آنچه شعر او را متمايز و شاعرانه تر مي كند، تفكر شاعرانه اوست. آرمن، شعر سپيده مي سرايد؛ شعري كه نمي تواند تكيه اش را به وزن و رقص كلمات بدهد. حتي در شعر او قافيه پردازي هم تقريباً ديده نمي شود اما به هيچ وجه نمي توان شعر آرمن را شعري محدود يا ناقص دانست. علت، اينجاست كه او در شعر نه به آهنگ كلمه، بلكه به حقيقت شاعرانه كلمه و هستي آن و معنا و مفهومي كه در پس آن نهفته است توجه مي كند. شعر او انتقال جهان شاعرانه اش است به دايره واژگان خود، گرچه شايد منتقديني كه بيش از هر چيز به دنبال وزن عروضي و جناس هاي تام و ناقص و حركتي در شعر مي گردند، شعر او را شبيه يك نثر شاعرانه بدانند. همان چيزهايي كه نيما آن را دست و پاگير دانسته بود و معتقد بود كه وزن، ما را درگير دنياي دروني كرده و عينيت گرايي را از بين مي برد.بينش شاعرانه آرمن، فضايي را در اشعارش به وجود مي آورد كه اگر بخواهيد هركدام از واژه هاي شعر او را برداريد و به جايش هر واژه شاعرانه ديگري بگذاريد، جهان شعري او را به هم ريخته ايد. او واژه هاي ساده را چنان در زبانش مي تند و چنان اين زبان را با تصاوير پيوند مي زند تا به مفهومي عميق برسد كه خواننده شعر نمي تواند بفهمد كه شعر را چه وقت به پايان برده؛ فقط هنگامي كه شعر او تمام مي شود، يكباره احساس مي كني كه در برابر يك تفكر يا يك نگاه و يك بيان شاعرانه ايستاده اي. مفاهيم تو را به سكوت مي كشانند و جهان را به شكل ديگري مي بيني.
چه غمناك است‎/ عبور مورچه اي تنها‎/ در اين نيمه شب‎/ روي ديواري كه قلمرو عنكبوت هاست‎/ شايد او هم‎/ به تنهايي من مي انديشد‎/ پاي اين ديوار(ص89)
كسي كه شعر آرمن را مي خواند، احساس مي كند در پس هر چيزي رازي نهفته است كه شعر او آن را كشف كرده است. شعر او در بسياري مواقع سكوت و خاموشي جهان و آرامش و سكوت ذهني شاعر را پيوند مي زند و اين جهان روزمره را كه هيچ گاه به فكر كشف رازهايش نمي افتيم با رموزي گشاده پيش چشم مي آورد؛ رموزي كه شاعر مي بيند.
احساس بي كسي مي كرد‎/ اما نگران نبود‎/ از جا برخاست‎/ جسدش را كه بر كف اتاق افتاده بود نديد‎/ ناپيدايي اش را در آيينه نديد‎/ به ميز نزديك شد‎/ شعر ناتماش را خواند‎/ و بر آخرين برگ دفتر نوشت‎/ هنوز هم زيبايي، زندگي(ص11)
تنهايي يأس آلود شاعر را در بيشتر شعرهاي اين مجموعه مي بينيم. شعرهاي تنهايي، آخرين شعر، جست وجو و يادداشت هاي غم انگيز آرمن، نمونه هايي هستند كه شاعر، تنهايي و حس دردمند آن را به آساني به خواننده منتقل مي كند. او پتانسيل هاي زباني را به خوبي مي شناسد و مي داند كه چطور از آن كار بكشد.
عليرغم شكل ظاهري و جلد كتاب كه مي توانست با سليقه و وسواس بيشتري انتخاب شود و كاستي هايي چون نداشتن فهرست آغازين، اين كتاب مي تواند يكي از بهترين و قابل تأمل ترين مجموعه هاي شعر باشد.
</TEXT>
</DOC>
<DOC>
<DOCID>HAM2-860114-118</DOCID>
<DOCNO>HAM2-860114-118</DOCNO>
<ORIGINALFILE>/1386/860114/world/_ketabw.htm</ORIGINALFILE>
<ISSUE>سه شنبه 14 فروردين 1386</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">علمی فرهنگی.علمی.کتاب</CAT>
<CAT xml:lang="en">Science and Culture.Science.Book</CAT>
<TITLE>
كتاب نوجوان
</TITLE>
<TEXT>
اژدهاي خشكسالي



- افسانه اژدها و آب
- محمدرضا بايرامي
-تصويرگر؛
راهله برخورداري
- انتشارات قدياني
- 1385، 400 تومان
محمدرضا بايرامي از چهره هاي شاخص ادبيات نوجوانان است. جايزه هاي زيادي را گرفته و كتابهاي پرفروشي داشته. فضاي بومي روستايي كه دستمايه اغلب داستانهاي اوست از ويژگي هاي داستاني بايرامي است.
كتاب حاضر پيش از اين در چهار نوبت با تصويرگري استاد محمدعلي بني اسدي و با تيراژ 52 هزار نسخه چاپ شده و تصويرگري جديد آن با ويرايش جديد بايرامي همراه شده است.
اژدهاي اين داستان بايرامي اژدهاي خشكسالي است كه به جان رودخانه اين شريان حياتي روستاي آباد داستان افتاده...
اعتراض كودكانه



- نامه هاي كودكان به پيامبر مهرباني
- محبوبه زارع
- تصويرگر ستوده مشتاقي
- بوستان كتاب قم
- 1385، 5000 نسخه
پيامبران رودخانه هاي رحمت خداوندند. جاري شده از اعماق آسمان، هر كسي نمي تواند از اين رودها بنوشد مگر خودش از جنس رودخانه باشد تا بتواند به دريا برسد.
كتاب نامه هاي كودكان به پيامبر مهرباني، نامه هاي قشنگي است كه با شيريني بيان كودكانه و نگاه خاص آنان از پس فرهنگ وطن شان براي پيامبر مهرباني حضرت محمد(ص)است. كودكاني از هلند، فرانسه، آلباني، ايتاليا، هند، ژاپن، آمريكا، مصر و حتي دانمارك همه از او مي گويند، خواهش مي  كنند و مي پرسند.
فضاي كلي نامه ها پيرامون راه پيمايي هايي است كه در سرتاسر جهان در اعتراض به توهين هايي كه به پيامبر رحمت حضرت محمد(ص)شده بود، برپا شده. بهاي اين كتاب 550 تومان است.
رسول مهرباني



آن مرد بازي مي كند
- جعفر ابراهيمي(شاهد)
- تصويرگر؛ عليرضا گلدوزيان
- انتشارات قدياني
- 1385، 5500 نسخه
كتاب قصه اي منظوم از زندگي پيامبر است. داستاني ديگر از مهرباني حضرت رسول كه توسط شاعر مشهور كودكان(شاهد)به نظم كشيده شده. اين داستان درباره مهرباني حضرتش با كودكان است.
وقتي حضرت در پي اقامه نماز در كوچه ها دعوت كودكان را براي بازي پاسخ مي دهد و حتي بچه ها را سوار بر شانه مبارك خود كرده و آنها را مي چرخاند، تا اين كه سرانجام بلال، مؤذن پيامبر به دستور ايشان چند گردو مي آورد و بچه ها سرگرم مي شوند و پيامبر به اقامه نماز جماعت مي رسند.
كتاب آن مرد بازي مي كند 350 تومان است.
</TEXT>
</DOC>
<DOC>
<DOCID>HAM2-860114-119</DOCID>
<DOCNO>HAM2-860114-119</DOCNO>
<ORIGINALFILE>/1386/860114/world/_ketabw.htm</ORIGINALFILE>
<ISSUE>سه شنبه 14 فروردين 1386</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">علمی فرهنگی.علمی.کتاب</CAT>
<CAT xml:lang="en">Science and Culture.Science.Book</CAT>
<TITLE>
كتاب هنر
</TITLE>
<TEXT>
هنر سه هزار ساله



- سي قرن طراحي گرافيك
- انتشارات وزارت فرهنگ و ارشاد
- جيمز كرايگ و بروس برتون
-ترجمه: ملك محسن قادري
-چاپ سوم 1385- 2000 نسخه
با شنيدن واژه گرافيك بسياري، هنر گرافيك مدرن را در نظر مي گيرند و اين كه صبغه اي سه هزار ساله را پس آن ببينند؛ شايد برايشان جالب باشد.
كتاب حاضر كه چاپ سوم آن روانه پيشخوان كتابفروشي ها شده پاسخي درخور است به كنجكاوي كه از پس تاريخ سه هزار ساله طراحي گرافيك مي شود.
مضاف بر اين كه مؤلف كتاب نيز ساماندهي خاصي را براي كتاب برگزيده تا به جذابيت هاي مطالعه آن بيفزايد.
كتاب با تقسيم بندي موضوع به دوره هاي تاريخي؛ متشكل از هزاره ها، سده ها و دهه ها آغاز مي شود و سرانجام هريك از دوره ها با اسامي هنرمندان، نويسندگان، آهنگ سازان و طراحان گرافيك مشهور و افراد برجسته آن دوره پايان مي يابد.
كتاب سي  قرن طراحي گرافيك با عنوان تكمله اي اش كه با نگاهي به تاريخ چاپ است با واژه نامه هاي انگليسي- فارسي و فارسي- انگليسي كه در انتهاي كتاب تدارك ديده شده و تصاوير مهم مربوطه با قيمت 3000 تومان در اختيار علاقه مندان قرار گرفته است.
نمادها و نشانه ها



-آلفرد هوهندگر
-ترجمه علي صلح جو
- سازمان انتشارات وزارت ارشاد
- چاپ نهم 1385- 2000 نسخه
كتاب نمادها و نشانه ها به عنوان يكي از كتاب هاي مرجعي تلقي مي شود كه در زمينه گرافيك و فهم آن كمك بسياري به هنرمندان تجسمي و طراحان مي كند. نويسنده كتاب گرافيست آلماني تبار و هنرشناسي است كه با بررسي عميقي كه درباره شكل هاي هندسي اي كه استخوان بندي اصلي نشانه را تشكيل مي دهند توانسته جنبه هاي نمادين و مفاهيم مذهبي و فلسفي اشكال هندسي را در ميان اقوام و فرهنگ هاي مختلف شرح دهد.
اين كتاب ابتدا در سال 66 در ايران ترجمه و چاپ شده بود و اكنون چاپ نهم آن در دسترس علاقه مندان قرار گرفته است. كتاب در 282 صفحه و با قيمت 2850 تومان عرضه شده است.
</TEXT>
</DOC>
<DOC>
<DOCID>HAM2-860114-120</DOCID>
<DOCNO>HAM2-860114-120</DOCNO>
<ORIGINALFILE>/1386/860114/world/_mycity.htm</ORIGINALFILE>
<ISSUE>سه شنبه 14 فروردين 1386</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
گسترش شهرنشيني به نماهاي شهري ضربه مي زند
سيلي به نام جمعيت
مسعود زلفي
</TITLE>
<TEXT>


آنچه در يك نگاه اجمالي به انسان هويت مي بخشد لباس اوست و آنچه كه بنايي را از ديگري متمايز مي سازد نماي اوست و اين همان تعريف هويت است كه تمايز/تشابه را به معناي تمايز با غير و تشابه با خود در نظر مي گيرد. امروزه با گسترش شهرنشيني و جاري شدن سيل جمعيت به سمت شهرها و حومه آنها و هر آنچه كه انقلاب صنعتي و مدرنيسم براي جهانيان به ارمغان آورده، شاهد تأثيرات متفاوتي بر اذهان عمومي هستيم.
فضاي زندگي افراد در اين بين در واقع مي تواند يكي از مهمترين عواملي باشد كه به سكون يا به تحريك افكار جهت بازدهي در مشاغل يا حتي در زندگي خصوصي، سمت و سويي قابل توجه ببخشد. اين فضا از جايي كه كانون زندگي هاي خصوصي افراد را در برمي گيرد آغاز مي شود و به مراكز شغلي، تفريحي، بهداشتي، آموزشي و هر آنچه كه لازمه زندگي شهري است سرايت مي كند.
بحث نما سازي در ساختمان و ساخت بدنه شهري نيز يك بحث هويتي و فرهنگي است؛ در نماهاي شهري ما معمولاً  به هم ريختگي هايي مشاهده مي شود كه بيشتر ناشي از تقليدهاي يك دوره زماني، باعث از بين رفتن و بي ارزش شدن آن مصالح مي شود كه متأسفانه در بدنه هاي شهري خود بسيار با اين پديده روبه رو هستيم، مگر نه اين كه معماري هر عصر، بيانگر تفكر و انديشه حاكم بر آن دوره است؟ پس در اين صورت مي توان گفت كه سيماي هر بنا نيز بيان كننده تفكر صاحب آن است، حال پرسشي كه پيش مي آيد اين خواهد بود كه آيا ارتباطي ميان آشفتگي نماهاي شهري با آشفتگي انديشه صاحبانشان وجود ندارد؟
بايد گفت كه امروزه تأثير مناظر با توجه به ارتباط تنگاتنگي كه ميان افراد و اطرافشان وجود دارد بيش از هر زمان ديگري قابل توجه است و مي تواند به شكل محسوس يا نامحسوسي سبب بروز رفتارهاي اجتماعي گوناگوني گردد و گاهي اين تأثير تا جايي است كه باعث صعود قيمت هاي برخي مناطق و ارجحيت آنها نسبت به مناطق ديگر گردد. همه روزه حجم وسيعي از مناظر حول ما، تأثير مطلوب يا نامطلوب خود را در اذهان عمومي به جاي مي گذارد.
متأسفانه با وجود توجه روزافزون به مسأله پوشش بنا و نقش مهمي كه مي تواند در بهبود شرايط معماري روزگار ما داشته باشد. در معماري معاصر كشور ما هنوز توجهي در خور و مناسب به آن نشده. اغلب دست اندركاران صنعت ساختمان، پوشش ساختمان را لايه اي جدا در نظر مي گيرند كه فقط وظيفه زيبا ساختن بناها و نشان دادن منزلت اجتماعي صاحبانشان را بر عهده دارند. در اثبات اين امر، همين بس كه قوانين كنترل پيش آمدگي بنا، خط آسمان و كنترل هم سطح بودن بناهاي مجاور است. در حالي كه مثلاً  در روسيه، هر ساختماني كه قرار است ساخته شود قبلاً  ماكت آن تهيه مي شود و در صورت همخواني با بدنه شهري مجوز ساخت مي گيرد و همخواني و زيبايي بدنه شهري نياز به برنامه ريزي و تفكر دارد. به گفته حسن فتحي، معمار مصري، بدبختانه، چشم آدمي مانند گوشش حساس نيست. وقتي گوشتان صداي ناهنجاري را مي شنود، شما ناخودآگاه از جا مي پريد، اما اگر ديدگانتان تناسبي ناهنجار را ببيند، يكه نمي خوريد و مثلاً  چشمتان سرخ نمي شود يا از آن اشك نمي آيد و دردتان نمي گيرد!  پوشش در طول تاريخ در نقش هاي متنوعي چون دفاع، حفاظ، حصار، محدودكننده مالكيت، عايق در مقابل رطوبت و برودت، تعريف فضا و در برگيرنده تزيينات بنا و... استفاده شده است. البته امروزه بسياري از نقشها تا حدي از هم تفكيك گرديده و به صورت لايه هاي مجزا و مستقل و يا تركيبي در بناها قابل رؤيت مي باشند. به هر صورت پوشش ساختمان بايد به وظايف مشخص ذيل پاسخ دهد.
شايد خالي از لطف نباشد كه با جزييات و تأثيراتي كه نماها در مقياس كوچك ولي با اثر بخشي فراوان به جاي مي گذارند بحث را ادامه دهيم. تا به حال فكر كرده ايد كه چطور نام يك كمپوزيسيون را مي توان خوش تركيب نهاد؟ بله! پاسخهاي چندي در اين خصوص مي توان ياد كرد؟ زماني كه به نماي يك ساختمان نگاه مي كنيم انتظار همگني خاصي كه از ابتدا تا انتها رفته است را داريم و اگر به چنين امري توجه شده باشد ما شاهد يك كمپوزيسيون خوش تركيب قطعاً خواهيم بود. در واقع نما بايد به شكلي طراحي گردد كه خاص چند طبقه از قبل طراحي شده و موقعيت آن باشد نه به شكلي كه اگر مثلاً  قرار بود به طبقات قبلي، طبقه هاي جديدي اضافه گردد تغييري در طراحي نما نتوان انجام داد و همين نما را تا بالا يكسره ادامه داد بلكه بالعكس و كاملاً  ارزيابي شده به نما و كل مجموعه مي بايستي نگريست و در يك نتيجه اين كه نما بايد ابتدا و انتهايش در طراحي كاملاً  مجزا و مشخص به چشم بخورد و ختم آن در ظاهر ساختمان معين باشد.
پوشش ساختمان همواره در حد فاصل دو فضا قرار دارد و در تعريف هر دو فضا نقش ايفا مي كند. پوشش ساختمان در حد فاصل يك فضاي باز و يك فضاي بسته يا نيمه باز قرار مي گيرد. بدنه اي كه از يك طرف فضاي باز را تعريف كرده و از طرف ديگر فضاي بسته را، از طرف فضاي بسته مسئول ارتباط اين فضا با نور و چشم انداز و... است و از طرف فضاي باز مسئوليت تعريف آن فضا، ارتباط با فضاهاي اطراف و ارتباط با زمين و آسمان را به عهده دارد.به قول پيانو، معماري هنري مملو از تضاد است. تضاد ميان انضباط و آزادي، تكنولوژي و محيط زيست، مدرنيسم و سنت  و... و پوشش معماري به عنوان يكي از اجزاي اصلي و غيرقابل تفكيك آن بايد در بردارنده تمام اين تضادها باشد. به گونه اي كه تجميع اين تضادها به اثر معماري در كل يگانگي بخشد.
در نماهاي امروز شهرهاي ما آنچه ديده مي شود تنها تضاد است. تضادها و آشفتگي هايي كه به يكپارچگي نمي رسند و اين وظيفه طراحان و معماران است كه با استفاده صحيح از دانش و هنر و تكنولوژي و مصالح چهره شهرها را سامان بخشند.
در پايان ذكر اين نكته خالي از فايده نيست كه معمار به عنوان هماهنگ كننده طبيعت و محيط مصنوع، بايد كه صرف نظر از پايداري هاي نظام اكولوژيكي و رابطه بين موجودات آن با بسترهاي طبيعي مانند يك اكوسيستم، يكپارچگي و تماميت آن را ديده و حتي فشارهايي كه از سوي بشر به آن وارد مي شود را نيز جبران نمايد. اين ارتباط و وابستگي  همان پيوستگي و آميزش بي مرز اين دو محيط است كه معمار با توجه به نگرش و جهت يابي زيست محيطي باعث شكل گيري اساسي طراحي پايدار آن خواهد شد كه درك اجزاي زنده و غيرزنده را مي طلبد.
گرچه درك تعاملات زنده و غيرزنده، مصنوعي و طبيعي، موضوع پيچيده اي را در برمي گيرد اما احاطه بر اصول اوليه سيستم ها و روند طبيعي و تعاملات آن با مصنوع ساخته بشر و درك روابط دوگانه طبيعت و فضاهاي معماري و انساني مي تواند همراه با خلاقيت اصلاح طلبانه، معماري را به جاودانگي نزديك و شايد به حل يكي از چالش هاي بغرنج بشر در رابطه با فضاي پيرامونش بينجامد.
</TEXT>
</DOC>
<DOC>
<DOCID>HAM2-860114-121</DOCID>
<DOCNO>HAM2-860114-121</DOCNO>
<ORIGINALFILE>/1386/860114/world/_mycity.htm</ORIGINALFILE>
<ISSUE>سه شنبه 14 فروردين 1386</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
بازيافتدكتر اميرحسين طباطبايي
زباله در مدارس
</TITLE>
<TEXT>


هر شهري در مراحل مختلف رشد و توسعه، دچار تحولات بسياري مي شود و دائما در جريان اين تحولات نيازمندي هاي جديدي به وجود مي آيد كه اگر اين نيازها بي پاسخ بمانند، ديري نخواهد پاييد كه بنيان هاي اجتماعي و ساختار عمومي آن شهر دچار تزلزل مي شود. رشد بي رويه جمعيت و مهاجرت روستاييان به شهر و در پي آن پديد آمدن معضلاتي مانند تراكم ساختمان هاي تجاري، مسكوني، خدماتي و سپس معضلات ترافيكي و آلودگي هاي زيست محيطي و نظاير آن از جمله مسائل بسيار حائز اهميتي هستند كه امروزه دغدغه بسياري از متخصصان و مديران شهري شده است.
از بين اين معضلات پديد آمده، مسئله چگونگي جمع آوري، حمل زباله و نيز بازيافت مواد زائد و يا تبديل زباله به كود آلي از اهميت شاياني برخوردار است، به طوري كه اگر به تناسب رشد روزافزون و شتابان جمعيت روش هاي نوين و كاربردي كه در نحوه حل معضل زباله موثر هستند تدوين نگردد، شهر در هجوم بي امان آلودگي ها و بيماري هاي مختلف ناشي از زباله دچار مرگ تدريجي خواهد شد. امروزه متخصصان يكي از راهكارهاي مناسب جهت كاهش دفن زباله را نهادينه كردن طرح تفكيك از مبدا زباله مي دانند. البته عملي شدن اين طرح مستلزم مشاركت شهروندان مي باشد. در اين روش زائدات قابل بازيافت پس از جداسازي در منزل در ظرف هاي مخصوص، ذخيره سازي شده و توسط خودروهاي ويژه از محل توليد به محل تبديل حمل مي شوند، از ويژگي هاي اين روش عدم اختلاط آلودگي مواد زائد قابل بازيافت و حفظ منابع سوخت و انرژي شده و كاهش اثرات زيست محيطي و حفظ زمين براي مراكز دفن را به دنبال دارد.
از آنجايي كه بدون مشاركت مردم در اين طرح عملا كاري از پيش نمي رود، لذا بايد فرهنگ اين طرح را در ميان مردم پايه ريزي كرد و اين امر تنها از طريق آموزش با هدف ترويج و ارتقاي فرهنگ تفكيك از مبدا امكان پذير مي باشد. اين برنامه آموزشي هدفمند ويژه گروه سني خاصي نمي تواند باشد، اما از آنجايي كه كودكان و نوجوانان مي خواهند نسل آينده را به وجود آورند و بايد ياد بگيرند كه حقوق شهروندي را رعايت كنند تا بتوانند جامعه اي پويا و متفاوت از جامعه قبل را به وجود آورند، در اولويت آموزش هستند.
آموزش به اين كودكان مي تواند از طريق خانواده صورت گيرد چرا كه خانواده مهمترين و اصلي ترين نهاد اجتماعي است كه كودك بيشترين تاثير اجتماعي را از اين نهاد مي گيرد و همزمان با خانواده، مدرسه مي تواند نقش بسيار مهمي داشته باشد.
راهكارهاي اساسي كه بايد براي نهادينه كردن فرهنگ تفكيك از مبدا زباله در بين مدارس وجود داشته باشد و سپس اجرا شوند، كم نيستند. در اينجا به چند نمونه از اين راهكارها اشاره مي كنيم.
1 آموزش به كودكان و نوجوانان در اين مورد كه چه چيزهاي دور ريختي اند(قابل بازيافت نيستند)و چه چيزهايي دور ريختني نيستند(قابل بازيافتند).
2 وجود سطل هاي مخصوص بازيافت زباله(شيشه، كاغذ، فلز)با طرح ها و رنگ هاي بسيار جذاب كه نوعي تشويق جهت مشاركت در طرح باشد.
3 برگزاري كارگاه هاي آموزشي.
4 تدارك گردش هاي علمي.
5 ترتيب دادن برنامه ها و جشن ها در مدارس و اجراي تئاتر، نمايش عروسكي با همكاري دانش آموزان.
6 برگزاري نمايشگاه هاي كوچك كتاب براي كودكان و نوجوانان با موضوع زباله و محيط زيست و با مشاركت والدين.
7 برگزاري مسابقات مقاله نويسي، روزنامه ديواري، عكس، شعر و... در بين دانش آموزان با موضوع محيط زيست.
8 كمك گرفتن از شهردار مدرسه و تشكيل گروه هاي آموزشي با لباس هاي مخصوص در بين دانش آموزان با موضوع محيط زيست.
9 استفاده از رسانه هاي گروهي به خصوص تلويزيون مثل تيزرهاي آموزشي، انيميشن و فيلم مستند آموزشي كه تاثير عميقي بر آموزش كودكان و نوجوانان دارد و همچنين داشتن برنامه هاي مدون آموزشي براي كودكان پيش دبستاني و دبستاني در بالا بردن دانش زيست محيطي جامعه موثر خواهد بود.
</TEXT>
</DOC>
<DOC>
<DOCID>HAM2-860114-122</DOCID>
<DOCNO>HAM2-860114-122</DOCNO>
<ORIGINALFILE>/1386/860114/world/_mycity.htm</ORIGINALFILE>
<ISSUE>سه شنبه 14 فروردين 1386</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
هويت فراموش شده شهرهاي امروز
ابوالقاسم وحدتي اصل
</TITLE>
<TEXT>


بررسي وضعيت شهرهاي ما و تحولاتي كه طي چند دهه اخير(از 1300هـ.ق)تاكنون رخ داده، مبين اين نكته است كه در سرزمين ما، مفهوم شهر امروزي به كلي با معني و مفهوم آن در گذشته به تدريج از دست داده و مفهوم جديدي از شهرنشيني و به تبع آن شهرسازي به جاي آن نشسته است. در نوع جديد شهرسازي، شهرهاي ما مستقيماً از دگرگوني هاي شهر در غرب و در چارچوب صنعتي شدن آنها الگوبرداري شده است.از اوايل قرن نوزدهم ميلادي كه پيامدهاي صنعتي شدن گريبانگير شهرهاي اروپايي شد، تا اواسط قرن بيستم تجربيات مشقت بار و در عين حال ارزشمندي براي اين كشورها به همراه آورده است.
توسعه دروني و احياء و بازسازي مراكز شهري و به خصوص احياي ارزشهاي انساني و فرهنگي تاريخي شهرها با حضور و مشاركت مردم، آخرين دستاوردهاي اين فرايند به شمار مي آيد. وجود ارزشهايي كه در گذشته، شهرها و حيات اجتماعي در آنها را شكل داده و نگرش جديد به آن ارزشها و به نحوي احياي آنها و سازگار كردنشان با مفاهيم زندگي جديد، موضوعي است كه مدتها به خصوص اذهان را در كشورهاي اروپايي به خود مشغول داشته است.
وقتي محصولات صنعتي به بازار كشور ما سرازير شد، ساختار اقتصادي، اجتماعي و فرهنگي شهرهاي ما كماكان سنتي بود و ورود محصولات صنعتي به محيط سنتي شهرهاي ما بر كليه روابط شهري تأثير مستقيم گذاشتند؛ ورود تدريجي اين محصولات كه نيازهاي فضايي و فرهنگي خود را طلب مي كردند، چهره شهر سنتي را بدون هيچ گونه برنامه ريزي براي آينده، دستخوش تغييرات خلق الساعه كردند. اين اتفاق در حالي مي افتد كه فرآيند صنعتي شدن، شهرهاي اروپايي را دست كم طي يك قرن دستخوش بحران هايي كرد كه در طي اين مدت تلاش متفكران و بهبود خواهان بسياري براي مقابله با اين بحران ها نتايج ملموسي در بر نداشت.
اين تلاش ها، از جانب نظريه پردازاني همچون جان راسكين تا بهبود خواهان و اصلاحگران ساده انديش مانند آرمان پرستان(پرتوپيستها)كه در جست وجوي شهرهاي آرماني بودند، از مديران قدرتمند شهري مانند شهردار معروف پاريس بارون هوسمن، تا اقدامات فعالان نوگرا در قالب منشورهاي شهرسازي، هيچ كدام به بحران هاي ناشي از صنعتي شدن و مناسبات اقتصادي، اجتماعي، فرهنگي و پيامد آن، پاسخي درخور ندادند.
هرچند كه هريك از ايشان بر اساس ديدگاه هاي خود نسخه هايي در جهت مقابله با اين بحران ارائه كردند، ولي نهايتاً تجربه هاي ارزشمند اين افراد و گروه ها دستمايه شهرسازي غربي امروزي قرار گرفته است.
نكته مهم و درخور تأكيد اين است كه بحران هاي ناشي از صنعتي شدن و مناسبات آن در شهرهاي اروپايي، از بطن خود جوامع اروپايي سر برآورده بود و به هر حال نظريه پردازي ها و اقدامات عملي انجام شده در جهت مقابله با آن، اگرچه در طي فرآيند طولاني به توفيق هاي اساسي دست نيافته، ولي در نهايت، به جهت اين كه بحران از بطن همان جوامع به وجود آمده بود، راهكارهاي مقابله با آن نيز متناسب با مقتضيات همان جوامع به وجود مي آمد و اجرا مي شد.
از سوي ديگر، اگرچه ورود توليدات صنعتي به ايجاد بحران هاي مشابهي در شهرهاي كشور ما منجر شد، اما همان طور كه قبلاً گفتيم، شرايط اجتماعي و فرهنگي در جامعه ما متعلق به جوامع ماقبل سرمايه داري بودند و روابط سنتي حاكم بر كشور، از لحاظ ساختاري ظرفيت هضم اين تحولات را نداشت.
اصولاً چون اين بحران به جامعه ما تحميل شد، هيچ گونه زمينه اي براي انديشيدن درباره آن و مقابله با آن را نداشتيم، ناگزير عيناً همان چاره هايي را براي حل آنها انديشيديم كه كشورهاي غربي تجويز كرده بودند، در نتيجه، ارتباط سازمند(ارگانيك)شهر و شهروند از مسير طبيعي خود خارج و دستخوش تأثير عوامل ناشناخته اي شد كه حيات شهر و شكل و مناسبات آن را به صورتي ناآشنا رقم زدند و وقتي پيوند ارگانيك بين اندام و اجزاي يك موجود زنده گسيخته شود، طبعاً اين موجود بيمار و حيات آن به مخاطره خواهد افتاد.
ذكر اين نكته ضروري است كه شهرهاي غربي بعد از عبور از بحران صنعتي شدن، راه حل هاي مدرنيستي را تجربه كردند و چون مدرنيسم زاده و فرزند فرآيند صنعتي شدن بود، از اين رو مناسبات شهرهاي اروپايي به طور طبيعي به مناسباتي كالبدي و صرفاً مادي گرايش يافت و اصولاً شهرهاي دوره مدرنيسم در غرب، بر پايه سكونت، تردد و نهايتاً زندگي در چارچوب روابط سرمايه داري شكل گرفتند و شهرهاي ما نيز با الگوبرداري از همين مناسبات، به سرعت با ساختار اجتماعي، اقتصادي و نمادهاي فرهنگي خود بيگانه شدند و رفته رفته تلقي مردم ما از مفهوم شهر تغيير كرد و طبعاً ساختار شهرهاي سنتي ما پاسخگوي نيازهاي جديد نبودند و به خصوص محله هاي قديمي و تاريخي كه منشأ جوشش مناسبات سنتي بودند، ظرفيت پذيرش اين تحولات را نداشتند.
شهرها، در بيرون از حصار قديمي خود، بر اساس مناسبات و نيازهاي جديد و مدرن گسترش يافتند و بافت هاي قديمي آرام آرام از سكنه واقعي خود خالي شدند. حاصل اينها همه عبارت است از تخريب در سطح وسيع و ساخت و سازهاي بي رويه و زشتي كه نمادهاي كالبدي فرهنگ اين سرزمين را دستخوش فقدان هويت كردند و به اين ترتيب، تلقي جديد از شهر بر مبناي روابط كالبدي بنا نهاده شد.
اما نكته مهم و قابل بحث اين است كه اصولاً ساختار جوامع اروپايي بعد از رنسانس گرايش همه جانبه به سمت مناسبات اومانيستي(انسان محوري)و نهايتاً گرايش هاي مادي داشت كه به بروز انقلاب هاي صنعتي در قرن هيجدهم منجر شد. گرچه اگر ريشه هاي تمدن و فرهنگ غرب را بكاويم، مي بينيم كه اصولاً منشأ آن، در تمدن يونان و روم باستان است كه دوران طلايي تمدن اروپا به حساب مي آيد. مباني اين تمدن كه به آن دوران كلاسيك مي گويند؛ بر اساس انسان محوري و انسان سالاري بنا شده و گرايش ديدگاه ها و جهان بيني متافيزيكي، به خصوص در تمدن رومي از جايگاه بسيار نازلي برخوردار بوده است.
ريشه كلمه رنساني(نوزايي)به زبان ايتاليايي(riascimeto(ري ناشيمنتو)به معني تولد دوباره است و منظور از آن تولد دوباره و احياي فرهنگ و تمدن يونان و روم است. اگرچه رنسانس با اصلاحگري هاي فرهنگي و اجتماعي و بروز ديدگاه هاي ناتوراليستي آغاز مي شود، ولي در روند تكويني خود، همواره در جهت مقابله با انديشه هاي مذهبي و گرايش به انسان سالاري و عقل گرايي، ريشه هاي مادي گرايي را به سرعت در غرب تقويت مي كند. بررسي ظهور و رشد مكتب هاي فرهنگي، اجتماعي و سياسي بعد از رنسانس، مانند؛ ني. اومانيسم، ليبراليسم، سوسياليسم، فاشيسم و... مؤيد اين نكته است كه ظهور اين مكتب ها بعد از رنسانس جملگي حاصل گرايش به انديشه مادي بودند.
منظور نهايي و نتيجه اين نوشتار در اين نكته نهفته است كه تحولات فرهنگي، اجتماعي، هنري و نهايتاً شهرسازي در اروپا از دوران رنسانس تا امروز، در كليه تجارب انجام شده همواره مسيري را پيموده كه در آن مشخصاً اتكا به گذشته بلافصل تاريخي و علي الاصول ادامه همان جهان بيني و تفكر پي گرفته شده است.
اگرچه در اين مسير فراز و نشيب ها و چالش هاي بسياري را مشاهده مي كنيم، ولي مآلاً فرهنگ غربي هيچ گاه زمينه ها و گرايش هاي تاريخي خود را رها نكرد. انقلاب فرهنگي- اجتماعي رنسانس باعث شد كه غرب با بازگشت به ريشه هاي اوليه، نوسازي خود را آغاز كند و شايد بتوان دوران هزار ساله قرون وسطي را دوران فترت و قطع ارتباط غرب با فرهنگ گذشته خودش تلقي كرد كه با شروع رنسانس، ايام احياء و بازگشت به اصل و ريشه هاي تاريخي آن بار ديگر آغاز شد.
اما در بررسي مسير تحولات فرهنگي و اجتماعي و در پي آن بازتاب كالبد آنها در شهرسازي سرزمين خودمان، همواره اين موضوع كاملاً روشن است كه برخلاف روند تحولات تمدن در غرب، فرهنگ و تمدن اين سرزمين در زمان حضور اسلام در ايران، عميقاً از مذهب و انديشه هاي معنوي ناشي از آن متأثر بوده و دستمايه هاي اين تفكر همواره عينيت كالبدي خود را به هيبتي تام و تمام در شهرسازي جلا بخشيده است.
بررسي و تجزيه و تحليل شهر ايراني بعد از اسلام از حوصله اين نوشتار بيرون است، ولي نتيجه تأمل نهايي و اجمالي آن ما را به آنجا مي رساند كه شهر ايراني، همچون فرهنگ و جهان بيني ايراني، با شهر غربي فرق مي كند و تلقي ما از شهر ايراني به شهر غربي به كلي متفاوت بوده است. اما از آستانه نخستين تحولات نوگرايي در كشور ما، زمينه هاي فرهنگي، از جمله شهرسازي به نحو ناهنجاري شكل يافته و سازمند(ارگانيك)خود را با گذشته اش از دست داده و مناسبات جديد شهرسازي كه با مناسبات فرهنگي- اجتماعي ما به كلي متفاوت و مغاير بود، جاي آن را گرفت.
از اين زمان به بعد، نه تنها پيوند و ارتباط فكري و فرهنگي ما با گذشته و هويت تاريخي مان رفته رفته گسيخته شد، بلكه شهرسازان ما نيز ارتباط خود را با دانش و فرهنگ گذشته خود قطع كردند و بدون هيچ گونه تعمق و آينده نگري، شهرسازي مدرن را رواج دادند و بنيادي نهاده شد كه حتي امروز هم ژرفاي فاجعه براي ما روشن نشده و هم ناگزيريم براي مقابله با پيامدهاي شهرهاي شبه مدرن، براي رفع معضلات خود در اين حوزه فقط مسكن هايي را مصرف كنيم كه در غرب تجويز شده اند.
امروز، تلقي ما از شهر و شهرسازي و مناسبات فرهنگي و اجتماعي  و به تبع آن مناسبات كالبدي با ريشه اي شهر درگذشته به كلي متفاوت است و ادامه اين روند، فرهنگ ما را در تمام ابعاد خود به سرعت دستخوش بي هويتي مي كند؛ چرا كه شهر موجودي زنده است كه با ساير اندام هاي جامعه پيوند دارد و اصولاً شهرسازي به عنوان يك پديده اجتماعي در ارتباط با ساير پديده هاست. هرگونه كاستي و بيماري در اجزاي اين پديده، مستقيماً به ساير پديده هاي اجتماعي انتقال مي يابد و كل اين ارگانيزم زنده را بيمار و مضمحل خواهد كرد و تا وقتي فرهنگ گذشته خود را در شهرسازي نيابيم اين بحران و بيماري وسعت بيشتري خواهد يافت و در بطن ساير مناسبات اجتماعي و فرهنگي ما نيز رسوخ خواهد كرد.وقتي به بحران فراگير بي هويتي جامعه امروزي خود به دقت مي نگريم و وقتي به فرهنگ پربار و غني گذشته خود نظر مي كنيم، اين پرسش به ذهنمان مي آيد كه آيا زمان رنسانس فرهنگ ايراني فرا نرسيده است؟
</TEXT>
</DOC>
<DOC>
<DOCID>HAM2-860114-123</DOCID>
<DOCNO>HAM2-860114-123</DOCNO>
<ORIGINALFILE>/1386/860114/world/_mycity.htm</ORIGINALFILE>
<ISSUE>سه شنبه 14 فروردين 1386</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
راپورت خبرنگارابراهيم اسماعيلي ارضي
روي خط زمان
</TITLE>
<TEXT>
فرض كنيد صبح اول وقت براي رسيدن به محل كار يا يك قرار مهم از خانه خارج شده ايد و تازه بعد از اينكه بيرون زده ايد، متوجه شده ايد كه ساعت  تان را جا گذاشته ايد؛ در چنين وضعيتي معمولاً هر كدام از ما دچار استرس و آشفتگي خاصي مي شويم. اين مثال ساده تنها براي اين بود كه اهميت وجود ساعت هاي شهري در معابر و تقاطع هاي اصلي را به ياد بياوريم و البته اين ماجرا را هم مرور كنيم كه زماني نصب ساعت در بيشتر اماكن عمومي شهر در دستور كار شهرداري قرار گرفت و تا حدي هم اجرا شد ولي الان كافي است به دوروبرتان نگاهي بيندازيد و جاي خالي اين وسيله به دردبخور را در بسياري از نقاط شهر ببينيد. با اين توضيح، معلوم مي شود كه راپورت امروز خبرنگار محدود به نقطه يا منطقه خاصي نيست و بيشتر محيط هاي شهري را شامل مي شود.
اگر مخاطب اين مطلب اهل چون و چرا باشد، شايد بگويد در شهر نيازهاي مهم تري ناديده گرفته شده كه ساعت نسبت به آنها از اهميت بسيار كمتري برخوردار است و اصلاً اين مشكل آنقدرها مشكل نيست چون با استفاده از ساعت هاي شخصي قابل حل است ولي من هم در جواب اين گروه يك سؤال ساده دارم: پس چرا در برخي كشورها و شهرهايي كه مردم آن نسبت به ما از رفاه فردي و اجتماعي بيشتري برخوردارند و احتمالاً مي توانند چند عدد ساعت شخصي هم داشته باشند، هنوز به نصب ساعت هاي شهري تا اين حد اهميت داده مي شود؟. مسلماً توجه آنها به ساعت به عنوان وسيله اندازه گيري زمان، علاوه بر استفاده هاي ابزاري، نوعي توجه نمادين را نيز نشان مي دهد كه چيزي نيست جز تكرار مداوم تذكر اهميت وقت براي انسان ها و لزوم توجه به استفاده بهينه از زمان. اينكه معمولاً در بيشتر شهرهاي بزرگ نيز يك ميدان مهم، تنها و تنها با ساعت خاص آن ميدان شناخته مي شود نيز دقيقاً بر همين مبناست؛ تأكيد بر اهميت وقت شناسي و بهره وري بهينه از زمان.در سال هاي اخير بسياري از شهرداري هاي كشور به اين مهم توجه كرده اند ولي به هر صورت هنوز در بعضي نقاط خلاء وجود اين هشدار مداوم به چشم مي خورد. به عنوان مثال شهرداري اصفهان با نصب ساعت در بعضي محل هاي پرتردد باعث شده كه شهروند بتواند زمان را مدام پيش روي خود ببيند و با نگاه كردن چند باره به ساعت خودرو يا ساعت مچي دچار افزايش استرس و نگراني بيشتري نشود. شهرداري تهران نيز تلاش درخوري در اين زمينه انجام داده ولي لازم به نظر مي رسد با يك بررسي گسترده، ساير نقاط شهري از اين امكان نه چندان پرهزينه برخوردار شوند.
</TEXT>
</DOC>
<DOC>
<DOCID>HAM2-860114-124</DOCID>
<DOCNO>HAM2-860114-124</DOCNO>
<ORIGINALFILE>/1386/860114/world/_mycity.htm</ORIGINALFILE>
<ISSUE>سه شنبه 14 فروردين 1386</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
نگاه
مركز تحقيقات و مطالعات رسانه اي همشهري
</TITLE>
<TEXT>
مركز تحقيقات و مطالعات رسانه اي بخشي از مؤسسه همشهري و تنها مركز پژوهشي وابسته به ژورناليسم حرفه اي در ايران است. مطالعه در حوزه علوم ارتباطات، رسانه و دانش هاي مرتبط، شناخت و سنجش باورها، نگرش ها، ديدگاه ها و انتظارات مخاطبان روزنامه همشهري، سنجش و ارزيابي مطالب روزنامه همشهري به منظور تعيين ميزان دستيابي به اهداف مورد نظر در جهت ارتقاي سطح كيفي و محتوايي مطالب روزنامه از جمله فعاليت هاي اصلي اين مركز است.نتايج تحقيقاتي اين مركز در اختيار مديريت ارشد و هيأت تحريريه روزنامه همشهري قرار مي گيرد.
از جمله فعاليت هاي پژوهشي اين مركز مي توان به موارد زير اشاره كرد: پژوهش هاي مورد نياز مديريت ارشد و هيأت تحريريه، گردآوري اطلاعات و شناسايي موضوعات مهم، ارزيابي محتواي مطالب روزنامه از نظر ميزان انطباق با اهداف و سياست هاي مدون، بررسي و شناخت نيازها، انتظارات و ديدگاه هاي مخاطبان و آراي آنها در مورد جذابيت مطالب روزنامه ها، مطالعه در زمينه نقش و تحولات فناوري ارتباطي و رسانه اي، مطالعه در زمينه دانش هاي مرتبط با رسانه از قبيل مطالعات فرهنگي، اجتماعي، اقتصادي، سياسي و غيره، برگزاري نشست هاي علمي- تخصصي و توجه به افكار عمومي در مورد نيازها و خواست هاي جامعه از مطبوعات، پژوهش در زمينه مسائل و مشكلات اجرايي سازمان و دستيابي به شيوه هاي اجرايي مطلوب، انتخاب موضوع و برنامه ريزي به منظور تهيه گزارش هاي تحقيقي مردم نگارانه، استفاده از شيوه مردم نگارانه در موضوعات فرهنگي.
</TEXT>
</DOC>
<DOC>
<DOCID>HAM2-860114-125</DOCID>
<DOCNO>HAM2-860114-125</DOCNO>
<ORIGINALFILE>/1386/860114/world/_sciew.htm</ORIGINALFILE>
<ISSUE>سه شنبه 14 فروردين 1386</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">علمی فرهنگی.علمی</CAT>
<CAT xml:lang="en">Science and Culture.Science</CAT>
<TITLE>
مروري بر اتفاقات مهم دنياي پزشكي در سالي كه گذشت
هر سال عجيب تر از پارسال
سيدمحمد ابوترابي
</TITLE>
<TEXT>



سالي كه گذشت، سال پرباري براي دنياي پزشكي بود. اين باور همه كساني است كه اخبار پيشرفت هاي پزشكي دنيا را روز به روز و دقيقه به دقيقه رصد مي كنند. در فهرست افتخارات محققان علوم پزشكي در سال گذشته، طيف گسترده اي از موفقيت ها ديده مي شود: از توليد واكسن ضد سرطان رحم گرفته تا درمان ضايعات نخاعي، تا حتي اتفاقات كوچك تري مثل تهيه برچسب پوستي به عنوان داروي ضدافسردگي. اين كه كدام پيشرفت را در فهرست برترين ها جاي دهيم، كار آساني نيست، اما به  هرحال، بايد انتخاب كرد.اين انتخاب ها شايد ثابت كنند كه اگر نمي توانيم ريشه بيماري ها را بخشكانيم، لااقل مي توانيم از تعداد بيماران مبتلا كم كنيم يا درد و رنج آنها را، حتي شده اندكي، مرهم بگذاريم. مرور اين پيشرفت ها شايد باعث شود بهار را با اميدواري بيشتري آغاز كنيم. آنفلوآنزاي پرندگان در سال 85 چندبار لرزه به اندام مسئولان بهداشتي جهان انداخت. البته نه به خاطر تعداد تلفات ناشي از اين بيماري. بلكه به خاطر قوت گرفتن احتمال جهش ژنتيكي ويروس h51 كه مي تواند باعث بروز يك همه گيري جهاني شود.اما واكسن سرطان گردن رحم شايد مهم ترين و بزرگترين هديه دنياي پزشكي به مردم باشد، چون ساير پيشرفت هاي سال گذشته، يا هنوز در مراحل آزمايش اند، يا فقط براي گروه معدودي از مردم قابل استفاده است.
ماجراي آنفلوآنزاي پرندگان از آنجايي آغاز شد كه 7 نفر از اعضاي يك خانواده اندونزيايي بر اثر ابتلا به اين بيماري جان خود را از دست دادند. نكته مهم در مورد اين بيماري، عدم وجود لاشه پرنده آلوده به ويروس h51 در نزديكي محل زندگي اين خانواده بود. در آن زمان يعني، اواسط خرداد ماه، بسياري از دانشمندان گمان كردند كه اين اتفاق مي تواند نشانه اي از جهش ژنتيكي ويروس عامل اين بيماري باشد و همين باعث شد تا سازمان جهاني بهداشت و وزرات بهداشت اندونزي علاوه بر قرنطينه كردن روستاي محل زندگي اين خانواده، تحقيقات گسترده اي را براي يافتن ژن جهش يافته ويروس h51 آغاز كنند. نتايج اين تحقيقات نشان داد كه اين ويروس در بدن يك پسر بچه 10 ساله جهش يافته و سپس پدر خانواده از اين پسر بچه، ويروس آنفلوآنزاي پرندگان را گرفته . با اين همه هنوز بسياري از متخصصان آنفلوآنزاي پرندگان جهان، اين جهش ژنتيكي در ويروسh51 را شروعي براي يك همه گيري جهاني اين بيماري نمي دانند.حدود يك ماه بعد از خبر هول برانگيز ابتلاي آن خانواده اندونزيايي، يك خبر خوب در مورد آنفلوآنزاي پرندگان در جهان منتشر شد و آن اين كه شركت داروسازي گلاسكو اسميت كلاين، واكسني براي ويروس   كشنده آنفلوانزاي پرندگان ساخته است كه تا سال 2007 امكان توليد انبوه آن   وجود خواهد داشت.
آمار تلفات ناشي از آنفلوآنزاي پرندگان هم در طول سال 85 دستخوش تغييرات زيادي شد. به طوري كه در اين سال اندونزي، گوي سبقت در تلفات ناشي از آنفلوانزاي پرندگان را از ويتنام ربود و اكنون با 63 نفر قرباني اين بيماري بيشترين تلفات ناشي از آنفلوآنزاي پرندگان را دارد. تا زمان تهيه اين گزارش، 165 نفر بر اثر ابتلا به اين بيماري جان خود را از دست داده اند و271 نفر به آن مبتلا شده اند. اما تاييد واكسن جديد، كه از سرطان دهانه رحم جلوگيري مي كند، اتفاق ديگري است كه از جهات زيادي با اهميت محسوب مي شود: اول اين كه يك واكسن تهيه شده، يعني فرآورده اي كه مي تواند از بروز بيماري تا حد زيادي جلوگيري كند. نكته دوم اين كه اين اولين واكسني است كه به طور رسمي و معتبر براي پيشگيري از يك سرطان معرفي شده، از سازمان هاي نظارتي تاييديه گرفته و حالا در بازارهاي دارويي دنيا موجود است و ممكن است به زودي به بازار ايران هم وارد شود. اين واكسن اواخر سال 85 رسماً جزو واكسن هاي روتين دختران در ايالت تگزاس آمريكا قرار گرفت و در كانادا هم قرار است براي همه دختران 13 تا 18 سال تجويز شود.
مبناي كار اين واكسن، مبارزه با ويروسي است كه از طريق آميزشي انتقال پيدا مي كند: ويروسي به نام پاپيلوماي انساني. اين ويروس مي تواند تا سال ها در لايه هاي دهانه رحم باقي بماند و به طور مزمن آن را تخريب كند. تخريبي كه سرانجام به سرطاني شدن اين سلول ها منتهي مي شود. محققان مي گويند سرطان سرويكس(دهانه رحم)دومين سرطان شايع در بين زنان است و تخمين مي زنند كه در كل دنيا سالانه 470 هزار مورد جديد و 230 هزار مرگ ناشي از اين سرطان داشته باشيم. گذشته از اين دو سوژه مهم، اتفاقات عجيب ديگري هم در سال گذشته در دنياي سلامت افتاد.
يكي از مهم ترين اتفاقات سال گذشته، انتشار يك مطالعه جديد درباره بي ضرر بودن تلفن هاي همراه بود. البته هيچ توپ و تانكي نتوانست كسي را از استفاده از اين وسيله ارزشمند و حياتي، يعني تلفن همراه، منع كند، با اين حال ته ذهن همه مان را اين نگراني قلقلك مي داد كه نكند امواج آن براي خودمان، يا بچه ها، ضرر داشته باشد و مثلاً باعث بروز سرطان شود. خوشبختانه(يا بدبختانه!)تحقيقات گسترده و با حجم بالاي نمونه، در سال گذشته، نشان داد كه فعلاً خطر قابل توجهي از طرف تلفن هاي همراه، تهديدمان نمي كند.
بنابراين تا اطلاع ثانوي مي توانيد براي فرستادن پيام هاي تبريك تان از آن استفاده كنيد. اما اين را هم داشته باشيد كه هنوز نمي توان در مورد تأثير تلفن هاي همراه به نتيجه قطعي رسيد.
توليد اسپرم آزمايشگاهي
تا پيش از تيرماه سال 85، مرداني كه در روند توليد اسپرمشان دچار نقص بودند، اميدي براي پدر شدن نداشتند. اما تحقيقات دانشمندان دانشگاه گئورگ آگوست آلمان به سرپرستي دكتر كريم نيرنيا، نشان داد، مي توان از اسپرم هايي كه از سلول بنيادي جنيني رشد كرده اند براي توليد مثل استفاده كرد. اگرچه هنوز اين روش تهيه اسپرم مصنوعي در انسان مورد آزمايش قرار نگرفته ولي به قول پروفسور نيرنيا، استاد دانشگاه نيوكاسل انگلستان، مي توان با اسپرم هاي مصنوعي براي اولين بار دست به توليد مثل مصنوعي زد.
براي انجام اين تحقيق، دكتر نيرنيا از سلول هاي بنيادي يك موش در مرحله چند روزگي جنيني استفاده كرد. وي و همكارانش با استفاده از يك دستگاه ويژه، تعدادي سلول بنيادي را جدا كرده و آنها را در محيط آزمايشگاهي رشد دادند. سپس اسپرم هاي اوليه را كه سلول هاي بنيادي اسپرماتوگونيال ناميده مي شوند، پرورش داده و تحريك كردند تا به اسپرم هاي بالغ تبديل شوند و در نهايت آنها را به تخمك موش ماده تزريق كردند. در مرحله بعدي آزمايش، تخمك هاي بارور شده با موفقيت به رحم موش ماده منتقل شدند. نتيجه بارور سازي هم هفت بچه موش بوده كه فقط يكي از آنها از بين رفت.
اندوسكوپي رگ
يكي از روياهاي بشر كه بيشتر شبيه داستان هاي ژول ورن است هم در سال 85 به وقوع پيوست. در واقع با اختراع جديد دانشمندان دانشگاه كاليفرنياي بركلي، حتي وارد شدن به درون يك رگ و فيلمبرداري از آن در حالي كه خون درونش جريان دارد يا ورود به داخل قلب و ديدن ديواره هاي در حال ضربانش، مثل آندوسكوپي، اصلاً خيالبافي نيست. اين دانشمندان چشم حشره مصنوعي اختراع كردند كه مي تواند در دوربين هاي بسيار كوچك به كار رود.
اين چشم شبيه سازي شده از روي چشم حشرات، داراي بيش از 8هزار و 500 عدسي شش ضلعي است كه همگي در فضايي به اندازه سر سوزن كنار هم قرار گرفته اند.
محققان دانشگاه بركلي براي ساخت اين چشم مصنوعي، ابتدا يك قالب نازك و كوچك حاوي 8هزار و 700 فرورفتگي ساختند. سپس اين نيم كره آبله گون را با لايه اي از رزين پلاستيكي پوشاندند. آنگاه با سرد كردن، قالب رزين را از آن جدا كردند. آنچه حاصل شد، يك گنبد به اندازه سر سوزن بود كه سطحش از 8 هزار و 700 برآمدگي تشكيل شده بود و ظاهري شبيه لانه زنبور داشت. در واقع هر يك از اين برآمدگي ها به عنوان يك عدسي عمل كرده، تمام نور اطراف را به قسمت هاي پايين تر متمركز مي كند.
نوري كه به درون لايه هاي پاييني متمركز شده است، باريكه نازكي از نور را تشكيل مي دهد كه باعث واكنش پليمر لايه هاي زيرين مي شود. به اين ترتيب، ويژگي هاي مواد لايه هاي زيرين تغيير مي كند و باعث مي شود تا همه نوري كه وارد چشم مصنوعي مي شود، از طول اين لايه هاي زيرين عبور كند.
سلول هاي بنيادي وارد مي شوند
اواخر آبان 85، يكي از مهمترين آرزوهاي پزشكان به واقعيت نزديك شد. چون دانشمندان موفق شدند از سلول هاي بنيادي مغز استخوان انسان براي ترميم سلول هاي معيوب لوزالمعده موش كه مسئول توليد انسولين هستند، استفاده كنند.
دانشمندان دانشگاه تولين نيواورلئان آمريكا موش هاي مبتلا به ديابت را كه داراي قند خون بالا بوده و كليه هايشان در اثر ديابت صدمه ديده بود، درمان كردند. در اين روش درماني، سلول هاي بنيادي به گروهي از موش ها تزريق شد. بعد از 3 هفته معلوم شد كه بدن آنها در مقايسه با ساير موش ها انسولين بيشتري توليد مي كند و سطح قند خون آنها كاهش يافته است. سلول هاي بنيادي همان سلول هاي در مرحله اوليه رشد هستند كه قابليت تبديل شدن به هر نوع بافت بدن را دارند. علاوه بر اصلاح ميزان قند خون اين موش ها، بعد از تزريق سلول هاي بنيادي، روند تخريب كليه اين موش ها كه ناشي از بيماري ديابت بود، هم متوقف شد.
البته استفاده از سلول هاي بنيادي براي درمان ديابت تنها موفقيت دانشمندان در سال 85 در حوزه سلول هاي بنيادي نبود. زيرا دانشمندان انگليسي موفق شدند حيواناتي را كه چشم آنها در اثر بيماري هاي مشابه آنچه در انسان ديده مي شود آسيب ديده بود، معالجه كنند. آنها با پيوند زدن سلول هاي بنيادي شبكيه به چشم اين حيوانات نابينا موفق به اين كار شدند.
اولين پيوند كبد نوزادي
در هفته اول ارديبهشت 85 يكي از مصاديق پيشرفت علم پزشكي به وقوع پيوست. علي رغم مشكلات و احتمال بسيار زياد مرگ يك مادر و فرزند در حين زايمان، به دليل بيماري كبدي شديد نوزاد، پيشرفت هاي علم پزشكي آن دو را زنده نگه داشت و به اين ترتيب اولين نوزاد 10 روزه جهان تحت پيوند كبد قرار گرفت.
كيلي گيبس، مي دانست كه باردار شدن براي او و فرزندش خطرناك است. پزشكان به او هشدار داده بودند كه ممكن است خود او و پسرش كه قرار بود در ژانويه به دنيا بيايد، بميرند. چرا كه زن جوان اهل الدورادوي آمريكا، مثل ساير نسل هاي زنان خانواده اش حامل ژن يك بيماري متابوليك كبدي نادر است.
نقص آنزيم اورنيتين ترانس كرباميلاز، در پسرها كشنده است و در آزمايش هاي پيش از زايمان مشخص شده بود كه جنين داخل رحم كيلي، هم پسر است و هم داراي ژن اين نقص. اما با وجود اين مشكل، اين مادر حاضر نشده بود كه جنين خود را علي رغم توصيه پزشكان، سقط كند.او در نهايت نوزاد خود را به دنيا آورد و پسرش، جاكوب، در بيمارستان كودكان سنت لوئيس، جوان ترين فرد جهان شد كه پيوند كبد دريافت كرده است. در حال حاضر جاكوب زنده و سالم است.
برخاستن از كماي 19 ساله
يكي از اتفاقات مهم عالم پزشكي در سال 85 پرده برداري از راز بيدار شدن يك آمريكايي به نام تري واليس از يك كماي 19 ساله، در اواسط تيرماه بود.
در سال 2003، تري واليس به طور ناگهاني از حالتي شبيه كما موسوم به وضعيت هوشياري حداقل برخاست. اين وضعيت در واقع حالتي است بين هوشياري و زندگي نباتي.
بر اساس نتايج  تحقيقات اساتيد دانشگاه كورنل و دانشمندان مركز پزشكي جان اف كندي، سلول هاي عصبي تري، كه در حادثه رانندگي، 19 سال قبل، آسيب ديده بوده اند، در واقع   نمرده بوده اند و به مرور زمان رشد كرده و در نهايت شبكه هاي عصبي مغزي تري را كامل   كرده اند و او هوشياريش را بازيافته است. سلول هاي عصبي كه نمرده باشند مي توانند رشد   كرده و دوباره ارتباطات عصبي را برقرار كنند. براي مثال عصبي كه در بازو يا پا به   دليلي آسيب مي بيند ولي سلول آن از بين نمي رود، مي تواند در عرض يك ماه بعد از آسيب   ديدگي حدود 5/2 سانتي متر رشد كند. اما اين اتفاق معمولاً در اعصاب مغز رخ نمي دهد. او امروز مي تواند، دست هايش را حركت داده و به زحمت   صحبت كند. چرا كه بعد از اين مدت طولاني عضلاتش به شدت تحليل رفته اند. او هنوز براي   غذا خوردن به كمك اطرافيان نياز دارد و نمي تواند راه برود. اما صحبت كردنش رفته   رفته بهبود مي يابد و در حال حاضر مي تواند بدون وقفه تا 25 بشمارد.
جدايي دوقلوهاي به هم چسبيده
شايد بتوان سال 85 را سال دوقلوهاي به هم چسبيده خوش شانس ناميد. چون در اين سال حداقل سه دوقلوي آمريكايي، چيني و مكزيكي به هم چسبيده با ظرافت و زحمت زياد از هم جدا شدند.
در بين اين دوقلوها، وضع دوقلوي آمريكايي از همه بدتر و در نهايت دردناك تر بود. اين دوقلوي 4 ساله كه كندرا و ماليا نام دارند، از ناحيه شكم و لگن به هم چسبيده بودند. اين دخترهاي مو بلوند و چشم آبي فقط يك جفت پا داشتند. البته اين فقط مشكل ظاهري اين دو بود؛ چرا كه كندرا وماليا،  دو نفري، فقط يك كبد و يك كليه دارند. همچنين قسمت زيادي از روده هاي آنها يكي است. اما در نهايت در يك جراحي 30 ساعته در بيمارستان كودكان دانشگاه يوتاي آمريكا اين دوقلو از هم جدا شدند و متاسفانه برخي اعضا و احشاي مشتركشان بين آن دو تقسيم شد. از دو پايي كه داشتند به هر كدام يك پا و كليه مشتركشان به كندرا رسيد و قرار شد تا مدتي بعد از جراحي جداسازي، ماليا دياليز شود تا زماني كه بتوان كليه مادرشان را به وي پيوند زد.
در مورد دوقلوي مكزيكي، ماجرا از آنجايي شروع شد كه خانواده ساليناس فيروس در ماه آگوست سال 2005 براي بازديد از اقوام خود در آمريكا به لوس آنجلس سفر كردند و دست بر قضا سونيا، مادر اين دوقلوي از هم جدا شده، كه يك زن 23 ساله است، به دليل ابتلا به عفونت در بيمارستان بستري شد و به طور ناگهاني، رگينا و رناتا، در دوم آگوست 2005 در مركز پزشكي لوس آنجلس آمريكا به دنيا آمدند.
آنها از وسط شكم و ناحيه لگن به هم چسبيده بوده و رو در روي همديگر بودند. اين نوع از به هم چسبيدگي دوقلوها را ايشيوپاگوس تتراپوس مي گويند. اين دوقلوي به هم چسبيده مكزيكي كه دختر هستند، با وضعيت خاص به هم چسبيدگي شان دقيقاً مصداق موجودي بودند كه دو سر و سينه و يك شكم و لگن و چهار دست و چهار پا داشت. اغلب ارگان هاي داخل شكم و لگن رگينا و رناتا هم مثل ساير دوقلوهاي ايشيوپاگوس تتراپوس به هم چسبيده بود. در واقع، كبد و اندام هاي تناسلي اين دوخواهر به هم چسبيده و قسمت بزرگي از روده آنها مشترك بود. البته تنها مشكل رگينا چسبيده به دنيا آمدن به رناتا نبود. چرا كه او يك كليه دارد.
در نهايت در تاريخ 14 ژوئن 2006، رگينا و رناتا بعد از يك جراحي 22 ساعته، به طور كامل از هم جدا شدند و هم اكنون در سلامت كامل به سر مي برند.
قطع نخاعي ها خوشحال شدند
بگذاريد آخرين اتفاق را از كشور خودمان انتخاب كنيم. تا حالا تنها كاري كه مي توانستند براي بيماران با ضايعه نخاعي بكنند، چيزي نبود جز فيزيوتراپي و توان بخشي، اين كه مراقب باشند كه وضعشان بدتر نشود و زخم بستر نگيرند و چيزهايي در اين حد و اندازه. علت هم اين بود كه سلول هاي عصبي مثل پوست نيستند كه تا تكه اي از آن كنده شد و از بين رفت، دو روز يا دو هفته بعد دوباره بهترش درست شود و برگردد سرجايش.
ترميم نشدن اين سلول ها بعد از ضايعه تا الان جلوي هر كار ريشه اي را براي كمك به اين بيماران مي گرفت تا اين كه تلاش محققان كشورمان در زمينه بيوتكنولوژي و جراحي اعصاب نتيجه داد و يك رويا به حقيقت تبديل شد: از پوشش سلول هاي عصبي كه شوان نام دارد، نمونه اي تهيه شد، در محيط خاص خودش كشت داده شد و در محل ضايعه تزريق شد. اين سلول هاي جديد توانستد اتصال از بين رفته را در نخاع، تا حد زيادي، پر كنند و باعث انتقال پيام هاي عصبي در آن شوند. در ماه هاي گذشته، در خبرهاي امسال خوانديم كه ايران مراكز خاصي براي درمان بيماران ضايعه نخاعي با اين روش، افتتاح مي كند.
</TEXT>
</DOC>
<DOC>
<DOCID>HAM2-860114-126</DOCID>
<DOCNO>HAM2-860114-126</DOCNO>
<ORIGINALFILE>/1386/860114/world/_sciew.htm</ORIGINALFILE>
<ISSUE>سه شنبه 14 فروردين 1386</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">علمی فرهنگی.علمی</CAT>
<CAT xml:lang="en">Science and Culture.Science</CAT>
<TITLE>
سنت هاي سلامت، براي همه سال
</TITLE>
<TEXT>
دكتر عيسي گلشاهي- شب سال نو همه به فكر خواص تغذيه  اي ماهي مي افتند، غافل از اينكه ماهي و آبزيان را بايد بطور مداوم در تمام طول سال مصرف كنند و فصل خاصي را براي مصرف قايل نشوند. با توجه به آنكه فرهنگ سازي يك مقوله زمانبر بوده و كمك تمامي اقشار را مي طلبد و با توجه به لزوم تربيت نسلي سالم و شاداب، حتي اگر والدين تمايلي به مصرف آبزيان ندارند، خوردن آن را به كودكانشان بياموزند تا هم نسل بعدي مان سالمتر از امروز باشند و هم پدران و مادران فردا با فرهنگ مصرف آبزيان آشنا بوده و از اين غذاي سلامت بهره لازم را ببرند.
اما چه كنيم تا سنت سبزي پلو ماهي شب عيد پابرجا بماند؟ گروه زيادي از مردم كشورمان در طول سال ماهي مصرف نمي كنند و فقط در مواقع خاصي از سال مانند شب عيد مصرف كننده ماهي هستند و بايد مصرف را به تمام سال برسانند.
عدم مصرف مداوم علل مختلفي دارد؛ يكي از آنها باورهاي غلط فرهنگي است مثل اعتقاد به آنكه در فصول گرم نمي توان يا نبايد ماهي مصرف كرد. بعضي اوقات علل رواني به دليل رخدادهاي ويژه اتفاق مي افتد مثلاً شخصي كه در كودكي در هنگام مصرف ماهي استخواني در گلويش پريده و باعث آزار وي شده و بنابراين با تجربه بدي كه داشته، سابقه ذهني و رواني خوبي براي مصرف ماهي ندارد. گروهي ديگر از مردم به سبب باورهاي نادرست اقتصادي مصرف كننده مداوم و دائمي آبزيان نيستند.
اين گروه از آنجا كه در طول سال در چند نوبت خاص مصرف كننده هستند اولا سابقه ذهني مناسبي از قيمت ماهي ندارند لذا در هر نوبت خريد قيمت ماهي از نظر ظاهري برايشان گران به نظر مي رسد و تصور هم مي كنند كه قيمت ماهي در حال گران شدن است.
مثلاً فردي در نوروز 85 ماهي خاصي را با قيمت كيلويي3500 تومان خريداري كرده بود، در شب يلداي سال85 براي خريد همان ماهي رفته و آن را به همان قيمت خريداري مي كند، اما چون در اين فاصله ساير كالاها گرانتر شده اند و او هم طي 9 ماه قبل ماهي نخريده تصور دارد كه گراني در زمينه ماهي هم اتفاق افتاده و اين در حاليست كه طي مدت مذكور قيمت آبزيان يا تغييري نداشته و يا در برخي اقلام كاهش يافته است.
در عين حال همين فرد ممكن است به دلايلي تنها به سراغ گونه خاص و معروفي برود كه قيمت بالاتري(نه الزاماً ارزش تغذيه اي بالاتر)نسبت به گونه هاي ديگردارد و به همين لحاظ تصور گران بودن ماهي برايش ايجاد شود. در آبزيان گونه هاي بسيار زيادي با قيمت هاي ارزان، متوسط القيمت و گران وجود دارد و اكثريت آنها در گروه ماهيان با قيمت متوسط كه بهايي بين 1200 تا 2500 تومان دارند، قرار مي گيرند. در عين حال بايد توجه داشت به علت عدم آشنايي اكثريت مردم با روش هاي طبخ، آبزيان برايشان مقرون به صرفه نبوده و در شرايطي كه با يك كيلو گوشت قرمز مي توان چندين غذا براي يك خانواده تهيه نمود، اين كار را با مقدار مشابهي از ماهي نمي توان انجام داد.
اگر مردم با روش طبخ ماهي آشنا باشند به راحتي مي توانند با صرف هزينه مناسبي براي خانواده شان ماهي تهيه نمايند. شيلات استان هاي مختلف كشورمان فعاليت هاي گسترده اي را در زمينه ترويج فرهنگ مصرف آبزيان انجام داده و برنامه هاي زيادي هم در دست اجرا مي باشد، اما بايد دانست كه فرهنگ سازي يك مقوله زمانبر و مستلزم همكاري هاي چندجانبه است.
اميد كه اين تلاش ها در كنار موج فرهنگي ايجاد شده در سال هاي اخير كه سبب شده مصرف سرانه آبزيان علي رغم افزايش جمعيت از 5 به 7 كيلوگرم برسد، به ثمر نشسته و به اين ترتيب شاهد جامعه اي سالم و پويا باشيم.
</TEXT>
</DOC>
<DOC>
<DOCID>HAM2-860114-127</DOCID>
<DOCNO>HAM2-860114-127</DOCNO>
<ORIGINALFILE>/1386/860114/world/_sciew.htm</ORIGINALFILE>
<ISSUE>سه شنبه 14 فروردين 1386</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">علمی فرهنگی.علمی</CAT>
<CAT xml:lang="en">Science and Culture.Science</CAT>
<TITLE>
مادر، جنين و حساسيت
</TITLE>
<TEXT>


مهتاب صفرزاده خسروشاهي- حساسيت عارضه اي است كه ممكن است در نوزادان به دلايل مختلف بروز كند كه شايع ترين علت آن، ناآگاهي مادر از تغذيه مناسب خود و نوزاد و نداشتن برنامه  غذايي منظم است.اگرچه هنوز تحقيقات پيرامون تأثير مصرف مواد غذايي حساسيت زا از طريق مادر به جنين ادامه داشته و اين نكته به اثبات نرسيده است كه مصرف غذاهاي حساسيت زا توسط مادر بر روي جنين نيز تأثير گذار است، اما به مادران باردار توصيه مي شود تا مصرف اين قبيل خوراكي ها- مواد غذايي حساسيت زا- را به بعد از وضع حمل موكول كنند.شايع ترين نوع حساسيت ها، حساسيت ناشي از مصرف مواد غذايي چون؛ شير، تخم مرغ و انواع تخم پرندگان، ميوه هاي ترش و غلات است.اما آنچه درباره حذف مواد غذايي حساسيت زا از رژيم غذايي مطرح است، جايگزين كردن مواد غذايي مشابه به جاي اين نوع خوراكي ها است به طوري كه پزشكان توصيه مي كنند در صورتي كه غذا يا غذاهايي را به دليل احتمال بروز حساسيت  از رژيم غذايي خود حذف مي كنيد، حتماً بايد جايگزين مناسبي براي آنها بيابيد تا به
سوء تغذيه دچار نشويد. به طور مثال با حذف شير از برنامه غذايي خود، لازم است تا مصرف گوشت و انواع حبوبات را جايگزين كنيد تا به كمبود كلسيم ناشي از عدم مصرف شير دچار نشويد؛ رعايت اين نكته به ويژه براي مادران باردار و شيرده ضروري است.
يكي ديگر از نكات مورد بحث، تأثير تغذيه مادر در دوران شيردهي بر روي نوزاد است؛ به اين معني كه آيا حساسيت غذايي مادر و يا مصرف مواد غذايي حساسيت زا بر نوزاد نيز مؤثر است و حساسيت غذايي و مشكلات ناشي از مصرف مواد غذايي حساسيت زا- حتي اگر مادر به ماده غذايي خاصي حساسيت  نداشته باشد و فقط از مواد غذايي كه احتمال حساسيت زايي دارند استفاده كند- از مادر به نوزاد، از طريق نوشيدن شير مادر منتقل مي شود؟
به عقيده پزشكان، اگرچه پاسخ قاطعي براي اين پرسش وجود ندارد، اما قطع مصرف مواد غذايي حساسيت زا در دوران شيردهي نيز ضروري است و با قطع مصرف اين قبيل خوراكي ها مي توان شيردهي را به مدت طولاني تري ادامه داد.
پژوهشگران معتقدند تغذيه نوزاد با شير مادر حداقل به مدت يك سال- با رعايت رژيم غذايي مناسب توسط مادر- نه تنها خطر ابتلا به حساسيت غذايي در نوزادان را كاهش مي دهد بلكه باعث مي شود تا پس از بلوغ نيز به حساسيت غذايي دچار نشوند؛ چرا كه تركيبات غذايي شير مادر خود عاملي جهت جلوگيري از ابتلا به حساسيت است.
يكي از نيازهاي اساسي نوزاد، علاوه بر تغذيه با شير مادر، غذاي كمكي است اما؛ اولاً زمان آغاز تغذيه با غذاي كمكي چه زماني است؟ و در ثاني؛  چگونه مي توان از سلامت ماده غذايي و تأثير مثبت آن بر نوزاد مطمئن شد؟
متخصصان اطفال معتقدند از آن جايي كه در ماه هاي نخستين تولد، دستگاه گوارش نوزاد از هضم و جذب بسياري از مواد غذايي ناتوان است بنابر اين استفاده از غذاي كمكي عوارضي چون انواع حساسيت ها، اسهال، استفراغ و... را به همراه دارد؛ كه اين عوارض ناشي از حساسيت نوزاد به غذايي خاص نيست، بلكه حاكي از ناتواني دستگاه گوارش او از هضم و جذب غذا است.بنابر اين پزشكان آغاز تغذيه با غذاي كمكي را بين 4 تا 6 ماهگي- در مواردي از 6 ماهگي- مي دانند. گاهي با وجود مراقبت هاي لازم و شروع تغذيه با غذاي كمكي از سن 6 ماهگي، مشكلات گوارشي و علايم حساسيت در نوزاد ديده مي شود. كه لازم است با طرح چند پرسش، مشكل نوزاد ريشه يابي شود؛
- دقت كنيد چه مدت پس از مصرف غذا يا غذاها نوزاد دچار مشكلات گوارشي يا علايم حساسيت مي شود؟
- آيا سابقه حساسيت در خانواده وجود دارد؟
- چه علايمي در نوزاد ديده مي شود؟
پس از بررسي نكات فوق و دقت در تغذيه نوزاد، اگر به عامل بروز حساسيت  پي برديد، نيازي به مراجعه به پزشك نيست در غير اين صورت سريعاً به پزشك مراجعه كنيد؛ در مواردي نيز لازم است حتي پس از شناسايي عامل يا عوامل حساسيت زا، با پزشك مشورت كنيد.
براي جلوگيري از بروز حساسيت  و مشكلات گوارشي در نوزاد چند نكته را به خاطر بسپاريم:
- حداقل به مدت يك سال تغذيه با شير مادر را متوقف نكنيد. پژوهش ها نشان مي دهد تغذيه با شير مادر مي تواند مانع از ايجاد حساسيت در دوران نوزادي و حتي پس از آن شود.
- تغذيه با غذاي كمكي را حداقل تا 6 ماه به تعويق بيندازيد. احتمال بروز حساسيت غذايي در نوزاداني كه زودتر از 6 ماهگي از غذاي كمكي استفاده كرده اند، دو برابر بيشتر از نوزاداني است كه از 6 ماهگي به بعد غذاي كمكي دريافت كرده اند.
- در ماه هاي اوليه شروع تغذيه با غذاي كمكي- حداقل از زمان آغاز تغذيه با غذاي كمكي يعني 6 ماهگي تا سن يك سالگي- مصرف مواد غذايي حساسيت زا چون؛ سفيده تخم مرغ، بعضي از ميوه ها چون نارنگي، توت فرنگي و... جو، كره، بادام زميني و... را از رژيم غذايي نوزاد حذف كنيد. پژوهشگران آكادمي متخصصان اطفال آمريكا( app )تا سن 2 سالگي را، سن پرخطر از نظر مصرف مواد غذايي دانسته و معتقدند تا پايان 2 سالگي كودك نيازمند تغذيه مناسب و بسيار دقيق و كنترل شده است.
</TEXT>
</DOC>
<DOC>
<DOCID>HAM2-860114-128</DOCID>
<DOCNO>HAM2-860114-128</DOCNO>
<ORIGINALFILE>/1386/860114/world/_sciew.htm</ORIGINALFILE>
<ISSUE>سه شنبه 14 فروردين 1386</ISSUE>
<DATE calender="Western">2007-04-03</DATE>
<DATE calender="Persian">1386/01/14</DATE>
<CAT xml:lang="fa">علمی فرهنگی.علمی</CAT>
<CAT xml:lang="en">Science and Culture.Science</CAT>
<TITLE>
عجيب ترين ها
</TITLE>
<TEXT>
تولد نوزاد از مادر مرده



روزگاري بود كه اگر زن بارداري به هر دليلي فوت مي كرد، جنين داخل رحم او هم محكوم به مرگ بود. اما ظاهراً اين روزها ديگر آن قدر علم پزشكي پيشرفت كرده كه بتواند جنين چنين مادري را زنده نگه دارد. شايد گمان كنيد، جنين مادر متوفي را از رحم در مي آورند و داخل دستگاه هاي مخصوصي نگه مي دارند. اما قضيه كاملاً برعكس است. يعني جسم مادر متوفي را زنده نگه مي دارند تا جنين داخل رحمش رشد كند و سر موقع به دنيا بيايد. اين اتفاقي است كه اواخر خرداد ماه براي كريستيناي ايتاليايي رخ داد.
قضيه وقتي در سطح رسانه هاي بين المللي سر و صدا كرد كه يك زن دچار مرگ مغزي براي بيش از 2 ماه به صورت مصنوعي در بيمارستان نيگارد شهر ميلان، زنده نگه داشته شد تا دخترش به دنيا بيايد.چند ساعت بعد از اينكه اين دختر تازه متولد شده، شروع به نفس كشيدن كرد، مادر 38 ساله و دچار مرگ مغزي اش از دستگاه هاي تنفس و ضربان ساز مصنوعي جدا و به آرامي براي هميشه ساكت شد. اين نوزاد دختر كه 2 ماه زودتر از موعد به دنيا آمد به نام مادرش، يعني كريستينا نام گذاري شد. او وقتي به دنيا آمد فقط 680 گرم وزن داشت. اما كريستينا با اينكه زودتر از موعد به دنيا آمده، خودش نفس كشد و اكنون سالم است. 78 روز قبل از تولد اين دختر ايتاليايي، آنوريسم شريان مغزي اين مادر 38 ساله، به طور ناگهاني پاره شده و به همين دليل بلافاصله او دچار مرگ مغزي شده بود. تمام اين 78 روز را او به كمك دستگاه هاي مصنوعي زنده نگه داشته شده بود تا بتواند فرزند خود را به دنيا بياورد.
جراحي دختري با 2 قلب



اواخر فروردين 85، يكي از انقلابي ترين و عجيب ترين جراحي هاي در جهان بر روي يك دختر 12 ساله صورت گرفت. در اين جراحي خارق العاده، قلب دوم اين دختر بچه انگليسي كه 10 سال قبل به او پيوند زده شده بود، از بدنش خارج شد. البته بدون اينكه مشكلي براي وي ايجاد شود. در واقع در طول اين 10 سال قلب خود بيمار استراحت كرده و بالاخره توانايي پمپاژ خون را پيدا كرده بود. ماجرا از جايي شروع شد كه 10 سال قبل پزشكان بيمارستان هارفيلد در ميدل اسكس تصميم گرفتند براي درمان هناي 2 ساله كه دچار كارديوميوپاتي بود، يك قلب جديد پيوند بزنند.جراحان در آن زمان، براي هنا يك جراحي پيوند خاص انجام دادند. در اين جراحي، قلب جديد پيوندي در سمت راست قفسه سينه  هنا قرار گرفت و به قلب خود هنا وصل شد در حالي كه قلب خود هنا در سمت چپ قفسه سينه دست نخورده باقي ماند.
قلب پيوند شده هنا خوب كار مي كرد تا اينكه در نوامبر گذشته طي يك چكاپ معمولي، مشخص شد كه سيستم ايمني بدن هنا اين قلب را به عنوان يك عضو غيرخودي شناسايي كرده و عليه آن واكنش نشان داده است و اصطلاحاً بدن هنا، قلب پيوندي را رد كرده بود.پس از رد شدن قلب دوم توسط سيستم ايمني بدن هنا، جراحان بيمارستان خيابان اورموند كبير در لندن، تصميم گرفتند كه قلب پيوندي را از سينه هنا خارج كنند و به قلب خود هنا اجازه دهند تا به تنهايي وظيفه پمپاژ خون او را برعهده بگيرد.
تولد نوزاد از پيرترين مادر جهان



سال 85، مادران پير با هم مسابقه گذاشته بودند. چون پاتريشيا راشبروك انگليسي در تابستان اين سال ركورد پيرترين مادر انگليسي را به دست آورد و يك زن اسپانيايي 67 ساله، در پاييز اين سال، ركورد پيرترين زن جهان را شكست.
پاتريشيا راشبروك، يك روانشناس كودك در لوس است كه در حال حاضر 2 فرزند بزرگسال دارد. دو فرزند قبلي پاتريشيا از شوهر قبلي او هستند. اين زن انگليسي به روش آي.وي.اف و در ايتاليا باردار شده بود.
پيرترين مادر جهان در 30 دسامبر 2006 در بيمارستاني در بارسلونا يك دوقلو به دنيا آورد و به اين ترتيب ركورد پيرترين مادر جهان را كه پيش از آن متعلق به يك مادر رومانيايي 66 ساله بود، شكست. اين زن اسپانيايي كه هنوز نامش فاش نشده است، به روش آي.وي.اف در آمريكا باردار شده بود و در آخرين روزهاي سال 2006 به روش سزارين در اسپانيا زايمان كرد. نكته جالب در مورد اين مادر اسپانيايي اين است كه او براي اولين بار بچه دار شده است.
اين زن 67 ساله به دليل زايمان خطرناك، مدتي را در بيمارستان سپري كرد ولي هم اكنون حال او و دوقلوهايش خوب است.
</TEXT>
</DOC>
</HAMSHAHRI2>