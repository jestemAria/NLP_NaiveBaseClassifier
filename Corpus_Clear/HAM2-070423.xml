<?xml version="1.0" encoding="utf-8"?>
<!DOCTYPE HAMSHAHRI2 SYSTEM "hamshahri.dtd">
<HAMSHAHRI2>
<COPYRIGHT>
Hamshahri2 Corpus, Beta Release!
Copyright 2004-2008, Database Research Group (DBRG), Faculty of Engineering, University of Tehran
All the news content in the corpus is copyrighted by Hamshahri Newspaper (www.hamshahri.net)

Homepage:
http://ece.ut.ac.ir/dbrg/hamshahri/ham2

Contact:
darrudi@insf.org 

Please view the enclosed `Help.txt` file in the package for more information (tag description, etc).

IT IS A BETA RELEASE, PLEASE DON NOT REDISTRIBUTE IT!
</COPYRIGHT>
<DOC>
<DOCID>HAM2-860203-001</DOCID>
<DOCNO>HAM2-860203-001</DOCNO>
<ORIGINALFILE>/1386/860203/news/_adabh.htm</ORIGINALFILE>
<ISSUE>دوشنبه 3 ارديبهشت 1386 - سال پانزدهم - شماره4249 - Apr 23, 2007</ISSUE>
<DATE calender="Western">2007-04-23</DATE>
<DATE calender="Persian">1386/02/03</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
پيشنهاد تهيه كنندگان براي حل معضل قاچاق فيلم
دولت، فيلم هاي سينمايي را بيمه كند
مثل محصولات كشاورزي دولت همان طور كه به محصولات كشاورزي بيمه اختصاص مي دهد تا محصولات از آفات در امان باشند بايد محصولات سينمايي را هم براي مصون ماندن از آفتي كه اين روزها گريبانگيرش است بيمه كند.
</TITLE>
<TEXT>
گروه ادب و هنر- در آينده اي نزديك براي جلوگيري از قاچاق محصولات سينمايي، فيلم هاي ايراني بيمه سرقت و بيمه سرمايه گذاري مي شوند.
مرتضي شايسته، رئيس اتحاديه تهيه كنندگان و توزيع فيلم ايران با اعلام اين خبر گفت: اين روزها وضعيت اكران فيلم ها در ناامني مطلق به سر مي برد و صاحبان فيلم ها از سرنوشت آنها در بيم و هراسند. اتحاديه تهيه كنندگان به تازگي از معاونت سينمايي وزارت ارشاد درخواست كرده تا فيلم ها مشمول بيمه سرقت و بيمه سرمايه گذاري شود. دولت همان طور كه به محصولات كشاورزي بيمه اختصاص مي دهد تا محصولات از آفات در امان باشند بايد محصولات سينمايي را هم براي مصون ماندن از آفتي كه اين روزها گريبانگيرش است بيمه كند. در صورت بيمه بودن فيلم ها، اگر فيلمي سرقت شود و كپي هاي غيرمجاز آن تكثير شود، وزارت ارشاد از صندوق مربوط، خسارت صاحبان فيلم ها را مي پردازد. امروزه با قاچاق گسترده اي كه صورت مي گيرد فيلم ها در تهران و شهرستان ها متضرر مي شوند و توليد محصولات سينمايي را به طور جدي تهديد مي كند.بيمه، مسئوليت افراد را مشخص مي كند و در صورت سرقت فيلم، با تحقيقات حرفه اي عوامل سرقت رديابي مي شوند. در بخش بيمه، سرمايه گذاري نيز با توجه به رعايت همه ضوابط به اندازه مبلغي كه صرف توليد فيلم شده فيلم مشمول بيمه سرمايه گذاري مي شود. پيشنهاد ما اين است كه ميزان سرمايه گذاري تعيين شود و شركت هاي بيمه اي تحت ضوابطي فيلم ها را بيمه كنند و اگر سرمايه گذاري طي زمان معيني به رقم مورد نظر نرسيد خسارت ها پرداخت شود.جهانگير كوثري، كه اين روزها خون بازي را در مقام تهيه كننده روي اكران دارد نيز بيمه محصولات سينمايي را در شرايط فعلي بسيار مؤثر و كارآمد مي داند. كوثري معتقد است: در صورتي كه فيلم ها بيمه باشند، براي جلوگيري از خسارت قطعاً گروه هايي تشكيل مي شوند تا مسأله قاچاق فيلم را پي گيري كنند. اما مسأله مهم ديگر اين است كه هنوز قاچاق فيلم به عنوان يك جرم از نظر قانوني تعريفي ندارد و تا زماني كه جرم تعريف نشود مقابله با آن دشوار است.
مرتضي شايسته همچنين با تأكيد دوباره بر اين كه در صورتي  كه امنيت اكران فيلم ها تأمين نشود از نمايش فيلم هاي بعدي خودداري مي كنيم گفت: بسياري از تهيه كنندگان اين روزها علاقه اي به اكران فيلم خود نشان نمي دهند و با ترس و واهمه اين كار را مي كنند. صاحبان فيلم ها و سينماداران نگران هستند و تا زماني كه معضل قاچاق فيلم ها پيگيري نشود، سينماي ايران به سمت نابودي حركت مي كند و تا زماني كه تكليف اين سرقت ها روشن نشود نه سالني و نه فيلم خوبي ساخته مي شود. تهيه كننده ها ترجيح مي دهند فيلم هاي خود را با امنيت خاطر اكران كنند.اما كوثري جلوگيري از اكران فيلم ها از سوي تهيه كنندگان را امري غيرممكن دانسته و مي گويد: جلوگيري از اكران فيلم ها در حد حرف باقي مي ماند چون در نهايت وقتي از بين 50 فيلم 2 فيلم به صورت قاچاق عرضه مي شود، ما نمي توانيم جريان اكران را متوقف كنيم. از سوي ديگر بايد ديد در مقابل اين اعتراض چه چيزي عايد مان مي شود و چه كسي پاسخگوست و مرتضي شايسته اميدوار است با تشكيل يك ستاد فعال و كارآمد عمليات مبارزه با قاچاق فيلم بيش از پيش پيگيري شود و يك نيروي پليسي فعال اين امر را پي گيري كند.اين تهيه كننده مي گويد: از نمايندگان مجلس نيز درخواست كرديم براي بقاي سينما با طرح هاي پيشنهادي معاونت امور سينمايي همراهي كنند و تشديد مجازات ها را اعمال كنند. در صورتي  كه نمايندگان با ما همراهي نكنند، قطعاً همان تعداد اندك سينماهاي حوزه هاي انتخابي شان نيز تعطيل خواهد شد.
</TEXT>
</DOC>
<DOC>
<DOCID>HAM2-860203-002</DOCID>
<DOCNO>HAM2-860203-002</DOCNO>
<ORIGINALFILE>/1386/860203/news/_adabh.htm</ORIGINALFILE>
<ISSUE>دوشنبه 3 ارديبهشت 1386 - سال پانزدهم - شماره4249 - Apr 23, 2007</ISSUE>
<DATE calender="Western">2007-04-23</DATE>
<DATE calender="Persian">1386/02/03</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
صداي جعبه موسيقي قبل از تابستان درمي آيد
</TITLE>
<TEXT>


گروه ادب و هنر- فيلم سينمايي جعبه موسيقي به كارگرداني فرزاد مؤتمن، هم اكنون در مرحله صداگذاري قرار دارد و قبل از فرا رسيدن فصل تابستان آماده نمايش مي شود. هرچند پيش از اين موتمن اعلام كرده بود اين فيلم را به جشنواره كودك همدان مي رساند، اما طولاني شدن مراحل فني مانع از اين كار شد.
فيلم سينمايي جعبه موسيقي اثري ماورايي است كه مضموني ديني دارد. قصه درباره پسربچه اي است كه بر اساس يك اتفاق با فرشته اي آشنا مي شود و اين آشنايي ماجراهايي به همراه دارد. رامبد جوان، نيكي كريمي، شاهرخ فروتنيان، ارسلان قاسمي، جمشيد گرگين، نگار جواهريان، مرتضي احمدي، كيانوش گرامي  و داريوش اسدزاده نقش هاي اصلي را ايفا مي كنند. موتمن ترجيح مي دهد فيلم بعد از آماده شدن به اكران عمومي  سينماها در بيايد و با توجه به اينكه تا زمان برگزاري جشنواره فجر زمان زيادي باقي است قصد ندارد منتظر رسيدن جشنواره شود.
</TEXT>
</DOC>
<DOC>
<DOCID>HAM2-860203-003</DOCID>
<DOCNO>HAM2-860203-003</DOCNO>
<ORIGINALFILE>/1386/860203/news/_adabh.htm</ORIGINALFILE>
<ISSUE>دوشنبه 3 ارديبهشت 1386 - سال پانزدهم - شماره4249 - Apr 23, 2007</ISSUE>
<DATE calender="Western">2007-04-23</DATE>
<DATE calender="Persian">1386/02/03</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
ديوان محاسبات از فروش غيرقانوني 260 تابلوي نقاشي جلوگيري كرد
</TITLE>
<TEXT>
گروه ادب و هنر- ديوان محاسبات كشور از فروش 260 تابلوي نفيس آثار نقاشان معاصر كشور جلوگيري كرد.
پس از درج سلسله خبرهاي مربوط به حراج 260 اثر هنري در اسفند ماه گذشته از سوي روزنامه همشهري كه قرار بود توسط يكي از شركت هاي وابسته به سازمان گسترش و نوسازي صنايع ايران صورت گيرد، ديوان محاسبات كشور اعلام كرد اين ديوان برحسب وظيفه نظارت بر عملكرد مالي كليه دستگاه هاي دولتي و مطابق اصل 55 قانون اساسي از فروش تابلوهاي مذكور جلوگيري كرده است.محمدجعفر محمدي زاده مديركل روابط عمومي ديوان محاسبات كشور در اين خصوص افزود: همزمان با درج اخبار مربوط به حراج آثار هنري در روزنامه همشهري حسابرس هاي اين ديوان به سازمان وابسته به وزارت صنايع كه قصد مزايده آثار معاصر را داشت، مراجعه و از تابلوها بازديد به عمل آوردند. در جريان اين ديدار برخي از تابلوها دچار آسيب شده بودند و سازمان مذكور موظف به نگهداري صحيح و در حد استاندارد آثار شد.محمدزاده با تشكر از اقدام هوشمندانه روزنامه همشهري در اين خصوص گفت: زماني كه ديوان محاسبات كشور وارد اين قضيه شد، متوجه شديم كه اين مزايده مبناي قانوني نداشته است و انتقال، جابه جايي، مزايده، فروش و... آثار هنري بايد با مجوز سازمان ميراث فرهنگي صورت گيرد.طبق گفته محمدزاده، ديوان محاسبات كشور برحسب روال عادي، حسابرسي سالانه دارد.وي در پايان به نقش مهم رسانه ها در اجراي قوانين اشاره كرد و گفت:  در اين خصوص، همشهري به ما كمك كرد تا متوجه اين جريان شويم و به وظايف مان عمل كنيم.گفتني است خبر مربوط به حراج بيش از 260 تابلوي نفيس هنري براي نخستين بار اسفند ماه گذشته در روزنامه همشهري درج و به جديت پيگيري شد تا به توقف مزايده مذكور انجاميد.
</TEXT>
</DOC>
<DOC>
<DOCID>HAM2-860203-004</DOCID>
<DOCNO>HAM2-860203-004</DOCNO>
<ORIGINALFILE>/1386/860203/news/_adabh.htm</ORIGINALFILE>
<ISSUE>دوشنبه 3 ارديبهشت 1386 - سال پانزدهم - شماره4249 - Apr 23, 2007</ISSUE>
<DATE calender="Western">2007-04-23</DATE>
<DATE calender="Persian">1386/02/03</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
200 سكه جايزه شهيد آويني، تقسيم شد
</TITLE>
<TEXT>
گروه ادب و هنر شامگاه روز شنبه، اول ارديبهشت، مراسم اهداي جوايز برگزيدگان نخستين جايزه بزرگ شهيد آويني در تالار وحدت برگزار شد.به گزارش فارس در اين مراسم كه به طرز عجيبي، خيلي دير و در حدود ساعت 10 شب برپا شد، جواد مزدآبادي كارگردان فيلم مستند دست سياه، نان سفيد جايزه اصلي شهيد آويني شامل نشان زرين و 30 سكه بهار آزادي را دريافت كرد. علاوه بر مزدآبادي، مسعود رحماني براي مستند مدار صفر درجه و مسعود بخشي براي تهران انار ندارد نشان سيمين و 15 سكه بهار آزادي دريافت كردند. رتبه سوم نيز به سه فيلم سقف آسمان به كارگرداني وحيد چاووشي، طعم خورشيد كار عباس اميني و نزديك تر از نفس كار پريوش نظريه رسيد. اين جايزه نيز شامل 10 سكه بهار آزادي و نشان برنزي بود.اما همان طور كه دبير جايزه شهيد آويني پيش از اين خبر داده بود، سكه هاي اين جايزه، خيلي بيشتر از 50 سكه ياد شده بود و 150 سكه ديگر نيز ميان برگزيدگان اصلي و فرعي اين جايزه تقسيم شد. 10 سكه براي بهترين تحقيق به حسن نقاشي، 20 سكه به خانواده مرحوم رسول ملاقلي پور، 20 سكه به منوچهر طياب و...
</TEXT>
</DOC>
<DOC>
<DOCID>HAM2-860203-005</DOCID>
<DOCNO>HAM2-860203-005</DOCNO>
<ORIGINALFILE>/1386/860203/news/_adabh.htm</ORIGINALFILE>
<ISSUE>دوشنبه 3 ارديبهشت 1386 - سال پانزدهم - شماره4249 - Apr 23, 2007</ISSUE>
<DATE calender="Western">2007-04-23</DATE>
<DATE calender="Persian">1386/02/03</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
كوتاه
</TITLE>
<TEXT>
نواي مهر 2



همايون خرم، نوازنده ويولن و آهنگساز از انتشار كتاب نواي مهر 2، مشتمل بر 12 رساله، حاوي 12 مقام و دستگاه موسيقي ايران خبر داد. دركتاب نواي مهر 1، قطعات چپ كوك و درنواي مهر 2، قطعات، راست كوك است. كساني مي توانند به نواختن آثار نواي مهر 2 بپردازند كه در سطوح پيشرفته تري از نوازندگي قرار داشته باشند.
بازگشت به سنگلج



علي نصيريان با نمايش سلطان و سياه كه از نوشته هاي خود اوست، به مدت 10 شب دوباره به تالار سنگلج برمي گردد؛ البته فقط به عنوان نويسنده. اين نمايش كه احتمالاً از 20 ارديبهشت ماه در تالار سنگلج اجرا مي شود را جمشيد داورپناه كارگرداني مي  كند و با همكاري گروه تئاتر ميلاد امور هنري معاونت فرهنگي ـ اجتماعي شهرداري بجنورد در اين تالار اجرا مي شود.
بازهم اقتباس ادبي



كيومرث پوراحمد فيلم آينده اش را براساس رمان آداب بي قراري مي سازد. او كه در سابقه  فيلمسازي اش قصه هاي مجيد، هوشنگ مرادي كرماني از جمله شاخص ترين كارهايي بوده است كه با اقتباس ادبي ساخته است، در جشنواره  سال گذشته هم با همكاري حبيب احمدزاده،اتوبوس شب را به نمايش گذاشت. اين فيلم در بخش مسابقه ايران جشنواره فيلم كودك و نوجوان همدان شركت دارد.
تيم 2 نفره



حميد جبلي بار ديگر به همراه ايرج طهماسب پس از حضور در پروژه سينمايي رفيق بد، در توليد فيلم بچه ننه همكاري خواهند كرد.رفيق بد به كارگرداني عباس احمدي مطلق آخرين هفته فيلمبرداري را طي مي كند و تدوين همزمان و صداگذاري همراه فيلمبرداري پيش مي رود. احتمالا فيلم تا 2 هفته آينده، آماده ارائه به ارشاد باشد و بتواند در ماه آينده، مجوز نمايش عمومي را به دست آورد. علت فشردگي در توليد اين كار هم، شروع پيش توليد فيلم بچه ننه ذكر شده است.
توطئه جهاني



نورالدين زرين كلك از مسئولان فرهنگي خواست امكانات ساخت فيلم هاي تاريخي را فراهم كنند. اين انيميشن ساز معتقد است: با وجود تمام اعتراضاتي كه به اين فيلم شده است، فيلم 300 فروش خود را دارد و نگراني اين است كه، آخرين فيلمي نباشد كه به تاريخ ملي ما توهين مي كند. زرين كلك، ساخت فيلم هاي 300 و اسكندر را ناشي از توطئه اي جهاني دانست كه در جهت خدشه داركردن هويت ملي و فرهنگي ايران عمل مي كند.
</TEXT>
</DOC>
<DOC>
<DOCID>HAM2-860203-006</DOCID>
<DOCNO>HAM2-860203-006</DOCNO>
<ORIGINALFILE>/1386/860203/news/_akhar.htm</ORIGINALFILE>
<ISSUE>دوشنبه 3 ارديبهشت 1386 - سال پانزدهم - شماره4249 - Apr 23, 2007</ISSUE>
<DATE calender="Western">2007-04-23</DATE>
<DATE calender="Persian">1386/02/03</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
عكس: خبرگزاري فرانسه‎/ اينگ كان
</TITLE>
<TEXT>


كارگران چيني مشغول تميزكردن شيشه هاي ساختمان جديد مركز تجاري شهر پكن هستند. به نوشته مطبوعات چين، امكان رشد اقتصادي 9/10 درصدي براي اين كشور در سال جاري وجود دارد.
</TEXT>
</DOC>
<DOC>
<DOCID>HAM2-860203-007</DOCID>
<DOCNO>HAM2-860203-007</DOCNO>
<ORIGINALFILE>/1386/860203/news/_akhar.htm</ORIGINALFILE>
<ISSUE>دوشنبه 3 ارديبهشت 1386 - سال پانزدهم - شماره4249 - Apr 23, 2007</ISSUE>
<DATE calender="Western">2007-04-23</DATE>
<DATE calender="Persian">1386/02/03</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
در شهر چه خبر
</TITLE>
<TEXT>
پاپوش يك بار مصرف
دست فروش هاي سطح شهر پاپوش هاي جديدي را براي خريداران دوخته اند كه قيمت هاي ميكروسكوپي آن توجه هر رهگذري را به خود جلب مي كند. در حالي كه فروشگاه هاي سطح شهر برچسب هاي 3 تا 6هزار توماني روي جوراب هاي رنگارنگ نصب مي كنند تا خريداران به كيفيت پوشش پا يا به تعبير پزشكان، قلب دوم توجه بيشتري نشان دهند، قيمت 6جفت جوراب هزار تومان جالب و امتحان كردني و البته وسوسه انگيز به نظر مي رسد. نگاهي به ميزان فروش روزانه دست فروش ها از محل اين كالاي توليد داخل نشان مي دهد كه بسياري از رهگذران رقم 1000تومان براي 6جفت جوراب را بسيار ناچيز ارزيابي مي كنند و براي خانواده و بستگان و به احتمال فراوان براي مصارف كادويي دست كم5 تا 6 هزار توماني خرج مي كنند. اما از لذت خريد اقتصادي و مقرون به صرفه كه بگذريم، خريدار در زمان مصرف اين پاپوش هاي جديد متوجه علت قيمت  سخاوتمندانه آن مي شود. به طوري كه يك بار استفاده و پوشيدن  آن ها كافي است تا انگشت شست خريدار از جوراب سر درآورده و معايب بي توجهي به گفته هاي پيشينيان با مضمون هيچ ارزاني بي علت وهيچ گراني
بي حكمت نيست را گوشزد كند.
شير تاريخ گذشته
علاوه بر شير هاي غير استانداردي كه با بسته بندي هاي شبيه محصولات اصلي در شهر هايي مانند كرج و شهرك هاي اقماري تهران توزيع مي شود، نامشخص بودن تاريخ توليد و مصرف برخي شير هاي يارانه اي، انواع تاريخ گذشته آن  را براي مصارف سود جويانه بعضي فروشندگان مناسب كرده است. بسته هاي شير كه با برچسب 200تا 250 توماني در كنار برخي مغازه ها جا خوش كرده اند همزمان با افزايش سهميه و كاهش تقاضاي محدوده هايي از شهر روي هم چيده شده و به نظر مي رسد الزامي  هم براي كسب مشروعيت از مغازه ها ندارند و گاهي در كنار خيابان و جاده نيز به چشم مي خورند. نامشخص بودن تاريخ مصرف و به اصطلاح بريدن شير هنگام جوشاندن شير از جمله علائم نا سالم بودن شير هاي غير مجاز است.
سيگار اداري
با اينكه به گفته مسئولان بهداشت محيط كار در رسانه هاي گروهي، ممنوعيت مصرف سيگار در ادارات اجرايي شده است اما معلوم نيست مه غليظي كه هر از گاهي محيط داخلي برخي ادارات را فرا مي گيرد از كجا مي آيد و با متخلفان چه برخوردي مي شود؟ به نظر مي رسد ممنوعيت مصرف سيگار در محيط  هاي بسته اداري بيشتر منع اخلاقي دارد تا منع قانوني، زيرا در چند ماه گذشته فقط شاهد رعايت اين ممنوعيت توسط همكاران اخلاق گرا بوده ايم و تا به حال برخورد قانوني با متخلفان مشاهده نشده است.
فصل سياه گوشت
در 2هفته گذشته شهروندان با گشتي در شهر و مشاهده برچسب قيمت هاي گوشت،  متوجه تاثير فرا رسيدن فصل كاهش ذبح دام مي شدند. اصطلاح فصل سياه بهار براي دامداران به معناي فرا رسيدن زمان چراي دام و كاهش عرضه گوشت است كه اين فصل مقارن با زاد و ولد رقم هاي قيمت هاي گوشت در شهر هاي كشور مي شود. رييس اتحاديه فروشندگان گوشت، با اعلام قيمت گوشت گوساله به ازاي هر كيلو، چهار هزار تومان
مي گويد: اداره پشتيباني دام كشور، گوشت هاي يخ زده برزيلي را با قيمت هر كيلو 3750 تومان در اختيار اتحاديه قرار مي دهد كه با توجه به هزينه حمل و نقل و كارگري آن كه معادل 100 تومان براي هر كيلو است، ما با سود بسيار اندكي آن را با قيمت چهار هزار تومان به فروش مي رسانيم. وي مي افزايد: اين در حالي است كه همين گوشت به فروشگاه هاي شيلات و تعاوني هاي مصرف هم كه ارتباطي با گوشت ندارند، داده مي شود و آن ها با توجه به امكاناتشان هر كيلوي آن را 3900 تومان به فروش مي رسانند و در اين ميان با توجه به اين كه واحد هاي ما مستقيما با مردم در ارتباط هستند و مردم هم از اين جريانات بي اطلاع، فقط بدنامي براي ما باقي مي ماند.
تردد با شتر
تردد دو شتر به همراه صاحبانشان در محدوده شمالي خيابان شريعتي چند روزي  است كه توجه شهروندان را به خود جلب كرده  است. مشاهده گاري هاي حامل سنگ نمك و ديگر مواد غذايي در جنوب شهر جاي تعجبي ندارد اما اخيرا اين حيوانات بار بر در شمال شهر شهرونداني را كه از هجوم آهني خودرو ها به ستوه آمده اند و كودكان باغ وحش نرفته را غرق در حيرت كرده اند. روايت هاي ديگري نيز وجود دارد كه محدوديت هاي جديد تردد  خودرو ها در شهر و احتمال گراني بنزين را از جمله علل ورود مجدد چهارپايان به عرصه و محدوده چهار چرخ ها قلمداد مي كند.
نرخ سيم كارت
سيم ژكارت تلفن همراه در بازار ديروز تهران بدون تغيير قيمت نسبت به روز شنبه، خريد و فروش شد. بنابر اعلام انجمن صنفي فروشندگان سيم ژكارت، در بازار ديروز تهران، سيم ژكارت كاركرده كد يك 480 هزار تومان خريداري شد و 490 هزار تومان به فروش رسيد. سيم ژكارت صفر كد 2 نيز 470 هزار تومان در خريد و 490 هزار تومان در فروش معامله شد و بهاي كاركرده اين سيم كارت نيز 380 تا 385 هزار تومان بود. بنابراين گزارش، سيم كارت صفر كد3، 400 هزار تومان در خريد و 410 هزار تومان در فروش قيمت داده شد و بهاي كار كرده آن نيز 325 هزار تومان اعلام شد. همچنين، سيم كارت صفر كد 4، 305 هزار تومان در خريد و 310 هزار تومان در فروش قيمت خورد و قيمت كار كرده  ژآن نيز به 275 هزار تومان رسيد. سيم كارت صفر كد 5 و 6، 330 هزار تومان خريداري و 340 هزار تومان فروخته شدند و بهاي سيم كارت كاركرده آن ژها نيز 275 هزار تومان بود. اين گزارش حاكي است، سيم كارت صفر كد 7 نيز 290 هزار تومان خريداري شد و 300 هزار تومان فروش رفت و سيم كارت كار كرده آن نيز 275 هزار تومان معامله شد. از سوي ديگر، سيم كارت صفر ايرانسل 150 هزار تومان و كاركرده آن 110 تا 120 هزار تومان به فروش مي ژرسد.
</TEXT>
</DOC>
<DOC>
<DOCID>HAM2-860203-008</DOCID>
<DOCNO>HAM2-860203-008</DOCNO>
<ORIGINALFILE>/1386/860203/news/_akhar.htm</ORIGINALFILE>
<ISSUE>دوشنبه 3 ارديبهشت 1386 - سال پانزدهم - شماره4249 - Apr 23, 2007</ISSUE>
<DATE calender="Western">2007-04-23</DATE>
<DATE calender="Persian">1386/02/03</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
بازار
</TITLE>
<TEXT>


تكذيب احتمال كاهش تيراژ خودرو
گويا در روز هاي اخير كه خودرو هاي مورد نياز براي تعطيلات نوروزي به بازار بازگشته  و قيمت ها از تب وتاب افزايش افتاده اند، شايعاتي با مضمون كاهش شديد تيراژ خودرو و گراني آن درصورت دونرخي شدن و يا تصويب قيمت 350 توماني براي بنزين آزاد، در حال شكل گيري و سرايت به تصميم گيري هاي خريداران و فروشندگان است.
اين در حالي است كه هم اكنون بيشترين تقاضا براي خودروهاي كلاس متوسط است و در بين آن ها خودروهاي با مصرف مناسب نيز وجود دارند كه به طور طبيعي با دو نرخي شدن سوخت به احتمال فراوان، فقط تقاضا از خودروهاي پر مصرف به خودروهاي كم مصرف تر همان كلاس تغيير مي كند. اين پيش بيني به همراه نياز بازار و تعهد توليدكنندگان براي پوشش طرح جايگزيني خودرو هاي فرسوده ديگر جايي براي فرضيه كاهش شديد تيراژ خودرو در ماه هاي آينده باقي نمي گذارد. همچنين گفته هاي مسئولان خودرو سازي كشور با مضمون تكذيب احتمال كاهش توليد، تير خلاصي براي اين شايعه محسوب مي شود.
</TEXT>
</DOC>
<DOC>
<DOCID>HAM2-860203-009</DOCID>
<DOCNO>HAM2-860203-009</DOCNO>
<ORIGINALFILE>/1386/860203/news/_akhar.htm</ORIGINALFILE>
<ISSUE>دوشنبه 3 ارديبهشت 1386 - سال پانزدهم - شماره4249 - Apr 23, 2007</ISSUE>
<DATE calender="Western">2007-04-23</DATE>
<DATE calender="Persian">1386/02/03</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
تعطيلي بازار هاي كيش
</TITLE>
<TEXT>
طرح آزمايشي تعطيلي بازارهاي كيش پيش از ظهر روز جمعه كه از هفته گذشته در كيش اجرا شد، در اين هفته نيز ادامه خواهد داشت. اما به منظور رفاه حال مسافران و خريدهاي مورد نياز آنان، ممكن است در هفته آينده نيمي از بازارهاي كيش پيش از ظهر و نيمي ديگر بعدازظهر تعطيل شوند. در زمان جشنواره تابستاني، ايام تعطيلات نوروزي يا اعياد مسلمانان، بازارهاي كيش همچنان فعال خواهند بود.
</TEXT>
</DOC>
<DOC>
<DOCID>HAM2-860203-010</DOCID>
<DOCNO>HAM2-860203-010</DOCNO>
<ORIGINALFILE>/1386/860203/news/_akhar.htm</ORIGINALFILE>
<ISSUE>دوشنبه 3 ارديبهشت 1386 - سال پانزدهم - شماره4249 - Apr 23, 2007</ISSUE>
<DATE calender="Western">2007-04-23</DATE>
<DATE calender="Persian">1386/02/03</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
فرهنگسرا
</TITLE>
<TEXT>
نمايشگاه كتاب
نمايشگاه كتاب از امروز تا 16 ارديبهشت ماه در فرهنگسراي خانواده برگزار مي شود. در اين نمايشگاه بيش از 600 عنوان كتاب با موضوعات ادبي، تاريخي، علمي، رمان و... به نمايش گذاشته مي شود. نمايشگاه فوق از ساعت 9 تا 20 در فرهنگسراي خانواده واقع در نارمك، ميدان هلال احمر داير است.
جلسه مشاوره تغذيه و سلامتي
مجموعه فرهنگي هنري بعثت اقدام به برگزاري جلسه مشاوره تغذيه و سلامتي كرده است. اين جلسه به منظور آشناسازي خانواده ها با نقش تغذيه در سلامتي برگزار مي شود. اين جلسه روز سه شنبه(فردا)از ساعت 15 تا 17 در سالن آمفي تئاتر بعثت برگزار مي شود. حضور براي عموم در اين جلسه رايگان است و علاقه مندان براي شركت در اين برنامه مي توانند به نشاني:  ميدان بهمن، بلوار شهيد تندگويان، بعد از پل شهيد لطيفي بوستان بعثت مراجعه كنند و يا براي كسب اطلاعات بيشتر با شماره تلفن 55033900 تماس بگيرند.
</TEXT>
</DOC>
<DOC>
<DOCID>HAM2-860203-011</DOCID>
<DOCNO>HAM2-860203-011</DOCNO>
<ORIGINALFILE>/1386/860203/news/_akhar.htm</ORIGINALFILE>
<ISSUE>دوشنبه 3 ارديبهشت 1386 - سال پانزدهم - شماره4249 - Apr 23, 2007</ISSUE>
<DATE calender="Western">2007-04-23</DATE>
<DATE calender="Persian">1386/02/03</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
مسابقه با جايزه
</TITLE>
<TEXT>
چندكشور؟
فيلمهاي چند كشورخارجي در جشنواره فيلم كودك و نوجوان كه در همدان برگزار مي شود به نمايش در مي آيد؟
(پاسخ را در صفحه 19 روزنامه امروز بيابيد)
a)ه 10 b)ه 12
c)ه 14 d)ه 20
نحوه شركت در مسابقه:شركت كنندگان بايد يكي از گزينه هاي a ,b ,c ,d را حداكثر تا ساعت 19 امروز به شماره 3000251(بدون پيش شماره)و دارندگان تلفن هاي تاليا و ايرانسل به شماره 09122029165 اس ام اس كنند. به حساب 12 نفر از افرادي كه پاسخ صحيح داده باشند(5 نفر از تهران، 5 نفر از شهرستان ها و 2 نفر از مشتركان سرويس sms خبري)جايزه نقدي واريز مي شود. شماره تلفن همراه برندگان در شماره بعدي روزنامه چاپ مي شود و همكاران ما به منظور دريافت شماره حساب بانكي با آنها تماس مي گيرند.
2 جايزه ويژه براي مشتركان sms خبري: اين مشتركان بايد در صورت شركت در مسابقه پس از تايپ گزينه صحيح، عبارت sms را درج و سپس ارسال كنند. گفتني است شانس مشتركان sms خبري، 10 برابر بيش از ساير شركت كنندگان است.
شماره تلفن برندگان مسابقه 66


</TEXT>
</DOC>
<DOC>
<DOCID>HAM2-860203-012</DOCID>
<DOCNO>HAM2-860203-012</DOCNO>
<ORIGINALFILE>/1386/860203/news/_bourse.htm</ORIGINALFILE>
<ISSUE>دوشنبه 3 ارديبهشت 1386 - سال پانزدهم - شماره4249 - Apr 23, 2007</ISSUE>
<DATE calender="Western">2007-04-23</DATE>
<DATE calender="Persian">1386/02/03</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
در 3 ماه نخست سال 2007 روي داد
مبادلات 2 ميليارد دلاري در بازار سهام تهران
</TITLE>
<TEXT>
گروه بورس- تازه ترين آمار فدراسيون بين المللي بورس هاي اوراق بهادار نشان مي دهد، ارزش مبادلات بازار سهام تهران در طول 3 ماه نخست سال 2007 ميلادي به مرز دو ميليارد دلار رسيده است.
بر اساس اين گزارش، فعالان بورس تهران از ژانويه تا مارس 2007 ميلادي يك ميليارد و 950 ميليون دلار سهام دادوستد كرده اند. به اين ترتيب عملكرد بورس در آغاز سال جاري ميلادي نسبت به سال قبل 124 درصد رشد داشته است.
طبق اين آمار ارزش مبادلات بورس اوراق بهادار تهران، در ژانويه به 412 ميليون دلار رسيده و در فوريه 536 ميليون دلار سهام در اين بازار دادوستد شده، ضمن اين كه در مارس 2007 ميلادي از مرز يك ميليارد دلار گذشته است.
عملكرد جهان
طبق آخرين آمار فدراسيون بين المللي بورس هاي اوراق بهادار، ارزش كل دادوستد ها در بورس هاي جهان در هريك از ماه هاي ژانويه و فوريه 2007 ميلادي معادل 7 هزار ميليارد دلار بوده است. بر اين اساس در مجموع ظرف 3 ماه نخست سال جاري ميلادي بيشترين نقدينگي سرمايه گذاران جهان به سوي نيويورك و دو بورس بزرگ فعال در آن يعني بورس نيويورك و نزدك سرازير شده است. در اين مدت ارزش مبادلات بورس نيويورك 6 هزار و 335 ميليارد دلار بوده و ارزش دادوستدها در بورس نزدك 3 هزار و 317 ميليارد دلار برآورد مي شود.
پس از بورس هاي آمريكايي، بورس لندن سومين بازار سهام جهان است كه نقدينگي سرمايه گذاران را به خود جذب كرده، ارزش كل دادوستدها در بورس لندن طي 3 ماه نخست سال جاري ميلادي از دو هزار و 600 ميليارد دلار گذشته است.
اما رتبه چهارم جهان به بورس توكيو اختصاص يافته. در اين مدت يك هزار و 700 ميليارد دلار اوراق بهادار در بورس توكيو دادوستد شده است.
نسبت گردش
طبق آمار اين فدراسيون، سرعت گردش اوراق بهادار و نسبت نقد شوندگي سهام در بورس تهران، طي 3 ماه نخست سال جاري ميلادي رو به افزايش است؛ به طوري كه اين نسبت از 1/14 درصد در ژانويه به 1/16 درصد در مارس 2007 رسيده است.
از طرف ديگر طبق اين آمار شاخص كل بورس تهران در پايان مارس 2007 نسبت به مارس 2006 ميلادي از 4 درصد رشد برخوردار شده است.
</TEXT>
</DOC>
<DOC>
<DOCID>HAM2-860203-013</DOCID>
<DOCNO>HAM2-860203-013</DOCNO>
<ORIGINALFILE>/1386/860203/news/_bourse.htm</ORIGINALFILE>
<ISSUE>دوشنبه 3 ارديبهشت 1386 - سال پانزدهم - شماره4249 - Apr 23, 2007</ISSUE>
<DATE calender="Western">2007-04-23</DATE>
<DATE calender="Persian">1386/02/03</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
بورس با حافظ، خداحافظي مي كند
</TITLE>
<TEXT>


گروه بورس- شوراي بورس مجوز انتقال ساختمان سازمان بورس و اوراق بهادار را به مكان ديگري صادر كرد.
احمد احمدپور، عضو هيأت مديره سازمان بورس و اوراق بهادار با اعلام اين خبر افزود: شوراي بورس با انتقال ساختمان بورس از مكان كنوني به محل ديگري موافقت كرده و مجوز انتقال آن را صادر كرده است.
وي افزود: تلاش ما اين است كه بتوانيم مكان مناسب و درخور شأن اين سازمان تهيه كنيم.
وي تصريح كرد: در حال حاضر مراحل كار براي تغيير ساختمان بورس در جريان است و به زودي ساختمان جديدي براي سازمان بورس و اوراق بهادار انتخاب خواهد شد. به گفته احمد پور دسترسي آسان به ساختمان جديد و قرار گرفتن در فضاي شهري مناسب از ويژگي هاي اصلي ساختمان جديد بورس خواهد بود.
براساس اين گزارش، ساختمان حافظ با 19 طبقه ارتفاع از دهه 70 تاكنون نماد بازار سرمايه ايران محسوب مي شود. اما با افزايش جمعيت و احداث مراكز تجاري متعدد طي سالهاي اخير در كنار آن، اين ساختمان را در ميان ازدحام زيادي محصور مي كرد كه حضور سهامداران نيز شرايط تردد را دشوارتر مي كرد و به اين ترتيب با تصميم شوراي بورس تالار پير حافظ كه سالهاي تلخ و شيرين و هياهوهاي سهامداران را در خود جاي داده است به يك باره چشمان خود را فرو خواهد بست. براساس قوانين جديد بازار اوراق بهادار انجام كليه معاملات و عمليات اجرايي بازار به شركت بورس سپرده خواهد شد كه به اين ترتيب با استقرار شركت بورس ظرف روزهاي آينده شاهد انتقال تابلوي معاملات به اين شركت خواهيم بود.
ابزارهاي جديد
عضو هيأت مديره سازمان بورس در گفت و گويي ديگر با سايت سازمان بورس، گفت: هم اكنون 150 نوع ابزارهاي مالي شناسايي و در بورس هاي جهان مورد استفاده قرار
مي گيرد.
احمد احمدپور افزود: اين در حالي است كه در كشور ما تنها از يك نوع ابزار مالي يعني سهام استفاده مي شود و حداكثر دو شركت اوراق مشاركت منتشر كرده اند.
معاون اجرايي سازمان بورس تصريح كرد: زمان آن فرا رسيده است كه با همكاري كارشناسان و خبرگان ابزارهاي مالي جديد را يكي پس از ديگري به بازار معرفي كنيم و براي بازاري كه حجم آن با توجه به بحث خصوصي سازي و اجراي سياست هاي اصل 44 قانون اساسي در حال افزايش است شايسته نيست كه تنها از يك نوع ابزار مالي استفاده شود.
احمدپور خاطرنشان كرد: سازمان بورس به طور100 درصد براي گسترش ابزارهاي مالي برنامه دارد، هر چند در سال گذشته با توجه به تشكيل شركت هاي بورس اوراق بهادار و بورس كالا و تصويب آيين  نامه ها و دستورالعمل هاي متعدد امكان كار جدي در اين بخش ميسر نشد.
وي يادآور شد: امسال زمان مناسب براي راه اندازي نهادهاي مالي و پيشنهاد ابزارهاي مالي جديد به شوراي بورس فراهم شده است و دادن مجوز چند شركت تأمين سرمايه در اولويت كارهاي سازمان قرار دارد و درباره مجوز صندوق هاي سرمايه گذاري مشترك نيز محدوديتي نداريم.
احمدپور در ادامه درباره نرم افزار اتوس افزود: چند تن از همكاران ما در ارديبهشت به پاريس مي روند تا مراحل پيشرفت كار را بررسي كنند و همان طور كه قول داده بوديم در نيمه نخست سال 1386 اين نرم افزار راه اندازي خواهد شد.
عضو هيأت مديره سازمان بورس با اشاره به سفر خود به انگليس و بازديد از بورس لندن تاكيد كرد: بازار سرمايه كشورهاي مختلف به سرعت در حال پيشرفت است و بحث شركتي شدن بورس ها نيز از دهه 90 در بيشتر كشورها در حال اجراست. وي با اشاره به اين كه استفاده از ابزارهاي جديد مهم ترين نكته در بورس هاي كشورهاي ديگر است يادآور شد: با توجه به جهاني شدن تجارت، لازم است كه ارتباط بيشتري با بورس هاي جهاني داشته باشيم، زيرا هم اكنون بورس هاي بزرگ در حال ادغام شدن هستند و بيشترين تاكيد را بر كاهش هزينه ها دارند.
</TEXT>
</DOC>
<DOC>
<DOCID>HAM2-860203-014</DOCID>
<DOCNO>HAM2-860203-014</DOCNO>
<ORIGINALFILE>/1386/860203/news/_bourse.htm</ORIGINALFILE>
<ISSUE>دوشنبه 3 ارديبهشت 1386 - سال پانزدهم - شماره4249 - Apr 23, 2007</ISSUE>
<DATE calender="Western">2007-04-23</DATE>
<DATE calender="Persian">1386/02/03</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
ابلاغ آيين نامه نحوه واگذاري سهام كارگري
</TITLE>
<TEXT>
گروه بورس -معاون اول رئيس جمهوري آيين نامه نحوه واگذاري سهام ترجيحي در اجراي سياست هاي كلي اصل 44 قانون اساسي را ابلاغ كرد.
به گزارش دبيرخانه شوراي اطلاع رساني دولت اعلام كرد، هيأت وزيران آيين نامه نحوه واگذاري سهام ترجيحي را در 7 ماده تصويب كرده است. بر اساس ماده 1 اين آيين نامه به منظور جذب كارگران، كاركنان و مديران با تجربه، متخصص و كارآمد و با هدف افزايش بهره وري شركت هاي قابل واگذاري فروش سهام ترجيحي به ميزان حداكثر 5 درصد از سهام شركت هاي مصوب تا سقف 300 ميليون ريال به ازاي هر نفر تعيين شده است.
</TEXT>
</DOC>
<DOC>
<DOCID>HAM2-860203-015</DOCID>
<DOCNO>HAM2-860203-015</DOCNO>
<ORIGINALFILE>/1386/860203/news/_bourse.htm</ORIGINALFILE>
<ISSUE>دوشنبه 3 ارديبهشت 1386 - سال پانزدهم - شماره4249 - Apr 23, 2007</ISSUE>
<DATE calender="Western">2007-04-23</DATE>
<DATE calender="Persian">1386/02/03</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
ديدار مديران بورس از بازارهاي سهام چين
</TITLE>
<TEXT>
گروه بورس - جمعي از مديران شركت هاي پذيرفته شده در بورس اوراق بهادار به همراه تعدادي از مديران سازمان بورس و اوراق بهادار، به زودي از بازارهاي مالي چين بازديد مي كنند.
به گزارش پايگاه اطلاع رساني بازار سرمايه ايران، در اين سفر پنج روزه كه با دعوت رسمي بورس چين انجام مي شود، هيأت ايراني از بازارهاي مالي، شركت هاي كارگزاري و شركت هاي توليدي و صنعتي پكن و شانگهاي بازديد مي كنند.
</TEXT>
</DOC>
<DOC>
<DOCID>HAM2-860203-016</DOCID>
<DOCNO>HAM2-860203-016</DOCNO>
<ORIGINALFILE>/1386/860203/news/_bourse.htm</ORIGINALFILE>
<ISSUE>دوشنبه 3 ارديبهشت 1386 - سال پانزدهم - شماره4249 - Apr 23, 2007</ISSUE>
<DATE calender="Western">2007-04-23</DATE>
<DATE calender="Persian">1386/02/03</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
كنفرانس نوسانات شاخص ها
</TITLE>
<TEXT>
ايسنا: اولين كنفرانس نوسانات شاخص ها در بازارهاي مالي روز سه شنبه(4 ارديبهشت)دوبي برگزار مي شود.
در پي بحران بازارهاي مالي امارات و فرار سرمايه گذاران از بازارهاي مالي، مسئولان بازارهاي مالي امارات و وزارت اقتصاد آن در چندين مرحله اقدام به پذيره نويسي كردند تا شايد بتوانند از فرار سرمايه ها در بورس هاي دوبي و ابوظبي جلوگيري كنند.
مسئولان بورس دوبي در اقدامي جديد و براي تشويق سرمايه گذاران روز سه شنبه(4 ارديبهشت)اولين كنفرانس نوسانات شاخص ها در بازارهاي مالي در دانشگاه آمريكايي دوبي را برگزار مي كنند.
روزنامه الاتحاد در اين زمينه نوشت: براي جلوگيري از فرار سرمايه ها و تشويق سرمايه گذاران به سرمايه گذاري در بازارهاي مالي اين كنفرانس برگزار مي شود و از تمام سرمايه گذاران در بورس دوبي در اين كنفرانس دعوت شده است.
</TEXT>
</DOC>
<DOC>
<DOCID>HAM2-860203-017</DOCID>
<DOCNO>HAM2-860203-017</DOCNO>
<ORIGINALFILE>/1386/860203/news/_bourse.htm</ORIGINALFILE>
<ISSUE>دوشنبه 3 ارديبهشت 1386 - سال پانزدهم - شماره4249 - Apr 23, 2007</ISSUE>
<DATE calender="Western">2007-04-23</DATE>
<DATE calender="Persian">1386/02/03</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
معامله 42 ميليون سهم سيمان تهران
</TITLE>
<TEXT>


گروه بورس در معاملات روز گذشته بورس تهران شركت سيمان تهران رتبه اول حجم معاملات بورس را از آن خود كرد.
براساس اين گزارش، در معاملات روز گذشته بورس تهران21، سهامدار 42 ميليون سهم شركت سيمان تهران را خريداري كردند. هفته گذشته و به دنبال موافقت مشروط دولت براي آزادسازي قيمت اين محصول صف هاي سنگين براي سهام شركت هاي سيماني تشكيل شد اما اين صف ها با آغاز هفته كاري فروكش كرد. به اين ترتيب به نظر مي رسد بازار سهام منتظر علائم جديدتري در خصوص شركت هاي سيماني است.
ديروز پس از شركت سيمان تهران، بانك كارآفرين با معامله 5/3 ميليون از سهامش توسط سهامداران مكان دوم جدول معاملات را به لحاظ بيشترين حجم معاملات از آن خود كرد. شركت هاي سرمايه گذاري توسعه معادن و فلزات، ليزينگ خودروغدير و فولاد مباركه نيز از جمله سهامي بودند كه با معاملات قابل توجهي به كار خود پايان دادند.
ديروز همچنين فولاد مباركه با 113 خريدار عنوان پرطرفدارترين سهام بازار را از آن خود كرد. اين سهامداران تعداد يك ميليون 800 هزار سهم فولاد را خريداري كردند. پس از فولاد مباركه شركت چادرملو با 101 خريدار در مكان دوم جدول معاملات بازار قرار گرفت. پس از چادرملو شركت هاي سايپا و سرمايه گذاري توسعه معادن و فلزات هر كدام به ترتيب با 88 و 78 خريدار از جمله سهام پرطرفدار ديروز بودند. سهامداران ديروز 3 ميليون و 400 هزار سهم سرمايه گذاري توسعه معادن و فلزات را خريدند. در معاملات ديروز در مجموع 5/68 ميليون سهم به ارزش 289 هزار ميليون ريال توسط سهامداران داد و ستد شد.
</TEXT>
</DOC>
<DOC>
<DOCID>HAM2-860203-018</DOCID>
<DOCNO>HAM2-860203-018</DOCNO>
<ORIGINALFILE>/1386/860203/news/_bourse.htm</ORIGINALFILE>
<ISSUE>دوشنبه 3 ارديبهشت 1386 - سال پانزدهم - شماره4249 - Apr 23, 2007</ISSUE>
<DATE calender="Western">2007-04-23</DATE>
<DATE calender="Persian">1386/02/03</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
معدني ها، شاخص را بالا كشيدند
</TITLE>
<TEXT>
گروه بورس- در معاملات روز گذشته بازار سهام، معاملات شركت هاي چادرملو و سرمايه گذاري توسعه معادن و فلزات منجر به صعود شاخص شد.
شاخص كل بورس تهران ديروز با 5/9 واحد افزايش به 9 هزار و 764 رسيد. شاخص هاي بازده بازار و صنعت نيز هركدام به ترتيب 43 و 6 واحد رشد كردند. شاخص واسطه گري هاي مالي هم با 57 واحد افزايش به كار خود پايان داد.
در معاملات ديروز شركت هاي چادرملو و سرمايه گذاري معادن و فلزات بيشترين نقش را در افزايش شاخص داشتند به طوري كه عملكرد اين دو شركت منجر به رشد شاخص تا سقف 7واحد شد.
پس از اين دو شركت شركت هاي فولاد مباركه اصفهان، بانك كارآفرين، بانك پارسيان و صنايع ملي مس ايران از جمله شركت هايي بودند كه در افزايش شاخص سهم داشتند كه در اين ميان سهم فولاد با 2 واحد تأثير مثبت بر شاخص از ديگر شركت ها بيشتر بود.
ديروز همچنين عملكرد 2 شركت سايپا و ليزينگ خودرو و غدير منجر به نزول شاخص شد و در نهايت عملكرد اين شركت باعث كاهش شاخص به ميزان 5/3 واحد شد.
</TEXT>
</DOC>
<DOC>
<DOCID>HAM2-860203-019</DOCID>
<DOCNO>HAM2-860203-019</DOCNO>
<ORIGINALFILE>/1386/860203/news/_bourse.htm</ORIGINALFILE>
<ISSUE>دوشنبه 3 ارديبهشت 1386 - سال پانزدهم - شماره4249 - Apr 23, 2007</ISSUE>
<DATE calender="Western">2007-04-23</DATE>
<DATE calender="Persian">1386/02/03</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
بازگشت 6 شركت به تالار
</TITLE>
<TEXT>
گروه بورس- در معاملات ديروز نام 6شركت براي از سرگيري معاملات روي تابلوي بورس نمايش داده شد.
ديروز نماد معاملاتي شركت هاي ليزينگ خودرو غدير، پاكسان، مارگارين بعد از برگزاري مجمع عمومي عادي سالانه و تقسيم سود نقدي و شركت هاي كارخانجات توليدي شيشه دارويي رازين، صنايع لاستيكي سهند و نيرو كلر پس از اعلام پيش بيني سود باز شد.
</TEXT>
</DOC>
<DOC>
<DOCID>HAM2-860203-020</DOCID>
<DOCNO>HAM2-860203-020</DOCNO>
<ORIGINALFILE>/1386/860203/news/_bourse.htm</ORIGINALFILE>
<ISSUE>دوشنبه 3 ارديبهشت 1386 - سال پانزدهم - شماره4249 - Apr 23, 2007</ISSUE>
<DATE calender="Western">2007-04-23</DATE>
<DATE calender="Persian">1386/02/03</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
نتايج آخرين نظرسنجي ها اعلام شد
نارضايتي 81 درصدي از نحوه پرداخت سود
</TITLE>
<TEXT>
گروه بورس- يك مقام مسئول بورس تهران از روشن شدن نتايج يك نظرسنجي خبر داد كه نشان مي دهد، 81درصد از سهامداران ايراني از وضعيت فعلي پرداخت سود و دريافت نكردن به موقع آن ناراضي هستند.
به گزارش اطلاع رساني بورس تهران، معاون تالار منطقه اي فارس با بيان اين مطلب گفت: مسئله مهم اين است كه شركت ها در پرداخت همان بخش سود نيز كه در مجامع تقسيم آن مقرر و مصوب مي شود كوتاهي كرده و معمولاً تكليف قانوني خود را طبق قانون تجارت انجام نمي دهند.ترابيان افزود: درحال حاضر 81درصد از سهامداران ايراني از وضعيت فعلي پرداخت سود و دريافت نكردن به موقع آن ناراضي هستند و به علت مقرون به صرفه نبودن هزينه شركت در مجامع نسبت به عايدات سهم، كسب نكردن رأي در برابر تصميم هاي سهامداران عمده و ناتواني در تجزيه و تحليل اطلاعات و گزارش هاي ارائه شده فقط 26درصد از سهامداران جز در مجامع شركت هايي كه سهامدار آن هستند، شركت مي كنند.
ترابيان گفت: متأسفانه در چند سال اخير مشاهده شده كه شركت ها با فاصله گرفتن از موضوعيت اصلي افزايش سرمايه و تنها براي جبران كمبود نقدينگي و جلوگيري از خروج منابع مالي از شركت اقدام به افزايش سرمايه از محل مطالبات و آورده نقدي سهامداران مي كنند بدون آنكه افزايش سرمايه تغييري در سودآوري شركت ايجاد كرده باشد.
وي افزود: معاملات متكي بر اطلاعات نهاني و وجود رانت اطلاعاتي همواره يكي از مباحث مهم در بورس هاي اوراق بهادار است و نتايج نظرسنجي هاي صورت گرفته نشانگر آن است كه با وجود توجه 45درصد سهامداران به گزارش هاي حسابرسي و اطلاعات منتشر شده شركت ها، 86درصد از آنها ضعف بازار را در وجود رانت اطلاعاتي دانسته و فقط 15درصد سهامداران از سرمايه گذاري در بازار سرمايه ابراز رضايت و بهره مندي مي كنند.
يافته هاي نظرسنجي ها حاكي از آن است كه 64درصد سهامداران معتقدند، در بازار سرمايه به حقوق آنها توجهي نمي شود و مهم ترين عاملي كه باعث تضييع حقوق آنان شده عدم ارائه اطلاعات دقيق توسط شركت هاست.
</TEXT>
</DOC>
<DOC>
<DOCID>HAM2-860203-021</DOCID>
<DOCNO>HAM2-860203-021</DOCNO>
<ORIGINALFILE>/1386/860203/news/_bourse.htm</ORIGINALFILE>
<ISSUE>دوشنبه 3 ارديبهشت 1386 - سال پانزدهم - شماره4249 - Apr 23, 2007</ISSUE>
<DATE calender="Western">2007-04-23</DATE>
<DATE calender="Persian">1386/02/03</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
صف خريد براي سهام بانك ها
</TITLE>
<TEXT>


گروه بورس به دنبال مخالفت شوراي پول و اعتبار با كاهش نرخ سود تسهيلات بانكي، سهام بانك ها با صف هاي خريد سهامداران مواجه شد.
در معاملات روز گذشته بانك هاي كارآفرين و پارسيان با صف هاي سنگين سهامداران مواجه شدند. به طوري كه در پايان معاملات ديروز 1500 تقاضا براي خريد 5/15 ميليون سهام پارسيان بر روي ميز باقي ماند، صف هاي خريد سهام بانك كارآفرين نيز ديروز با 218تقاضا به 2 ميليون سهم رسيد.
كارشناسان دليل اصلي تشكيل صف هاي خريد براي سهام بانك ها را مخالفت شوراي پول و اعتبار با كاهش نرخ سود تسهيلات بانكي عنوان مي كنند. روز يكشنبه اين شورا در نشستي با اجراي اين طرح تا پايان سال جاري مخالفت كرد.
براساس اين گزارش ديروز همچنين صف هاي خريد سهام شركت ملي صنايع مس سنگين تر شد. ديروز در مجموع 4 هزار و 700 تقاضا براي خريد 5/46 ميليون سهم شركت مس در كارگزاري ها به ثبت رسيد. حجم تقاضا براي خريد سهام اين شركت از مرز 200 هزار ميليون ريال فراتر رفت.
ديروز همچنين شركت سرمايه گذاري ساختمان در جدول تقاضاي بازار قرار گرفت و با صف هاي خريد سهامداران مواجه شد.
</TEXT>
</DOC>
<DOC>
<DOCID>HAM2-860203-022</DOCID>
<DOCNO>HAM2-860203-022</DOCNO>
<ORIGINALFILE>/1386/860203/news/_diet.htm</ORIGINALFILE>
<ISSUE>دوشنبه 3 ارديبهشت 1386 - سال پانزدهم - شماره4249 - Apr 23, 2007</ISSUE>
<DATE calender="Western">2007-04-23</DATE>
<DATE calender="Persian">1386/02/03</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
عمليات واكسيناسيون تكميلي فلج اطفال در جنوب شرق كشور اجرا شد
ويروس هاي همسايه همچنان مزاحمند
سميه شرافتي
</TITLE>
<TEXT>


عمليات واكسيناسيون تكميلي فلج اطفال براي حدود يك ميليون كودك زير 5 سال در جنوب شرق كشور روزهاي 27 تا 30 فروردين اجرا شد و مرحله دوم آن از 29 ارديبهشت تا 2 خرداد با خوراندن قطره اين بيماري اجرا خواهد شد.
با اينكه طبق اعلام كارشناسان بيش از 7 سال است كه موردي از بيماري فلج اطفال در كشور ديده نشده و از سال 1997 بنابر تاييد آزمايشگاه مرجع سازمان جهاني بهداشت گردش ويروس وحشي ايراني قطع شده است، ولي به اعتقاد كارشناسان عمليات كشوري واكسيناسيون كودكان زير 5 سال فعلاً بايد هر سال به طور مداوم براي بالا بردن سطح ايمني انجام شود.
دكتر محمد مهدي گويا، رئيس مركز كنترل بيماري هاي وزارت بهداشت دليل اصلي اين امر را مربوط به ريشه كن نشدن بيماري فلج اطفال در كشورهاي همسايه مي داند و به همشهري گفت: متأسفانه دو كشور همسايه شرقي ايران يعني پاكستان و افغانستان جزء 4 كشور باقي مانده در جهان هستند كه هنوز موارد اين بيماري در آنها وجود دارد و به نوعي اين بيماري در اين دو كشور بومي شده است به طوري كه طي يك سال اخير موارد بيماري فلج اطفال در اين كشورها افزايش يافته است.
گويا  ادامه مي دهد: ما مي خواهيم وضعيت پاك بودن ايران از بيماري فلج اطفال را همچنان حفظ كنيم بنابراين مجبوريم براي جلوگيري از ورود مجدد بيماري فلج اطفال به كشور اقدامات پيشگيرانه و كنترلي را در زمان هاي مناسب تشديد كنيم.
طبق آمار سازمان جهاني بهداشت، علي رغم موفقيت كشورهاي جهان در كنترل و ريشه كني فلج اطفال هنوز چهار كشور افغانستان،  هند،  پاكستان و نيجريه در ريشه كن كردن اين ويروس با شكست مواجه هستند. آمارها حاكي از آنند كه در سال گذشته پاكستان 33 مورد ابتلا به فلج اطفال و افغانستان 29 مورد را گزارش كرده است. به گفته كارشناسان بهداشت عمومي چنانچه اين چهار كشور در زمينه ريشه كني فلج اطفال با شكست مواجه شوند، بيش از 250 هزار نفر ممكن است در سال به بيماري فلج اطفال مبتلا شوند. چنانكه در سال 2006 تمام كودكان فلج شده با ويروس اين بيماري در سراسر جهان از ويروس هايي كه از يكي از اين چهار كشور منشاء گرفتند، آلوده شده اند.
مرزهاي پر دردسر
دكتر عبدالرضا استقامتي،  مدير مركز بيماري هاي عفوني وزارت بهداشت در خصوص خطر آلودگي  مناطقي از كشورمان كه با اين كشورها همسايه هستند، مي گويد: از ميان اين چهار كشور، افغانستان و پاكستان كاملاً در مجاورت ما هستند و به خاطر تردد اتباع اين كشورها به ايران ما ناچاريم كه واكسيناسيون را براي اطمينان خاطر اجرا كنيم.
وي در ادامه مي گويد: هم اكنون در استانهاي هرمزگان،  سيستان و بلوچستان،  خراسان جنوبي و مناطقي مثل جيرفت تردد اتباع اين كشورها زياد است و بايد تا زماني كه اين كشورها موفق به كنترل بيماري مي شوند عمليات واكسيناسيون را ادامه دهيم.
دكتر استقامتي با اشاره به اينكه آخرين مورد ويروس وارده به ايران از پاكستان وارد سيستان و بلوچستان شد،  در ادامه مي افزايد: از دو سال پيش تا الان تعداد مبتلايان به ويروس فلج اطفال به طور دائم در حال افزايش است ولي به غير از ويروسي كه از پاكستان وارد ايران شد، به جرأت مي توانيم بگوييم كه از ده سال پيش هيچ موردي از ويروس وحشي اين بيماري وارد كشور نشده است.
حذف يا ريشه كني؟
فلج اطفال يك بيماري حاد ويروسي است كه دامنه آن مي تواند از عفونت بدون علامت تا فلج و مرگ متغير باشد. اين بيماري توسط ويروسهاي وحشي پوليو كه در سه تيپ 1و2و3 وجود دارد، ايجاد مي گردد. ويروسهاي پوليو در محيط غير زنده، مدت كوتاهي از بين مي روند. راههاي انتقال ويروس در مناطقي كه وضعيت بهداشتي آنها در سطح پاييني است، از طريق مدفوعي - دهاني و در جاهايي كه وضعيت بهداشتي مطلوبي دارند، انتشار از طريق تنفسي است. ممكن است تعداد زيادي از افرادي آلوده به ويروس شده و بيماري آنها به صورت عفونت بدون علامت باشد كه اين افراد علائمي از بيماري نشان نمي دهند و براي درمان مراجعه نمي كنند ولي مي توانند ويروس پوليو را به ديگران انتقال دهند.
به گفته دكتر استقامتي مرحله حذف به مرحله اي گفته مي شود كه بتوان از انتقال محلي يك بيماري در يك منطقه جغرافيايي جلوگيري كرد، يعني گردش ويروس در يك منطقه جغرافيايي متوقف مي شود مثل ويروس سرخك.
دكتر استقامتي با اشاره به شرايط ريشه كن كردن يك بيماري مي گويد: براي ريشه كن كردن بيماري اولاً ويروس بيماري به غير از انسان نبايد ميزبان ديگري داشته باشد همچنين گونه هاي متعددي نداشته باشد و بتوان براي آن واكسن تهيه كرد.
وي با بيان اينكه ويروس فلج اطفال تمامي اين شرايط را دارد مي گويد: وقتي بيماري به سمت ريشه كني مي رود ويروس آن ممكن است به مكانهاي ديگر كه عاري از آن هستند انتقال پيدا كند. براي همين كشورهايي كه به طور مداوم عمليات واكسيناسيون و ايمن سازي اجرا نمي شود در معرض خطر آلودگي با اين ويروس هستند.
اين وضعيت شامل حال كشورهايي مثل يمن مي شود كه پوشش ايمن سازي در حال حاضر در اين كشور در شرايط مطلوبي نيست. به گفته كارشناسان اين موضوع زنگ خطري براي كشورهاي همسايه آن از جمله ايران است.
دكتر استقامتي ضمن بيان اينكه علي رغم آنكه بيش از 13 سال است كه علائمي از چرخش ويروس فلج اطفال در اين كشور وجود نداشته مي گويد: در حال حاضر ويروس مجدداً در يمن به گردش در آمده و باعث ابتلاي بيش از 500 مورد در سال گذشته در آن شده است.
واكسيناسيون تا ريشه كني كامل
سازمان جهاني بهداشت در سال 1988 ميلادي برنامه اي را با هدف ريشه كني بيماري فلج اطفال آغاز كرد كه بر اساس آن تمامي كشورها متعهد شدند با انجام اقدامات لازم به ريشه كني اين بيماري كمك كنند. همچنين بنا به گفته متخصصان برنامه هاي مربوط به ريشه كني فلج اطفال در ايران بايد تا زمان اعلام سازمان جهاني بهداشت مبني بر ريشه كن شدن ويروس در دنيا ادامه داشته باشد.
دكتر محسن زهرايي،  معاون مركز بيماري هاي وزارت بهداشت در اين باره مي گويد: در صورتي كه 3 سال پياپي هيچ گونه ابتلا به ويروس فلج اطفال در دنيا گزارش نشود، به ريشه كني اين بيماري در دنيا مي رسيم كه در اين صورت 2 سال پس از اعلام آن در برنامه واكسيناسيون فلج اطفال كودكان تجديد نظر خواهد شد به گونه اي كه در صورت لزوم واكسن فلج اطفال حذف خواهد شد.
ايران از سال 1373 به صورت وسيع واكسيناسيون خانه به خانه كليه كودكان زير 5 سال را شروع كرده كه اين برنامه هم اكنون به چند استان مرزي(خراسان، سيستان و بلوچستان، كرمان و هرمزگان)و مناطق پر خطر ساير استانها كه شامل اردوگاههاي مهاجرين خارجي، مناطق سياري، و... محدود شده است، ادامه دارد.
در برنامه اخير هم واكسن خوراكي فلج اطفال طي دو نوبت به يك ميليون كودك ايراني و حتي كودكان تبع كشورهاي ديگر كه در مناطق جنوب شرقي كشور هستند، داده مي شود.
</TEXT>
</DOC>
<DOC>
<DOCID>HAM2-860203-023</DOCID>
<DOCNO>HAM2-860203-023</DOCNO>
<ORIGINALFILE>/1386/860203/news/_diet.htm</ORIGINALFILE>
<ISSUE>دوشنبه 3 ارديبهشت 1386 - سال پانزدهم - شماره4249 - Apr 23, 2007</ISSUE>
<DATE calender="Western">2007-04-23</DATE>
<DATE calender="Persian">1386/02/03</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
سلامت در ايران
</TITLE>
<TEXT>
شمال شهري ها از ايدز
بيشتر مي دانند
براساس مطالعات انجام شده آگاهي دانش آموزان دختر دبيرستان هاي شمال تهران در مورد بيماري ايدز، نسبت به دختران دبيرستاني جنوب شهر بيشتر است.
به گزارش ايسنا، دكتر مريم اميني طي يك مطالعه باهدف تعيين ميزان آگاهي و وضعيت نگرش دختران دانش آموز نسبت به ايدز در دو دبيرستان شمال و جنوب تهران، 646دانش آموز را مورد بررسي قرار داد. نتيجه اين بود كه ميزان آگاهي دانش آموزان درباره افراد در خطر متوسط 37درصد، ميزان آگاهي آنان از عوامل بيماري 59 درصد و درخصوص راه هاي پيشگيري از بيماري 46 درصد برآورد شد.
ايجاد مراكز اطلاع رساني غذا
در همه استان ها
معاون غذا و داروي وزارت بهداشت اعلام كرد: مراكز اطلاع رساني غذا امسال در همه مراكز استان ها داير مي شود و مردم مي توانند از طريق تماس تلفني با متخصصان اين مراكز در مورد مواد غذايي مشورت كنند. رسول ديناروند با بيان اين كه ايجاد مراكز اطلاع رساني غذا قرار بود در سال 85 با راه اندازي 10 مركز آغاز شود كه به علت مشكلات بودجه اي به اين هدف نرسيديم، گفت: اعتباري كه تاسيس اين مراكز نياز داشت 3 ميليارد تومان بود كه تامين نشد، اما بعد با اختصاص 700 ميليون تومان مقدمات تاسيس اين 10 مركز فراهم شد و به زودي شاهد فعاليت اين مراكز خواهيم بود.
صادرات دارو در سال 85
كاهش يافت
مديركل صادرات داروي وزارت بهداشت گفت: ميزان صادرات دارو در سال 85 نسبت به سال 84 كاهش يافت.  سيدعلي علوي نائيني، افزود: ميزان كل صادرات دارو در سال 84 حدود 66ميليون دلار بود كه اين ميزان در 11 ماهه سال 85 در حدود 52 ميليون دلار بود كه با احتساب صادرات دارو در اسفند ماه احتمالا در حدود صادرات سال ماقبل يا اندكي كمتر خواهد بود.
</TEXT>
</DOC>
<DOC>
<DOCID>HAM2-860203-024</DOCID>
<DOCNO>HAM2-860203-024</DOCNO>
<ORIGINALFILE>/1386/860203/news/_diet.htm</ORIGINALFILE>
<ISSUE>دوشنبه 3 ارديبهشت 1386 - سال پانزدهم - شماره4249 - Apr 23, 2007</ISSUE>
<DATE calender="Western">2007-04-23</DATE>
<DATE calender="Persian">1386/02/03</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
محققان مي گويند
</TITLE>
<TEXT>
در مصرف كرم هاي لايه بردار احتياط كنيد
گروه سلامت- كرم هاي لايه برداري نظير تره تينوئين در كاهش بروز  چين هاي پوستي نقش دارند اما مصرف آن براي افراد با پوست روشن محدوديت دارد.
اين هشداري است كه دكترمجتبي اميري متخصص پوست داده و گفته: داروهاي لايه بردار يا peelig حتما بايد توسط پزشك متخصص تجويز شود و مصرف آن در كساني كه در مناطقي با نور آفتاب شديد زندگي مي كنند، محدوديت دارد. به گفته او، شايعترين عارضه اي كه لايه بردارها(peelig)ايجاد مي كنند تيرگي پوست است كه بيشتر به علت رعايت نكردن نكات توصيه شده به بيمار از جمله سهل انگاري در مصرف نرم كننده ها، دوري از نور خورشيد و استفاده از ضدآفتاب است. توصيه دكتر اميري به كساني كه پوست بسيار روشن و حساس دارند براي مصرف اين كرم ها اين است: بهتر است دارو را ابتدا يك يا دو شب درميان و پس از تحمل، هر شب استفاده كنند.
دين به بهداشت رواني كمك مي كند
رئيس انستيتو روان پزشكي تهران گفت: در دو دهه گذشته تحول عظيمي در پناه بردن مردم جهان به دين براي رسيدن به بهداشت روان به وجود آمده است.
به گزارش ايرنا، دكتر جعفر بوالهري در حاشيه همايش سراسري نقش دين در بهداشت روان در جمع خبرنگاران گفت: مراكز علمي و روان شناسي جهان به نقش موثر دين در بهداشت رواني، پي برده اند و در همين راستا، مكاتب مختلفي در اين زمينه ايجاد شده است. دبير دومين همايش سراسري نقش دين در بهداشت روان به عنوان نمونه گفت: بر اساس تحقيقات انجمن مشاوران آمريكا،??درصد اين مشاوران بر نياز به مطالعات علمي در زمينه دين تاكيد كرده اند. بوالهري ايجاد آرامش در انسان با توكل به خدا را يكي از متدولوژي هاي موجود در دنيا دانست و گفت: بايد در روش شناسي ديني، تكنيك هاي علمي به كار برد. رئيس انستيتو روان پزشكي تهران با اشاره به اثر زيان آور ساده نگري ديني در پيشگيري و درمان بيماري هاي رواني، گفت: براي استفاده درست از دين، بايد خرافات وارد شده در دين را كنار گذاشت.
آرتروز بر جوانان عيب است
دبير هجدهمين كنگره فيزيوتراپي ايران مي گويد بي تحركي در محيط هاي اداري و عدم فعاليت بدني در زندگي، سن ابتلا به دردهاي مفصلي به ويژه آرتروز را از 60سال به 30سال كاهش داده است.
به گزارش ايرنا، دكتر عباس رحيمي گفته است:??سال قبل بيشتر افرادي كه به علت دردهاي عضلاني اسكلتي و به طوركلي آرتروز به درمانگاه هاي فيزيوتراپي و ارتوپدي مراجعه مي كردند 55 تا60 سال سن داشتند، ولي امروزه اين سن به 30سال رسيده و ما شاهد بيماراني30 تا 50ساله با دردهاي گردن، زانو، كمر و مفاصل مختلف هستيم. عضو هيات علمي دانشگاه علوم پزشكي شهيد بهشتي، دليل كاهش سن ابتلا به اين بيماري ها را نحوه زندگي نامناسب و وضع شغلي افراد مي داند و تاكيد مي كند: راهكار اساسي براي افراد جامعه انجام حركات ورزشي ممتد و منظم، دست كم دو بار در روز و هر بار 15دقيقه به صورت پياده روي نسبتا سريع است.
هجدهمين كنگره فيزيوتراپي، با همت انجمن فيزيوتراپي ايران، از 18 تا 20 ارديبهشت در مركز آفرينش هاي فرهنگي هنري كانون پرورش فكري كودكان و نوجوانان برگزار مي شود. دكتر رحيمي شعار امسال كنگره فيزيوتراپي ايران را استفاده نكردن از دارو و رعايت بهداشت فيزيكي اعلام كرد.
</TEXT>
</DOC>
<DOC>
<DOCID>HAM2-860203-025</DOCID>
<DOCNO>HAM2-860203-025</DOCNO>
<ORIGINALFILE>/1386/860203/news/_ejtem.htm</ORIGINALFILE>
<ISSUE>دوشنبه 3 ارديبهشت 1386 - سال پانزدهم - شماره4249 - Apr 23, 2007</ISSUE>
<DATE calender="Western">2007-04-23</DATE>
<DATE calender="Persian">1386/02/03</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
اجراي ممنوعيت مصرف سيگار در ادارات
</TITLE>
<TEXT>
ايلنا: كارشناس مسئول معاونت بهداشت محيط و كار اعلام كرد: ممنوعيت مصرف سيگار در ادارات اجرايي شده است.
خديجه محصلي، كارشناس مسئول معاونت بهداشت محيط و كار، گفت: يكي از برنامه هاي ما براي كاهش مصرف سيگار در مراكز عمومي، ممنوعيت مصرف اين ماده در اداره ها است. وي افزود: مصرف سيگار در اداره ها ممنوع شده و كسي حق استعمال آن را ندارد. به گفته محصلي، ممنوعيت استعمال سيگار در تمام اداره ها اجرا مي شود و مصرف آن در اين اماكن تخلف محسوب مي شود. كارشناس مسئول معاونت بهداشت محيط و كار تصريح كرد: موادي از قانون جامع كنترل دخانيات در حال اجرا است؛ ولي برخي موارد آن نيازمند آيين  نامه اجرايي است. وي در پايان گفت: اميدواريم تمامي مواد قانون جامع كنترل دخانيات اجرايي شود تا بتوانيم مصرف سيگار را در كشور كاهش دهيم.
</TEXT>
</DOC>
<DOC>
<DOCID>HAM2-860203-026</DOCID>
<DOCNO>HAM2-860203-026</DOCNO>
<ORIGINALFILE>/1386/860203/news/_ejtem.htm</ORIGINALFILE>
<ISSUE>دوشنبه 3 ارديبهشت 1386 - سال پانزدهم - شماره4249 - Apr 23, 2007</ISSUE>
<DATE calender="Western">2007-04-23</DATE>
<DATE calender="Persian">1386/02/03</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
خبر
افزايش حقوق معلمان و پرستاران تا 80 هزار تومان
</TITLE>
<TEXT>


گروه اجتماعي- در حالي كه انتشار اخبار ضد و نقيض در باره حقوق معلمان طي چند روز اخير در برخي مطبوعات واكنش هاي مختلفي را در پي داشته است، ديروز معاون امور مجلس و استان هاي سازمان مديريت و برنامه ريزي از اضافه شدن 80 هزار تومان به حقوق معلمان با دريافتي كمتر از 300 هزار خبر داد.
محمدقاسم حسيني در جمع خبرنگاران گفت: در سال 86 به حقوق آن دسته از معلمان، كادر وزارت  بهداشت به غير از پزشكان و كادر آموزشي سازمان فني و حرفه اي كه كمتر از 300 هزار تومان دريافتي دارند، 80 هزار تومان اضافه مي شود. وي افزود: افزايش ضريب حقوق براي كارمندان دولت و بازنشستگان امسال، 10 درصد است كه از اين 10 درصد 5 درصد به همه تعلق مي گيرد و در نتيجه  آن ضريب افزايش حقوقي 432 به 454 تبديل مي شود.
به گفته وي 5 درصد باقي مانده به كارمنداني تعلق مي گيرد كه فيش حقوقي آنان كمتر از 600 هزار تومان باشد و اين كار به صورت پلكاني خواهد بود. حسيني تصريح كرد: به كارمنداني كه فيش حقوقي آنان كمتر از 600 هزار تومان باشد، فوق العاده تعديل به طور پلكاني تعلق مي گيرد كه ميانگين آن حدوداً 53 هزار تومان است. وي خاطر نشان كرد: در صورت تصويب نهايي لايحه جامع مديريت خدمات كشوري، نظام افزايش حقوق سال 86 تغيير مي كند.
</TEXT>
</DOC>
<DOC>
<DOCID>HAM2-860203-027</DOCID>
<DOCNO>HAM2-860203-027</DOCNO>
<ORIGINALFILE>/1386/860203/news/_ejtem.htm</ORIGINALFILE>
<ISSUE>دوشنبه 3 ارديبهشت 1386 - سال پانزدهم - شماره4249 - Apr 23, 2007</ISSUE>
<DATE calender="Western">2007-04-23</DATE>
<DATE calender="Persian">1386/02/03</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
نشست علمي با موضوع مشاركت زنان در امور اجتماعي
</TITLE>
<TEXT>
گروه اجتماعي- انجمن زنان پژوهشگر تاريخ نشست علمي خود را با موضوع مشاركت زنان در امور اجتماعي برگزار مي كند.
محل برگزاري اين نشست، ميدان انقلاب، بعد از خيابان جمال زاده جنوبي، خيابان نوفلاح، خ ديلمان پلاك 71 است و اين برنامه از ساعت 16-18 برگزار مي شود.
بنابر اعلام روابط عمومي انجمن، ورود براي كليه علاقه مندان آزاد است.
</TEXT>
</DOC>
<DOC>
<DOCID>HAM2-860203-028</DOCID>
<DOCNO>HAM2-860203-028</DOCNO>
<ORIGINALFILE>/1386/860203/news/_ejtem.htm</ORIGINALFILE>
<ISSUE>دوشنبه 3 ارديبهشت 1386 - سال پانزدهم - شماره4249 - Apr 23, 2007</ISSUE>
<DATE calender="Western">2007-04-23</DATE>
<DATE calender="Persian">1386/02/03</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
فرمانده نيروي انتظامي اعلام كرد:
تشديد مجازات متجاوزان به حريم خصوصي
</TITLE>
<TEXT>
گروه اجتماعي - سردار احمدي مقدم گفت: با تعامل و هماهنگي هايي كه با دستگاه قضايي صورت گرفته، با گروه هاي هدف در امنيت اجتماعي و همچنين متجاوزان حريم خصوصي، به شدت برخورد مي شود.
فرمانده نيروي انتظامي با تاكيد بر تشديد مجازات متجاوزان به حريم خصوصي گفت: براي اينكه محيط براي مردم ناخوشايند نباشد و در هر كجا كه قدم مي گذارند با خيال راحت و آسوده زندگي خود را سپري كنند، ما ضمن هماهنگي و تعامل دو سويه با دستگاه قضايي طرح هاي ويژه اي را در اين زمينه به مجلس ارايه داده ايم.
رئيس پليس كشور در ادامه خاطرنشان كرد: در اين طرح گروه هاي هدف در امنيت اجتماعي كه همان افراد نابهنجار، هنجارشكن، مزاحمان نواميس، قداره بندان و اوباش هستند، بايد از چهره اجتماع حذف شوند.
احمدي مقدم در ادامه با اشاره به اينكه براي افراد ناامن كننده اجتماع و گروه هاي هدف طرحي به مجلس ارائه شده است، تصريح كرد: در اين راستا نيز هماهنگي هايي با دستگاه قضايي انجام گرفته كه تشديد مجازات و تسريع رسيدگي از اهداف طرح است.
فرمانده نيروي انتظامي در پايان با تاكيد بر اينكه با افرادي كه فيلم و عكس خانوادگي و حريم شخصي مردم را به هر طريقي افشا مي كنند، برخورد شديد مي شود.
وي تصريح كرد: هدف اصلي ما در اجراي طرح اين است كه خانواده ها در خيابان، منزل و... آرامش داشته باشند و مي خواهيم كه حريم خصوصي كاملاً امن شود.
</TEXT>
</DOC>
<DOC>
<DOCID>HAM2-860203-029</DOCID>
<DOCNO>HAM2-860203-029</DOCNO>
<ORIGINALFILE>/1386/860203/news/_ejtem.htm</ORIGINALFILE>
<ISSUE>دوشنبه 3 ارديبهشت 1386 - سال پانزدهم - شماره4249 - Apr 23, 2007</ISSUE>
<DATE calender="Western">2007-04-23</DATE>
<DATE calender="Persian">1386/02/03</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
جانباز جنگ تحميلي به خيل شهدا پيوست
</TITLE>
<TEXT>
گروه اجتماعي- علي محمدي جانباز 70 درصد جنگ تحميلي پس از تحمل سال ها درد و رنج سرانجام به خيل شهدا پيوست.
جانباز شهيد علي محمدي سال 65 در منطقه عملياتي ميمك از چند ناحيه بدن مورد اصابت تركش قرار گرفته بود. از اين شهيد والا مقام 3 فرزند(2 دختر و يك پسر)به يادگار مانده است.
مراسم شب هفت شهيد علي محمدي امروز از ساعت 17 تا 19 در حسينيه گرجي ها واقع در خيابان شهيد رجايي، خيابان ابريشم، بلوار شهيد دستواره، جنب ايستگاه مترو، برگزار مي شود.
</TEXT>
</DOC>
<DOC>
<DOCID>HAM2-860203-030</DOCID>
<DOCNO>HAM2-860203-030</DOCNO>
<ORIGINALFILE>/1386/860203/news/_ejtem.htm</ORIGINALFILE>
<ISSUE>دوشنبه 3 ارديبهشت 1386 - سال پانزدهم - شماره4249 - Apr 23, 2007</ISSUE>
<DATE calender="Western">2007-04-23</DATE>
<DATE calender="Persian">1386/02/03</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
كاهش 30درصدي اطاله دادرسي در محاكم
</TITLE>
<TEXT>
مهر - رئيس مركز خدمات الكترونيك 129 قوه قضائيه گفت: در صورت تصويب طرح ارسال ابلاغ هاي قضائي از طريق فكس و ايميل به طرفين پرونده در مجلس شوراي اسلامي، اطاله دادرسي در محاكم 30 درصد كاهش خواهد يافت.
بهرام بهرامي گفت: در مرحله اول ابلاغ هاي قضائي از طريق ايميل و فكس به وكلا، كارشناسان، شركت ها و در فاز دوم به مردم و طرفين پرونده ارجاع خواهد شد كه پيش بيني مي شود اين امر باعث كاهش 30 درصدي اطاله دادرسي گردد.بهرامي اظهار داشت: يكي از دلايل اصلي در طولاني شدن سير رسيدگي به پرونده ها در محاكم ناشي از تاخير در ابلاغ هاي قضائي است كه تاكنون فكري براي آن انديشيده نشده اما به طور حتم ابلاغ از طريق فكس و ايميل مي تواند راهكاري اصولي براي حل معضل اطاله دادرسي باشد.رئيس مركز خدمات الكترونيك 129 قوه قضائيه خاطرنشان كرد: بنا داريم بخشي از ابلاغ هاي قضائي را به منظور تسريع در روند رسيدگي به پرونده ها از طريق مركز 129 خدمات الكترونيكي قوه قضائيه انجام دهيم و پس از آن اين طرح در مجتمع هاي قضائي نيز اجرايي خواهد شد
</TEXT>
</DOC>
<DOC>
<DOCID>HAM2-860203-031</DOCID>
<DOCNO>HAM2-860203-031</DOCNO>
<ORIGINALFILE>/1386/860203/news/_ejtem.htm</ORIGINALFILE>
<ISSUE>دوشنبه 3 ارديبهشت 1386 - سال پانزدهم - شماره4249 - Apr 23, 2007</ISSUE>
<DATE calender="Western">2007-04-23</DATE>
<DATE calender="Persian">1386/02/03</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
رئيس سازمان بهزيستي خبر داد
بيمه زنان خانه دار  ادامه مي يابد
</TITLE>
<TEXT>


گروه اجتماعي- بر اساس پيشنهاد سازمان بهزيستي طرح بيمه زنان خانه دار همانند بيمه رانندگان بار و مسافر ادامه  مي يابد.
ابوالحسن فقيه، رئيس سازمان بهزيستي كشور، با اعلام اين خبر گفت : سازمان بهزيستي در پيشنهادي براي ادامه بيمه زنان خانه دار از وزارت رفاه و تامين اجتماعي خواسته است كه براي اين گروه تسهيلات ويژه اي در نظر بگيرند.
او با اشاره به اينكه اجراي اين طرح با مشكلات زيادي روبه رو شده است افزود: براي ادامه اين طرح سازمان بهزيستي نمي تواند به عنوان سازمان بيمه گر وارد كار شود به همين دليل كوشش شده است تا با جلب حمايت دولت اين پروژه ادامه يابد.
بر اساس اين پيشنهاد از مجموع 27 درصد حق بيمه سازمان تأمين اجتماعي زنان خانه دار درصدي را خود و بخشي را دولت خواهد پرداخت.
وي تصريح كرد: در قالب طرح بيمه زنان خانه دار، 30هزار زن تحت پوشش بيمه اجتماعي قرار گرفته اند و با پرداخت ماهانه 5 هزار تومان و كمك دولت معادل اين رقم، مي توانند پس از زماني مشخص از پرداخت حق بيمه، از مستمري بازنشستگي برخوردار شوند.
گفتني است كه سال گذشته محمدرضا خباز، معاون اجتماعي سازمان بهزيستي، اعلام كرده بود كه طرح بيمه زنان خانه دار با همكاري شركت بيمه البرز ادامه پيدا مي كند.
وي ضمن اشاره به اينكه براي حل مشكل بيمه زنان خانه دار با سازمان هاي مختلفي گفت وگو شده است افزود: با توجه به اينكه سازمان بهزيستي يك سازمان بيمه ژاي نيست و نمي ژتواند چنين طرحي را به تنهايي اجرايي كند، با سازمان ژهاي بيمه ژگر وارد مذاكره شده است.
براساس گفته هاي خباز قرار بود اين همكاري ميان سازمان بهزيستي و بيمه البرز آغاز شود در حالي كه خباز از اجرايي شدن اين طرح در آينده اي نزديك خبر داده بود اين همكاري هرگز به مرحله اجرا در نيامد.
اما، فاطمه آليا، رئيس فراكسيون زنان مجلس پارسال از تشكيل كميته اي براي بررسي پيشنهاد اختصاص در صدي از درآمد مردان به همسرانشان براي ادامه طرح بيمه زنان خانه دار خبر داد.
وي با بيان اينكه زنان سرپرست خانوار نيازمند حمايت بيشتر دولت هستند، گفت: به رغم اينكه هرسال اعتبارات اختصاص يافته به زنان سرپرست خانوار افزايش مي يابد اما به دليل كمبود اعتبار رسيدگي به زنان سرپرست خانوار كم، محدود و متفاوت صورت مي پذيرد، در صورتي كه اگر اين زنان از قبل پشتوانه اي همچون بيمه داشتند در شرايط كنوني با مشكلات كمتري مواجه مي شدند.
گفتني است كه طرح بيمه زنان خانه دار تنها در چند استان كشور و به شكل محدود اجرا شد و در زمان توقف تعداد زيادي از زنان سراسر كشور خواهان شركت در اين طرح بودند آمارها نشان مي دهد كه تنها در تهران 20 هزار نفر متقاضي اين بيمه هستند.
نكته جالب توجه اينكه در زمان آغاز به كار اين طرح گروهي از كارشناسان اعتقاد داشتند كه در صورت ادامه اين طرح در شرايط موجود 150 سال زمان لازم است كه زنان خانه دار ايراني بيمه شوند.
</TEXT>
</DOC>
<DOC>
<DOCID>HAM2-860203-032</DOCID>
<DOCNO>HAM2-860203-032</DOCNO>
<ORIGINALFILE>/1386/860203/news/_ejtem.htm</ORIGINALFILE>
<ISSUE>دوشنبه 3 ارديبهشت 1386 - سال پانزدهم - شماره4249 - Apr 23, 2007</ISSUE>
<DATE calender="Western">2007-04-23</DATE>
<DATE calender="Persian">1386/02/03</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
با مردم
9 تا 12 به استثناءروزهاي تعطيل23023337
</TITLE>
<TEXT>
تعادل، بخشي از هويت ماست
زني خانه دار هستم و دو دختر دانشجو يا به قول قديمي ها دم بخت دارم. هميشه به دخترانم توصيه كرده ام، در لباس پوشيدن تعادل را رعايت كنند. هميشه عدم تعادل در هر كاري جامعه را طرف مشكلات اجتماعي مي كشاند.ما ملتي متعادل و به دور از افراط و تفريط هستيم و بايد در پوشش لباس همين گونه باشيم.
كشور- س، تهران
آوازه دشت مشاء
افزايش گازهاي خروجي از كوه دماوند، وادارم كرد كه به كتاب تاريخ و پيشينه زلزله هاي مهم ايران، نگاهي بيندازم. دشت مشاء واقع در جاده هراز كه عده اي حالا در آن ويلاسازي كرده اند، هميشه در معرض خطر زلزله بوده است. نمي دانم براساس چه ملاحظاتي مجوز ساخت و ساز در اين نقطه صادر شده است؟ در تمام مناطق ايران بايد مناطق زلزله خيز مشخص شود و از ساخت و ساز در آن نقاط جلوگيري به عمل آيد.
سيدهاشم ميري- دماوند
يا سوخته يا خمير!
شاطر نانوايي تافتوني محله ما يا نان را مي سوزاند و يا خمير تحويل مردم مي دهد. البته وقتي حال و حوصله داشته باشد بهترين نان را عمل مي آورد. اين برعهده وزارت بازرگاني و سازمان غله و اتحاديه نانوايان است كه ريشه هاي اين تلون رفتار را پيدا كنند تا اين همه ضايعات و دور ريز نان نداشته باشيم. شايد، گوناگوني آرد يكي از علت ها باشد، به هر حال محتاج رسيدگي جدي است.
كمالي- شهرري
برخورد معقول
@ حوالي ظهر روز شنبه اول ارديبهشت، در حوالي ميدان ونك، شاهد برخورد معقول مأموران نيروي انتظامي با يكي از موارد بدحجابي بودم. مثل بسياري از هموطنانم، به كار فرهنگي و شيوه هاي اقناعي براي كاهش اين قبيل مشكلات، اعتقاد دارم.
رضوان- م.هـ. تهران
خيلي ها مي دانند اما...
از بس همكاران ما گفتند و شما نوشتيد، حالا فكر مي كنم خيلي از خوانندگان روزنامه همشهري مي دانند كه يارانه مسكن فرهنگيان از سال1382 پرداخت نشده است!  آيا در ميان اين همه هزينه هاي جورواجور مملكت، نمي شود مبلغي را براي اين كار اختصاص داد و به قول معروف حق را به حق دار رساند؟
اكبري- كرج
بيمارستاني كه ساخته نشد
ساختمان هاي نيمه كاره كه به خاطر ارث و ميراث و يا به هر علت ديگري، رها شده اند، به مرور به جولانگاه معتادان تبديل مي شوند. يكي از اين بناهاي نيمه كاره كه قرار بود بيمارستان شود، در خيابان ولي عصر بالاتر از امير اكرم، كوچه هاشمي فر قرار دارد. در شرايطي كه محله ما به بيمارستان نياز دارد، بهتر است، وضع اين ساختمان نيمه تمام مشخص شود.
سيداحمد زاهدي- تهران
شهري كه قد مي كشد!
به يمن ساخت و سازهاي بي حساب و كتاب شهريار از هر طرف بزرگتر مي شود. اين طور ساخت و سازهاي بي رويه ممكن است براي بساز و بفروش هاي ريز و درشت منبع درآمدهاي كلان باشد، اما آيا تأمين خدمات شهري شهرك هاي جديد هم پيش بيني شده است؟ساخت و سازها بايد در سراسر استان تهران تحت كنترل جدي در آيد.
اعظمي بيگي- شهريار
رانندگان بي ملاحظه
@ اگر در خيابان 182 شرقي تهرانپارس، در ساعات مختلف روز، عابران پياده را در حال دويدن مشاهده كرديد، تعجب نكنيد. رانندگان بي ملاحظه، با سرعت سرسام آور خود،  امنيت عابران پياده، بويژه زنان و كودكان را در اين خيابان مختل كرده اند.
شايد نصب سرعت گير تا حدودي، چاره ساز باشد.
عطايي- تهران
</TEXT>
</DOC>
<DOC>
<DOCID>HAM2-860203-033</DOCID>
<DOCNO>HAM2-860203-033</DOCNO>
<ORIGINALFILE>/1386/860203/news/_ejtem.htm</ORIGINALFILE>
<ISSUE>دوشنبه 3 ارديبهشت 1386 - سال پانزدهم - شماره4249 - Apr 23, 2007</ISSUE>
<DATE calender="Western">2007-04-23</DATE>
<DATE calender="Persian">1386/02/03</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
برگزار ي همايش رتبه بندي دانشگاه هاي جهان اسلام
</TITLE>
<TEXT>
علي اصغر محمدي: وزارت علوم، تحقيقات و فناوري با همراهي چند كشور عضو سازمان كنفرانس اسلامي در حالي به تدارك برگزاري همايش رتبه بندي دانشگاه هاي كشورهاي عضو سازمان كنفرانس اسلامي(oic)مشغول است كه نامي از دانشگاه هاي اين كشورها در بين 100 دانشگاه برتر دنيا ديده نمي شود.در جديدترين رده بندي دانشگاه هاي برتر جهان، برترين دانشگاه كشورهاي اسلامي دانشگاهي از كشور سنگاپور است كه در جايگاه 139 قرار دارد. بر اساس اين گزارش دانشگاه تهران در منطقه خاورميانه بعد از دانشگاه آمريكايي بيروت در جايگاه دوم قرار دارد. در همين حال معاون پژوهشي وزارت علوم، از برگزاري همايش رتبه بندي دانشگاه هاي كشورهاي عضو سازمان كنفرانس اسلامي با حضور نمايندگان 57 كشور اسلامي طي روزهاي 9و10 ارديبهشت در تهران خبر داد.منصور كبكانيان در جمع خبرنگاران گفت: براي بررسي ملاك هاي ورود دانشگاه هاي كشورهاي اسلامي به رقابت هاي علمي بين المللي، كميته اي تشكيل شده است تا از اين طريق دانشگاه هاي برتر جهان اسلام شناسايي و از حمايت هايي براي حضور در رقابت هاي بين المللي برخوردار شوند. معاون پژوهشي وزارت علوم با اشاره به معيارهاي اوليه تعيين شده براي رتبه بندي دانشگاه هاي جهان اسلام اظهار كرد: تحقيق و پژوهش، آموزش، جايگاه بين المللي دانشگاه، امكانات آموزشي و پژوهشي آن و تاثيرات اقتصادي و اجتماعي دانشگاه مربوطه در جامعه برخي از اين ملاك هاست كه هر يك از آنها نيز داراي زير مجموعه هايي هستند كه در اين همايش بررسي و نهايي خواهند شد.
همچنين عزيزالله معمارياني رييس موسسه پژوهش و برنامه ريزي آموزش عالي وزارت علوم نيز در اين باره اظهار داشت:در رتبه بندي اوليه oic تنها 2 دانشگاه از ايران حضورداشت با اين حال اگر در اين رقابت ها به صورت فعالانه شركت كنيم مطمئنا بيش از 4 دانشگاه كشور در اين رتبه بندي به عنوان دانشگاه هاي برتر جهان اسلام انتخاب مي شوند.
</TEXT>
</DOC>
<DOC>
<DOCID>HAM2-860203-034</DOCID>
<DOCNO>HAM2-860203-034</DOCNO>
<ORIGINALFILE>/1386/860203/news/_ejtem.htm</ORIGINALFILE>
<ISSUE>دوشنبه 3 ارديبهشت 1386 - سال پانزدهم - شماره4249 - Apr 23, 2007</ISSUE>
<DATE calender="Western">2007-04-23</DATE>
<DATE calender="Persian">1386/02/03</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
افتتاح دومين جشنواره مطبوعات در اصفهان
</TITLE>
<TEXT>
گروه اجتماعي- دومين جشنواره مطبوعات روز گذشته با حضور اصحاب رسانه و بيش از 70 شركت كننده به مدت سه روز در دو بخش حرفه اي و غيرحرفه اي در اصفهان افتتاح شد. غرفه روزنامه همشهري در جشنواره سراسري مطبوعات در استان اصفهان، در نظرسنجي هاي داخلي به عنوان غرفه برتر شناخته شد. اين جشنواره در دو بخش حرفه اي و غيرحرفه اي برگزار شد و گروه كثيري از مردم و مسئولان استان از آن ديدن كردند. اعضاي شوراي اسلامي شهر اصفهان نيز در بازديد از غرفه همشهري، ضمن تاكيد بر جايگاه و اهميت اين رسانه در سطح كشور، خواستار حضور بيشتر كادر خبري دفتر سرپرستي همشهري در نشست هاي كميته فرهنگي شوراي اسلامي شهر شدند.
</TEXT>
</DOC>
<DOC>
<DOCID>HAM2-860203-035</DOCID>
<DOCNO>HAM2-860203-035</DOCNO>
<ORIGINALFILE>/1386/860203/news/_eqtes.htm</ORIGINALFILE>
<ISSUE>دوشنبه 3 ارديبهشت 1386 - سال پانزدهم - شماره4249 - Apr 23, 2007</ISSUE>
<DATE calender="Western">2007-04-23</DATE>
<DATE calender="Persian">1386/02/03</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
مديرعامل شركت ملي گاز:
رشد مصرف گاز بيش از رشد توليد آن است
</TITLE>
<TEXT>
گروه اقتصادي- مديرعامل شركت ملي گاز گفت: توليد گاز كشور در سال گذشته حدود 12 ميليارد متر مكعب افزايش يافت كه 5/9 ميليارد مترمكعب آن معادل 80درصد، در بخش خانگي مصرف شده كه اين روند مصرف، نگران كننده است و به صلاح كشور نيست.
مهندس سيدرضا كسايي زاده ديروز در حاشيه دوازدهمين نمايشگاه نفت، گاز و پتروشيمي گفت: بر اساس بررسي هاي كارشناسي صورت گرفته چنانچه مصرف گاز كاهش نيابد در افق سند چشم انداز 20 ساله گاز به صورت سهميه بندي توزيع خواهد شد. وي ادامه داد: در سال گذشته 117 ميليارد متر مكعب توليد گاز كشور بوده در صورتي كه مصرف گاز به 109 ميليارد متر مكعب رسيد كه اين رقم حاكي از رشد 2/19درصدي مصرف گاز در بخش خانگي و رشد 3/8 درصدي مصرف بخش صنعت و رشد 2 درصدي مصرف نيروگاه ها است.
</TEXT>
</DOC>
<DOC>
<DOCID>HAM2-860203-036</DOCID>
<DOCNO>HAM2-860203-036</DOCNO>
<ORIGINALFILE>/1386/860203/news/_eqtes.htm</ORIGINALFILE>
<ISSUE>دوشنبه 3 ارديبهشت 1386 - سال پانزدهم - شماره4249 - Apr 23, 2007</ISSUE>
<DATE calender="Western">2007-04-23</DATE>
<DATE calender="Persian">1386/02/03</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
2 هزار استاندارد ملي در سال 86 تدوين مي شود
</TITLE>
<TEXT>
گروه اقتصادي - معاون برنامه ريزي و تدوين استاندارد مؤسسه استاندارد گفت: در سال جاري تعداد 2 هزار استاندارد ملي در كميته هاي مختلف تدوين خواهد شد.
مرتضي امامي افزود: تدوين 15 هزار استاندارد ملي تا پايان برنامه چهارم پيش بيني شده است كه تاكنون 9 هزار استاندارد ملي در راستاي اجراي اين برنامه تدوين شده است. وي با بيان اينكه سال گذشته 600 استاندارد ملي تدوين شده است، افزود: در سال جاري با تدوين 2 هزار استاندارد ملي، طي 2 سال آينده تدوين 4 هزار استاندارد ديگر براي دستيابي به اهداف برنامه چهارم دور از دسترس نخواهد بود. امامي در ادامه با اشاره به برنامه هاي
انجام شده در سال 85 گفت: تعداد 1820 پروانه كاربرد علامت استاندارد صادر و 5700 پروانه تمديد شده است.
</TEXT>
</DOC>
<DOC>
<DOCID>HAM2-860203-037</DOCID>
<DOCNO>HAM2-860203-037</DOCNO>
<ORIGINALFILE>/1386/860203/news/_eqtes.htm</ORIGINALFILE>
<ISSUE>دوشنبه 3 ارديبهشت 1386 - سال پانزدهم - شماره4249 - Apr 23, 2007</ISSUE>
<DATE calender="Western">2007-04-23</DATE>
<DATE calender="Persian">1386/02/03</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
نرخ تورم پارسال1،.5درصدبيشتر از سال 84
قيمت تخم مرغ، حبوبات و اكثر ميوه ها در هفته گذشته افزايش يافت اما قيمت سبزي هاي تازه تا16.8 درصد با كاهش مواجه شد
</TITLE>
<TEXT>


دفاع از تورم اعلامي مركز پژوهش ها
دكتر احمد توكلي رئيس مركز پژوهش هاي مجلس شوراي اسلامي با كارشناسي خواندن محاسبه نرخ تورم توسط اين مركز اظهار داشت: اشكالي ندارد كه روش محاسبه نرخ تورم توسط يك دستگاه مورد نقد ديگران واقع شود. وي افزود: محاسبه نرخ تورم مدل هاي مختلف دارد و داراي نقاط قوت و ضعف است و اختلافات كارشناسي در اين عرصه طبيعي است اما همه دستگاه ها بايد تلاش كنند تا نرخ تورم كاهش يابد.
گروه اقتصادي- بانك مركزي در شرايطي كه انتشار گزارش مركز پژوهش هاي مجلس پيرامون تورم در سال گذشته مورد توجه محافل كارشناسي و اقتصادي قرار گرفت و بحث هاي زيادي را ايجاد كرد، گزارش ماهانه خود را منتشر كرد.
بر اساس گزارش  بانك مركزي، روند صعودي نرخ تورم ادامه دارد و قيمت اقلام خوراكي در هفته هاي اخير نيز همچنان افزايش محسوس داشته است. بانك مركزي، ميزان تورم در پايان سال 1385 را 6/13 درصد اعلام كرد. پيش از اين، مركز پژوهش هاي مجلس شوراي اسلامي نرخ تورم سال 1385 را بيش از 22 درصد برآورد كرده بود كه اين گزارش با واكنش بانك مركزي مواجه شد.
تورم 6/13 درصدي
به گزارش بانك مركزي جمهوري اسلامي ايران، خلاصه نتايج بدست آمده از بهاي كالا و خدمات مصرفي در مناطق شهري ايران بر اساس سال پايه 100=1376(310 قلم كالا و خدمت)در اسفند ماه 1385 نشان مي دهد شاخص بهاي كالا و خدمات در مناطق شهري ايران در اسفند ماه 1385 نسبت به ماه قبل 9/0 درصد و نسبت به ماه مشابه سال قبل 6/16 درصد افزايش يافت.
بدين ترتيب ميزان تورم در 12 ماهه منتهي به اسفندماه سال 1385 نسبت به 12 ماهه منتهي به اسفندماه سال 1384 به 6/13 درصد رسيد كه نسبت به تورم 1/12 درصدي سال 1384 برابر با 5/1 واحد درصد كاهش نشان مي دهد. افزايش نرخ تورم يكي از عوامل تصميم شوراي پول و اعتبار در كاهش ندادن نرخ سود تسهيلات بانكي براي سال جاري بود.نرخ تورم در سال هاي اخير در نوسان بوده و از 4/11 درصد در سال 1380 به 8/15 درصد در سال 1381 افزايش يافت و در سال هاي 82 و 83 به ترتيب به 6/15 و 2/15 درصد و در سال 84 تا 1/12 درصد كاهش يافت.
افزايش قيمت تخم مرغ و حبوبات
بانك مركزي همچنين متوسط قيمت خرده فروشي برخي از مواد خوراكي در تهران در هفته منتهي به 31 فروردين سال جاري را اعلام كرد كه حكايت از افزايش قيمت اقلامي همچون تخم مرغ، حبوبات، و اكثر ميوه ها داشت.
به گزارش بانك مركزي، در هفته مورد گزارش بهاي ماست غيرپاستوريزه و پنير غيرپاستوريزه اندكي بالا رفت و قيمت ساير اقلام گروه لبنيات نسبت به هفته قبل ثابت بود. قيمت تخم مرغ 1/1 درصد نسبت به هفته قبل افزايش يافت و شانه اي 2500 تا 2800تومان فروش  رفت. بهاي انواع برنج وارداتي تغييري نداشت و قيمت انواع برنج داخلي نوسان جزيي نشان داد. در گروه حبوبات بهاي كليه اقلام مختلف 1/0 درصد تا 8/3 درصد افزايش يافت. افزون بر اين، در حالي كه در گروه ميوه ها فقط قيمت پرتقال درجه دو، ليموشيرين و هندوانه كاهش يافت، ولي قيمت انواع ميوه ها در هفته گذشته افزايش يافت. در مقابل، در گروه سبزي هاي تازه فقط بهاي لوبيا سبز بالا رفت و قيمت ساير اقلام پايين آمد.در اين هفته بهاي انواع گوشت قرمز اندكي كاهش داشت و قيمت گوشت مرغ پايين آمد. در هفته مورد گزارش بهاي قند كاهش ولي قيمت چاي خارجي افزايش يافت و بهاي شكر و انواع روغن نباتي تغيير مهمي نداشت.در گروه ميوه هاي تازه قيمت پرتقال درجه دو 7/0 درصد، ليمو شيرين 4/1 درصد وهندوانه 8/8 درصد پايين آمد اما بهاي ساير اقلام 5/0 تا2‎/3 در صد بالا رفت.
</TEXT>
</DOC>
<DOC>
<DOCID>HAM2-860203-038</DOCID>
<DOCNO>HAM2-860203-038</DOCNO>
<ORIGINALFILE>/1386/860203/news/_eqtes.htm</ORIGINALFILE>
<ISSUE>دوشنبه 3 ارديبهشت 1386 - سال پانزدهم - شماره4249 - Apr 23, 2007</ISSUE>
<DATE calender="Western">2007-04-23</DATE>
<DATE calender="Persian">1386/02/03</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
اعلام ضريب خودكفايي 8 محصول كشاورزي
</TITLE>
<TEXT>


مهر: معاون برنامه ريزي وزارت جهاد كشاورزي ضريب خودكفايي توليد گوشت مرغ را 100 درصد،  تخم مرغ 114 درصد،  گوشت قرمز 98 درصد، برنج 82 درصد، شير 106 درصد، شكر 70 درصد، آبزيان 109 درصد و روغن را 18 درصد اعلام كرد.
صادق خليليان،  افزود: در سال 85، ضريب خودكفايي از بعد دسترسي فيزيكي به غذا در كشور به حدود 93 درصد رسيده است كه اين رقم به اين معني است كه تقريبا كشور به طور نسبي در اين زمينه به خودكفايي رسيده است.خليليان در مورد خودكفايي در توليد جو و ذرت نيز گفت:  در اين راستا مطابق برنامه پيش مي رويم به طوري كه در حال حاضر و به طور متوسط در توليد جو و ذرت بيش از 77 درصد خودكفا هستيم و اميد است تا پايان برنامه چهارم خودكفايي در توليد اين 2 نوع محصول به 100 درصد برسد.
</TEXT>
</DOC>
<DOC>
<DOCID>HAM2-860203-039</DOCID>
<DOCNO>HAM2-860203-039</DOCNO>
<ORIGINALFILE>/1386/860203/news/_eqtes.htm</ORIGINALFILE>
<ISSUE>دوشنبه 3 ارديبهشت 1386 - سال پانزدهم - شماره4249 - Apr 23, 2007</ISSUE>
<DATE calender="Western">2007-04-23</DATE>
<DATE calender="Persian">1386/02/03</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
رتبه 56 كارآفريني ايراندر سطح جهان
</TITLE>
<TEXT>
گروه اقتصادي- معاون برنامه ريزي منابع انساني و توسعه كارآفريني وزارت كار اعلام كرد: طبق گزارش سازمان ديده باني جهاني و رتبه بندي صورت گرفته بر اساس شاخص هاي كار آفريني ايران در ميان كشورهاي جهان داراي رتبه 56، مالزي رتبه 32 و هلند رتبه اول را دارا هستند.
سيد جواد فرشباف ماهريان، افزود: به منظور توسعه مهارت كارآفريني بهمن سال گذشته براي اولين بار دانشكده كارآفريني در دانشگاه تهران با كمك 15 ميليارد ريالي وزارت كار از محل منابع يارانه اي راه اندازي شد.
معاون امور اجتماعي و فرهنگي وزارت كار و امور اجتماعي نيز در آستانه هفته كارگر، گفت: دوشنبه هفته آينده در مراسمي با حضور رئيس جمهوري و وزير كار از 21 كارگر نمونه و صاحبان 6 واحد نمونه تجليل به عمل خواهد آمد.
</TEXT>
</DOC>
<DOC>
<DOCID>HAM2-860203-040</DOCID>
<DOCNO>HAM2-860203-040</DOCNO>
<ORIGINALFILE>/1386/860203/news/_eqtes.htm</ORIGINALFILE>
<ISSUE>دوشنبه 3 ارديبهشت 1386 - سال پانزدهم - شماره4249 - Apr 23, 2007</ISSUE>
<DATE calender="Western">2007-04-23</DATE>
<DATE calender="Persian">1386/02/03</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
درخواست 2 موسسه معتبر خارجي براي سرمايه گذاري در ايران
</TITLE>
<TEXT>


مهر: رئيس سازمان خصوصي سازي از درخواست 2 موسسه سرمايه گذاري فرانسوي و آلماني براي سرمايه گذاري در ايران خبر داد.
دكتر غلامرضا حيدري كرد زنگنه گفت: در بهمن ماه سال گذشته يك موسسه سرمايه?گذاري آلماني فعال در خاورميانه و شمال آفريقا از ايران براي مذاكره جهت سرمايه گذاري دركشورمان دعوت به عمل آورد كه ايران با ارسال هيئتي در مورد خصوصي سازي و فرصت هاي
سرمايه گذاري در ايران با اين كشور به توافقاتي رسيدند و اين شركت براي سرمايه گذاري دركشورمان اعلام آمادگي كرده است.
مدير عامل سازمان خصوصي سازي همچنين از اعلام آمادگي يك موسسه سرمايه گذاري فرانسوي براي سرمايه گذاري در ايران طي هفته گذشته خبر داد.
</TEXT>
</DOC>
<DOC>
<DOCID>HAM2-860203-041</DOCID>
<DOCNO>HAM2-860203-041</DOCNO>
<ORIGINALFILE>/1386/860203/news/_eqtes.htm</ORIGINALFILE>
<ISSUE>دوشنبه 3 ارديبهشت 1386 - سال پانزدهم - شماره4249 - Apr 23, 2007</ISSUE>
<DATE calender="Western">2007-04-23</DATE>
<DATE calender="Persian">1386/02/03</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
يادداشتدكتر جمشيد پژويان
پراكندگي فقر و پرداخت غير هدفمند يارانه ها
</TITLE>
<TEXT>
يارانه ها در اقتصاد ايران غير هدفمند بوده و حتي در مواردي مانند يارانه حامل هاي انرژي در جهت عكس عمل مي كند و با اطمينان مي توان گفت يارانه ها در اقتصاد ايران نا  كار  آمد بوده است.
پرداخت هدفمند يارانه ها، در اقتصاد ايران نيز به دليل پراكنده بودن فقر و مشكل شناسايي فقرا مستلزم اصلاح برخي از ساختارها است. در اين چارچوب با اصلاح نظام پرداخت ها، ماليات و نظام تامين اجتماعي خود به خود به سمت هدفمندكردن يارانه ها پيش خواهيم رفت. با انجام اين اصلاحات مي توان به راحتي گروههاي هدفي كه زير پوشش چرخه توليد يعني نظام پرداخت ها يا تامين اجتماعي نيستند را شناسايي و يارانه ها را به شكلي هدفمند به اين اقشار پرداخت كرد.
به دليل پراكندگي فقر در اقتصاد ايران نمي توان با در نظر گرفتن برخي علايم اقتصادي و اجتماعي گروههاي هدف را در جايي شناسايي يا حداقل برخي گروهها را كه نيازمند دريافت يارانه نيستند، مشخص كرد چراكه پراكندگي فقر در كشور موجب شده تا نتوان به اين شيوه اقشار هدف پرداخت يارانه را مشخص كرد. از سوي ديگر اگر بخواهيم از طريق فراخوان در كل جامعه ايران نسبت به اين كار اقدام كنيم نيز، ابزاري براي اين كه بتوان از طريق مراجعه يا بررسي نزديك اين كار را انجام داد وجود ندارد. با اين روند تنها راه باقي مانده آن است كه با اصلاح نظام پرداخت ها با نظام ماليات و اصلاح نظام تامين اجتماعي اقدام كرد. آنگاه با اصلاح اين نظام ها مي توان اطمينان حاصل كرد كه همراه چرخه توليد و در زيرپوشش نظام تامين اجتماعي گروه هدف و فقير وجود ندارد و بدين وسيله مي توان در جامعه كوچكتري كه
باقي مانده، پرداخت يارانه را هدفمند كرد.
بر اين اساس ضروري است تا دستگاههاي ذيربط با تكيه بر تحقيقات علمي نسبت به شناسايي اقشار هدف اقدام كنند، گرچه متاسفانه اكنون به شيوه هاي غلط، منافع كشور تلف مي شود.
</TEXT>
</DOC>
<DOC>
<DOCID>HAM2-860203-042</DOCID>
<DOCNO>HAM2-860203-042</DOCNO>
<ORIGINALFILE>/1386/860203/news/_eqtes.htm</ORIGINALFILE>
<ISSUE>دوشنبه 3 ارديبهشت 1386 - سال پانزدهم - شماره4249 - Apr 23, 2007</ISSUE>
<DATE calender="Western">2007-04-23</DATE>
<DATE calender="Persian">1386/02/03</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
گفت وگوي روزعلي حميدي
تأخير در اجراي فازهاي 9 و10 پارس جنوبي
</TITLE>
<TEXT>


گاز توليدي فاز 9 و 10 پارس جنوبي به دليل موثر بودن در تامين گاز مورد نياز مصرف داخلي زمستان امسال بايد به شبكه سراسري بپيوندد و نياز مشتركان گاز را تامين كند. اين دوفاز به دلايل مختلفي با تأخير مواجه شده است. با مديرعامل شركت مهندسي وساختمان نفت گفت وگو كرده ايم.
علت تأخير در اجراي فازهاي 9 و 10 پارس جنوبي چيست و اين دو فاز چه زماني به بهره برداري خواهد رسيد؟
اين دو فاز با مقداري تأخير روبروست كه با پيگيري متخصصان شركت و پيمانكاران همه تلاش خود را براي جبران اين تأخير بكار گرفته ايم و بطور قطع درسال جاري فاز 9 بهره برداري مي شود و فاز 10نيز مدتي كوتاه پس از آن به بهره برداري مي رسد. البته بايد از تاثير مهم و موثر حمايت هاي مادي و معنوي وزيرنفت در پيشرفت كار دوفاز9و 10 نيز ياد كرد كه در صورت نبود اين حمايت ها پيشرفت در اين مرحله دشوار بود. دليل اصلي تأخيرها عدم پيگيري موثر مديريت قبلي و در واقع تاثير سياسي شدن مديريت بر يك شركت پيمانكاري و مهندسي بود. براي نمونه در سه سال گذشته فاز هاي? و 10 حدود 35 درصد پيشرفت داشته و رشد عمليات و پيشرفت كار در 1 سال گذشته بيش از 65 درصد بود.
تحريم هاي احتمالي چه تاثيري بر اجراي طرح هاي نفت و گاز شركت
مي تواند داشته باشد؟
دشوراي شرايط در اجراي كارهاي فني همواره وجود دارد و ما در همه شرايط با موانع و مشكلات فراواني مواجه هستيم. تحريم نيز به نوعي مانع براي يك شركت فني مهندسي محسوب مي شود كه در كار ما در واقع تاثيري ندارد و شايد بتوان گفت كه به نحوي به كند شدن روند كار منجر مي شود. تحريم براي ما مشكل جديدي نيست و با امكانات و توانايي هايي كه داريم با اين مانع نيز برخورد خواهيم كرد و از آن خواهيم گذشت.
درطرح هاي خود تا چه ميزان به توان داخلي اتكا داريد؟
در كشور توان و امكانات خوبي ايجاد شده و امروز تعداد زيادي شركت توليدي داخلي توانا وجود دارد كه امكانات مورد نياز مارا تأمين مي كنند. اين توانايي ها به دليل فقدان مديريت ساخت و برنامه ريزي مطابق زمان بندي تعيين شده، در برخي موارد موجب تأخير در اجراي طرح ها مي شود و ما به همين دليل بايد در زمينه پيگيري توليد داخلي خود مداخله كنيم و با حضور در شركت هاي توليدي و حتي تامين امكانات مورد نياز، به تأمين نياز خود براساس زمان بندي تعيين شده كمك كنيم. با همه مشكلات و موانع ميزان توليد داخل در حال حاضر در فاز? و?? حدود?? درصد است كه بيش از هدف 51 درصدي مصوب است.
</TEXT>
</DOC>
<DOC>
<DOCID>HAM2-860203-043</DOCID>
<DOCNO>HAM2-860203-043</DOCNO>
<ORIGINALFILE>/1386/860203/news/_eqtes.htm</ORIGINALFILE>
<ISSUE>دوشنبه 3 ارديبهشت 1386 - سال پانزدهم - شماره4249 - Apr 23, 2007</ISSUE>
<DATE calender="Western">2007-04-23</DATE>
<DATE calender="Persian">1386/02/03</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
خطر ورشكستگي صنعت قند و شكر
</TITLE>
<TEXT>
فارس: تداوم واردات قند و شكر با تعرفه صفر درصد و عدم تجديد نظر در اين تعرفه ورشكستگي صنعت داخلي را در سال جاري به همراه خواهد داشت.
دبير انجمن صنفي كارخانجات توليد قند و شكر با بيان اين مطلب، گفت: كارخانجات داخلي سالانه حدود 4/1 ميليون تن شكر توليد مي كنند اما نياز بازارهاي داخلي 9/1 ميليون تن است. وي افزود: بنابراين براي تامين نيازهاي موجود بايد سالانه 500 الي 600 هزار تن شكر وارد كشور شود.
وي در عين حال تصريح كرد: متاسفانه آخرين آمارهاي گمرك نشان مي دهد سال گذشته 2 ميليون و 465 هزار تن شكر وارد كشور شده است و اين رقم معادل 4 برابر نياز كشور به واردات شكر است. اين بدان معناست كه نياز چهار سال كشور به شكر وارداتي يك باره وارد شده است و با توجه به اينكه 9/1 ميليون تن نياز داخلي است 500 هزار تن بيش از كل نياز يك سال را وارد كرده ايم.
وي افزود: نتيجه اين رويه راكد ماندن شكر توليد داخل در انبارها و مواجه شدن كارخانه هاي قند و شكر با چالشي شديد بوده است.
</TEXT>
</DOC>
<DOC>
<DOCID>HAM2-860203-044</DOCID>
<DOCNO>HAM2-860203-044</DOCNO>
<ORIGINALFILE>/1386/860203/news/_eqtes.htm</ORIGINALFILE>
<ISSUE>دوشنبه 3 ارديبهشت 1386 - سال پانزدهم - شماره4249 - Apr 23, 2007</ISSUE>
<DATE calender="Western">2007-04-23</DATE>
<DATE calender="Persian">1386/02/03</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
گزارش اكونوميست از اقتصاد ايران
تب نفتفروكش مي كند
حسين لطفي
</TITLE>
<TEXT>



واحد اطلاعات اقتصادي اكونوميست، همه ساله در چندين نوبت در گزارش هاي جداگانه به ارزيابي وضعيت اقتصادي بيش از 120 كشور دنيا مي پردازد. اخيراً گزارش جديد اين سازمان از شرايط اقتصادي ايران در سال گذشته و چشم انداز آن در سال جاري منتشر شد. اكونوميست در اين گزارش برآوردهاي خود از اقتصاد ايران را نسبت به گزارش هاي اخير خود تغيير چنداني نداده است، اما كاهش درآمدهاي نفتي، كاهش رشد اقتصادي، رشد تورم، رشد واردات و افزايش ظرفيت توليد نفت را در سال  جاري و سال آينده براي ايران پيش بيني نموده است. متن ذيل خلاصه اي از گزارش فوق است.
حمايت صندوق بين المللي پول از كاهش نرخ سود بانكي
صندوق بين المللي پول در گزارش اخير خود با حمايت تلويحي از كاهش نرخ سود بانكي در ايران اعلام كرد، كاهش نرخ سود فشارهاي انبساطي پولي اين كشور را تعديل كرده است.
در اين گزارش تصريح شده است، كاهش نرخ سود بانكي در ايران فشارهاي انبساطي پولي كشور را تعديل كرده است و كاهش نرخ سود در مارس 2006 يكي از تصميمات مهم ايران در اين سال بود. در عين حال، شرايط پولي طي مارس 2006 با كاهش نرخ سود بانكهاي دولتي تا حدي تعديل شد و نرخ سود تسهيلات از 16 به 14 درصد كاهش يافت. دولت همچنين اقدام به تعيين نرخ سود بانكهاي خصوصي نمود و آن را در 17 درصد تصويب كرد. بر اساس اين گزارش، مجلس طي آوريل 2006 ميلادي با تصويب طرحي دولت را متعهد كرد كه تا پايان برنامه پنج ساله چهارم، نرخ سود بانكي را يك رقمي كند. صندوق بين المللي پول در بخش ديگري از اين گزارش به عدم كارايي و ناكار آمدي سيستم پرداخت وام در بانكهاي ايران اشاره كرد و افزود: سودآوري بانكها در سال 2005 2006 كاهش يافت كه نشانگر عدم كارآيي، كنترل بر نرخ سود و ناكار آمدي سيستم پرداخت وام است.
اقتصاد ايران پيوند ديرينه اي با نفت و درآمد نفتي دارد. از اين رو، قيمت هاي قابل انتظار بالاي نفت احتمالاً با افزايش سطح عمومي دستمزدها و ادامه حمايت هاي مالي از نهادهاي دولتي و شبه دولتي همراه خواهد بود. مازاد حساب جاري قابل توجه ايران در سال مالي 2008-2007(1386)به كسري حساب اندكي در سال مالي بعد منتهي خواهد شد. با اين وجود، هزينه هاي بالاي دولت ريسك هاي تورمي قابل توجهي دارد در مقابل، نمايندگان با نفوذ مجلس در برابر رشد هزينه هاي بودجه اي دولت براي واردات خصوصاً سوخت مقاومت مي كنند. در ايران، دولت يارانه فراواني براي انواع سوخت مي پردازد، اما استفاده از حساب ذخيره ارزي براي هزينه هاي برنامه ريزي نشده همچون واردات سوخت(بنزين و گازوئيل)صحيح نيست.
دولت به طور روزافزوني از سرمايه گذاري خارجي اجتناب مي كند و در كليه بخش هاي اقتصادي خصوصاً انرژي و پتروشيمي اولويت را به سرمايه گذاران و شركت هاي داخلي مي دهد تا ايران خودكفاتر گردد. اگرچه ايران از جذب سرمايه گذاري خارجي رويگردان نيست، اما به نظر مي رسد سياست هاي حمايت از شركت هاي داخلي به علاوه افزايش تنش هاي سياسي مربوط به برنامه هسته اي ايران، روند جذب سرمايه گذاري خارجي را كند نمايد. در نتيجه، هدف مورد نظر ايران در رساندن ظرفيت توليد نفت از سطح كنوني 8/3 ميليون بشكه در روز به 6/5 ميليون بشكه در روز تا سال 2010 تحقق نخواهد يافت. يك ريسك ديگر نيز اين است كه در صورت اعمال تحريم هاي اقتصادي عليه ايران(چه از جانب سازمان ملل يا از جانب كانال هاي غيررسمي)مبادلات تجاري يا تامين مالي زيرساخت ها با مشكل مواجه خواهد شد. اگر تنش هسته اي به حد اعلاي خود برسد و به تحريم صادرات نفت ايران بينجامد و يا در وجهي ديگر ايران اقدام به كاهش يا قطع صادرات نفت خود نمايد، مطمئناً شرايط اقتصادي كشور وخيم تر خواهد گرديد و صنايع داخلي براي تأمين كالاهاي سرمايه اي يا مواد خام مورد نياز خود با مشكل مواجه خواهند شد. به همين دليل، كاهش مخارج دولت و يا جلوگيري از رشد آن ضروري است.
سياست مالي
با توجه به رشد 60 درصدي درآمد دولت، مازاد ناخالص مالي آن در سال 1385 به 195 تريليون ريال(22 ميليارد دلار)يا به عبارتي 4/11 درصد توليد ناخالص داخلي كشور رسيد. البته اگر برداشت هاي دولت از حساب ذخيره ارزي را از رقم فوق كسر كنيم، تراز مالي دولت به كسري خواهد گراييد و به حدود 6/3 درصد توليد ناخالص داخلي كشور مي رسد. پيش بيني اكونوميست اين است كه در سال جديد درآمد كل دولت به علت افزايش محسوس صادرات نفت و بالا ماندن قيمت آن، بازهم(البته نه به اندازه سال قبل)افزايش خواهد يافت. با اين پيش فرض، هزينه هاي دولت نيز افزايش خواهد يافت كه در اين صورت برآورد مي شود مازاد ناخالص مالي دولت به 139 تريليون ريال معادل 2/7 درصد توليد ناخالص داخلي كاهش يابد. همچنين كسري بودجه(يعني با احتساب برداشت هاي دولت از حساب ذخيره ارزي)با وجود كاهش آهنگ رشد هزينه ها به 1/7 درصد توليد ناخالص داخلي افزايش خواهد يافت.
سياست هاي پولي
پيش بيني اكونوميست اين است كه قدرت محدود شده بانك مركزي در اتخاذ و اجراي سياست هاي پولي فعال در سال جاري همچنان محدودتر خواهد شد. بانك مركزي سال قبل تحت فشار دولت و مجلس نرخ تسهيلات بانك هاي دولتي را به 14 درصد كاهش داد كه اندكي بالاتر از نرخ تورم است. محمود احمدي نژاد رئيس جمهور همچنان كاهش بيشتر نرخ سود بانكي را دنبال مي كند كه با توجه به نرخ تورم، احتمال اينكه حاشيه سود بانك ها با كاهش مجدد نرخ هاي سود بانكي، منفي گردد وجود دارد. به نظر مي رسد مهمترين مشكل سيستم بانكي در ايران عملكرد ضعيف بانك هاي بزرگ دولتي در ايفاي وظيفه واسطه گري مالي است، تا سود بالاي تسهيلات.
رشد اقتصادي
اكونوميست تحليل مي كند رشد توليد ناخالص داخلي ايران در سال 1385 اندكي كاهش يافت و به 3/4 درصد رسيد، زيرا از يك سو درآمدهاي نفتي تغيير چنداني كرد و از سوي ديگر رشد واردات، كند شد. با اين حال، افزايش درآمدهاي نفتي در سال گذشته كه به رشد هزينه هاي دولت و مصارف بخش خصوصي منجر شد، امسال نيز ادامه خواهد يافت اما كند شدن رشد اقتصادي در سال 1386 قابل پيش بيني نيست و با ادامه روند رشد مصرف دولت و بخش خصوصي احتمال اينكه رشد اقتصادي در سال 1386 به 6/4 درصد افزايش يابد، بالا است.
تورم
متوسط نرخ تورم در سال 1384 حدود 4/13 درصد اعلام شد كه از نرخ تورم 8/14 درصدي سال قبل، كاهش قابل توجهي نشان مي داد، خصوصاً آنكه فشارهاي نقدينگي، رشد تقاضا، و نرخ هاي پايين سود تسهيلات بانكي در اين سال به اوج رسيد. با اين حال، اكونوميست با توجه به افزايش هاي شديد گاه و بيگاه قيمت برخي كالاها و اقلام ضروري، ادامه نقدينگي بسيار بالا و رشد هزينه واردات معتقد است نرخ تورم در پايان سال گذشته(1385)به 8/15 درصد رسيد. پيش بيني اين است كه نرخ رشد تورم در سال جديد نيز در همان سطح قبلي باقي بماند زيرا واردات تا حدودي توانسته فشار رشد قيمت هاي داخلي را خنثي كند. ابزارهاي پولي محدود بانك مركزي توانايي اين بانك را براي مقابله با تورم كاسته است و تنها راهكار بانك مركزي را چانه زني با دولت براي كاهش هزينه هاي آن قرار داده است.
نرخ ارز
بانك مركزي همچنان به سياست خود در اجازه دادن به تضعيف ارزش اسمي ريال به منظور افزايش رقابت پذيري صادرات كالاهاي غيرنفتي ادامه مي دهد. در حالي كه تضعيف قدرت خريد ريال ايران روند كندتري به خود گرفته است، ارزش واقعي آن در برابر دلار همچنان در حال افزايش است. اكونوميست برآورد مي كند آهنگ كاهش ارزش اسمي ريال در سال 85 تغيير اندكي كرد و فقط 5/2 درصد كاهش يافت كه بدين ترتيب و با توجه به كاهش ارزش دلار در برابر يورو، ارزش برابري ريال در برابر دلار به 9 هزار و 227 ريال رسيد. پيش بيني مي شود ارزش ريال در سال 86 حدود 4 درصد كاهش يابد و نرخ برابري آن با دلار به 9 هزار و 527 ريال برسد.
تجارت خارجي
در سال 1384 مازاد تجاري ايران با اتكا به رشد خيره كننده درآمدهاي نفتي به 19 ميليارد دلار رسيد و مازاد حساب جاري ايران را به 14 ميليارد دلار معادل 4/7 درصد توليد ناخالص داخلي افزايش داد. در سال 1385 مازاد تجاري ايران اندكي كاهش يافت و به 8/16 ميليارد دلار معادل 8 درصد توليد ناخالص داخلي رسيد،  چرا كه با وجود افزايش قيمت نفت، صادرات نفت ايران اندكي كاهش يافت و از ديگر سو، واردات نيز رشد كرد. پيش بيني اكونوميست اين است كه با توجه به كاهش قيمت نفت، مازاد تجاري ايران در سال 1386 به 2/10 ميليارد دلار و در سال بعد به 8/3 ميليارد دلار كاهش يابد. البته درآمدهاي دولت ايران در سال 1387 به علت افزايش سود دارايي هاي خارجي ايران و سود حاصله از درآمد شركت هاي نفتي فعال در اين كشور، با افزايش مواجه خواهد شد. اين امر، افزايش واردات خدمات به ايران را تاحدودي جبران خواهد كرد و بدين ترتيب كسري تجاري ايران در بخش خدمات، افزايش بيشتري خواهد يافت. بر اين اساس، مازاد حساب جاري ايران از رقم 3/11 ميليارد دلاري سال 1385(4/5 درصد توليد ناخالص داخلي)به 7/4 ميليارد دلار در سال جاري كاهش خواهد يافت و در سال آينده رشد واردات منجر به كسري 8/1 ميليارد دلاري تراز حساب جاري منجر خواهد شد.
</TEXT>
</DOC>
<DOC>
<DOCID>HAM2-860203-045</DOCID>
<DOCNO>HAM2-860203-045</DOCNO>
<ORIGINALFILE>/1386/860203/news/_eqtes.htm</ORIGINALFILE>
<ISSUE>دوشنبه 3 ارديبهشت 1386 - سال پانزدهم - شماره4249 - Apr 23, 2007</ISSUE>
<DATE calender="Western">2007-04-23</DATE>
<DATE calender="Persian">1386/02/03</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
1 پوند  = 2 دلار
خشايار اميني
</TITLE>
<TEXT>


روز سه شنبه هفته گذشته(17 آوريل)ارزش پوند در برابر دلار از عدد 2 گذشت. به عبارت ديگر از آن زمان براي خريد هر پوند بايد دو دلار پرداخت كرد كه در 15 سال گذشته بي سابقه بوده است.
اگر بخواهيم دلايل اصلي قدرت گرفتن پوند در برابر دلار را بررسي كنيم بايد به سياست هاي بانك مركزي آمريكا(fed)و بانك مركزي انگلستان(boe)رجوع كنيم.
از اواخر سال 2005 سياست فدرال رزرو از افزايش نرخ بهره به ثبات آن تغيير يافت كه اين مسئله دليل اصلي تضعيف دلار در سال گذشته بود. اما در آن سوي اقيانوس اطلس اوضاع اين چنين نبود. افزايش توامان رشد اقتصادي و تورم باعث شد تا مقامات اقتصادي انگلستان كه در سال 2005 و حتي اوايل 2006 براي مبارزه با ركود اقتصادي به كاهش نرخ بهره فكر
مي كردند، تغيير عقيده دهند و افزايش را در دستور كار خود قرار دهند.
شايد يكي از اولين كساني كه نشانه هاي افزايش جدي تورم در اقتصاد انگلستان را ديد ديويد والتون بود كه در جلسه ماه جولاي 2006 راي به افزايش داد. اين راي او اگرچه تنها راي بود و نتوانست كار چنداني در مقابل 8 راي مقابل خود بكند اما سرآغاز پديدار شدن نگراني از تورم در اعضاي كميته تصميم گيري در رابطه با نرخ بهره(mpc)انگلستان بود.
اگر چه والتون 43 ساله چند روز بعد به صورت كاملاً ناگهاني درگذشت و طرفداران افزايش نرخ بهره را سوگوار كرد، اما اعضاي كميته mpc نرخ بهره را در جلسه ماه بعد 0.25 افزايش دادند. اين افزايش كاملاً غير منتظره بود و به همين دليل رشد ناگهاني پوند را به دنبال داشت و از آن زمان تاكنون نگرش غالب بازار به سمت افزايش نرخ بهره سوق داد كه اين مسئله اصلي ترين دليل افزايش ارزش پوند است.
حال سؤال اصلي اين است: آيا اين نگرش ادامه دارد؟ در جواب بايد گفت علت اصلي افزايش نرخ بهره در چند ماه گذشته افزايش تورم بوده است. آستانه تحمل نرخ تورم براي بانك مركزي انگلستان 2درصد است(شاخص بهاي مصرف كننده دوره ساليانه cpi(yoy اما در حال حاضر چندين ماه است كه با وجود افزايش نرخ بهره اين عدد بالاتر از 2 است. ميزان بالاتر بودن نيز چندان ناچيز نيست. آخرين بار اين عدد بسيار بالاتر از عدد نرمال(2 درصد )3.1 درصد اعلام شد. اين آخرين بار سه شنبه 17 آوريل بود كه پوند را از مرز عدد 2 در برابر دلار گذراند. طبق قوانين انگلستان گذر تورم از عدد 3.0 رئيس بانك مركزي را ملزم مي كند تا به وزير دارايي نامه اي سرگشاده بنويسد و دلايل آن را توضيح دهد.
از آنجايي كه تنها راه حل قابل قبول، افزايش نرخ بهره است لذا از هم اكنون يك مورد افزايش نرخ بهره در جلسه ماه مي در قيمت پوند لحاظ شده است و به اعتقاد بسياري از كارشناسان براي ماه هاي بعد نيز بايد انتظار افزايش را داشت. اگر نگاهي به ديگر بخش هاي اقتصاد انگلستان بيندازيم مي بينيم كه در اين دوره اقتصاد اين كشور بسيار سالم است و مقامات بانكي احتمالاً چندان نگران ضربه خوردن اقتصاد ناشي از افزايش نرخ بهره نخواهند بود.
در گذشته هاي دور يعني سال هاي 90 و 92 پوند براي گذر از عدد 2 تلاش كرده بود اما موفق نشد به همين دليل بسياري اينگونه مي انديشند كه اين بار نيز چنين نخواهد كرد.
اما اگر به فضاي حاكم بر اقتصاد آن زمان انگلستان و حال نگاه كنيم متوجه تفاوت بنيادين آن و قدرت فعلي آن نسبت به 15 سال گذشته مي شويم بنا بر اين به اعتقاد من پوند در مسيري بي بازگشت قرار دارد و احتمال قوي تر شدن آن تا 2/ 2 دلار وجود دارد.
</TEXT>
</DOC>
<DOC>
<DOCID>HAM2-860203-046</DOCID>
<DOCNO>HAM2-860203-046</DOCNO>
<ORIGINALFILE>/1386/860203/news/_eqtes.htm</ORIGINALFILE>
<ISSUE>دوشنبه 3 ارديبهشت 1386 - سال پانزدهم - شماره4249 - Apr 23, 2007</ISSUE>
<DATE calender="Western">2007-04-23</DATE>
<DATE calender="Persian">1386/02/03</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
خبر
</TITLE>
<TEXT>
وزير بازرگاني:
بخش عمده يارانه پرداختي دولت
به دستمزد نان تعلق مي گيرد
گروه اقتصادي- پايين بودن ميزان پخت نانوايان سنتي باعث شده تا بخش عمده يارانه پرداختي دولت به دستمزد نان تعلق گيرد.
وزير بازرگاني با بيان اين مطلب، گفت: بايد تحولي جدي در پخت نان اتفاق بيفتد، پخت نان از جمله مواردي است كه طي سال هاي گذشته اصلاً تغيير نكرده، يعني همان روش سنتي بوده كه مشكلات زيادي دارد.
به گزارش روابط عمومي وزارت بازرگاني، مسعود مير كاظمي درباره نانوايان سنتي، گفت: خبازي ها واحدهاي كوچكي هستند كه براي آنها طرح هايي ديده شده تا در آينده مورد حمايت قرار گيرند تا هم در توليد نان هاي صنعتي وارد شده و هم بتوانند به واحدهاي ديگري تبديل شوند.
وي با بيان اين كه در واحدهاي صنعتي قيمت تمام شده از بابت دستمزد به شدت كاهش پيدا مي كند، گفت: در خبازي هاي سنتي حداقل 70 درصد از قيمت تمام شده را دستمزد تشكيل مي دهد در صورتي كه در نان هاي صنعتي اين به پنج درصد يا كمتر كاهش پيدا مي كند.
مير كاظمي، افزود: درباره موضوع گندم، آرد و نان طرح جامعي در وزارت بازرگاني در حال انجام است كه بخش اول آن مربوط به خريد گندم است. در سال گذشته اين طرح با كمك بانك ملت انجام شد كه رضايتمندي كشاورزان عزيز را در پي داشت و اين رضايتمندي قطعاً در توليد آنها تاثير مثبتي داشته است.
وي به طرح ساماندهي آرد اشاره كرد و گفت: در اين طرح فروش آرد از سوي شبكه هاي بانكي است كه الآن در سراسر كشور فروش توسط شبكه هاي بانكي انجام مي شود. از طرف ديگر اتحاديه هاي خبازان مختارند كارخانجات آرد را خودشان انتخاب كنند تا بدين طريق ضمن ايجاد فضاي رقابتي بتوانند قيمت آرد تحويلي را كنترل كنند.
وي با اشاره به احداث پروژه ساخت سيلو و توليد نان صنعتي گفت: قطعاً اين گونه صنايع پشتوانه عظيمي براي كشاورزان هستند و اين ارزش افزوده اي كه در تبديل گندم به آرد و آرد به ساير محصولات ايجاد مي شود مي تواند اشتغال فراواني را در سطح استان به همراه داشته باشد.
</TEXT>
</DOC>
<DOC>
<DOCID>HAM2-860203-047</DOCID>
<DOCNO>HAM2-860203-047</DOCNO>
<ORIGINALFILE>/1386/860203/news/_havad.htm</ORIGINALFILE>
<ISSUE>دوشنبه 3 ارديبهشت 1386 - سال پانزدهم - شماره4249 - Apr 23, 2007</ISSUE>
<DATE calender="Western">2007-04-23</DATE>
<DATE calender="Persian">1386/02/03</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
تعقيب وگريز خونين در شرق پايتخت
در بازرسي ازخودرو متهمان مقداري مواد مخدر، 2قمه،يك اسلحه كمري و ادوات استعمال مواد مخدر كشف شددر جريان تعقيب و گريز پليسي در شرق تهران، 2سرنشين يك خودروي پيكان هنگام فرار از پاي درآمده و2 نفر ديگر مجروح شدند
</TITLE>
<TEXT>



گروه حوادث- تعقيب و گريز پليسي در شرق تهران با مرگ 2 سرنشين يك خودرو و مجروح شدن 2 نفر ديگر پايان يافت، شليك هاي پليسي هنگامي رخ داد كه راننده خودروي پيكان كه 4 سرنشين داشت بي توجه به دستور ايست پليس قصد فرار داشت.
قاضي رضا جعفري معاون دادسراي جنايي تهران روز گذشته با اعلام اين خبر گفت: ساعت 2 و30 دقيقه بامداد ديروز، ماموران گشت پليس در منطقه تهرانپارس به يك خودرو پيكان با 4 سرنشين كه پلاك عقب آن مخدوش بود و با چراغ خاموش در حال حركت بود مظنون شده و دستور ايست دادند.
اما 4 سرنشين خودرو پيكان با مشاهده پليس، بدون توجه به دستور ايست بر سرعت خودرو افزوده و سعي كردند فرار كنند، اما اين مسئله باعث شد ماموران پليس به تعقيب و گريزي شديد در شرق پايتخت دست بزنند.
بنا بر اين گزارش، ماموران پليس در هنگام تعقيب مظنونين فراري، براي متوقف كردن آنان در ابتدا 29 تير هوايي شليك كردند ولي متهمان همچنان به فرار خود ادامه دادند.
در حالي كه تعقيب و گريز ادامه داشت، ناگهان راننده يك خودرو سمند كه از ماموران سپاه بود با مشاهده تعقيب وگريز به كمك پليس آمده و به تعقيب خودروي متهمان پرداخت، اما در ورودي اتوبان شهيد بابايي ناگهان يكي از 4 سرنشين خودرو، با اسلحه كمري خود به سمت خودروي سمند شليك كرد كه باعث مجروح شدن راننده آن شد.
با آغاز تيراندازي ازسوي متهمان فراري، پليس براي متوقف كردن آنان اقدام به شليك 12 گلوله به سوي خودرو متهمان كرد كه در نهايت خودرو پيكان متوقف شد.
به اين ترتيب ماموران با محاصره خودرو پيكان متوجه مرگ2 سرنشين پيكان كه در سمت چپ آن نشسته بودند شدند، ولي دو سرنشين ديگر با شليك گلوله در هنگام تعقيب وگريز زخمي شده بودند.
به اين ترتيب متهمان به بيمارستان تهرانپارس انتقال يافته و در بازرسي ازخودرو آنان مقداري مواد مخدر، 2قمه،يك اسلحه كمري، و ادوات استعمال مواد مخدر كشف شد. تحقيقات ازاين متهمان بعد از بهبودي در اداره يكم آگاهي آغاز خواهد شد.
</TEXT>
</DOC>
<DOC>
<DOCID>HAM2-860203-048</DOCID>
<DOCNO>HAM2-860203-048</DOCNO>
<ORIGINALFILE>/1386/860203/news/_havad.htm</ORIGINALFILE>
<ISSUE>دوشنبه 3 ارديبهشت 1386 - سال پانزدهم - شماره4249 - Apr 23, 2007</ISSUE>
<DATE calender="Western">2007-04-23</DATE>
<DATE calender="Persian">1386/02/03</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
جاعلان، از پليس رو دست خوردند
</TITLE>
<TEXT>
گروه حوادث- اعضاي باند جعل كه سعي داشتند با اغفال 2 كارمند اداره گذرنامه آنها را به باند جعل خود بكشانند، هرگز باورشان نمي شد خودشان در دام مأموران پليس افتاده اند.
ماجراي اين پرونده هنگامي آغاز شد كه 2 كارمند اداره گذرنامه به حفاظت اطلاعات پليس رفته و آنها را در جريان فعاليت يك باند جعل قرار دادند. آنها گفتند از مدتي قبل 2 عضو يك باند جعل كارت پايان خدمت سربازي دائماً به آنها مراجعه كرده و سعي دارند با دادن رشوه هنگفت آنها را به همكاري در باند خود بكشانند.
با اظهارات اين 2 كارمند پليس، كارشناسان حفاظت اطلاعات از آنها خواستند وانمود كنند قصد همدستي با جاعلان را دارند تا به اين ترتيب كليه اعضاي باند شناسايي شوند.با اين نقشه، 2 كارمند ظاهراً به همكاري با باند جعل پرداختند و سرانجام در يك عمليات اطلاعاتي 2 ماهه مشخص شد اعضاي باند كه 4 مرد و يك زن هستند پس از شناسايي افرادي كه براي خروج از كشور به كارت پايان خدمت نياز داشتند، با پيشنهاد تهيه كارت جعلي مبالغ هنگفتي از آنها دريافت مي كردند. با مشخص شدن موضوع، مأموران پليس بادستور محمدنژاد- داديار شعبه اول دادسراي بعثت- مخفيگاه جاعلان را كه مدعي هستند تاكنون براي 10 نفر كارت پايان خدمت جعلي صادر كرده اند، در جنوب تهران شناسايي كرده و آنها را در يك عمليات ضربتي دستگير كردند.
</TEXT>
</DOC>
<DOC>
<DOCID>HAM2-860203-049</DOCID>
<DOCNO>HAM2-860203-049</DOCNO>
<ORIGINALFILE>/1386/860203/news/_havad.htm</ORIGINALFILE>
<ISSUE>دوشنبه 3 ارديبهشت 1386 - سال پانزدهم - شماره4249 - Apr 23, 2007</ISSUE>
<DATE calender="Western">2007-04-23</DATE>
<DATE calender="Persian">1386/02/03</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
دكتر قلابي، مدرك سيكل هم نداشت
</TITLE>
<TEXT>
گروه حوادث- مرد جواني كه خود را دكتراي كامپيوتر معرفي مي كرد، با فريب يك دختر جوان به سرقت ميليوني از خانه آنها دست زد، اما در بعد از دستگيري اعتراف كرد كه حتي مدرك سيكل هم ندارد.
26 فروردين ماه ماموران گشت آگاهي پايتخت پس از مشكوك شدن به يك مرد جوان، در بازرسي بدني وي يك كلت كمري كشف كردند.
در جريان بازجويي مرد جوان در اداره يكم آگاهي تهران وي در ابتدا مدعي شد اسلحه را با خلع سلاح مرد سارقي بدست آورده اما با ادعاي يك دختر جوان تحقيقات پليسي وارد مرحله  جديدي شد.
اين دختر جوان با مراجعه به اداره آگاهي گفت مرد جوان وي را فريب داده و علاوه بر سرقت ميليوني از خانه شان  ، اسلحه متعلق پدرش را نيز به سرقت برده است. او مدعي شد كه متهم با معرفي خود به عنوان فارغ التحصيل دكتراي كامپيوتر از او خواستگاري كرده است اما بعد از ورود به خانه آنها در تعطيلات نوروزي دست به سرقت طلاها و اسلحه زده است
با ادعاي دختر جوان، متهم بار ديگر تحت بازجويي قرار گرفت و اين بار به فريب دختر و سرقت ازمنزل پدري وي اعتراف كرد.
سرهنگ حسين خوئيني معاون آگاهي پايتخت روز گذشته در خصوص اين پرونده گفت: جوان متهم كه حتي مدرك سيكل هم ندارد در بازجويي هاي پليسي گفت: بعد از سرقت ميليوني از منزل دختر جوان به يكي از هتلهاي بزرگ تهران رفته تا پليس نتواند ردي از وي پيدا كند، در بازرسي اتاق وي در اين هتل چند تير فشنگ كشف شده است.
</TEXT>
</DOC>
<DOC>
<DOCID>HAM2-860203-050</DOCID>
<DOCNO>HAM2-860203-050</DOCNO>
<ORIGINALFILE>/1386/860203/news/_havad.htm</ORIGINALFILE>
<ISSUE>دوشنبه 3 ارديبهشت 1386 - سال پانزدهم - شماره4249 - Apr 23, 2007</ISSUE>
<DATE calender="Western">2007-04-23</DATE>
<DATE calender="Persian">1386/02/03</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
كوهنورد جوان قصد صعود به اورست را داشت
</TITLE>
<TEXT>


گروه حوادث صخره نورد جواني كه در سقوط از ديواره شروين جان باخت، قصد صعود به ارتفاعات هيماليا را داشت.
ساعت 12 و 30 دقيقه ظهر جمعه گذشته زماني كه ماجراي سقوط يك صخره نورد حرفه اي به نام اسماعيل محامد در منطقه بند يخچال دربند به امدادگران هلال احمر شميرانات گزارش شد، تيمي از امدادگران عازم منطقه شدند.
در نخستين بررسي ها مشخص شد صخره نورد 25 ساله به علت خارج شدن ميخ كارگاه به پايين سقوط كرده و جان خود را از دست داده است.
در حالي كه سقوط اين عضو تيم ملي صخره نوردي در منطقه اي صعب العبور صورت گرفته بود، تعدادي از اهالي منطقه و 2 صخره نوردي كه در صعود از ديواره شروين همراه وي بودند براي انتقال جسد او دست به كار شده و ساعاتي بعد موفق شدند پيكر بي جان او را از ميان صخره ها بيرون كشيده و به بيمارستان انتقال دهند.
به گفته يكي از اعضاي خانواده اين صخره نورد، وي قرار بود در ماه هاي آينده همراه تيم منتخب فدراسيون كوهنوردي عازم فتح اورست شود و به همين خاطر تمرينات خود را براي آمادگي در اين صعود آغاز كرده بود.
</TEXT>
</DOC>
<DOC>
<DOCID>HAM2-860203-051</DOCID>
<DOCNO>HAM2-860203-051</DOCNO>
<ORIGINALFILE>/1386/860203/news/_havad.htm</ORIGINALFILE>
<ISSUE>دوشنبه 3 ارديبهشت 1386 - سال پانزدهم - شماره4249 - Apr 23, 2007</ISSUE>
<DATE calender="Western">2007-04-23</DATE>
<DATE calender="Persian">1386/02/03</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
متهم در پايگاه دوم آگاهي:
من، دزد تعطيلاتم!
</TITLE>
<TEXT>


گروه حوادث- سارق 11 منزل در پايتخت در بازجويي ها گفت: تنها در روزهاي تعطيلات دست به سرقت مي زده است.
يكماه قبل ماموران كلانتري شهرآرا به جواني كه در حال پرسه زدن بود مظنون شده و وي را بازداشت كردند. با انتقال اين جوان به مركز پليس وقتي با بررسي فايلهاي مربوط به افراد سابقه دار مشخص شد كه يك سارق تكرو منزل است، وي براي بازجويي هاي فني و تخصصي به پايگاه دوم آگاهي تهران منتقل شد.
در جريان اين بازجويي ها بود كه مرد جوان با اعتراف به سرقت منازل مسكوني در مناطق شمال غرب وغرب تهران، از 11 فقره سرقت خانه پرده برداشت.
سارق جوان درباره شگرد سرقت خود به كارآگاهان پليس گفت: من سارق روزهاي تعطيل هستم، شگرد كارم هم به اين صورت بود كه ابتدا خانه هايي را كه مي دانستم در روز هاي تعطيل و پنجشنبه و جمعه ها كسي در آنجا نيست شناسايي مي كردم، پس از آن وقتي كه مطمئن مي شدم كسي در خانه نيست، در خانه را با شگرد مخصوصي باز كرده و دست به سرقت لوازم خانه و مخصوصا لوازم برقي مي زدم و بدون برجاي گذاشتن ردي از خودم فرار مي كردم
سرهنگ سلطاني، معاون آگاهي تهران روز گذشته با اعلام خبر دستگيري اين سارق جوان گفت: در بازرسي مخفيگاه اين سارق تعداد زيادي از لوازم مسروقه شامل فرش،تلويزيون، لوازم صوتي وتصويري، تابلوهاي گرانقيمت و رايانه كشف وضبط شد.
معاون آگاهي تهران بزرگ از شهرونداني كه در طول سالهاي 84 و85 در روزهاي پاياني هفته وتعطيلات در شمال وشمال غرب پايتخت منازلشان به اين روش سرقت شده است خواست به پايگاه دوم آگاهي در خيابان زنجان شمالي مراجعه كنند.
</TEXT>
</DOC>
<DOC>
<DOCID>HAM2-860203-052</DOCID>
<DOCNO>HAM2-860203-052</DOCNO>
<ORIGINALFILE>/1386/860203/news/_havad.htm</ORIGINALFILE>
<ISSUE>دوشنبه 3 ارديبهشت 1386 - سال پانزدهم - شماره4249 - Apr 23, 2007</ISSUE>
<DATE calender="Western">2007-04-23</DATE>
<DATE calender="Persian">1386/02/03</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
كشف انبار مشروبات الكلي در غرب تهران
</TITLE>
<TEXT>
گروه حوادث - با دستگيري 3 قاچاقچي، ماموران مركز اجرايي سپاه ناحيه شمال غرب تهران موفق به كشف يك انبار مشروبات الكلي در غرب تهران شدند.
پاسدار حسن نهان، فرمانده مركز اجرايي سپاه شمال غرب تهران با بيان اين خبر گفت: در اين انبار بيش از 2 هزار قوطي مشروبات الكلي خارجي نگهداري مي شد و در بازجويي از متهمان كه از قاچاقچيان سابقه دار منطقه هستند مشخص شد آنها اين محموله را از مرزهاي غربي كشور وارد تهران كرده اند.
</TEXT>
</DOC>
<DOC>
<DOCID>HAM2-860203-053</DOCID>
<DOCNO>HAM2-860203-053</DOCNO>
<ORIGINALFILE>/1386/860203/news/_informatic.htm</ORIGINALFILE>
<ISSUE>دوشنبه 3 ارديبهشت 1386 - سال پانزدهم - شماره4249 - Apr 23, 2007</ISSUE>
<DATE calender="Western">2007-04-23</DATE>
<DATE calender="Persian">1386/02/03</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
گفت و گو با رييس ايراني مركز تحقيقات سلول هاي بنيادي دانشگاه نيوكاسل
تحقق روياي كارخانه سلول سازي
عميد نمازيخواه
</TITLE>
<TEXT>





چندان اغراق نيست اگر بگوييم طرح تحقيقاتي كه دكتر كريم نيرنيا در دانشگاه نيوكاسل آغاز كرد و اكنون دانشگاه هاي هانوفر، بوتينگن، بن، كلن و دوسلدورف آلمان، سنگاپور، شانگهاي و اخيراً دانشگاه بوستون در آن مشاركت دارند، مي تواند انقلابي در عرصه پزشكي ايجاد كند. خبر ساخت سلول هاي جنسي از بافت مغز استخوان كه هفته گذشته در صدر اخبار علمي جهان قرار گرفت، تنها بخش كوچكي از سلسله پروژه هاي تحقيقاتي  دكتر نيرنياست كه در گفت وگو با همشهري آنها  را توضيح داده  است.
كريم نيرنيا در سال 1340 در شيراز به دنيا آمده و تحصيلات مقدماتي خود را تا ديپلم در همان شهر در رشته رياضي فيزيك به پايان رسانده و پس از قبولي در كنكور اعزام به خارج، به آلمان رفته و ليسانس و فوق ليسانسش را در رشته ژنتيك گرفته است. او پس از كسب دكتري خود از دانشگاه بوتينگن آلمان، هم اكنون رييس مركز تحقيقات بيولوژي سلول هاي بنيادي دانشگاه نيوكاسل انگلستان است.
او تحقيقات بر روي سلول هاي بنيادي را از سال 1998 شروع كرده و نتايج آن را سال گذشته و امسال در مجلات معتبر علمي به چاپ رسانده است. در حال حاضر دانشگاه هاي بسياري از جمله دانشگاه  هانوفر، بوتينگن، دوسلدورف، بن و كلن آلمان، دانشگاه سنگاپور، دانشگاه شانگهاي چين و دانشگاه بوستون به شش گروه تحقيقاتي كه در شهر نيوكاسل در اين طرح ها همكاري مي كنند، پيوسته اند. در اين طرح حدود 60 محقق ارشد بر روي پروژه ها كار مي كنند و سرپرستي اين گروه ها به عهده دكتر نيرنياست.
* آن طور كه رسانه هاي دنيا مطرح كردند نوآوري شما را مي توان انقلابي در عرصه پزشكي و ژنتيك به حساب آورد. خودتان اين مسئله را قبول داريد؟
- ببينيد، من فقط مي توانم براي شما توضيح بدهم كه چه كرده ايم. بقيه اش به دريافت شما بستگي دارد. ما در بدن دو نوع سلول داريم، يكي سلول هاي سوماتيك، كه كارهاي معمولي بدن را انجام مي دهند مانند سلول اعصاب، سلول هاي مغز، قلب و غيره. ديگري سلول هاي ژرمينال يا جنسي، كه مسئوليت انتقال اطلاعات ژنتيكي از يك نسل به نسل بعد و توليد نسل جديد را دارند. كار ما در چندين زمينه پيگيري مي شود. ابتدا تحقيقاتي را شروع كرديم تا ببينيم آيا امكان تبديل سلول هاي سوماتيك به سلول هاي جنسي وجود دارد يا نه. در اين قسمت ما دو تا پروژه را شروع كرديم. پروژه اول راجع به اين بود كه آيا ممكن است از سلول هاي بنيادي جنيني
( embryoic stem cell)، سلول هاي اسپرم بسازيم كه در نهايت سال گذشته در موش هاي آزمايشگاهي چنين امري محقق شد و تحقيقات در آن قسمت را در مجله developmet of cell به چاپ رسانديم و آن هم بازتاب جهاني وسيعي داشت، زيرا براي اولين بار توانستيم يك اسپرم را در آزمايشگاه درست كنيم و از آن اسپرم، موش بارور شد و 6 بچه به دنيا آورد. البته موش ها از لحاظ سلامت شان دچار مشكل بودند و ما هم اكنون در حال انجام تحقيقاتي هستيم كه ببينيم مشكل آنها چه بوده است. اما در پروژه دوم به دنبال اين بوديم كه آيا سلول هاي مغز استخوان كه به عنوان يكي از سلول هاي بنيادي اصلي شناخته مي شوند مي توانند به سلول هاي جنسي تبديل شوند يا خير. كه ما باز هم در موش هاي آزمايشگاهي نشان داديم كه اين سلول ها قادر هستند به سمت سلول هاي اوليه اسپرم تمايز پيدا كنند. نتايج اين تحقيقات را هم در مجله lab ivestigatio ارائه كرديم. جديدترين تحقيقات ما كه در حال حاضر در اكثر مطبوعات دنيا مي بينيد در مورد انسان است. ما سلول هاي بنيادي مغز استخوان را گرفتيم و نشان داديم كه درصدي از اين سلول ها قادرند به سمت سلول هاي جنسي اوليه تمايز پيدا كنند. البته ما بايد بر روي اين پروژه هنوز كار كنيم و ببينيم كه چرا تمايز اين ها متوقف مي شود و چه فاكتورهاي ديگري ما لازم داريم كه اين ها را به سمت سلول جنسي اسپرم بالغ سوق بدهيم.
* گفتيد موش هايي كه از اين طريق به دنيا آمده بودند چه مشكلاتي داشتند؟
- موش ها در اندازه طبيعي نبودند، يا جثه آنها بسيار كوچك بود و يا بزرگتر از حد معمول. موش هايي كه كوچك تر بودند چند هفته اي بيشتر زنده نماندند و موش هاي بزرگتر هم دچار تومور و سرطان در بافت هاي مختلف شدند و پس از 4 يا 5 ماه مردند. ما در يكي از فازهاي تحقيقاتي به دنبال رفع اشكال در اين سيستم هستيم تا بتوانيم موش ها را كاملاً سالم به دنيا بياوريم و بزرگ كنيم. البته بايد بگوييم كه سلول هاي جنسي از جنين گرفته مي شود، يعني در واقع موش هايي كه توليد شدند پدر نداشتند و از طريق سلول هاي جنسي اسپرم گرفته شد و در سلول تخمك زده شد و در نهايت با تلفيق آنها توانستيم كه سلول جنيني را توليد كنيم.
* و حدس شما در مورد مشكلي كه در تولد موش ها بوده چيست؟
- دو مسئله مهم در انتقال اطلاعات ژنتيكي از نسلي به نسل ديگر وجود دارد. يكي ژن ها و ديگري نحوه انتقال ژن هاست. نحوه انتقال ديگر ارتباطي با خود ژن ندارد بلكه تنها چگونگي انتقال مورد توجه است كه به اين گونه رد و بدل كردن اطلاعات اپي ژنتيك گفته مي شود. در زمينه اپي ژنتيك مشخص شده كه بعضي از ژن ها بايد از طريق پدر و بعضي از ژن ها بايد از طريق مادر انتقال يابند تا يك نوزاد سالم به دنيا بيايد. در تحقيقات بر روي موش هايي كه متولد شدند ديده شد كه اطلاعات ژنتيكي درست است ولي نحوه انتقال يا همان اپي ژنتيك در زمينه اين اسپرم ها صد در صد مطابق با اسپرم هاي طبيعي نبودند و برخي از ژن ها به آن صورتي كه در سلول اسپرم تغيير مي كنند، آن تغييرات خاص خود را نشان ندادند و من فكر مي كنم كه در قسمت اپي ژنتيك و فاكتورهاي آن يك نكته اساسي است كه بايد رويش كار شود تا ببينيم كه چگونه مي شود نوزادهاي متولد شده حالت طبيعي خود را حفظ كنند و از سلامت كامل برخوردار شوند.
* به جز موش ها تاكنون روي حيوان ديگري هم اين آزمايش انجام شده؟
- به تازگي در حال انجام تحقيقات بر روي ميمون هستيم، چون وضعيت توليدمثل ميمون ها خيلي شبيه انسان است. اين تحقيقات با همكاري چندين مركز ديگر تا 6 ماه آينده آغاز خواهد شد.به عنوان يكي از مزاياي مهم تحقيقات شما در رسانه ها به درمان ناباروري هم اشاره شده. آمارها نشان مي دهد كه حدود 10 درصد از زوجين نابارور هستند. از اين 10 درصد حدود 30 درصد مشكلات ناباروري در مردان، 30 درصد ناباروري در زنان و 40 درصد هم ناباروري از هر دو طرف است و اگر 20 درصد از سهم 40 درصدي زن و مرد را هم به ناباروري مردان اضافه كنيم خواهيم ديد كه حدود 40 درصد از ناباروري به مردان بر مي گردد. ناباروري در مردان چندين طيف دارد. برخي نمي توانند از سلول بنيادي اسپرم بسازند. در گروهي ديگر اسپرم وجود دارد ولي اسپرم ها نواقصي دارند كه نمي توانند در پروسه توليد مثل موثر باشند كه باز هم هر كدام از اين گروه ها دچار نواقصي هستند كه در طبقه بندي هاي خاص ناباروري جاي مي گيرند ولي به طور كلي نيمي از مردان نابارور نمي توانند اسپرم توليد كنند. در روش ما از سلول مغز استخوان، سلول اوليه اسپرم ساخته مي شود. يعني مرداني كه حتي يك اسپرم براي باروري ندارند، از اين روش سود مي برند.
ادامه از صفحه 5
* شما سلول اوليه اسپرم را براي كامل شدن مراحل تمايزش دوباره به بدن مردان بازمي گردانيد يا اينكه تمايز هم در محيط آزمايشگاهي صورت مي گيرد؟
- نه، ما سلول مغز استخوان را در يك محيط آزمايشگاهي تبديل به يك سلول اوليه اسپرم مي كنيم و سپس اين سلول ها را به بيضه مردان باز مي گردانيم يا بهتر است بگوييم در بيضه مردان مي كاريم.
* درست است كه اين روش مي تواند براي درصد بسيار كمي  از مردان كه علت ناباروري شان فقدان اسپرم است، مفيد باشد، اما اين به تنهايي دليل قانع كننده اي براي اين كه بگوييم تحقيقات شما تحولي در علم پزشكي مي تواند ايجاد كند نيست. قبول داريد؟
- من قبلاً هم گفتم كه ما اين ادعا را نكرده ايم. اما مسئله اين است كه اولاً تحقيقات ما به همه مرداني كه دچار سرطان هستند و براي معالجه شيمي درماني يا اشعه درماني مي شوند و سلول هاي جنسي خود را از دست مي دهند، به ويژه جوانان، كمك مي كند. از طرف ديگر در بعضي از مردان به دليل برخي بيماري هاي عفوني شايع مانند اوريون توانايي توليد مثل از بين مي رود كه با استفاده از اين روش مي توان دوباره آنها را بارور كرد. اما نكته مهم تر از اين ها اين است كه ما در پروژه هاي اوليه به دنبال ساخت سلول بنيادي اسپرم از سلول هاي مغز استخوان رفتيم و حالا به دنبال حركت در جهت مخالف هستيم كه از سلول هاي اسپرم، سلول هاي مغز استخوان را توليد كنيم و در واقع اين پروژه دوم ما محسوب مي شود كه در سال گذشته در مجلات علمي به چاپ رسيد. ما در موش ها به خوبي نشان داديم كه سلول هاي جنسي مي توانند تقريباً به تمامي سلول هاي اعضاي بدن تبديل شوند. به عنوان مثال ما توانستيم از سلول هاي جنسي سلول هاي نخاع و اعصاب، سلول هاي قلب و سلول هاي خوني را بسازيم. توليد سلول هاي خوني براي درمان بيماري هاي سرطاني بسيار مؤثر است.
* پس اين پروژه دوم است كه كاربردهاي متنوع درماني دارد. اما چرا اسپرم؟ براي سلول ديگري نمي شود اين ايده را پياده كرد؟
- سلول جنسي چون قرار است اطلاعات ژنتيكي را انتقال دهد خصوصيتي دارد كه نسبت به سلول هاي ديگر بدن از مواد ژنتيكي خود بهتر محافظت مي كند. در واقع يك سيستم كنترل بسيار قوي در بيضه وجود دارد كه از اطلاعات ژنتيكي به خوبي محافظت مي كند. از طرف ديگر سلول هاي جنسي تنها سلول هايي در بدن هستند كه پير نمي شوند. به همين خاطر ما حدس زديم كه اگر بتوانيم سلول هاي جنسي را جدا كنيم و آنها را به سلول هاي ديگر بدن تبديل كنيم، مي توانيم سلول هاي جوان ديگري را از بدن خود شخص درست كنيم مانند سلول هاي اعصاب. پروژه دوم ما هم در همين راستاست و مي خواهيم از سلول هاي جنسي سلول هاي مغز استخوان بسازيم و اين سلول ها را به مغز استخوان برگردانيم تا بتوانند خون سالم درست كنند و مثلاً لوكمي را درمان كنيم. يا مثلاً در قسمت اعصاب پاركينسون را مداوا كنيم، يا در قسمت هاي ديگر مانند ماهيچه، ميوتوني را معالجه كنيم و در اين صورت گستره عظيمي از بيماري ها را مي شود به وسيله سلول هاي خود شخص بيمار درمان كرد.
* خيلي ها مي گويند از اين مسير مطالعاتي مي شود سوءاستفاده هاي زيادي كرد. مثلاً آيا اين سلولي كه از مغز استخوان مرد گرفته مي شود و تبديل به اسپرم مي شود را مي توان از سلول مغز استخوان زنان نيز گرفت و تبديل به اسپرم كرد؟
- از لحاظ تئوري اين امر به راحتي امكان پذير است. چون ما نشان داده ايم كه سلول هاي مغز استخوان زنان نيز مي توانند تبديل به اسپرم شوند. البته روي اين موضوع بايد بيشتر تحقيق شود تا ببينيم كه اين سلول اسپرم ساخته شده تغييرات اپي ژنتيك خاصي نسبت به حالت عادي دارد يا خير. ولي در كل به صورت تئوري هم اين امكان وجود دارد.
* در اين صورت خانمي  مي تواند درخواست كند و با استفاده از سلول هاي مغز استخوانش اسپرمي  توليد كند كه كاملاً مشخصات ژنتيكي خودش را دارد و با استفاده از آن اسپرم باردار شود. نه؟
- بله. امكان دارد.
* و فرزندي كه به دنيا مي آيد دقيقاً و از همه جهات و خصوصيات باطني و ظاهري شبيه خود مادرش است.
- البته در هر صورت بايد مايوز(تقسيم سلولي)صورت بگيرد. در فرايند مايوز ما پديده اي داريم كه كروموزوم ها با هم مخلوط مي شوند و به خاطر همين است كه انسان ها يك سري از خصوصيات مادرشان را دارند و يكسري از خصوصيات پدرشان.
* اين فرضيات از نظر شما نگران كننده نيست؟
-- ببينيد، به احتمال بسيار زياد اين كودكان مشكل خواهند داشت. اولاً اين بچه حتماً دختر خواهد بود و آن دختر هم در آينده ديگر هيچ وقت نمي تواند پسري را به دنيا آورد. از اين روش هيچگاه قادر نخواهيم بود كه نوزاد پسر توليد كنيم و احتمال مشكلاتي در باروري نوزاد هم مي رود. احتمالاً آن نوزاد نابارور شود.
*خب اگر نابارور هم باشد مجدداً با همين روش مي توان ناباروري او را درمان كرد.
- بله. ولي باز هم مشكل ديگري وجود دارد. مسئله اي به نام ibreedig depressio كه يعني اگر يك مجموعه كوچكي همواره با يكديگر ازدواج كنند حتي اگر به صورت كاملاً طبيعي هم توليد مثل كنند پس از چندين نسل، نوزادان از لحاظ ژنتيكي و بدني بسيار ضعيف خواهند شد و اين خاصيت در تمامي  موجودات وجود دارد نه تنها در انسان. به همين دليل هم ازدواج هاي فاميلي را منع مي كنند. زيرا در ازدواج هاي فاميلي مكرر ژن هاي ناقص در نسل هاي بعدي تجمع پيدا مي كنند. ما اين مورد را در موش هاي آزمايشگاهي به وضوح نشان داده ايم، با جفت گيري خواهر و برادران در موش ها، نسل هاي بعدي بسيار ضعيف و نابارور شده اند. پس مي بينيم كه طبيعت هم در اين مورد يك سري مرزهايي را قرار داده تا استفاده هاي سوئي از اين موضوع نشود.
* در مورد مردان هم مي شود چنين كاري كرد؟
- بله. ما با همكاري گروهي ديگر نشان داديم كه سلول هاي مغز استخوان مردان هم مي تواند به سلول تخمك تبديل شود. و در اين صورت يك مرد هم مي تواند بدون كمك يك زن باردار شود.
* به نظر شما استفاده هاي غلط ديگري نمي توان از اين تحول كرد؟
- ما خيلي به ابعاد بد موضوع نگاه نكرده ايم. اما اصولاً من توليد مثل در انسان را تنها يك پديده بيولوژيك نمي بينم و به نظر من توليد مثل در انسان يكي از بزرگترين پديده هاي اجتماعي و اخلاقي است. در تعاليم اسلامي  و حتي بسياري از اديان ديگر نيز بر اصول اين مسئله تأكيد شده و فرزندي كه به دنيا مي آيد بايد هم مادر و هم پدر مشخصي داشته باشد و در يك خانواده رشد كند. مسئله به وجود آمدن فرزند يك موضوع است كه يك سري ابعاد بيولوژيك دارد ولي ما خودمان بايد يك سري ابعاد اخلاقياجتماعي را هم در نظر داشته باشيم و در واقع آن فرزند بايد هويت داشته باشد. شما تصور كنيد كه اگر ما بتوانيم از يك سلول جنيني، اسپرم توليد كنيم و با تلفيق آن با تخمك، نوزادي را به وجود آوريم آن بچه هنوز پدرش متولد نشده و فقط مادر دارد و اين موضوع هويت كاملي را به نوزاد نمي دهد. قاعدتاً اين نوزاد هم در آينده كه به بلوغ رسيد مي خواهد صاحب فرزند شود در صورتي كه هيچ حسي نسبت به پدر و وجود چنين موجودي ندارد و بسياري از احساسات را نچشيده، پس نمي تواند فرزندي را به خوبي تربيت كند. اين مسائل ما را بر آن مي دارد كه توليد مثل را تنها يك مسأله بيولوژيك نبينيم و مسائل اخلاقي را هم حتماً در نظر داشته باشيم.
* غير از اين ها تحقيقات شما به مسئله شبيه سازي هم پيوند مي خورد. اين طور نيست؟
- ما اگر حركت علمي  را انجام مي دهيم اكيداً به خاطر ساختن يك بچه در آزمايشگاه نيست. اگر ما سلول هاي جنسي مي سازيم براي اين است كه مي خواهيم روند توليد اسپرم را به صورت شفاف تري زير نظر داشته باشيم، زيرا فرايند توليد اسپرم در انسان يك روند بسيار طولاني دارد كه از قبل از تولدش شروع مي شود و تا حدود 15 سال ادامه مي يابد و يا حتي در بعضي از افراد يك پروسه 20 ساله را طي مي كند. ما در تمام اين سال ها نمي توانيم اين فرايند را زير نظر بگيريم ولي با استفاده از محيط آزمايشگاهي اين فرايند را مي توانيم در عرض يك هفته ايجاد كنيم و مورد مطالعه قرار دهيم و بتوانيم ژن هايي را كه در اين روند شكل مي گيرند را ببينيم. از نتيجه اين تحقيقات هم مي توانيم بسياري از بيماري ها را به ويژه ناباروري را درمان كنيم.
* با اين روش نسل هاي منقرض شده حيوانات را هم مي توان زنده كرد؟
- بله. اگر سلول مغز استخوان آنها را داشته باشيم.
* مثلاً دايناسورها را مي توان دوباره به حلقه طبيعت بازگرداند؟
- بله. ژوراسيك پارك واقعي را مي توان ساخت. يكي از گروه هاي ما هم اكنون در حال تحقيق بر روي ساخت سلول تخمك از سلول هاي مغز استخوان است و در بخش ديگري از تحقيقاتمان به دنبال اين هستيم كه آيا امكان دارد كه فقط با در دست داشتن خصوصيات و مواد ژنتيكي، اين مواد را به نحوي در سلول هاي بنيادي بزنيم و آنها را فعال كنيم و بعد از سلول هاي بنيادي فعال شده سلول هاي تخمك و اسپرم بسازيم. در صورت تكميل اين تحقيقات هر حيوان منقرض شده اي را مي توان در آزمايشگاه به دنيا آورد.
* در صورت محقق شدن كامل پروژه، اولين بيماري كه به جنگ آن مي رويد، چه بيماري است؟
- ما در قسمت اعصاب به نتايج بسيار خوبي رسيديم و نشان داده ايم كه سلول هاي جنسي مي توانند به سلول هاي عصبي تبديل شوند و تحقيقاتمان را در چند ماه آينده منتشر خواهيم كرد. در اين صورت بسياري از بيماري هاي عصبي مانند پاركينسون درمان خواهند شد. در قسمت سلول هاي خوني نيز به نتايج گران بهايي رسيديم و مي توانيم در آينده اي نه چندان دور از سلول هاي جنسي سلول هاي خوني هم بسازيم و بيماري هاي خوني زيادي را مي توان درمان كرد. البته بايد بر روي تمامي  بيماري ها مورد به مورد تحقيق كنيم. اگر بتوانيم سلول درماني را با ژن درماني تلفيق كنيم يعني بتوانيم سلول هاي جنسي را جدا كنيم و آن ژني كه در يك بيماري مثل تالاسمي  خراب است را مداوا كنيم و پس از درمان آن ژن سلول جنسي را تبديل كنيم به سلول مغز استخوان و به مغز استخوان شخص بازگردانيم توانايي درمان بيماري هايي مانند تالاسمي را خواهيم داشت. تركيب ژن درماني و سلول درماني، نيروي بسيار خوبي را در اختيار رشته پزشكي خواهد گذاشت.
* بيماري هاي قلبي چه طور؟
- اتفاقاً در قسمت ديگر هم توانستيم سلول هاي جنسي را به سلول هاي قلب تبديل كنيم و در آزمايشگاه اين سلول ها از خود تپش نشان دادند و اميدواريم كه خيلي از بيماري هاي قلبي را درمان كنيم.
* در مورد سرطان ها هم تاكنون به نتايجي رسيده ايد؟
- بله. ما مشاهده كرديم كه اكثر سلول هاي سرطاني در انسان ها و يا حيوانات خصوصياتي را مانند سلول هاي جنسي از خود نشان مي دهند مانند سرطان سينه. تحقيقات بسيار مفيدي در اين مورد انجام داديم و توانستيم ژن هايي را پيدا كنيم كه در سلول هاي جنسي هستند و در انواع سرطان ها اين سلول ها فعال مي شوند. اين سؤال براي ما به وجود آمده كه چرا سلول هاي سرطاني، سلول هاي بنيادي جنسي را توليد مي كنند و آيا شباهتي ميان سلول هاي سرطاني و سلول هاي جنسي وجود دارد؟ در صورت وجود اين شباهت بايد ببينيم كه سلول ها ي سرطاني از كجا مي آيند، آيا از درون همان بافت مي آيند و يا از قسمت ديگري از بدن نشأت مي گيرند.
* تا 5 سال آينده مي توان با اين روش سرطان ها را درمان كرد؟
- فكر كنم 5 سال خيلي كم است. اين طرح هنوز در مراحل تئوريك است.
</TEXT>
</DOC>
<DOC>
<DOCID>HAM2-860203-054</DOCID>
<DOCNO>HAM2-860203-054</DOCNO>
<ORIGINALFILE>/1386/860203/news/_informatic.htm</ORIGINALFILE>
<ISSUE>دوشنبه 3 ارديبهشت 1386 - سال پانزدهم - شماره4249 - Apr 23, 2007</ISSUE>
<DATE calender="Western">2007-04-23</DATE>
<DATE calender="Persian">1386/02/03</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
دنياي علم
</TITLE>
<TEXT>
روباتي براي جراحي
فضانوردان
پزشكان و دانشمنداني از دانشگاه واشنگتن به زودي روبات هوشمندي را در محيط بي وزني آبي آزمايش مي كنند كه در صورت موفقيت مي توان از آن به عنوان روباتي كارآمد در انجام اعمال جراحي كنترل از راه دور در فضا، استفاده كرد. تفاوت ميان اين روبات جراح و ساير روبات هاي مشابه كه درحال حاضر در بيمارستان ها استفاده مي شود، مواردي نظير قابل حمل بودن و امكان برقراري ارتباط است. اين آزمايش شامل بخيه زدن شكاف در لوله پلاستيكي به عنوان يك رگ خوني شبيه سازي شده است. قرار است كه از قابليت هاي اين روبات هوشمند در بررسي پيشرفت دانشجويان رشته پزشكي و جراحي استفاده شود. در شرايط جاذبه صفر، روبات ياد شده و بيمار بايد ثابت شوند و اين درحالي است كه جراحان و پزشكان بايد در جهات مختلف روي بيمار كار كنند.
گرفتِ سياه چاله
تلسكوپ فضايي پرتو ايكس چاندرا گرفت يك سياه چاله ابرپرجرم را مشاهده كرد. در نتيجه دانشمندان موفق شدند كه براي نخستين بار قرص برافزايشي اطراف يك سياه چاله را بررسي كنند. اين سياه چاله در مركز كهكشان مارپيچي???? gc كه?? ميليون سال نوري از ما فاصله دارد، قرار گرفته است. هسته اين كهكشان بسيار فعال است و درخشندگي بسيار زيادي دارد. اين سياه چاله به طور مداوم از مواد گازي اطراف خود تغذيه مي كند. براي ديدن نتايج اين پژوهش به سايت ناسا مراجعه كنيد: http://sciece.asa.gov
قوش هاي روباتي به جنگ كبوترهاي مزاحم مي روند
قوش هاي روباتي در ليورپول انگليس مي خواهند از هجوم كبوتران چاق و چله اي كه شمار شان روز به روز افزايش مي يابد، جلوگيري كنند. اين پرندگان مكانيكي كه robop ناميده شده اند، بر فراز بام هاي ساختمان هاي ليورپول كار گذاشته شده  اند، و بال هايشان را به هم مي زنند و از خود سر و صداي بلندي در مي آورند تا پرندگان را بترسانند و دور كنند.
</TEXT>
</DOC>
<DOC>
<DOCID>HAM2-860203-055</DOCID>
<DOCNO>HAM2-860203-055</DOCNO>
<ORIGINALFILE>/1386/860203/news/_kharj.htm</ORIGINALFILE>
<ISSUE>دوشنبه 3 ارديبهشت 1386 - سال پانزدهم - شماره4249 - Apr 23, 2007</ISSUE>
<DATE calender="Western">2007-04-23</DATE>
<DATE calender="Persian">1386/02/03</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
2 نامزد در دور دوم انتخابات رياست جمهوري فرانسه
دور دوم انتخابات رياست جمهوري فرانسه، 16 ارديبهشت برگزار مي شود
</TITLE>
<TEXT>



گروه بين الملل- در نخستين مرحله از انتخابات رياست جمهوري در فرانسه تعداد شركت كنندگان در حوزه هاي رأي گيري ركورد هاي پيشين را شكست و تا بعد از ظهر ديروز بيش از 75درصد از واجدين انتخابات رأي خود را به صندوق هاي رأي انداختند كه در مقايسه با انتخابات سال 2002 افزايش زيادي را نشان مي داد.
حوزه هاي رأي گيري در بيشتر نقاط فرانسه در ساعت 16 به وقت محلي تعطيل شدند ولي در شهر هاي بزرگ از جمله در پاريس رأي گيري تا ساعت 20 ادامه داشت.
تعداد شركت كنندگان در انتخابات در مستعمره هاي آ ن سوي اقيانوس فرانسه نيز بيش از انتخابات پيشين بود و نشان مي داد كه اين بار مردم فرانسه با اشتياق بيشتري نسبت به گذشته سعي در انتخاب نامزد مورد علاقه خود دارند.
هرچند كه نتايج اوليه نبايد پيش از بسته شدن حوزه هاي انتخابات اعلام شود ولي تعدادي از كاربران اينترنتي اعلام كرده بودند كه پيش از پايان رأي گيري اين نتايج را در اينترنت علني خواهند كرد.
ديروز مقام هاي دولتي اعلام كردند كه در چنين صورتي اين كاربران با جريمه 75 هزار يورويي روبه رو خواهند شد.
پيش بيني هاي اوليه نيز كه آخرين آن از سوي روزنامه لاپاريزين انتشار يافت نشان مي داد كه نيكولاي ساركوزي نامزد محافظه كاران با اختلاف اندكي از نامزد سوسياليست ها سگولن رويال پيشي گرفته است.
با توجه به اين كه حدود 30 درصد از مردم فرانسه در آخرين لحظه نسبت به نامزد مورد علاقه خود تصميم گيري كردند، اين پيش بيني مي توانست دگرگون شود.
هرچند نتايج اوليه كه بلافاصله پس از بسته شدن حوزه هاي رأي گيري اعلام مي شود، نهايي و رسمي  نيست ولي تفاوت چنداني با اعلام نتايج نهايي ندارد.
مرحله دوم انتخابات رياست جمهوري كه با شركت دو نامزد با بالاترين رأي انجام خواهد شد دو هفته ديگر و در روز شانزدهم ارديبهشت برگزار خواهد شد. در مرحله دوم اكثريت نسبي كافي است.
</TEXT>
</DOC>
<DOC>
<DOCID>HAM2-860203-056</DOCID>
<DOCNO>HAM2-860203-056</DOCNO>
<ORIGINALFILE>/1386/860203/news/_kharj.htm</ORIGINALFILE>
<ISSUE>دوشنبه 3 ارديبهشت 1386 - سال پانزدهم - شماره4249 - Apr 23, 2007</ISSUE>
<DATE calender="Western">2007-04-23</DATE>
<DATE calender="Persian">1386/02/03</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
2 انفجار در شرق افغانستان؛ 59 كشته و زخمي
</TITLE>
<TEXT>
ايسنا: ديروز در دو واقعه جداگانه در شرق افغانستان بيش از 59 نفر كشته و مجروح شدند. منابع خبري در دولت افغانستان ظهر ديروز اعلام كردند در عمليات انتحاري صبح ديروز در شرق افغانستان10 غيرنظامي كشته و 40 تن ديگر مجروح شدند.
به گزارش آسوشيتدپرس، اين حمله در پي انفجاري در يك بازار و كشته شدن يك فروشنده در منطقه خوست در شرق افغانستان به وقوع پيوست.
رئيس پليس شهر خوست گفت: پليس در تلاش براي بازداشت اين مظنون به تعقيب وي پرداخت و به سويش تيراندازي كرد اما اين فرد مواد منفجره همراهش را منفجر كرد.
اين مقام پليس گفت: در اولين انفجار در فروشگاهي در بازار خوست يك مغازه دار كشته شد و هشت تن ديگر مجروح شدند. وي علت اين حادثه را مشاجرات بين طوايف مختلف عنوان كرد.
رئيس پليس استان پكتيا نيز اظهار داشت: شبه نظاميان مظنون طالبان به گشتي پليس در منطقه زورمات حمله كردند كه بر اثر اين درگيري  پنج شبه نظامي  و يك افسر پليس كشته شدند.
وي اظهار داشت: پليس جسد پنج شبه نظامي  را به همراه سلاح هايشان و يك خودرو كشف كرده است.
نيروهاي افغاني و آمريكايي نيز روز شنبه در حمله به مجتمعي در استان ننگرهار يك تن را كشته و 9 تن ديگر را دستگير كردند. اين مجتمع توسط افرادي استفاده مي شد كه نيروهاي ائتلاف آنها را به تسهيل در انجام حملات انتحاري در هفته هاي اخير متهم كرده بودند.
</TEXT>
</DOC>
<DOC>
<DOCID>HAM2-860203-057</DOCID>
<DOCNO>HAM2-860203-057</DOCNO>
<ORIGINALFILE>/1386/860203/news/_kharj.htm</ORIGINALFILE>
<ISSUE>دوشنبه 3 ارديبهشت 1386 - سال پانزدهم - شماره4249 - Apr 23, 2007</ISSUE>
<DATE calender="Western">2007-04-23</DATE>
<DATE calender="Persian">1386/02/03</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
ماجراي نوار توقيف شده
</TITLE>
<TEXT>


آسوشيتدپرس: با توقيف نوار مصاحبه ملك حسن، وليعهد سابق اردن با شبكه خبري الجزيره اعلام شد دليل اين اقدام تاييد حمايت مالي شاهزاده هاي عربستان سعودي از افراد مسلح سني در عراق بوده است.اردن اعلام كرده اين نوار در زمان خروج خبرنگار الجزيره از اردن توقيف شده و از ارائه جزئيات بيشتر خودداري كرده است. اين شبكه فرد حمايت كننده از افراد مسلح سني را بندر بن سلطان، سفير سابق عربستان در واشنگتن اعلام كرده است. به ظاهر ملك حسن در اين مصاحبه همچنين از سياست هاي آمريكا در منطقه انتقاد كرده و آن را مخرب دانسته است.
</TEXT>
</DOC>
<DOC>
<DOCID>HAM2-860203-058</DOCID>
<DOCNO>HAM2-860203-058</DOCNO>
<ORIGINALFILE>/1386/860203/news/_kharj.htm</ORIGINALFILE>
<ISSUE>دوشنبه 3 ارديبهشت 1386 - سال پانزدهم - شماره4249 - Apr 23, 2007</ISSUE>
<DATE calender="Western">2007-04-23</DATE>
<DATE calender="Persian">1386/02/03</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
تاكيد خارطوم بر مقابله با مداخله غرب
</TITLE>
<TEXT>


رويترز: عبدالرحيم محمدحسين، وزير دفاع سودان تهديد كرد اگر آمريكا و ديگر قدرت هاي غربي تصميم بگيرند به صورت يك جانبه به سودان نيرو اعزام كنند خارطوم با آن ها وارد جنگ خواهد شد.
محمدحسين روز گذشته گفت: اگر آمريكايي ها و اروپايي ها تصميم بگيرند به صورت يك جانبه نيرو به سودان اعزام كنند با آن ها مبارزه خواهيم كرد، چه آن ها آمريكايي باشند، چه اروپايي با آن ها مي جنگيم.
وي تاكيد كرد سودان در محدوده  شوراي صلح و امنيت اتحاديه  آفريقا گام بر مي دارد و به هر تعهد و الزامي كه در توافقنامه صلح دارفور امضا شده، عمل كرده است.
</TEXT>
</DOC>
<DOC>
<DOCID>HAM2-860203-059</DOCID>
<DOCNO>HAM2-860203-059</DOCNO>
<ORIGINALFILE>/1386/860203/news/_kharj.htm</ORIGINALFILE>
<ISSUE>دوشنبه 3 ارديبهشت 1386 - سال پانزدهم - شماره4249 - Apr 23, 2007</ISSUE>
<DATE calender="Western">2007-04-23</DATE>
<DATE calender="Persian">1386/02/03</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
شفر و حمايت از طرح سپر موشكي آمريكا
</TITLE>
<TEXT>


فرانس پرس: ياپ هوپ شفر، دبيركل سازمان پيمان آتلانتيك شمالي(ناتو)روز گذشته با اعلام حمايت اين سازمان از طرح جنجال برانگيز استقرار تاسيسات سپر موشكي آمريكا در كشورهاي اروپايي خاطر نشان كرد لهستان و چك خواستار انصراف آمريكا از استقرار اين سيستم شده اند.
شفر با اعلام اين مطلب در بروكسل خاطر نشان كرد شماري از كشورهاي اروپايي بر تهديد آميز بودن استقرار تاسيسات سپر موشكي آمريكا در كشورهاي اروپايي توافق دارند.
دبيركل ناتو با حمايت از طرح سپر موشكي آمريكا در اروپا ادعا كرد اروپا بايد در صورت حمله احتمالي كره شمالي آماده باشد.
</TEXT>
</DOC>
<DOC>
<DOCID>HAM2-860203-060</DOCID>
<DOCNO>HAM2-860203-060</DOCNO>
<ORIGINALFILE>/1386/860203/news/_kharj.htm</ORIGINALFILE>
<ISSUE>دوشنبه 3 ارديبهشت 1386 - سال پانزدهم - شماره4249 - Apr 23, 2007</ISSUE>
<DATE calender="Western">2007-04-23</DATE>
<DATE calender="Persian">1386/02/03</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
نگاهعزيز شاه محمدي
انتخابات فرانسه
</TITLE>
<TEXT>
12 سال پيش ژاك شيراك شهردار وقت پاريس وقتي در انتخابات رياست جمهوري شركت كرد، سياستمدار كهنه كاري بود كه نه تنها سه بار در انتخابات رياست جمهوري شركت كرده بود و هر سه بار(دو بار از فرانسوا ميتران و يكبار از والري ژيسكاردستن)شكست خورده بود، بلكه سابقه نخست وزيري هم داشت. ميتران كه شيراك را شكست داده بود هم رقيب انتخاباتي ژنرال دوگل بود. ميتران هم از دوگل و هم از جانشينان وي(ژرژ پمپدر و والري ژيسكاردستن)شكست خورده بود. چنان كه وقتي بالاخره پس از اين شكست راه پيروز شدن را ياد گرفت، مردم به عنوان سياستمداري مجرب و كارآزموده كه مي تواند فرانسه را در اروپا و جهان رهبري كند، از وي استقبال كردند. گرچه ميتران رهبر حزب سوسياليست بود اما ورزيدگي وي در سياست داخلي و خارجي در انتخابات مردم تأثير بيشتري داشت.
ازاين رو ژاك شيراك رئيس جمهور فعلي فرانسه كه روزهاي آخر اقامت در كاخ اليزه را مي گذراند 21 سال نامزد رياست جمهوري بود و ميتران نيز در همين حدود خود را در شرايط يك نامزد انتخابات رياست جمهوري نگهداشت. برخلاف اين سابقه، در رأي گيري ديروز به استثناي ژان ماري لوپن رهبر 78 ساله جناح راست افراطي فرانسه، بقيه نامزدهاي مطرح براي اولين بار در انتخابات رياست جمهوري فرانسه شركت داشتند. افرادي ناشناخته در خارج فرانسه و با تجربيات اندك در سياست داخلي اين كشور.
سئوال اين است كه آيا چهره هاي جديد به معني ايده هاي جديد است يا اين كه سياست دولت آينده فرانسه در داخل و در اروپا و در روابط خارجي همچنان به راه سنتي خود ادامه خواهد داد.
آنچه مسلم است اين كه نيكلا ساركوزي كه از جناح محافظه كار گليست ها است، درواقع چهره جوان تر ژان ماري لوپن است. لوپن كه راست افراطي در فرانسه را نمايندگي مي كند، با شعار فرانسه براي فرانسوي ها، در برابر مهاجران و به تعبير دقيق تر آن دسته از فرانسوي هايي كه حاضر نيستند به ارزش هاي حاكم لائيسيته گردن نهند، مواضع سختي مي گيرد. ساركوزي نيز به عنوان كسي كه اصليت مجاري دارد، معتقد است فرانسوي هاي با تبار خارج از فرانسه فقط با همگونگي كامل فرهنگي با ارزش هاي لائيسيته مي توانند از حقوق كامل شهروندي برخوردار باشند. ساركوزي كه در زمان شورش هاي سال گذشته حومه پاريس وزير كشور بود، نقش مهمي در شعله ور شدن آتش خشم حاشيه نشينان شهر داشت.
ساركوزي در سياست خارجي نيز در جرگه نومحافظه كاران اروپايي است كه منافع فرانسه را در هماهنگي بيشتر با واشنگتن مي داند. اما خانم سگولن رويال هيچگاه مقام جدي دولتي نداشته است. و تنها  امتيازي كه يدك مي كشد آن است كه اگر در انتخابات پيروز شود، اولين رئيس جمهور زن فرانسه خواهد بود. شعارهاي انتخاباتي وي، ساخت 120 هزار واحد مسكوني استيجاري، كنترل نرخ رشد اجاره بها، عدم افزايش ماليات ها و تغيير قوانين مهاجرت در فرانسه بوده است.
</TEXT>
</DOC>
<DOC>
<DOCID>HAM2-860203-061</DOCID>
<DOCNO>HAM2-860203-061</DOCNO>
<ORIGINALFILE>/1386/860203/news/_kharj.htm</ORIGINALFILE>
<ISSUE>دوشنبه 3 ارديبهشت 1386 - سال پانزدهم - شماره4249 - Apr 23, 2007</ISSUE>
<DATE calender="Western">2007-04-23</DATE>
<DATE calender="Persian">1386/02/03</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
ادامه درگيري هاي شديد در موگاديشو
</TITLE>
<TEXT>
گروه بين الملل پايتخت سومالي همچنان شاهد درگيري گروه هاي متخاصم است. به گزارش خبر گزاري فرانسه اين درگيريها در جنوب موگاديشو به اوج رسيده است و تانك هاي اتيوپي به مناطق غيرنظامي  شليك مي كنند.
براساس اعلام سازمان حقوق بشر اين درگيري ها تاكنون حداقل 168 كشته و چند صد زخمي  بر جاي گذاشته است. اما ساكنان محلي مي گويند كه اين آمار مي تواند بيشتر از اين باشد چون در گيري در بيشتر مناطق جنگي هنوز ادامه دارد.
</TEXT>
</DOC>
<DOC>
<DOCID>HAM2-860203-062</DOCID>
<DOCNO>HAM2-860203-062</DOCNO>
<ORIGINALFILE>/1386/860203/news/_shari.htm</ORIGINALFILE>
<ISSUE>دوشنبه 3 ارديبهشت 1386 - سال پانزدهم - شماره4249 - Apr 23, 2007</ISSUE>
<DATE calender="Western">2007-04-23</DATE>
<DATE calender="Persian">1386/02/03</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
2009؛ سال جهاني شيخ بهايي
</TITLE>
<TEXT>
گروه شهري- همايش ملي ابعاد علمي و مهندسي شيخ بهايي به مدت يك روز با حضور پژوهشگران و انديشمندان برجسته كشور در اصفهان برگزار شد.
در اين همايش آيت الله قربانعلي دري نجف آبادي رئيس كنگره در ابتدا با بي بديل خواندن جايگاه علمي  شيخ بهايي در جهان و ذوفنون بودن وي گفت: شيخ بهايي با آثاري كه از خود به يادگار گذاشته است به تعبير شاگرد خود ملاصدرا مصداق سفر چهارم از نظريه اسفار اربعه است و به مانند امام راحل پس از رجعت به سوي خدا توانست به مردم رجعت كند. وي با بيان ويژگي هاي علمي  شيخ بهايي از كارهاي بزرگ وي به عنوان تدبيري حكيمانه در شكل گيري يك شهر ايراني- اسلامي ياد كرد و افزود: به رغم فعاليت هاي چشمگير شيخ بهايي وي بسيار مظلوم بوده كه اميدواريم با برپايي اين همايش جايگاه واقعي اين عالم بزرگ شيعي بازشناسي شود.
اسفنديار رحيم مشائي نيز در اين همايش ضمن اشاره به شخصيت چند بعدي شيخ بهايي گفت: اين انديشمند بزرگ قرن دهم با نبوغ خارق العاده خود توانست در كنار زندگي و فعاليت پربار اجتماعي خود در چندين حوزه تخصصي علمي  تبحر يابد.
حجت  الاسلام والمسلمين سيد طه  هاشمي  دبير كنگره نيز در سخناني ضمن ارائه گزارشي از روند برگزاري كنگره عدالت، پرداختن به ابعاد مختلف علمي  و وجوه مختلف شخصيت شيخ بهايي را بسيار مهم دانست و افزود: وظيفه اصلي دبير اين كنگره اين است كه حق شيخ بهايي را كه هم شخصيتي علمي- تخصصي و هم شخصيتي ديني- حوزوي است در هر حوزه به خوبي ادا كند.هاشمي  از پيشنهاد پژوهشگاه سازمان ميراث فرهنگي ايران به يونسكو براي نامگذاري سال 2009 كه مصادف با چهارصدمين سالگرد رحلت شيخ بهايي است به نام سال جهاني شيخ بهايي خبر داد و گفت: كنگره اصلي در سال 1388 و به صورت بين المللي برگزار خواهد شد و ما بايدتا آن موقع با برگزاري دو پيش كنگره در اصفهان و مشهد خودمان را از لحاظ علمي  و عملياتي براي برپايي آن اجلاس آماده كنيم.
استاندار اصفهان نيز در آغاز اين كنگره با خيرمقدم به ميهمانان كنگره، شيخ بهايي را افتخاري مثال زدني و هميشگي براي اين استان دانست. اين همايش با برگزاري ميزگردها و نشست هاي تخصصي پيرامون آثار به جا مانده از شيخ بهايي كه در دوران صفويه شكوهي به ياد ماندني به اصفهان داده است با حضور انديشمندان و اساتيد دانشگاه به كار خود پايان داد.
</TEXT>
</DOC>
<DOC>
<DOCID>HAM2-860203-063</DOCID>
<DOCNO>HAM2-860203-063</DOCNO>
<ORIGINALFILE>/1386/860203/news/_shari.htm</ORIGINALFILE>
<ISSUE>دوشنبه 3 ارديبهشت 1386 - سال پانزدهم - شماره4249 - Apr 23, 2007</ISSUE>
<DATE calender="Western">2007-04-23</DATE>
<DATE calender="Persian">1386/02/03</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
با تصويب و تعيين در جلسه ديروز شوراي شهر تهران
شمال پايتخت، محدوده خود را شناخت
وظايف كميسيون ويژه تخلفات ساختماني يا افزايش بنا كه طي سال هاي گذشته انجام شده بود، در كميسيون ويژه شهرداري مورد بررسي و توافق مالكان و شهرداري قرار مي گرفت.
</TITLE>
<TEXT>


گروه شهري - در جلسه ديروز شوراي شهر، محدوده شمالي تهران در مناطق يك، دو، چهار، پنج و 22، همراه با جزئيات و نقشه هاي آن، به طور دقيق تعيين و تصويب شد.
مهدي چمران رئيس شوراي اسلامي شهر تهران، ديروز در پايان سيصد و پانزدهمين جلسه علني( بدون حضور مستمع)شورا با بيان اين مطلب گفت: محدوده مصوب، تقريبا همان محدوده 25 سال گذشته تهران بوده كه در تراز 1800 متر به صورت دقيق مشخص شده است و براي تصميم گيري نهايي به شوراي عالي شهرسازي و معماري ارسال مي شود.
مهدي چمران همچنين گفت: در اين جلسه، گزارش تحقيق و تفحص از عملكرد كميسيون ويژه شهرداري ارائه و بررسي شد، ضمن اينكه كميسيون ويژه شهرداري به دستور شهردار تا اطلاع ثانوني تعطيل شده و طي اين مدت هيچ پروژه جديدي را قبول نكرده است.وي گفت: شهردار و معاونان وي در جلسه ديروز حاضر بودند و توضيحاتي در اين مورد ارائه كردند.
چمران در توضيح پيرامون ايرادات وارده به عملكرد اين كميسيون، گفت: اعضاي شوراي شهر با بررسي برخي پرونده هاي مربوط به اين كميسيون در آنها اشكالاتي را وارد دانسته اند كه بايد به دقت بررسي و رفع و رجوع شود.
انتقاد از كاهش اختيارات شوراها
رئيس شوراي عالي استانها و شوراي اسلامي شهر تهران، همچنين با انتقاد از كاهش اختيارات شوراهاي شهر و روستا و در واكنش به اظهارات اخير سخنگوي شوراي نگهبان در باره انتخاب شهردار توسط شوراها گفت: چگونه است كه مطابق قانون اساسي، شوراها مي توانند به دولت و مجلس طرح و لايحه ارائه دهند، ولي نمي توانند براي خود شهردار انتخاب كنند.
چمران افزود: شوراي نگهبان بايد در مورد اختلاف  نظرهايي كه به قوانين تسري يافته است، پاسخگو باشد و به عنوان نهادي كه قانون اساسي را حفاظت مي كند، نبايد فقط به يك بند استناد كند بلكه بايد همه اين اصول از جمله اصل 100 تا 106 قانون اساسي را كه به موضوع شوراها پرداخته است با هم در نظر بگيرد. وي همچنين با اشاره به ايراد شوراي نگهبان به انتخاب دهياران توسط شوراها در اصلاحيه جديد قانون شوراها و ارجاعي به مجلس اشاره كرد و گفت: شوراي نگهبان قانون فعلي شوراها را چندين بار تاييد كرده و از جمله، آخرين بار، مهرماه سال 82 بوده است، از اين رو اگر موارد خلاف قانون در آن وجود داشت، در دوره هاي قبل تصويب نمي شد.
رئيس شوراي عالي استان ها گفت: در اين زمينه خود شوراي نگهبان بايد پاسخ بدهد كه چرا مواردي را كه در گذشته در مورد قانون شوراها تاييد كرده حالا آن را رد كرده است؟
رئيس شوراي عالي استان ها تصريح كرد: از نظر ما آنچه تا امروز در مورد قانون شوراها با كم و كاست وجود داشته اين است كه شوراها، مطابق با نص صريح قانون اساسي مي توانند حتي بر ساير دستگاههاي دولتي و مديران شهري نظارت داشته باشند.
چمران افزود: مطابق قانون اساسي، شوراي عالي استانها مي تواند به مجلس و دولت طرح و لايحه ارائه دهد، حال چطور مي توان چنين نتيجه اي را از قانون استنباط كرد كه شوراها نمي توانند شهردار انتخاب كنند؟
وي با اشاره به اينكه اعضاي شوراي نگهبان جمعي حقوقدان و كارشناس مباني شرعي و اسلامي هستند و نبايد نظر آنها در هر دوره از بررسي قانون تغيير كند گفت: آيا شوراي نگهبان در موارد ديگر هم، چنين تغيير روشي داشته است يا فقط شوراها بايد مظلوم واقع شوند.
اختيار قانوني شوراي شهر
در انتخاب شهردار
از سوي ديگر مصطفي پورمحمدي در حاشيه سومين همايش مديريت پسماندها در جمع خبرنگاران، با توجه به اظهارات سخنگوي شوراي نگهبان كه انتخاب شهردار را با توجه به اصل صدم قانون اساسي وظيفه وزير كشور دانسته بود گفت: طبق قانون، شهردار طبق پيشنهاد شوراي شهر معرفي
مي شود و در شهرهاي كمتر از 200 هزار نفر استاندار و در شهرهاي بالاي 200 هزار نفر وزير كشور حكم شهردار را صادر مي كند. وزير كشور با تاكيد بر اينكه وزارت كشور دخل و تصرفي در انتخاب شهردار نخواهد داشت افزود: مگر اينكه انتصاب شهردار داراي مشكلاتي باشد كه وزارت كشور آن را به شوراي شهرها منعكس مي كند تا خود شوراها مشكلات را رفع كنند.
</TEXT>
</DOC>
<DOC>
<DOCID>HAM2-860203-064</DOCID>
<DOCNO>HAM2-860203-064</DOCNO>
<ORIGINALFILE>/1386/860203/news/_shari.htm</ORIGINALFILE>
<ISSUE>دوشنبه 3 ارديبهشت 1386 - سال پانزدهم - شماره4249 - Apr 23, 2007</ISSUE>
<DATE calender="Western">2007-04-23</DATE>
<DATE calender="Persian">1386/02/03</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
هفته هاي فرهنگي تهران و استانبول
</TITLE>
<TEXT>


سما: با امضاي تفاهم نامه اي ميان معاون هنري سازمان فرهنگي هنري شهرداري تهران و همتاي ترك او در استانبول، هفته فرهنگي تهران و استانبول اواخر سال 2007 در استانبول و در سال 2008 در تهران برگزار مي شود.
در هفته فرهنگي تهران در استانبول بيش از 20 فيلم بلند و كوتاه به نمايش گذاشته مي شود.
همچنين در اين هفته نمايشگاه عكس از مناظر توريستي تهران، شب موسيقي ايراني و شب شعر مولانا در سالن هاي متعدد شهر استانبول براي علاقه مندان برپا مي شود.
</TEXT>
</DOC>
<DOC>
<DOCID>HAM2-860203-065</DOCID>
<DOCNO>HAM2-860203-065</DOCNO>
<ORIGINALFILE>/1386/860203/news/_shari.htm</ORIGINALFILE>
<ISSUE>دوشنبه 3 ارديبهشت 1386 - سال پانزدهم - شماره4249 - Apr 23, 2007</ISSUE>
<DATE calender="Western">2007-04-23</DATE>
<DATE calender="Persian">1386/02/03</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
روز جهاني زمين پاك در مناطق تهران
</TITLE>
<TEXT>
گروه شهري شهرداري هاي مناطق تهران برنامه هايي به مناسبت روز جهاني زمين پاك برگزار كردند.
تقدير از 500 شهروندي كه در حوزه محيط زيست تلاش كرده اند، به صدا درآمدن زنگ پاك در مدارس و برپايي نمايشگاه هاي عكس از برنامه هاي منطقه 6 در اين روز بود. در منطقه 22 نيز برنامه هايي براي آشنايي شهروندان با تفكيك زباله و نگهداري از محيط زيست اجرا شد.
به مناسبت روز زمين پاك مسابقات مختلفي از جمله مسابقه نقاشي با عنوان مراحل بازيافت و تفكيك زباله در سطح دانش آموزان مقطع ابتدايي برگزار و به نفرات برتر جوايزي اهدا شد.
</TEXT>
</DOC>
<DOC>
<DOCID>HAM2-860203-066</DOCID>
<DOCNO>HAM2-860203-066</DOCNO>
<ORIGINALFILE>/1386/860203/news/_shari.htm</ORIGINALFILE>
<ISSUE>دوشنبه 3 ارديبهشت 1386 - سال پانزدهم - شماره4249 - Apr 23, 2007</ISSUE>
<DATE calender="Western">2007-04-23</DATE>
<DATE calender="Persian">1386/02/03</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
ايمن سازي بازار تهران جدي گرفته شود
</TITLE>
<TEXT>


سما: معاون حفاظت و پيشگيري سازمان آتش نشاني و خدمات ايمني تهران گفت: آتش نشاني در زمينه كاهش اثرات آتش سوزي و حوادث احتمالي در بازار تهران اقدامات بسياري را انجام داده اما همچنان در مواقع ضروري نيروهاي سازمان در حضور به موقع با مشكل روبرو هستند.
وي با اشاره به آمار بالاي حريق و حوادث در بازار تهران گفت: در زمان وقوع حوادث يا آتش سوزي در اين نقطه از شهر، نيروهاي آتش نشاني در حضور به موقع بر اساس استانداردهاي موجود با مشكل روبرو هستند و همين امر موجب شده تا حريق و حوادثي كه در بازار اتفاق مي افتد همواره با خسارات مالي و جاني بسياري همراه باشد.
</TEXT>
</DOC>
<DOC>
<DOCID>HAM2-860203-067</DOCID>
<DOCNO>HAM2-860203-067</DOCNO>
<ORIGINALFILE>/1386/860203/news/_shari.htm</ORIGINALFILE>
<ISSUE>دوشنبه 3 ارديبهشت 1386 - سال پانزدهم - شماره4249 - Apr 23, 2007</ISSUE>
<DATE calender="Western">2007-04-23</DATE>
<DATE calender="Persian">1386/02/03</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
كارنامه ماندگار
تصويب طرح جامع تهران
</TITLE>
<TEXT>
احتمالا تهران تنها كلانشهر بزرگ جهان است كه تاكنون بدون طرح جامع اداره مي شده است.
البته در پرونده شهر دو بار سابقه تهيه طرح جامع ديده مي شود، اما هر دو بار مربوط به ده ها سال قبل بوده و عملا هيچ كدام هم به مرحله اجرا نرسيده اند. به واقع پايتخت ايران تاكنون بر مبناي سلايق فردي مديران آن اداره مي شده و اسفبارتر اين است كه به خاطر بياوريم متوسط دوره فعاليت مديران آن نيز تاكنون كمتر از دو سال بوده است!
شوراي دوم تهران به همين خاطر از ابتدا تدوين و تصويب طرح جامع تهران را به عنوان يك دستور كار ويژه مورد پيگيري قرار داد.
به اين منظور نهاد طرح جامع تهران راه اندازي شده و در سه سال گذشته مورد حمايت كامل شورا قرار گرفت. اين نهاد با جذب همكاري حدود 30 گروه از سرشناس ترين مشاوران برنامه ريزي شهري در كشور سرانجام در اواخر سال گذشته نسخه نهايي طرح جامع تهران را به مرحله تدوين نهايي رساند كه بلافاصله هم كليات آن از سوي شوراي شهر تصويب شده و براي طي مراحل بعدي در اختيار شوراي عالي شهرسازي و معماري كشور قرار گرفت.
به جرأت مي توان گفت طرح جامع تهران كه مقررات مديريت و توسعه تهران طي دو دهه آينده بر مبناي آن صورت مي گيرد عصاره دانش برنامه ريزي و مديريت شهري در ايران بوده و شايد بتواند سرانجام تهران را از آشفتگي هميشگي آن نجات دهد.
</TEXT>
</DOC>
<DOC>
<DOCID>HAM2-860203-068</DOCID>
<DOCNO>HAM2-860203-068</DOCNO>
<ORIGINALFILE>/1386/860203/news/_shari.htm</ORIGINALFILE>
<ISSUE>دوشنبه 3 ارديبهشت 1386 - سال پانزدهم - شماره4249 - Apr 23, 2007</ISSUE>
<DATE calender="Western">2007-04-23</DATE>
<DATE calender="Persian">1386/02/03</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
نمايندگان مجلس اعلام كردند
كارآمدي و دوري از جنجال، ويژگي شوراي دوم تهران
</TITLE>
<TEXT>
گروه شهري مخبر كميسيون امنيت ملي و سياست خارجي مجلس شوراي اسلامي، وحدت مديريتي، تعامل و همدلي براي اداره پايتخت را مهمترين دستاوردهاي دومين دوره شوراي اسلامي شهر تهران دانست.
كاظم جلالي در اين باره به همشهري گفت: يكي از كارهاي خوب شوراي دوم در تهران تعامل و در كنار يكديگربودن و به كار و تلاش انديشيدن بوده است. در حالي كه متاسفانه در دور اول نگاه شوراي شهر بيشتر نگاه سياسي و جنجال هاي بي حاصل و همراه با تنش و رقابت بود. وي افزود: شوراي دوم با تجربه اي كه از عملكرد شوراي اول داشت به سمت نوعي تعامل، همكاري و پرداختن به مشكلات شهر تهران و كارآمد ساختن سيستم اجرايي شهرداري براي حل و فصل مشكلات مردم و عمران و آباداني شهر حركت كرد كه به نظر من اين دستاوردي بسيار مهم به شمار مي رود.
جلالي همچنين از تصويب طرح هاي جامع و تفصيلي و همچنين طرح چشم انداز 20 ساله تهران به عنوان طرحهاي راهبردي براي اداره پايتخت ياد كرد. از سوي ديگر الهام امين زاده نماينده مردم تهران در مجلس شوراي اسلامي نيز ارتباط نزديك اعضاي شوراي شهر تهران با مردم و آگاهي از مشكلات آنان و تعامل با دستگاه هاي اجرايي به منظور رفع مشكلات را مهمترين دستاوردهاي دومين دوره شوراي شهر تهران دانست و گفت: شوراي دوم در اين زمينه در مقايسه با شوراي اول موفق تر بوده است. وي همچنين افزود: شوراي دوم در مقايسه با شوراي اول همواره تلاش كرده است غيرسياسي باشد و مسائل سياسي را به داخل شورا نكشاند. به گفته وي
هر چند مسائل سياسي در برخي موارد اجتناب ناپذير است ولي محور تصميم گيري در شوراي دوم، تعامل خوب داشتن با مردم و تلاش براي رفع مشكلات بوده است.
امين زاده حل مشكلاتي مانند ترافيك، مهاجرت، وضعيت حريم شهر تهران و بسياري از مشكلات فرهنگي اجتماعي موجود در تهران را در مواردي خارج از توان شوراي شهر و نيازمند همكاري و تعامل قواي مقننه، مجريه و قضائيه دانست و ابراز اميدواري كرد با تلاش و پيگيري  اين موضوعات در شوراي سوم تا حدودي اين گونه مشكلات رفع شود و بتوان راه حل هاي مناسبي براي آنها پيدا كرد.
</TEXT>
</DOC>
<DOC>
<DOCID>HAM2-860203-069</DOCID>
<DOCNO>HAM2-860203-069</DOCNO>
<ORIGINALFILE>/1386/860203/news/_siasi.htm</ORIGINALFILE>
<ISSUE>دوشنبه 3 ارديبهشت 1386 - سال پانزدهم - شماره4249 - Apr 23, 2007</ISSUE>
<DATE calender="Western">2007-04-23</DATE>
<DATE calender="Persian">1386/02/03</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
حوزه انتخابيه نمايندگان مجلس، محدوده جغرافيايي هر استان مي شود
تصميم مجلس براي تجميع انتخابات
بر اساس تصميم ديروز نمايندگان،دوره هفتم مجلس شوراي اسلامي 7 ماه افزايش و دوره دولت نهم 4 ماه كاهش مي يابد
</TITLE>
<TEXT>
گروه سياسي - نمايندگان مجلس هفتم ديروز تصميم گرفتند تا با تصويب يك قانون اصلاحي، انتخابات دور بعدي را براي برگزيدن بهارستان نشينان دوره هشتم كمي به عقب بياندازند. دليل آنها هم تجميع انتخابات رياست جمهوري دهم با مجلس هشتم است. در صورت تصويب نهايي اين قانون عمر مجلس فعلي هفت ماه افزايش و همزمان دوره دولت نهم، چهار ماه كاهش خواهد يافت.
البته اقدام نمايندگان در حالي صورت گرفت كه بسياري گمان مي كردند محذورات قانوني آنها را از تصميم خود منصرف كند؛ به همين دليل هم پس از تصويب اين قانون بحث برانگيز برخي نمايندگان شاخص از جمله احمدتوكلي رئيس مركز پژوهشهاي مجلس با اعلام مخالفت با اين قانون تاكيد كردند كه اين قانون در شوراي نگهبان تاييد نخواهد شد و در صورت اصرار نمايندگان، مجمع تشخيص هم زير بار تصويب آن نخواهد رفت.
اين در حالي است كه عباسعلي عظيمي شوشتري قائم مقام مركز تحقيقات شوراي نگهبان هم روز گذشته اعلام كرده بود كه اين شورا قطعاً مصوبه مجلس را به دليل مخالفت با قانون اساسي رد خواهد كرد.
مشروح گزارش همشهري درباره اين مصوبه را مي توانيد در صفحه? بخوانيد.
</TEXT>
</DOC>
<DOC>
<DOCID>HAM2-860203-070</DOCID>
<DOCNO>HAM2-860203-070</DOCNO>
<ORIGINALFILE>/1386/860203/news/_siasi.htm</ORIGINALFILE>
<ISSUE>دوشنبه 3 ارديبهشت 1386 - سال پانزدهم - شماره4249 - Apr 23, 2007</ISSUE>
<DATE calender="Western">2007-04-23</DATE>
<DATE calender="Persian">1386/02/03</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
تهران در آستانه ديدار سولانا و لاريجاني:
غرب بايد ايران هسته اي را بپذيرد
</TITLE>
<TEXT>
گروه سياسي - سخنگوي وزارت خارجه با اشاره به مذاكرات آتي مسئول مذاكرات هسته اي جمهوري اسلامي  ايران و مسئول سياست خارجي اتحاديه اروپا تأكيد كرد: اين مذاكرات بايد با توجه به شرايط جديد و ورود ايران به مرحله توليد صنعتي سوخت هسته اي انجام شود.
سيد محمد علي حسيني در نشست هفتگي خود با خبرنگاران كه ايرنا خبر آن را منتشر كرد، در پاسخ به سؤالي درباره پيش بيني نتيجه اين مذاكرات، خاطرنشان كرد: طرف مذاكره بايد واقعيات را در نظر بگيرد و به اين نكته توجه داشته باشد كه ايران به مرحله توليد صنعتي سوخت هسته اي دست يافته است.
همچنين به گزارش ايسنا حسيني در ادامه در پاسخ به سؤالي مبني بر اينكه در شرايطي كه ايران و اروپا بر مواضع گذشته خود مبني بر عدم تعليق و تعليق فعاليت هاي هسته اي ايران تاكيد دارند مذاكرات لاريجاني و سولانا چه نفعي براي دو طرف دارد، تصريح كرد: توقف غني سازي را از ادبيات هسته اي ايران حذف كنيد. وي با بيان اينكه ابتدا اجازه دهيد روال مذاكرات شكل بگيرد، اظهار داشت: اميدواريم كه پايه هاي اساسي كه تعيين كننده حق ملت ايران است براي پيدا كردن يك راه حل مورد قبول طرفين حفظ شود. سخنگوي وزارت خارجه با بيان اينكه قطعاً توقف فعاليت ها در مذاكرات مطرح نبوده و نيست و برگشت به عقب نيز امكان پذير نيست، گفت: اين مذاكرات بايد با توجه به واقعيت موجود و اينكه ايران به مرحله توليد صنعتي سوخت وارد شده است شكل گيرد و طرفين هم مذاكراتي كه داشتند بر مبناي همين شرايط واقعي بوده است.
تناقض روس ها
حسيني در پاسخ به پرسشي مبني بر اينكه در شرايطي كه روسيه ارسال سوخت هسته اي به نيروگاه بوشهر را منوط به اجازه از آژانس انرژي اتمي كرده، تكليف نيروگاه بوشهر چيست، گفت: اظهارات متناقضي از سوي برخي مقامات روسي مطرح شده است و اكنون معاون سازمان انرژي اتمي در مسكو است تا چارچوب همكاري ها مشخص شود.
وي تأكيد كرد: عدم تعهد روس ها نسبت به راه اندازي نيروگاه بوشهر آثاري دارد كه اولين آن زير سؤال رفتن اعتبار روس ها و تقويت رويكرد همراه با ترديدي كه همواره در افكار عمومي  ملت ايران نسبت به روس ها وجود داشته است.
خوشبين هستيم
سخنگوي وزارت خارجه درباره آخرين وضعيت ديپلمات هاي ايراني ربوده شده توسط نظاميان آمريكايي در عراق، گفت: به مجموعه تماس هاي مسئولان عراقي با مقامات آمريكايي براي آزادي اين عزيزان، خوشبين هستيم و تلاش براي رهايي آنان همچنان ادامه دارد. حسيني افزود: خانواده اين ديپلمات ها با نماينده صليب سرخ در ايران ديدار كرده اند و مجموعه تحولات صورت گرفته و اظهارات اشرف قاضي، نماينده ويژه سازمان ملل در عراق و تلاشهاي وي براي دسترسي كنسولي به آنان، مثبت بوده و اميدواريم كه آمريكايي ها هرچه سريعتر زمينه آزادي ديپلماتهاي ايراني را فراهم كنند.
تصميم قطعي درباره حضور در شرم الشيخ
فارس نيز گزارش داد سخنگوي وزارت خارجه درباره اجلاس همسايگان عراق در شرم الشيخ نيز با بيان اين كه رايزني ها در اين زمينه همچنان ادامه دارد، بر اصل عدم تضعيف نقش منطقه اي همسايگان در اين نشست تأكيد و خاطرنشان كرد: ما تا به حال برگزاري اجلاس همسايگان را به مسائل ديگر گره نزده و نخواهيم زد. حسيني در پاسخ به سؤالي درباره احتمال مذاكره رايس و متكي در شرم الشيخ، با اشاره به اين كه درباره حضور، عدم حضور يا سطح حضور هنوز در حال بررسي هستيم، به گفت وگوي آتي متكي با هوشيار زيباري  همتاي عراقي اش در هفته جاري اشاره كرد و افزود: بعد از اين گفت وگو تصميم قطعي ما اعلام خواهد شد.
حسيني در پاسخ به سؤال ديگري درباره اجلاس شرم الشيخ با بيان اين كه برگزاري اجلاس همسايگان به اضافه مصر و بحرين مورد توافق اوليه در اجلاس بغداد بود، گفت: قرار بود بعد از اجلاس درباره برگزاري اجلاس آينده به نظر و موضع واحدي برسند كه آن اتفاق رخ نداد و در حال حاضر رايزني ها در راستاي عدم تضعيف نقش همسايگان است.
سخنگوي وزارت خارجه در واكنش به اظهارات مشاور وزير خارجه  آمريكا كه گفته اجلاس شرم الشيخ حتي بدون حضور ايران موفقيت آميز خواهد بود، اظهار داشت: تمامي كشورهاي صاحب نظر و تأثيرگذار بر مسائل بين المللي و منطقه اي همواره تاكيد داشتند كه نقش جمهوري اسلامي ايران در مسائل منطقه اي انكارناپذير است.
سرنوشت تاجيك
وي در پاسخ به سؤال خبرنگاري درباره آخرين وضعيت تاجيك، سفير سابق كشورمان در اردن اظهار داشت: درباره آقاي تاجيك اقدامات زيادي انجام شد و آنچه كه بارها به مسئولان انگليسي تاكيد كرديم اين بود كه اين طرح، عمليات فريبكارانه اي است كه آمريكايي ها پيش پاي تاجيك كه همراه خانواده اش مشغول تحصيل بود گذاشته اند ولي عليرغم اين مراحل و تلاشهاي زيادي كه دنبال شد شاهد رأي دادگاه بوديم، البته وزير كشور انگليس بايد اين رأي را تاييد كند بنابراين تا قبل از آن امكان تجديدنظر و استيناف هست و ما نيز از طريق وزارت خارجه و وزارت كشور در تلاش هستيم كه تماس هايي را با وزارت خارجه انگليس داشته باشيم.
</TEXT>
</DOC>
<DOC>
<DOCID>HAM2-860203-071</DOCID>
<DOCNO>HAM2-860203-071</DOCNO>
<ORIGINALFILE>/1386/860203/news/_siasi.htm</ORIGINALFILE>
<ISSUE>دوشنبه 3 ارديبهشت 1386 - سال پانزدهم - شماره4249 - Apr 23, 2007</ISSUE>
<DATE calender="Western">2007-04-23</DATE>
<DATE calender="Persian">1386/02/03</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
اظهارات وزير اطلاعات درباره عوامل گراني مسكن
</TITLE>
<TEXT>


گروه سياسي- وزير اطلاعات گفت: يكي از علل گراني مقطعي و غيرمتعارف مسكن ورود برخي بانك ها به خصوص بانك هاي خصوصي و برخي افراد به سرمايه گذاري در بخش زمين بوده است.
غلامحسين محسني اژه اي ديروز در حاشيه بازديد از شركت ايران خودرو در جمع خبرنگاران در پاسخ به سؤالي درباره اين كه چندي قبل رئيس جمهوري وزارت اطلاعات را مأمور كرد درباره مافياي مسكن تحقيق و بررسي كند، آيا وزارت اطلاعات به نتيجه اي رسيده و آيا بنا دارد درباره گراني هاي مسكن به مردم گزارشي بدهد؟ پاسخ داد: گراني مسكن علل گوناگوني دارد اما بخشي از گراني اين بوده است كه برخي افراد سودجو، فرصت طلب و بعضاً با انگيزه هاي مادي اقداماتي را داشتند كه سبب افزايش مقطعي و غيرمتعارف قيمت مسكن شد.
به گزارش فارس وي افزود: در اين خصوص گزارش هايي درباره افراد متخلف براي دستگاه قضائي تهيه شده است و بخشي نيز با صنف هاي مربوطه دنبال و مطرح شده است. وزير اطلاعات تصريح كرد: يكي از عواملي كه در گراني مسكن بي تاثير نبوده است ورود برخي بانك ها به خصوص بانك هاي خصوصي و برخي افراد به فعاليت هاي حوزه مسكن بوده است. در واقع پول هاي زيادي را كه در جهت توليد و توسعه صادرات به كار مي برده اند به بخش زمين هدايت كرده اند و اين يكي از علل گراني ها بوده است.
اژه اي در عين حال گفت: گراني مسكن عوامل گوناگوني دارد و نمي توان گفت اين علت، علت اصلي بوده است. در واقع علل سياسي و انگيزه هاي مادي نيز در گراني مسكن تاثيرگذار بودند. وي انتشار كامل اين گزارش را مشروط به تكميل آن در وزارت اطلاعات عنوان كرد.
ترديد درصحت ادعاي آمريكا
سخنگوي وزارت خارجه درباره وضعيت تبعه آمريكايي كه به ادعاي آمريكائي ها در ايران مفقود شده و ازكاركنان اف بي اي(پليس فدرال آمريكا)بوده است، گفت: اطلاعات جديدي درباره تبعه آمريكايي به ما داده نشده و آنچه از زبان برخي مسئولان آمريكايي مطرح است، بيشتر درنظرگرفتن فرضيه هاي مختلف است.
درهمين حال وزيراطلاعات روز گذشته درگفت وگو با فارس تصريح كرد: سرنخي ازحضور و يا دستگيري مأمور اف بي اي در ايران به دست نياورده ايم و در حال بررسي موضوع هستيم.
غلامحسين محسني اژه اي درپاسخ به سؤالي مبني براينكه آمريكايي ها مدعي دستگيري يك مامور
اف بي اي در ايران شده  و عنوان كرده اند ايران خواستار مبادله وي با عسگري، معاون وزيرسابق دفاع است، گفت: اين مطلب صحت ندارد، آنها ادعا كرده اند و ما هم موضوع را دنبال مي كنيم.
</TEXT>
</DOC>
<DOC>
<DOCID>HAM2-860203-072</DOCID>
<DOCNO>HAM2-860203-072</DOCNO>
<ORIGINALFILE>/1386/860203/news/_siasi.htm</ORIGINALFILE>
<ISSUE>دوشنبه 3 ارديبهشت 1386 - سال پانزدهم - شماره4249 - Apr 23, 2007</ISSUE>
<DATE calender="Western">2007-04-23</DATE>
<DATE calender="Persian">1386/02/03</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
سخنگوي شوراي نگهبان تأكيد كرد
اسفند، مناسب ترين زمان براي انتخابات مجلس هشتم
</TITLE>
<TEXT>
گروه سياسي - سخنگوي شوراي نگهبان گفت: اسفند ماه امسال، زمان مناسبي براي برگزاري انتخابات هشتمين دوره مجلس شوراي اسلامي است.
به گزارش پايگاه اطلاع رساني شوراي نگهبان، عباسعلي كدخدايي با اشاره به زمان برگزاري انتخابات مجلس هشتم كه از سوي وزارت كشور، اسفند امسال يا فروردين سال آينده، مطرح شده است افزود: با توجه به وجود مشكل محدوديت زمان در فروردين سال 87، برگزاري انتخابات در اسفند ماه سال جاري مناسب تر است.
وي درباره پيشنهاد تجميع انتخابات(همزماني انتخابات دهمين دوره رياست جمهوري و چهارمين دروه شوراها)كه واكنش هايي را بخاطر كاهش زمان شوراها دربرداشته است افزود: دوره مجلس و رياست جمهوري طبق قانون اساسي، چهار سال است اما در مورد شوراها، مجلس شوراي اسلامي مي تواند هر گونه تغييري را در آن پيش بيني كند.
اين در حالي است كه صبح ديروز معاون پارلماني وزير كشور در صحن مجلس شوراي اسلامي، قبل از اسفند و در اسفند 86 و فروردين ماه 87 را سه گزينه مورد بررسي وزارت كشور اعلام كرده و با تأييد ضمني فروردين 87 هر كدام از گزينه هاي مربوط به برگزاري انتخابات مجلس هشتم را داراي برخي مشكلات و محاسن دانسته بود.
</TEXT>
</DOC>
<DOC>
<DOCID>HAM2-860203-073</DOCID>
<DOCNO>HAM2-860203-073</DOCNO>
<ORIGINALFILE>/1386/860203/news/_siasi.htm</ORIGINALFILE>
<ISSUE>دوشنبه 3 ارديبهشت 1386 - سال پانزدهم - شماره4249 - Apr 23, 2007</ISSUE>
<DATE calender="Western">2007-04-23</DATE>
<DATE calender="Persian">1386/02/03</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
هيات وزيران تعيين كرد
3 استاندار جديد
</TITLE>
<TEXT>
گروه سياسي - در جلسه ديروز، يكشنبه، هيأت وزيران كه به رياست محمود احمدي نژاد تشكيل شد، استانداران جديد استان هاي گلستان، هرمزگان و لرستان بر اساس پيشنهاد وزير كشور و تأييد هيأت وزيران تعيين شدند.
رئيس جمهوري در اين جلسه استانداران را به تواضع كامل و رأفت و نرم خويي با مردم و حضور در متن آنان و تلاش جدي براي جلوگيري از تضييع حقوقشان توصيه كرد و افزود: همه استانداران بايد منافع مردم را بر منافع گروهها ترجيح داده و بدانند كه جز به مردم به هيچ كس بدهي ندارند و در عزل و نصب مديران استاني، معيارهاي دولت نهم را لحاظ كرده و اختيارات خود را به ديگران واگذار نكنند.
رئيس جمهوري با بيان اينكه استانداران بايد به منظور اداره مطلوب استان براي بخشهاي مختلف برنامه داشته و هم نگاه جامع و هم نگاه ريز به مسائل داشته باشند، گفت:  تسريع حركت  استان در بخش هاي مختلف با كار خستگي ناپذير و پيگيري جدي امور و سرعت بخشيدن به اجراي طرحهاي عمراني و پيشرفت بهتر آنها از مهمترين وظايف استانداران است.
در اين جلسه با تاييد هيات وزيران، يحيي محمودزاده رئيس سابق سازمان نقشه برداري كشور به عنوان استاندار جديد گلستان، عبدالعلي صاحب محمدي قائم مقام سابق معاونت عمراني وزارت كشور به عنوان استاندار جديد هرمزگان و سيد حسين صابري معاون عمراني سابق استانداري قم به عنوان استاندار جديد لرستان تعيين شدند.
</TEXT>
</DOC>
<DOC>
<DOCID>HAM2-860203-074</DOCID>
<DOCNO>HAM2-860203-074</DOCNO>
<ORIGINALFILE>/1386/860203/news/_siasi.htm</ORIGINALFILE>
<ISSUE>دوشنبه 3 ارديبهشت 1386 - سال پانزدهم - شماره4249 - Apr 23, 2007</ISSUE>
<DATE calender="Western">2007-04-23</DATE>
<DATE calender="Persian">1386/02/03</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
از خانه ملت
</TITLE>
<TEXT>
تعدادي از نمايندگان مجلس شوراي اسلامي در حال امضاي نامه اي در حمايت از عملكرد شوراي شهر دوم تهران و همچنين تثبيت شهردار فعلي تهران هستند. در اين نامه ازعملكرد شوراي دوم شهر تهران نيز تقدير شده است. نامه مذكور پس از جمع آوري امضا، احتمالا فردا براي قرائت در صحن علني تقديم هيات رئيسه مجلس شود.
نمايندگان ديروز با دو فوريت طرح بيمه انفرادي بيماران ديابتي نوع اول و دوم موافقت كردند و به تقاضاي تحقيق و تفحص از عملكرد سازمان هاي شهرداري هاي استان ها رأي ندادند.
منطقي كردن نرخ سود بانكي و اظهارات برخي مسئولان مربوطه، توزيع نامناسب اعتبارات بانكي، پيگيري علت شهادت پنج راننده ايراني در عراق، ادعاي مطبوعات تركيه در خصوص ايراني نبودن جشن نوروز و پرداخت معوقات و مطالبات فرهنگيان از جمله مهم ترين موضوعات تذكر داده شده ديروز توسط نمايندگان بود.
محمدرضا باهنر كه رياست جلسه ديروز را برعهده داشت از ديوان محاسبات كل كشور به خاطر ارائه گزارش تفريغ بودجه تشكر كرد و به شبهات مطرح شده در خصوص ديرهنگام بودن ارائه اين گزارش پاسخ داد.
باتوجه به مطرح بودن طرح تغيير ساعت رسمي كشور در كميسيون اجتماعي مجلس، به نمايندگان اطلاع داده شده كه فرصت دارند تا تاريخ 12 ارديبهشت پيشنهادات خود را در اين باره به كميسيون ارائه دهند.
احمد توكلي رئيس مركز پژوهش ها در خصوص اولتيماتوم سه هفته اي مجلس به دولت براي ارائه لايحه اجراي اصل 44 گفت: كسي به دولت اولتيماتوم نداده و دولت و مجلس تلاش دارند كه هرچه سريع تر قانون مربوط به اجراي سياست هاي كلي اصل 44، تصويب شود.
اكبر اعلمي نماينده تبريز در سؤالي از وزير اطلاعات ارزيابي اين وزارتخانه در خصوص اتهام پرداخت رشوه به فرزند يكي از مقامات ارشد كشور از سوي شركت توتال را خواستار شده است.
چند تن از نمايندگان مجلس روز گذشته در نطق ها و مواضع و مصاحبه هاي خود از اقدام نيروي انتظامي درباره مقابله با معضلات اجتماعي و برخي بدحجابي ها حمايت كردند.
</TEXT>
</DOC>
<DOC>
<DOCID>HAM2-860203-075</DOCID>
<DOCNO>HAM2-860203-075</DOCNO>
<ORIGINALFILE>/1386/860203/news/_siasi.htm</ORIGINALFILE>
<ISSUE>دوشنبه 3 ارديبهشت 1386 - سال پانزدهم - شماره4249 - Apr 23, 2007</ISSUE>
<DATE calender="Western">2007-04-23</DATE>
<DATE calender="Persian">1386/02/03</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
نخست وزير ايتاليا:
مذاكره با ايران، نتيجه بخش خواهد بود
</TITLE>
<TEXT>


گروه سياسي- پس از آنكه در پي تأييد خبر ديدار مسؤول پرونده هسته اي ايران و مسؤول سياست خارجي اتحاديه اروپا، روز شنبه فرانسه رسما اعلام كرد كه آماده مذاكره با ايران درباره برنامه هسته اي اين كشور است، ديروز نيز رومانو پرودي نخست وزير ايتاليا تصريح كرد: مذاكره با ايران نتيجه بخش خواهد بود.
به گزارش خبرگزاري مهر نخست وزير ايتاليا كه در رياض پايتخت عربستان صحبت مي كرد همچنين ضمن مخالفت با هرگونه اقدام نظامي عليه ايران آن را غير قابل پذيرش توصيف كرد.
پرودي از عربستان سعودي خواست تا به تلاش هاي ديپلماتيك خود براي كاهش تنش ها ميان تهران و غرب ادامه دهد. پرودي كه در مجلس عربستان سعودي صحبت مي كرد، افزود: از آنجا كه گفت وگو تنها راهي است كه مي تواند به راه حل هاي منصفانه و دائمي منجر شود، پس تلاش براي گفتگو بايد ادامه پيدا كند.
اين در حالي است كه وزيران خارجه  27 كشور عضو اتحاديه  اروپا در نشست امروز خود در لوكزامبورگ زمينه را براي گفت وگو ميان علي لاريجاني، مسؤول مذاكرات هسته اي ايران و خاوير سولانا، مسؤول سياست خارجي اتحاديه  اروپا در روز چهارشنبه آماده مي كنند.
از سوي ديگر روز گذشته روزنامه حريت، چاپ تركيه ادعا كرد: ايران و اتحاديه  اروپا در پي سفر سه شنبه گذشته منوچهر متكي به آنكارا تصميم به ازسرگيري مذاكرات گرفتند.
</TEXT>
</DOC>
<DOC>
<DOCID>HAM2-860203-076</DOCID>
<DOCNO>HAM2-860203-076</DOCNO>
<ORIGINALFILE>/1386/860203/news/_siasi.htm</ORIGINALFILE>
<ISSUE>دوشنبه 3 ارديبهشت 1386 - سال پانزدهم - شماره4249 - Apr 23, 2007</ISSUE>
<DATE calender="Western">2007-04-23</DATE>
<DATE calender="Persian">1386/02/03</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
يادداشتدكتر محمد خوش چهره
بازي فريب
</TITLE>
<TEXT>
اگرچه منافع و مصالح مشترك و در عين حال تعريف درست از جهت گيري ها و منافع مي تواند در حوزه نظري زمينه اتحاد جريان هاي سياسي را فراهم آورد اما درك عملي از اين منافع و مصالح به مراتب مهم تر از اتحاد برمبناي اشتراك لفظي است. شيوه ها و تاكتيك ها و درك صحيح از جريانات و قواعد سياسي مي تواند هم عامل پيونددهنده و هم عامل استمرار زا باشد.
هرچند در درون جريانات سياسي، خيلي ها در مرحله اول اقرار زباني دارند به منافع مشترك، اما در مراحل بعدي عدم التزام عملي به اين منافع مي تواند مشكلي براي اتحاد باشد. بحث هايي مثل تماميت خواهي سياسي در درون جريانات كه حتي مي تواند تا حد درنده خويي سياسي پيش رود و چهره اتحاد را مخدوش كند.
تجربه جناح هاي اصولگرا و جناح هاي مقابل آن نشان داده است كه دلايل وحدت سلبي است نه ايجابي. به اين معنا كه وحدت جريانهاي سياسي از تقابل و نگراني نسبت به حريف ايجاد مي شود. هرگاه برآورد يك جريان از جريان مقابل، به عنوان رقيبي قدرتمند و متحد بوده است وحدت آنها نيز رو به افزايش گذاشته است و در مقابل به محض اين كه رقيب كم جان نشان داده است ضعف هاي جريان مقابل و عدم اتحادپذيري آنها روشن تر شده است.
تجربه دو انتخابات رياست جمهوري و شوراي شهر به خوبي نشان مي دهد كه در جايي كه برآورد اصولگرايان نسبت به رقيب ضعيف بوده، تضادهاي دروني خودشان را بيشتر  نشان داده اند. هرچند پايگاه هاي مردمي جريانات سياسي هم متأثر از شرايط است و اين خود عامل قدرت يك جريان مي تواند باشد. مردم باتوجه به شرايط روز متمايل به يك جريان سياسي مي شوند كه عامل وحدت براي آن جريان است. لذا اگر بگوييم يك شخصيت كاريزماتيك به عنوان فصل الخطاب مي تواند وحدت يك جريان سياسي را منجر شود، عوامل وحدت آفرين ديگر را ناديده گرفته و به بيراهه رفته ايم.
بنابراين صرف نظر از ترفندهاي جناح هاي مقابل كه بيشتر به يك بازي سياسي، تاكتيك و فريب مي ماند، جناح اصول گرا بايد با برداشت صحيح و واقعي از قدرت حريف و درك صحيح از واژه اصولگرايي و مبناي ارزشي آن در رفتار خود تجديدنظر كرده و با مشخص ساختن اهداف بلندمدت و نه مقطعي و صرف نظراز رفتارهاي دم غنيمتي به اتحاد دروني بپردازند.
</TEXT>
</DOC>
<DOC>
<DOCID>HAM2-860203-077</DOCID>
<DOCNO>HAM2-860203-077</DOCNO>
<ORIGINALFILE>/1386/860203/news/_siasi.htm</ORIGINALFILE>
<ISSUE>دوشنبه 3 ارديبهشت 1386 - سال پانزدهم - شماره4249 - Apr 23, 2007</ISSUE>
<DATE calender="Western">2007-04-23</DATE>
<DATE calender="Persian">1386/02/03</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
گزيده ها
</TITLE>
<TEXT>


رياست جمهوري: محمود احمدي نژاد، رئيس جمهوري ظهر ديروز پس از دريافت استوارنامه ايگار لاگينوف سفير جديد اوكراين در تهران با بيان اينكه سياست خارجي جمهوري اسلامي ايران گسترش روابط شفاف، مستحكم و ماندگار با كشورهاي مختلف است، بر لزوم اقدامات عملي براي اجراي موافقتنامه هاي دو جانبه ايران با كشورهاي مختلف از جمله اوكراين و گسترش مناسبات دوجانبه تاكيد كرد.
نيروهاي مسلح:معاون آماد و پشتيباني تحقيقات صنعتي ستاد كل نيروهاي مسلح تاكيد كرد كه با اجراي يك برنامه ضربتي، تمامي مواد اوليه تحريمي را در داخل خواهيم ساخت. سرتيپ محمدرضا نقدي افزود: باتوجه به دانش بالا و فناوري عميقي كه چه دربخش متالوژي ومواد فلزي وچه مواد آلي و پتروشيمي و چه دربخش مواد تركيبي مانند سراميك ها وكامپوزيت ها وجود دارد، به راحتي مي توانيم اين مواد اوليه را تبديل به مواد مورد نياز صنايع دفاعي كنيم.
سياست خارجي: منوچهر متكي تأكيد كرد كه شوراي امنيت سازمان ملل هيچ حقي براي متوقف كردن برنامه غني سازي اورانيوم ايران ندارد. به گزارش ايسنا، وزير امور خارجه در كنفرانس خبري در نيكاراگوئه گفت: ما انتقال پرونده ايران از آژانس بين المللي انرژي اتمي به شوراي امنيت سازمان ملل را نمي پذيريم. متكي در اين سفر با دانيل اورتگا، رئيس جمهوري چپگراي نيكاراگوئه ديدار كرد.
شوراي شهر: به نوشته يك سايت خبري، با اعلام انصراف اسحاق جهانگيري به عنوان كانديداي اصلي طيف اصلاح طلب شوراي شهر براي تصدي پست شهرداري تهران،گمان مي رود اعضاي اصلاح طلب شورا درتمايل به سمت قاليباف، دغدغه كمتري داشته باشند، هر چند كه فشارهايي به آنها وارد مي شود. به گزارش اين سايت، اين فشارها ازدو سمت وارد مي شود؛ برخي طيف هاي جناح اصولگرا كه با قاليباف ميانه خوبي ندارند و در لابي هايي كوشيده اند اين اعضا را از دادن رأي به وي منصرف كنند و از سوي ديگر جريان تندرو جبهه دوم خرداد كه در صدد است اصلاح طلبان را از حمايت از قاليباف منصرف كند. به گزارش اين سايت اين فشارها به نتيجه نرسيده است.
</TEXT>
</DOC>
<DOC>
<DOCID>HAM2-860203-078</DOCID>
<DOCNO>HAM2-860203-078</DOCNO>
<ORIGINALFILE>/1386/860203/news/_siasi.htm</ORIGINALFILE>
<ISSUE>دوشنبه 3 ارديبهشت 1386 - سال پانزدهم - شماره4249 - Apr 23, 2007</ISSUE>
<DATE calender="Western">2007-04-23</DATE>
<DATE calender="Persian">1386/02/03</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
مصرزير چكمه استبداد
</TITLE>
<TEXT>


رضا سادات
گروه هاي حقوق بشر
با اشاره به
پيشينه دولت مصر
در نقض
آزادي هاي فردي
اعطاي اختيارات جديد
به دولت را
به منزله ضربه اي سخت به حقوق مدني مردم مصر
مي پندارند
سوم فروردين(23 مارس)بود كه گروهي از نمايندگان احزاب اپوزيسيون دولت حسني مبارك، رئيس جمهور مصر در پارلمان اين كشورمقارن با زماني كه قرار بود تظاهراتي اعتراض آميز در برابر ساختمان پارلمان برگزار شود با ترك صحن پارلمان به خارج از ساختمان، جايي كه قرار بود به حاضران در تظاهرات بپيوندند، رفتند.
آنان برخلاف انتظار با خياباني ساكت و خالي از تردد مواجه شدند چرا كه نيروهاي لباس شخصي پليس با ايجاد موانعي در تقاطع هاي دو سوي خياباني كه به ساختمان پارلمان منتهي مي شود، مانع از برگزاري اين تجمع شده بودند. گردهم آيي بزرگي كه قرار بود نماد مخالفت با محدويت هاي قانونگذاري در پارلمان و تلاش براي اصلاح قانون اساسي به نفع حزب حاكم باشد به گواهي بر دامنه تحديد آزادي ها در اين كشور تبديل شد.
حمدين صباحي، از نمايندگان اپوزيسيون در مجمع خلق و رهبر حزب ناصري كرامه در حالي كه از كنار جمع اندكي كه توانسته بودند با عبور از موانع پليس خود را به مقابل پارلمان برسانند، مي گذشت با عصبانيت مي گويد: اين كمدي اي تأسف آور است. وي مي افزايد: ما همه به سادگي به بازيگراني در اين بازي كه به بدترين شكل كارگرداني شده است، تبديل شده ايم.شرايط سياسي در مصر به سمت و سويي مي رود كه در مغايرت كامل با آمال احزاب اصلاح طلب است.
مصري ها اواخر ماه گذشته ميلادي در همه پرسي اي شركت كردند كه توسط مبارك، رئيس جمهور مصر كه براي پنج دوره متوالي عهده دار اين بوده، ترتيب داده شده بود. او بر مبناي وعده اي كه در مبارزات انتخاباتي سال 2005 ميلادي براي بازنگري در قانون اساسي داده بود دسامبر سال گذشته ميلادي به پارلمان تحت تسلط حزب حاكم ملي دموكراتيك(dp)دستور داد اقدام به تدوين پيش نويس طرح اصلاح قانون اساسي كند.
هواداران دموكراسي در مصر اميد داشتند با اين اقدام گامي بلند به سوي اصلاحات در اين كشور برداشته شود اما روند بازنگري در قانون اساسي خيلي زود به موضوعي محرمانه تبديل شد كه احزاب اپوزيسيون كمترين مشاركتي در آن نداشتند. صباحي تأكيد دارد بازنگري در قانون اساسي كاملا يكجانبه بوده و هيأت بازنگري با هيچ يك از احزاب اپوزيسيون در اين رابطه رايزني نكرد.
بيش از يكصد نماينده احزاب اپوزيسيون در پارلمان مذاكرات نهايي بر سر محتواي طرح بازنگري در قانون اساسي كه به همه پرسي گذاشته شد را بلوكه كردند و به جاي آن تصميم گرفتند با تجمع در برابر پارلمان و حضور در جمع تظاهركنندگان، مخالفت خود با اين اقدام را نشان دهند. غيبت آن ها مانع از رأي گيري پيرامون اين طرح نشد و حزب حاكم كه اكثريت پارلماني را در اختيار دارد توانست پيش نويس تدوين شده را براي همه پرسي به تصويب برساند.
اين طرح در گام بعدي در همه پرسي اي كه از سوي احزاب اپوزيسيون داخلي و گروه هاي حقوق مدني خارجي محكوم شد به تصويب رسيد.
اين در حالي است كه سازمان عفو بين الملل مضمون اين طرح كه مشتمل بر 34 بند است را بدترين ضربه به وضعيت حقوق بشر در مصر طي 34 سال گذشته توصيف كرده است.مبارك از اين اصلاحات، كه اولين مورد تغيير قانون اساسي پس از تصويب آن در سال 1971 است به عنوان بخشي از تلاش هاي خود براي گسترش دموكراسي در اين كشور ياد كرده است. او اندكي قبل از برگزاري همه پرسي به روزنامه دولتي اخبار اليوم گفته بود اصلاحات پيش بيني شده مشاركت عمومي در روند تصميم گيري هاي سياسي را بسط مي دهد اما احزاب اپوزيسيون از سراسر طيف سياسي مصر از سوسياليست ها، چپ گراها و سكولارها گرفته تا نمايندگان حزب محافظه كار اخوان المسلمين در پارلمان با هماهنگي اي بي سابقه به مخالفت با اين تغييرات پرداختند. به اعتقاد آنها اين اصلاحات به گونه اي تدوين شده كه تداوم حاكميت حزب ملي دموكراتيك را تضمين كرده و اين كه در قالب مضاميني به ظاهر دموكراتيك زمينه نقض حقوق مدني مردم مصر را فراهم آورد.
مناقشه انگيز ترين وجه اين بسته، قانون جديد ضدتروريسم مصر بود كه جانشين قانون وضعيت اضطراري خواهد شد كه از سال 1981 و پس از ترور انورسادات، رئيس جمهور پيشين مصر در اين كشور اعمال شده و از آن به عنوان ابزاري براي سركوب گروه هاي سياسي مخالف استفاده شده است.
قانون جديد با استناد به حملات تروريستي سال هاي اخير در مصر به دولت اجازه مي دهد به نام امنيت ملي حقوق شهروندي را نقض كند. در يكي از بندها اين اختيار به رئيس جمهور تفويض شده كه در صورت لزوم پرونده هاي گشوده شده در دادگستري را به دادگاه هاي نظامي ارجاع دهد كه احكام شان قابل استيناف نيست.
دولت معتقد است اختيارات وسيعي كه در قانون جديد به رهبران ارشد اعطا شده، منطقي و كاملا ضروري بوده است. علي الدين هلال، از اعضاي دبيرخانه حزب حاكم مي گويد: تروريسم يك جرم معمولي نيست بلكه اقدام تروريستي طيف وسيعي از هماهنگي ها در حوزه هاي مختلفي چون تامين سلاح، كسب بودجه و... را مي طلبد. وي مي افزايد: براي مبارزه با تروريسم بايد تمهيدات خاصي در نظر گرفته شود. او به وضعيت كشورهايي چون ايالات متحده، انگليس و هند اشاره مي كند كه پيش از اين اقدام به تصويب قوانين مشابهي براي مبارزه با تروريسم كرده اند.
اعتراض گروه هاي حقوق بشر
گروه هاي حقوق بشر با اشاره به پيشينه دولت مصر در نقض آزادي هاي فردي، اعطاي اختيارات جديد به دولت را به منزله ضربه اي سخت به حقوق مدني مردم مصر مي پندارند.
حسييه حاج صحراوي،  جانشين مدير دفتر عفو بين الملل در خاورميانه و شمال آفريقا مي گويد: دولت مصر به جاي پايان دادن به بازداشت هاي مخفيانه، ناپديد شدن هدفمند افراد، شكنجه و محاكمه  هاي غيرعادلانه در برابر دادگاه هاي نظامي طرحي را به تصويب رساند كه همه تمهيدات انديشيده شده در قانون اساسي براي صيانت از حقوق فردي مصري ها را ناديده مي انگارد.
منتقدان اين اصلاحات، محتواي آن را به مراتب بدتر از قانون وضعيت اضطراري مصر مي دانند. عبدالمنعم المشاط، رئيس دانشكده علوم سياسي دانشگاه قاهره مي گويد: قانون وضعيت اضطراري بخشي از قانون اساسي مصر نبود بنابراين هر شهروند مصري مي توانست با مراجعه به دادگاه براي احقاق حقوق خود بر ضد آن اقامه دعوا كند. وي مي افزايد: با اصلاحات به عمل آمده دولت مبارك به اين اطمينان رسيده كه ديگر راه فراري از احكام صادره وجود ندارد.اصلاح فصل 88 قانون اساسي مصر نظارت دستگاه قضايي بر انتخابات را ملغي كرده و اين مسئوليت را به كميسيون مركزي انتخابات واگذار مي كند. اين به معناي كاهش اختيارات دستگاه قضايي  است كه قضاتش طي سال هاي اخير به شكلي روبه تزايد به حمايت از گروه هاي هوادار اصلاحات در كشور پرداخته بودند. يا سلب حق نظارت بر انتخابات از آخرين نهاد مستقل در ساختار حاكميت مصر و واگذاري آن به كميسيون انتخاباتي كه اعضاي آن از سوي وزارت كشور منصوب مي شوند بي شك شرايط براي دستكاري در نتايج انتخابات و سوق دادن آن به سمت و سويي كه حزب حاكم مي خواهد، تسهيل خواهد شد. مشاط مي گويد: اين اصلاحات درها را به سوي تقلب انتخاباتي مي گشايد و مي افزايد: هيچ گاه سابقه نداشته كميسيوني از سوي جناح هاي سياسي ايجاد شود و فاقد جهت گيري سياسي باشد.
اخوان المسلمين از اهداف طرح اصلاحات قانون اساسي بود. اگر چه براساس قانون اساسي مصر ايجاد احزاب سياسي مبتني بر اصول مذهبي ممنوع است اما اين گروه توانسته 88 كرسي پارلماني، معادل يك پنجم كرسي هاي پارلمان را به عنوان نامزدهاي مستقل به خود اختصاص  دهد.
اين گروه از ديرباز خواستار اصلاح ساختار سياسي مصر و منتقد سياست هاي مبارك بوده است.براساس اصلاحات جديد نامزدهاي رياست جمهوري بايد عضو يكي از احزاب رسمي كشور باشند. اين به معناي منع نامزدي اعضاي اخوان المسلمين براي انتخاب رياست جمهوري است.
يكي از اعضاي حزب حاكم مصر كه خواستار عدم افشاي هويتش است، مي گويد: قانون قبلي درها را به روي اخوان المسلمين بسته بود اما اين كافي نبود. وي مي افزايد: قانون جديد پنجره ها را نيز به روي اين گروه بسته است.
در يكي از بندهاي ديگر اصلاحيه به رئيس جمهور اختيار انحلال پارلمان در هر زمان كه وي صلاح بداند، اعطا شده در حالي كه تا پيش از اين انحلال پارلمان منوط به برگزاري همه پرسي ملي بود. ميشل دون، از كارشناسان ارشد بنياد صلح بين المللي كارنيج مي گويد: در تاريخ مصر بر خلاف ساير كشورهاي منطقه انحلال پارلمان سابقه نداشته است. وي مي افزايد: با قانون جديد رئيس جمهور مي تواند با سهولت تمام پارلمان را منحل كند كه اين مي تواند به الگويي براي ساير كشورهاي منطقه تبديل شود.طرح مصوب اصلاح قانون اساسي در پاره اي حيطه ها اختياراتي بيشتر به پارلمان اعطا كرده است.
به عنوان مثال پارلمان براي نظارت بر چگونگي هزينه شدن بودجه و چگونگي انتصاب هيأت دولت، تمركز زدايي از دولت مركزي با اعطاي اختيارات بيشتر به دولت هاي محلي و افزايش تعداد نمايندگان زن پارلمان اختيارات بيشتري به دست آورده است با اين حال احزاب اپوزيسيون اين اختيارات جديد را اعطاي امتيازاتي كوچك براي گرفتن امتيازات بزرگ توصيف مي كنند و از طرح اصلاح قانون اساسي به عنوان چارچوبي براي تداوم حاكميت نزديكان مبارك بر مصر ياد مي كنند.
</TEXT>
</DOC>
<DOC>
<DOCID>HAM2-860203-079</DOCID>
<DOCNO>HAM2-860203-079</DOCNO>
<ORIGINALFILE>/1386/860203/news/_siasi.htm</ORIGINALFILE>
<ISSUE>دوشنبه 3 ارديبهشت 1386 - سال پانزدهم - شماره4249 - Apr 23, 2007</ISSUE>
<DATE calender="Western">2007-04-23</DATE>
<DATE calender="Persian">1386/02/03</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
گزارش نيلوفر قديري
رسوايي يك نومحافظه كار
</TITLE>
<TEXT>


توافق پردردسر
2 سال پيش وولفوويتز سرمست از به نتيجه رسيدن طرح اشغال عراق به عنوان رئيس وارد بانك جهاني شد. اروپايي ها اگر چه با اين انتخاب به شدت مخالف بودند اما چاره اي نداشتند چون بر اساس يك توافق پنجاه ساله اروپا رئيس صندوق بين المللي پول را انتخاب مي كند و آمريكا رئيس بانك جهاني را.
معمار جنگ عراق و يكي از نومحافظه كاران سرشناس و قدرتمند آمريكا اين روزها با شرايط دشواري رو به روست. اين معاون سابق وزرات دفاع آمريكا در سن 63سالگي و در حاليكه در راس يكي از مهمترين نهادهاي مالي بين المللي جهان مشغول به كار بود، با رسوايي اخلاقي مالي اكنون در آستانه اخراج از اين نهاد قرار دارد.
پل وولفوويتز كه بعد از جدايي از همسرش مدتهاست تنها زندگي مي كند از مدت ها پيش با شها علي رضا زني اهل ليبي و از مقامات بانك جهاني رابطه داشت. طبق قوانين بانك جهاني زوج ها و كساني كه رابطه عاطفي و وابستگي به هم دارند نبايد در اين نهاد رئيس و مرئوس يكديگر باشند. اما وولفوويتز بعد از انتخاب شدن به عنوان رئيس بانك جهاني در سال 2005 خانم شها را به دفتر خود آورد اما با اين شرط كه او هيچ حق تصميم گيري درباره شرايط كاري اين خانم نداشته  باشد. اما بعد از اين جا به جايي حقوق اين خانم با60 هزار دلار افزايش به 193590 دلار در سال رسيد كه اين رقم بيشتر از حقوق كاندوليزا رايس وزير خارجه آمريكاست. اين كار خطايي مرگبار براي وولفوويتز بود كه در راس نهادي رياست مي كرد كه قرار است فساد را در جهان ريشه كن كند. در پي اين اقدام انجمن كارمندان بانك جهاني كه 10هزار كارمند عضو دارد در يك كنفرانس خبري خواستار استعفاي سريع وولفوويتز شدند. اين جلسه مطبوعاتي وقتي جنجالي تر شد كه وولفوويتز بدون دعوت قبلي در آن حاضر شد و خواست كه از اين اقدامش دفاع كند. او گفت كه قبول دارد اشتباه كرده و از اين اشتباه متاسف است. اما انجمن كارمندان اين عذرخواهي را نپذيرفت.
وولفوويتز از زمان به قدرت رسيدن در سال 2005، مبارزه با فساد درون نهادها و حتي خود بانك جهاني را شعار خود قرار داده بود. او استراتژي بلندمدتي تدوين كرده بود براي استفاده از بودجه و تخصص بانك جهاني در كمك به كشورهاي در حال توسعه براي ريشه كني فساد و رشوه گيري در اين كشورها.
خطاي وولفوويتز بدون شك خطاي غير قابل اغماضي است اما بسياري به درستي بر اين باورند كه گذشته و شغل قبلي او به ويژه نقشش در جنگ عراق در پيدا شدن اين شرايط بي تاثير نبوده است. خود او هم در بيانيه اي كه به عنوان عذرخواهي از كارش منتشر كرد به اين موضوع اشاره كرد و گفت: براي آنهايي كه با آنچه من در گذشته و در شغل قبلي انجام دادم مخالفند و اكنون با در ذهن داشتن همين موضوعات عليه من اقدام مي كنند بگويم، من در شغل قبلي نيستم و ديگر براي دولت آمريكا كار نمي كنم. من براي اين نهاد و 185سهامدار آن كار مي كنم. او اشتباه نمي كرد چرا كه معمار منفورترين جنگ تاريخ آمريكا بدون شك مغضوب همه جهان خواهد بود.
نگراني اروپايي ها از اين انتخاب بي سبب نبود؛ ورود او به اين بانك مانند حضور رابرت مك نامارا نبود كه براي پاك كردن خونهاي جنگ ويتنام از دستانش به بانك جهاني رفت تا وامهاي بازسازي را به تصويب برساند. وولفوويتز براي كامل كردن ماموريت نومحافظه كاران به بانك جهاني رفت. از پنج انتصابي كه وولفوويتز در دوران دو ساله رياستش در بانك جهاني انجام داد سه نفر از مقامات برجسته سياسي دولت هاي راستگرا بودند كه از سياست آمريكا در جنگ عراق حمايت كرده بودند. آخرين اين انتصاب ها ماه گذشته بود كه طي آن مروان معاشر معاون نخست وزير اردن به عنوان معاون ارشد در امور خارجي رئيس بانك منصوب شد. معاشر ماههاي پيش از جنگ عراق در سال 2002 سفير ملك عبدالله پادشاه اردن در واشنگتن بود و نقش مهم و تعيين كننده اي در همكاري امان با آمريكا در اين جنگ داشت.
نه ماه پيش از اين انتصاب هم وولفوويتز آنا پالاسيو وزير خارجه سابق اسپانيا را به عنوان معاون ارشد رئيس بانك و مشاور عمومي منصوب كرد. اين مقام اسپانيايي در روزهاي وزارتش يكي از حاميان جنگ عراق بود و در مشاركت نظامي دولت خوزه ماريا ازنار در اين جنگ نقش مهمي داشت. اسپانيا 1500 نيروي نظامي به عراق فرستاده است. همچنين در سال 2006 وولفوويتز وزير دارايي سابق السالوادور را به عنوان يكي از دو مدير عامل بانك منصوب كرد. او هم در زمان جنگ عراق نقش مهمي در حمايت از اين جنگ داشت. مقاومت در برابر حضور وولفووتيز در بانك جهاني كه سرانجام به درخواست استعفاي او منجر شده است، رفته رفته و از همان هفته هاي اوليه شروع به كار او آغاز شده بود.
</TEXT>
</DOC>
<DOC>
<DOCID>HAM2-860203-080</DOCID>
<DOCNO>HAM2-860203-080</DOCNO>
<ORIGINALFILE>/1386/860203/news/_siasi.htm</ORIGINALFILE>
<ISSUE>دوشنبه 3 ارديبهشت 1386 - سال پانزدهم - شماره4249 - Apr 23, 2007</ISSUE>
<DATE calender="Western">2007-04-23</DATE>
<DATE calender="Persian">1386/02/03</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
به منظور تجميع انتخابات، نمايندگان تصويب كردند
افزايش دوره مجلس، كاهش عمر دولت
</TITLE>
<TEXT>


كاظم جلالي با اشاره به اين كه مصوبه مذكور توسط شوراي نگهبان رد خواهد شد، گفت: ايراد قبلي شوراي نگهبان كماكان بر قوت خود باقي است و اين مصوبه تنها در مجمع تشخيص مصلحت امكان تصويب دارد
3 گزينه براي زمان انتخابات
معاون پارلماني وزير كشور گفت: اگر قرار باشد انتخابات قبل از اسفند ماه برگزار شود، وزارت كشور با كمبود زمان مواجه است و از سوي ديگر برگزاري انتخابات در اسفند ماه نيز به دليل همزماني با بررسي بودجه در مجلس، مشكلاتي را ايجاد خواهد كرد و پيشنهاد ما برگزاري انتخابات در فروردين ماه است.
***
گروه سياسي- نمايندگان مجلس شوراي اسلامي روز گذشته طرحي را به تصويب رساندند كه براساس آن با افزايش هفت ماهه عمر مجلس هفتم و كاهش 4 ماهه عمر دولت نهم، انتخابات رياست جمهوري دوره دهم و دوره هشتم مجلس شوراي اسلامي همزمان برگزار خواهد شد.
در جلسه علني روز گذشته مجلس، طرح تجميع انتخابات دوره دهم رياست جمهوري با دوره هشتم مجلس شوراي اسلامي كه توسط شوراي نگهبان به علت مغايرت با قانون اساسي به مجلس ارجاع شده بود و كميسيون امنيت ملي با پذيرش ايراد شوراي نگهبان به حذف آن رأي داده بود، مجدداً  در دستور كار نمايندگان قرار گرفت.در ابتدا كاظم جلالي به عنوان مخبر كميسيون امنيت ملي و سياست خارجي اعلام كرد كه كميسيون با توجه به ايرادات شوراي نگهبان، اين طرح را قابل اصلاح ندانسته و آن را كلاً  حذف كرده است. جلالي بيان داشت شوراي نگهبان بر اين باور است كه دوره نمايندگي به عنوان وكلاي مردم صرفاً  چهار سال است و وكيل بدون اذن موكل نمي تواند مدت وكالت خود را افزايش دهد. وي تأكيد كرد با تصويب اين طرح مجلس در مظان اين اتهام قرار مي گيرد كه به دليل منافع شخصي نمايندگان مي خواهد مدت دوره خود را افزايش دهد.
مدافعان و مخالفان تجميع
اما پس از اظهار نظر كميسيون نوبت به موافقان طرح تجميع كه همان مخالفان نظر كميسيون بودند رسيد. كاهش هزينه هاي سياسي، اقتصادي و اجتماعي، تجربه موفق تجميع انتخابات شوراها با خبرگان، سازندگي بهتر كشور در نتيجه هماهنگي دولت و مجلس، حضور حداكثري مردم در انتخابات و رفع برخي اختلافات سياسي در زمان انتخابات از جمله دلايل موافقان طرح تجميع بود.اما مخالفان طرح تجميع نيز بر اين باور بودند كه اصلاح اين امر و افزايش يا كاهش دوره نمايندگي مجلس با رياست جمهوري صرفاً  با نظر مقام معظم رهبري و به وسيله شوراي بازنگري قانون اساسي امكان پذير خواهد بود. ضمن آن كه تجميع به خاطر هماهنگي دولت و مجلس ضرورتي ندارد چون معيار هماهنگي، برنامه هاي توسعه و چشم انداز 20 ساله است.در ادامه جلسه نظر كميسيون به رأي گذاشته شد كه نمايندگان به آن رأي ندادند.
نظر نهايي نمايندگان
سپس نوبت به ارائه پيشنهادات نمايندگان رسيد كه براساس اولين پيشنهاد كه توسط قدرت الله ايماني نماينده خر م آباد مطرح و تصويب شد مقرر گرديد انتخابات دوره هشتم مجلس شوراي اسلامي و دوره دهم رياست جمهوري به طور همزمان نيمه اول آبان 87 برگزار شود. براساس اين پيشنهاد طول عمر مجلس هفت ماه افزايش خواهد يافت و از سوي ديگر دولت اول محموداحمدي نژاد 4 ماه زودتر به كار خود پايان خواهد. همچنين براساس آن زمان آغاز به كار دولت دهم از 12 مرداد به 16 فروردين 88 و مجلس نهم از هفتم خرداد به سوم دي 87 تغيير خواهد يافت.
اين طرح در حالي به تصويب رسيد كه به اعتقاد مخالفان آن نه تنها نمايندگان براساس آن مدت وكالت خود را افزايش دادند بلكه عمر دولت را نيز 4 ماه كاهش خواهند داد.اين پيشنهاد علي رغم مخالفت كميسيون امنيت ملي و سياست خارجي مجلس با رأي مثبت 141 نماينده مواجه شد.كاظم جلالي مخبر كميسيون امنيت ملي در گفت  وگو با همشهري از رد قطعي اين مصوبه توسط شوراي نگهبان خبر داد و گفت: ايراد قبلي شوراي نگهبان كماكان بر قوت خود باقي است و اين مصوبه تنها در مجمع تشخيص مصلحت امكان تصويب دارد.
از سوي ديگر برخي شنيده ها از قول مساعد رئيس مجمع تشخيص مصلحت نظام براي تصويب اين طرح حكايت دارد اما احمد توكلي عضو برجسته فراكسيون اصولگرايان ضمن تأكيد بر اين كه با اين مصوبه مخالف است گفت: فكر مي كنم مجمع تشخيص هم حتماً  اين مصوبه را رد مي كند. وي تصريح كرد در ديدار عده اي از نمايندگان با آقاي هاشمي، آقاي هاشمي در ضمن اين كه به اين بحث پاسخ منفي داده، گفته در مجمع براي رفع اختلاف بين مجلس و شوراي نگهبان اصل بر مصلحت انديشي مجلس است ولي ما مصالح نظام را هم در نظر مي گيريم كه فكر مي كنم بعضي اين حرف را حمل بر نظر مثبت ايشان گرفته اند و به آن رأي داده اند.
3 گزينه براي زمان مجلس هشتم
در عين حال معاون پارلماني وزير كشور سه گزينه را به عنوان زمانهاي در نظر گرفته شده براي انتخابات مجلس هشتم اعلام كرد.محمدحسين موسي پور در گفت وگو با خبرنگاران پارلماني اظهار داشت، قبل از اسفند، اسفند ماه86 و فروردين ماه 87، سه گزينه اي هستند كه وزارت كشور به عنوان زمان برگزاري انتخابات مجلس هشتم در حال بررسي آنها مي باشد.
وي گفت: اگر قرار باشد انتخابات قبل از اسفند ماه برگزار شود، وزارت كشور با كمبود زمان مواجه است و از سوي ديگر برگزاري انتخابات در اسفند ماه نيز به دليل همزماني با بررسي بودجه در مجلس، مشكلاتي را ايجاد خواهد كرد.
وي در پايان، فروردين ماه 87 را زمان مناسبي براي برگزاري انتخابات عنوان كرد.
باز هم اصرار بر استاني شدن انتخابات
در ادامه جلسه ديروز طرح استاني شدن حوزه هاي انتخابيه مجلس آماده شده از شوراي نگهبان نيز در دستور كار نمايندگان قرار گرفت كه باز هم كميسيون امنيت ملي و سياست خارجي با توجه به ايرادات شوراي نگهبان اعلام كرد موافق حذف اين طرح مي باشد، اما نمايندگان با تغييراتي اين طرح را مجدداً به تصويب رساندند.
در ابتداي اين بحث ابتدا جواد جهانگير زاده به عنوان نماينده اعلام كننده نظر كميسيون امنيت ملي و سياست خارجي بيان داشت: با تصويب اين طرح از ورود افراد جديد به مجلس جلوگيري مي شود چرا كه امكان رأي آوردن نمايندگان فعلي كه شناخته تر شده هستند بيشتر است.
نماينده اروميه ادامه داد با اين طرح مجلس در دامن كساني مي افتد كه با استفاده از تبليغات گسترده وارد مجلس خواهند شد.
سپس حشمت فلاحت پيشه ديگر عضو كميسيون امنيت ملي با بيان اين كه اين موضوع با رأي 8 به 8 در جلسه كميسيون مواجه شده است، بيان داشت مركز پژوهش ها هم با اين طرح موافق است و سعي كرده ايم با استثناء كردن برخي حوزه ها از آراء اقليت هم صيانت كنيم.در ادامه علاء الدين بروجردي رئيس كميسيون امنيت ملي هم به عنوان مخالف طرح استاني شدن تأكيد كرد، استثناء كردن مقداري از استان هاي مهم و حساس بر خلاف مصالح و اتحاد ملي است. نمايندگان پس از سخنان بروجردي حذف اين طرح را به رأي گيري گذاشتند كه اين حذف رأي نياورد لذا پيشنهادات نمايندگان در اين خصوص مطرح شد.
جزييات مصوبه مجلس
بر اساس يكي از اين پيشنهادات كه عيناً نظر ارائه شده توسط مركز پژوهش هاي مجلس مي باشد و با موافقت 146 تن از نمايندگان همراه شد، حوزه انتخابيه در انتخابات مجلس شوراي اسلامي، محدوده جغرافيايي هر استان خواهد بود.
بر اساس ماده واحده اين پيشنهاد هريك از استان ها به عنوان يك حوزه انتخابيه اصلي و حوزه هاي انتخابيه فعلي تابعه استان، حوزه انتخابيه فرعي محسوب مي شوند.
بر اساس تبصره 1 اين ماده واحده- داوطلبان نمايندگي مي بايد منحصراً براي يكي از حوزه هاي انتخابيه فرعي استان، داوطلب نمايندگي مجلس شوراي اسلامي شوند. ثبت نام در بيش از يك حوزه انتخابيه فرعي موجب ابطال و محروميت از داوطلبي نمايندگي آن دوره انتخابات مجلس شوراي اسلامي خواهد شد.
همچنين در تبصره 2 مقرر شد علاوه بر شرايط مندرج در قانون انتخابات مجلس شوراي اسلامي، هر داوطلب نمايندگي بايد متولد محدوده جغرافيايي حوزه انتخابيه فرعي محل ثبت نام يا سابقه نمايندگي مجلس شوراي اسلامي از آن حوزه يا سابقه حداقل 3 سال سكونت در آن محدوده را داشته باشد.
بر مبناي تبصره 3 - ملاك در تعيين تعداد نمايندگان هر استان، قانون تعيين محدوده حوزه هاي انتخاباتي مجلس شوراي اسلامي مصوب 30/1/1366 و اصلاحيه هاي بعدي آن خواهد بود.
بر اساس تبصره 4 نيز در استان هايي كه جديداً  تشكيل شده يا مي شوند، تعداد نمايندگان به نسبت جمعيت هر استان، بين استان هاي جديد تقسيم مي شود.
همچنين در تبصره 5 نيز مقرر شد استان سيستان و بلوچستان و حوزه هاي انتخابيه تربت جام و تايباد،خواف و رشتخوار در استان خراسان رضوي، كردكوي و تركمن، گنبدكاووس در استان گلستان، مهاباد، بوكان، پيرانشهر و سردشت در استان آذربايجان غربي، پاوه در استان كرمانشاه، بيجار و قروه در استان كردستان از اين قانون مستثني مي باشند و انتخابات مجلس شوراي اسلامي در اين حوزه ها، برابر قانون تعيين محدوده حوزه هاي انتخاباتي مجلس شوراي اسلامي، مصوب 30/1/1366 و اصلاحيه هاي بعدي آن انجام مي پذيرد. حوزه انتخابيه اقليت هاي ديني نيز از اين قانون مستثني مي باشند.
بر مبناي تبصره 6 - انتخابات موضوع اين قانون يك مرحله اي است و حائزين اكثريت آراي كسب شده داوطلب نمايندگي در سطح استان به مجلس شوراي اسلامي راه خواهند يافت. چنانچه در يك يا چند حوزه انتخابيه فرعي حد نصاب آراي لازم براي داوطلبان نمايندگي حاصل نگردد يا انتخابات به هر دليلي متوقف يا ابطال گردد و در صورت فوت، استعفاء و عدم تأييد اعتبارنامه منتخبان در مجلس شوراي اسلامي و نظاير آن، انتخاب نمايندگان اين قبيل حوزه ها به انتخابات ميان دوره اي موكول خواهد شد.
</TEXT>
</DOC>
<DOC>
<DOCID>HAM2-860203-081</DOCID>
<DOCNO>HAM2-860203-081</DOCNO>
<ORIGINALFILE>/1386/860203/news/_siasi.htm</ORIGINALFILE>
<ISSUE>دوشنبه 3 ارديبهشت 1386 - سال پانزدهم - شماره4249 - Apr 23, 2007</ISSUE>
<DATE calender="Western">2007-04-23</DATE>
<DATE calender="Persian">1386/02/03</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
نظرات كارشناسان در تحليل علل تمايل غرب به مذاكره با ايران
هدف از احياي مذاكرات چيست؟
</TITLE>
<TEXT>


روز گذشته نظرات برخي كارشناسان و صاحبنظران درباره مذاكرات آينده ايران و اروپا در گفت وگو با همشهري در معرض ديد خوانندگان گرامي قرار گرفت.
خبرگزاري مهر نيز در گفت وگو با برخي صاحبنظران و تحليلگران به بررسي علل و عوامل تأثيرگذار بر رايزني هاي مسئول مذاكرات هسته اي ايران و مسئول سياست خارجي اتحاديه اروپا و تأثيرآن بر رويكرد غرب به برنامه هسته اي ايران پرداخته است.
پذيرش ايران هسته اي
الهام امين زاده، عضو كميسيون امنيت ملي و سياست خارجي مجلس با اشاره به اظهار تمايل اخير سولانا براي احياي مذاكرات با ايران، تصريح مي كند: اين مسئله اثبات كرد كه غربي ها فهميده اند كه صدور قطعنامه ها تاثيري روي تصميمات ايران ندارد.
امين زاده با اشاره به ابراز تمايل اخير خاوير سولانا، مسئول سياست خارجي اتحاديه اروپا براي آغاز دور جديد گفت وگوها با ايران، معتقد است: اين اظهار تمايل سولانا مي تواند بيانگر اين تحليل از سوي غربي ها باشد كه ايران در مسير هسته اي توقف ناپذير است.
اين مدرس حقوق بين الملل همچنين مي افزايد: ابزار تمايل سولانا به عنوان نماينده غرب در مذاكرات هسته اي مي تواند به اين معنا هم باشد كه صدور قطعنامه ها در شوراي امنيت و شوراي حكام، نمي تواند در اراده ايران براي رسيدن به اهداف خود خللي حاصل كند و اروپا به نوعي به دنبال راه سوم در مسئله هسته اي مي گردد.
اقدامي سياسي با اهداف تبليغاتي
يكي ديگر از اعضاي كميسيون امنيت ملي و سياست خارجي مجلس، ابراز تمايل اخير سولانا براي مذاكره با ايران را صرفا يك اقدام سياسي توصيف مي كند كه با هدف تبليغاتي صورت گرفته است.
سلمان خدادادي با اشاره به ابراز تمايل اخير سولانا براي احياي گفت وگوها با ايران، تصريح مي كند: تمايل غرب براي مذاكره به خاطر عبور ايران از مرحله توليد صنعتي سوخت هسته اي است.
وي مي افزايد: موضع قاطع ايران و عدم عقب نشيني از مواضع اصولي خود در موضوع هسته اي، باعث شد كه اروپا بخواهد با ارائه پيشنهاد مذاكره، ايران را در موضع انفعال قرار دهد و به نوعي مواضع محكم ايران را تحت الشعاع دور جديد مذاكرات و حاشيه هاي آن كند.خدادادي خاطرنشان مي كند: غرب بايد بداند كه ايران از بحث تعليق عبور كرده است و ديگر پيش شرط هايي مثل تعليق را نبايد مطرح كند.
اين عضو كميسيون امنيت ملي و سياست خارجي مجلس با اشاره به آمادگي ايران براي هرگونه مذاكره، تأكيد مي كند: مذاكره في نفسه امري مثبت است و ايران همواره از آن استقبال كرده است، ولي غرب بايد بداند با سياستي كه اكنون در پيش گرفته، به نقطه تعامل با ايران نخواهد رسيد.وي نتيجه گيري مي كند: بحث ابراز تمايل سولانا بيشتر يك بحث سياسي براي به راه انداختن يك جريان خبري به نفع غرب است.
مذاكره براي حفظ دستاوردها
اما رئيس خانه احزاب ايران ارائه پيشنهاد مذاكره از سوي اروپاييان به كشورمان را به معناي پذيرش حق غني سازي در ايران نمي داند و مي گويد: در مذاكره نبايد لجبازي كرد. سيدحسين موسوي تبريزي بر اين باور است كه اروپائيان از ابتدا هم به فوايد مسير مذاكره معتقد بودند لذا اكنون بايد ببينيم پيشنهاد مذاكرات از چه باب و به چه منظوري مطرح شده است.
عضو شوراي هماهنگي جبهه اصلاحات تاكيد مي كند: جمهوري اسلامي ايران بايد از حق غني سازي اورانيوم برخوردار شود.
اين پيشنهاد به معني پذيرش ايران هسته اي نيست
يكي از اعضاي حزب كارگزاران سازندگي هم معتقد است: پيشنهاد انجام مذاكرات از سوي خاوير سولانا به ايران، به معني پذيرش ايران هسته اي نيست.
هدايت آقايي با بيان اين مطلب تأكيد مي كند: اروپائيان نمي خواهند ابتكار عمل درباره مسئله هسته اي ايران از دستشان خارج و به دست آمريكا بيفتد به همين دليل سعي مي كنند هر از چند گاهي تماس هايي را با كشورمان داشته باشند تا در صحنه بين الملل خود را زنده نگاه دارند.
وي مي افزايد: ارائه پيشنهاد مذاكرات از سوي اروپا به ايران به اين معنا نيست كه آنان موقعيت هسته اي كشورمان را پذيرفته اند و مي خواهند به عنوان يك ايران هسته اي با ما مذاكره كنند. به گفته آقايي اين مذاكرات بيشتر حالت تبليغاتي دارد و به نظر نمي رسد اين بار هم به نتيجه خاصي منتهي شود.
</TEXT>
</DOC>
<DOC>
<DOCID>HAM2-860203-082</DOCID>
<DOCNO>HAM2-860203-082</DOCNO>
<ORIGINALFILE>/1386/860203/news/_siasi.htm</ORIGINALFILE>
<ISSUE>دوشنبه 3 ارديبهشت 1386 - سال پانزدهم - شماره4249 - Apr 23, 2007</ISSUE>
<DATE calender="Western">2007-04-23</DATE>
<DATE calender="Persian">1386/02/03</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
يادداشتفرشاد مهدي پور
پايان مخاصمه
</TITLE>
<TEXT>
روال پرونده هسته اي به مويي بند است و زد و بندهاي پيدا و پنهان اهل سياست، چيزي از اين تقدير پيچيده نمي كاهد. علي لاريجاني و خاوير سولانا، 3-2 روزي ديگري رو دو روي هم خواهند نشست تا مذاكره اي را براي آغاز مذاكره، به انجام رسانند و تا چه پيش آيد و چه در نظر. با اين همه، ايران كه از مرز غني سازي آزمايشگاهي عبور كرده و به تاييد آژانس بين المللي انرژي هسته اي، پا در مسير توسعه صنعتي فعاليت هاي هسته اي اش گذارده، حالا از وراي همان خط قرمز پيشين سخن مي گويد و در مقابل غرب هم،? قطعنامه تصويبي در آستين دارد كه اگر نومحافظه كاران آمريكايي بخواهند، به ابزار پنهان بند هفت منشور ملل متحد، براي به آشوب كشاندن جهان متوسل خواهند شد.
هر? سو، از مرز قبلي گذشته اند و واقعيت آن است كه برخي در همين ايران، همچنان در ميان افكاري نامتوازن گرفتارند و بر سر گزاره هايي مجادله برمي انگيزند كه افسانه شان را خود بافته اند؛  اگر ايران اكنون در اين جاست، سزاوار آن است كه قهر و زهر به هم آميخته شود و نه آن كه برخي در تريبون هاي غيررسمي خود بكوشند، همه داشته ها را از دست رفته بخوانند و مدام حد غني سازي را تهديد فرصت ها بنامند.شفاف تر آن كه كجاي عرف و قانون اين ديار نوشته است كه نمي شود بر سر خطوط كلي كشور، مباحثه كرد و مگر هر روز در سايت ها و محافل مختلف داخلي و خارجي، بسياري از اصول، فراتر از نقد، حتي به سخره هم گرفته نمي شوند؟ ليكن اگر حفظ غني سازي، سياست رسمي كشور باشد و كشتي بان را اين مسير شايسته، مدام خط فاصله و نقطه و اما و اگر گذاشتن، مثل چوب است و چرخ و حرف هاي ديگر. مباحثه دشمني نيست و هر كه اين گونه مي انديشد، دشمن نيست. صحبت از آناني است كه نفس دستيابي به انرژي هسته اي را زير سؤال مي برند و اين كه آيا مسئولان اجازه دارند با عقب نشيني از خواست ملت، به نسلهاي آينده خيانت كنند و آينده كشور را به خطر بياندازند؟
ديگر آن كه همواره سخن از همه پرسي و نظرخواهي عمومي كردن، ژست دموكرات منشانه  و مردم پسندي است ولي عقلاي سياست از دوران يونان باستان تا امروز، چه ميزان در حوزه سياست عملي اين روش را پسنديده دانسته اند و مگر كار ملك را، در هر امري مي توان به همه پرسي واگذارد؟ اگر بنا بر آن باشد كه هر لحظه، تصميمي را به مجال پرسش گري عمومي بگذاريم و شعار رفراندوم را در بوق كنيم، هم هيبت خود را بر باد داده ايم و هم امكان چانه زني را گرفته ايم؛ وقتي پذيرفته ايم هر پيشرفتي هزينه اي دارد، در ميانه اين جدال، بر فرض محال توافق بر نظري مخالف، ديگر سخني براي گفتن نخواهد ماند.پايان اين مخاصمه هر چه باشد، خدا را كه نيك خواهي ايران در آن پديد آيد، اما فرصت سازي براي رقيب، عن قريب كاشانه را بر باد خواهد داد.
</TEXT>
</DOC>
<DOC>
<DOCID>HAM2-860203-083</DOCID>
<DOCNO>HAM2-860203-083</DOCNO>
<ORIGINALFILE>/1386/860203/news/_siasi.htm</ORIGINALFILE>
<ISSUE>دوشنبه 3 ارديبهشت 1386 - سال پانزدهم - شماره4249 - Apr 23, 2007</ISSUE>
<DATE calender="Western">2007-04-23</DATE>
<DATE calender="Persian">1386/02/03</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
گزارش
وحدت فردي يا شورايي؟
</TITLE>
<TEXT>
در پي آغاز فعاليت حبيب الله عسگراولادي براي به وحدت رساندن اصولگرايان در آستانه انتخابات مجلس هشتم، بحث هايي درمورد حدود و اختيارات وي هنگام رايزني با گروه ها و طيف هاي مختلف اصولگرايان، در ميان گروه هاي سياسي اين جبهه مطرح شده است.
برخي خواهان دادن حداكثر اختيارات به عسگراولادي براي همواركردن راه وحدت هستند در حالي كه عده اي ديگر ترجيح مي دهند در مسير فعاليت هاي وي حضوري فعال داشته باشند. ازجمله كساني كه به تام الاختيار بودن عسگراولادي معتقد است سيد احمد خاتمي  نايب رئيس جامعه مدرسين حوزه علميه قم است در حالي كه باهنر، نبي حبيبي و رئوفيان سه تن از چهره هاي فعال اصولگرايان با اين ايده مخالفند. سيداحمد خاتمي در نشست حزب موتلفه اسلامي گفته بود: مشكل جريان اصولگرا نداشتن يك فصل الخطاب است. وي خواستار فصل الخطاب شدن عسگراولادي شده بود.
سيدابوالقاسم رئوفيان عضو شوراي مركزي جبهه پيروان خط امام و رهبري در واكنش به پيشنهاد سيداحمد خاتمي مبني بر فصل الخطاب بودن عسگراولادي در ميان اصولگرايان، گفت: براي ايجاد وحدت و هماهنگي بين جامعه بزرگ اصولگرايي، نياز به فعاليت شورايي وجود دارد اما ضروري است كه محور اصلي اين شورا، جبهه پيروان خط امام و رهبري و مشخصا شخص رياست آن يعني آقاي عسگراولادي باشند.
البته مسئولين جبهه پيروان خط امام و رهبري،  ضامن نتيجه اين تلاش ها و اقدامات نيستند. محمدرضا باهنر دبيركل جامعه اسلامي مهندسين هم پذيرش يك نفر را به عنوان فصل الخطاب اصولگرايان كار سختي دانست و نظر رئوفيان را مبني بر كار شورايي تائيد كرد.باهنر تركيب شوراي مورد نظر را مجموعه اي از افراد دانست كه نفوذ كلام داشته و بين تمام گروه ها مورد تاييد باشند.
</TEXT>
</DOC>
<DOC>
<DOCID>HAM2-860203-084</DOCID>
<DOCNO>HAM2-860203-084</DOCNO>
<ORIGINALFILE>/1386/860203/news/_vrzsh.htm</ORIGINALFILE>
<ISSUE>دوشنبه 3 ارديبهشت 1386 - سال پانزدهم - شماره4249 - Apr 23, 2007</ISSUE>
<DATE calender="Western">2007-04-23</DATE>
<DATE calender="Persian">1386/02/03</DATE>
<CAT xml:lang="fa">ورزش</CAT>
<CAT xml:lang="en">Sport</CAT>
<TITLE>
پرسپوليس برد، اما
جام رنگ آبي گرفت
</TITLE>
<TEXT>


همشهري ورزشي- در پايان هفته بيست و ششم رقابت هاي ليگ برتر باشگاههاي كشور و در حالي كه با شكست استقلال دو مدعي ديگر قهرماني براي نزديك شدن به صدرنشين تلاش مي كردند، ياران علي دايي مقابل پيكان مغلوب شدند اما استقلال اهواز با پيروزي مقابل پاس به مكان دوم جدول صعود كرد.
در حساس ترين بازي هاي اين هفته ابتدا سايپا در پيكان شهر مقابل شاگردان دارابينيان قرار گرفت. ياران دايي فرصت هاي مناسبي براي گلزني داشتند اما پيكان با استفاده از غفلت تيم ميهمان در دقايق 81 و 83 دو بار توسط رضاپور و بياتي نيا به گل رسيد.
سايپا با اين شكست جاي خودش را به استقلال اهواز داد و از دو مدعي اول قهرماني فاصله گرفت. دايي بايد اميدهاي كمرنگ خودش را در چهار هفته باقي مانده جست و جو كند.
در اهواز، بازي پاس مقابل استقلال اهواز چهارگل داشت كه سهم شاگردان فيروز كريمي بيشتر بود. در اين بازي رضا طاهري در دقيقه 4 تيم ميزبان را پيش انداخت و در دقيقه 26 فريدون فضلي زننده گل دوم تيمش بود.
عباس آقايي در دقيقه 28 براي پاس گل زد و شاهرخي را به فرار از شكست اميدوار كرد اما با گل دقيقه 47 عيدي زاده، نتيجه نهايي اين مسابقه رقم خورد. استقلال اهواز در فاصله دو امتيازي همنام تهراني قرار گرفت در شرايطي كه يك بازي كمتر از اين تيم دارد و شانس صدرنشيني را خواهد داشت.
بازي پرسپوليس و فولاد هم در ورزشگاه آزادي، براي تيم اهوازي حساسيت فراواني داشت. كعبي و بادامكي در نيمه اول با دو گل زيبا پرسپوليس را پيش انداختند و در نيمه دوم منتظري يكي از گل هاي خورده را جبران كرد. هر دو تيم بازي هجومي و زيبايي را به نمايش گذاشتند و فرصت هاي زيادي روي دو دروازه ايجاد شد. فولاد با اين شكست به سقوط نزديك تر شد در حالي كه كسب يك امتياز هم براي تيم اهوازي اميدواركننده بود اما شاگردان دنيزلي با اين پيروزي به مكان پنجم جدول صعود كردند. به نظر مي رسد، هرچند سرخ پوشان شانسي براي قهرماني ندارند اما در بازي هاي پاياني فصل به دنبال يافتن جايگاهي مناسب تر در جدول هستند.
</TEXT>
</DOC>
<DOC>
<DOCID>HAM2-860203-085</DOCID>
<DOCNO>HAM2-860203-085</DOCNO>
<ORIGINALFILE>/1386/860203/world/_asib.htm</ORIGINALFILE>
<ISSUE>دوشنبه 3 ارديبهشت 1386</ISSUE>
<DATE calender="Western">2007-04-23</DATE>
<DATE calender="Persian">1386/02/03</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
گفت وگو با ماني رضوي زاده، فعال امور معلولان
تمرين براي فردا
</TITLE>
<TEXT>


يكي از چهره هايي كه اخيراً در زمينه فرهنگ  سازي براي معلولان فعاليت جدي از خود نشان داده ماني رضوي زاده 25ساله دانشجوي رياضي كاربردي. ضايع نخاعي گردني و عضو مؤسس انجمن باور است. او كه خود بر اثر يك حادثه 10 سال است كه معلوليت را تجربه مي كند راه خدمت به همنوعاش را كوشش براي تغيير فرهنگ مي داند. طي يك گفت وگو با او و افكارش بيشتر آشنا مي شويم.ماني مي گويد: تعامل سازمانهاي غيردولتي با يكديگر خيلي ضعيف و صوري است. همه آنهايي كه تجربه دارند مي گويند كه در ايران ما تجربه كار جمعي كم داشته ايم به همين خاطر كه در هنگام شعار همه در كنار هميم اما خيلي زود پشت هم را خالي كنيم به نظر مي رسد براي تمرين كار جمعي به جاي تاكيد روي نام خودمان بايد مسائل كوتاه مدت، كوچك، و در عين حال جمعي را به بحث و اشتراك نظر بگذاريم و به جمع بندي مشتركي براي تأثيرگذاري بيشتر برسيم هر چند زمينه هاي مختلف فعاليت انجمن ها و بعضاً نگرشهاي متضادشان و حتي منافع گروههاي مختلف مانع از همگرايي بين تشكل هاي معلولان مي شود.
عكس:هادي مختاريان
محسن حسيني طاها
* در حوزه معلولان چگونه فكر مي كنيد يا بهتر سؤال كنم چه دغدغه هايي داريد؟
- حقيقتش گاهي نگاه كلان اجتماعي برايم مهم مي شود اينكه اگر نگاه مسئولان يك جامعه مثبت، پيشرو و علمي باشد به حركت آن جامعه كمك مي كند در مورد معلولان ما با يك قشر با نيازهاي خاص فيزيكي پزشكي، رواني و فرهنگي مواجهيم. دوست دارم اگر هر كدام از بچه ها چيزي مي نويسند واقعاً آنهايي كه مخاطبند، مسئله را درك كنند و اهميتش را بفهمنند. ببين فرض كن من طنز بنويسم يا شما در يك روزنامه سراسري مطلب داشته باشي اين عاليست. اين يك جور تأثيرگذاري فرهنگي است. اما آدم انتظار دارد وقتي يك جمعي با يك هدف مشترك و مسائل مشترك روي موضوعي پافشاري مي كنند و اهميت موضوعي را گوشزد مي كنند صدايشان در ميان مسئولان شنيده شود معني تلاش اجتماعي همين است شايد زود باشد شايد كار فرهنگي و تلاش جمعي خيلي بيشتري نياز باشد تا بعضي مسائل بديهي نيازي به تكرار نداشته باشند.
* گفت: گوش اگر گوش تو و ناله اگر ناله ماست آنچه البته به جايي نرسد فرياد است، فكر نمي كني در هر دو طرف مشكل وجود دارد يعني هم در گفتن ما هم در شنيدن مسئولان؟
- چرا حتماً همين طور است. بخش بزرگي از ما خودشان را در خانه ها زنداني كردند به اين ترتيب نمود حضور اجتماعي معلولان خيلي ضعيف است و تبعاً وقتي جامعه اي حضور نداشته باشد در جاهايي كه بايد باشد، نمي تواند انتظار داشته باشد كه ديده شود، اما يك نكته هم نبايد فراموش شود بستر اين حضور اجتماعي فراهم نيست يعني اصلي ترين مسائل يك معلول مسائل توانبخشي، پزشكي و بيمه هنوز كاملاً حل نشده او به راحتي نمي تواند از خانه اش خارج شود چرا كه ساختمان هاي جامعه ما، معابر، و خيابانها مناسب ساخته نشده همچنين سيستم حمل و نقل عمومي ما با همه اشكالات ساختاريش هنوز پذيراي معلولان نيست.
* پس معتقديد تقصير اول به گردن مسئولان است؟
- به لحاظ اينكه شعارهاي قشنگ داده شده و بودجه هاي كلان اختصاص يافته اما حركتي انجام نشده، بله اما به لحاظ فرهنگي و اجتماعي همه چيز به گردن دولت نيست هيچ جنبش فراگيري در ميان خود معلولان مشاهده نشده تشكل هاي آنها مثل جزيره هايي جدا از هم هر كدام به فكر بخش خودشانند و معلولان هيچ گاه براي يك حركت هماهنگ و تلاش مدني كار نكرده اند، شما نگاه كن بسياري از كشورهاي عربي كنوانسيون حقوق معلولان را امضا كردند، سوريه، اردن، قطر، و... به اين نتيجه رسيدند كه معلولان بايد از فرصتهاي برابر براي زندگي برخوردار باشند اما ما، دوباره حركت مي كنيم به تفكر قديمي صدقه دادن به جاي فراهم آوردن امكانات بازگشت معلولان به جامعه و قانون جامع حقوق معلولان مان همچنان مسكوت مي ماند.
* مرحوم شريعتي كتابي دارد به نام از كجا بايد شروع كرد كه در حال و هواي انقلابي آن دوره است حالا اگر معتقد باشي كه ما هم در زمينه اجتماعي معلولان نيازمند يك انقلاب يا دست كم يا اصلاحيم من از تو مي پرسم از كجا بايد شروع كرد؟
- ما نيازمند جنبش مدني معلولان هستيم ولي جنبش و حركت به زور ايجاد نمي شود ما بايد با اطلاع رساني گسترده و فرهنگ سازي در رسانه ها، در وهله اول جامعه را متوجه حضور معلولان كنيم و معلولان را با حقوق قانوني خودشان آشنا كنيم. هنوز بسياري از معلولان از مفاد قانون جامع اطلاع ندارند. خود من تا سالها نمي دانستم كه اصلاً بهزيستي چيست و به چه كار مي آيد! و بعد تلاش كنيم تا درصد زيادتري از آنها به جامعه بازگردند خود حضور منجر به احقاق حق مي شود. بايد از طريق ngoها تلاش كرد تا يك معلول به خودباوري برسد و در جهت توانمندسازي خودش گام بردارد توانايي هاي خودش را بشناسد و سعي كند از غار تنهايي خانه اش بيرون بيايد. اينهايي كه مي گويم روي سخنم به خودم هم هست چون تازگي ها دوباره دارم به غار تنهاييم مي خزم!
* كارهاي انجام شده در حوزه معلولان در دهه اخير را چطور ارزيابي مي كني؟
- الان وضع با قبل قابل مقايسه نيست در اين سالها آيين نامه مناسب سازي ساختمانها در وزارت مسكن تدوين شده، قانون جامع حمايت از حقوق معلولان تصويب شده، آيين نامه مناسب سازي اماكن عمومي در شهرداري ها ابلاغ شده و مفهوم توانبخشي اجتماعي يا cbr به صورت گسترده مورد توجه قرار گرفته هر چند هنوز راه درازي در پيش است تا بودجه ها صرف امور ديگر نشود! و آخرين اتفاق هم زمزمه هاي انحلال بهزيستي بود! رشد تشكل هاي غيردولتي در اين سالها صداي معلولان را بيشتر و بهتر در جامعه مطرح مي كند اما راه درازي به لحاظ تأثيرگذاري فرهنگي مانده است.
* خوب مي خواهم با تو يك بحث شيرين رو شروع كنم كه معتقدي خيلي شيرين نيست، حدس مي زني چيه؟
خب، من معتقدم ازدواج پيچيده ترين و شايد مهمترين اتفاق يك زندگي است پس نبايد ساده انگارانه و غيرواقع گرايانه با آن برخورد كرد.
به نظر من ازدواج براي يك شخص معلول كه دست به گريبان مسائل زيادي است، نبايد بدون سنجيدن جميع شرايط باشد و فكر مي كنم با وضع فعلي، و مشكلاتي كه مي بينيم، دامن زدن به مسئله ازدواج بدون فكر، مشكلات خيلي زيادتري را به دوش معلولان اضافه مي كند اما اين البته اين يك نظر شخصي است، من فكر مي كنم ازدواج فقط در يك صورت جايز و آن هم زماني كه دو طرف واقعاً همديگر را دوست داشته باشند، عاشق هم باشند در غير اين صورت تشكيل خانواده را صحيح نمي دانم.
* در صحبت هاي تو چند نكته وجود داشت كه دوست دارم در موردش بحث كنم ساده انگارانه و غيرواقع گرايانه در اين وادي چگونه است؟
- يعني بدون در نظر گرفتن محدوديت فيزيكي، شرايط جسمي، مسائل اقتصادي تصميم گرفتن يعني يك اميدواري موهوم و بدون برنامه ريزي داشتن در ضمن من احساس مي كنم كه خيلي از دوستان معلول، به خاطر كمبودهاي عاطفي و سختي هاي زندگي خيلي حساسند هر چند اين صحبتم پايه علمي ندارد و خيلي ها قبولش ندارند اما فكر مي كنم آنها زود دلبسته مي شوند.
* حالا يك سؤال جدي مطرح مي شود؟ با توجه به اينكه يك معلول به گفته تو بايد در يك چهارچوب و بايد و نبايدها به انتخاب همسر بپردازد آيا فكر مي كني در اين چهارچوب جايي براي عاشق شدن باقي مي ماند؟
- عاشق شدن جزيي از انسانيت است مگر مي شود عاشق نشد؟ اما من هنوز نتوانستم اين پارادوكس را در خودم كاملاً حل كنم.من نمي گويم دنبال آدمي بگردم كه كمبود فيزيكي من را جبران كند كه راه حل ساده تري هم برايش هست يك حس دروني بهم مي گويد مني كه شرايط جسمي ام خيلي حاده نبايد آدم ديگري را كه دوستش هم دارم و عاشقشم اذيت كنم گفتم كه متناقض نما است با هم بودن و بي هم بودن خوشي و ناخوشي و شاد بودن، چه گونه مي شود، نمي دانم شايد راهي باشد.
* پس مسئله ازدواج معلولان كلاً منتفي است؟
- نه. هيچ قانون كلي كه نمي شود صادر كرد و اگر اين كار را بكنيم خطاست من قبلا هم گفتم كه نمونه هاي موفق بسيار زيادي اطراف ماست اما آيا اين موضوع قابل تعميم دادن به همه، به عنوان يك امر قطعي و لازم، مي تواند باشد؟ من بعيد مي دانم.
</TEXT>
</DOC>
<DOC>
<DOCID>HAM2-860203-086</DOCID>
<DOCNO>HAM2-860203-086</DOCNO>
<ORIGINALFILE>/1386/860203/world/_asib.htm</ORIGINALFILE>
<ISSUE>دوشنبه 3 ارديبهشت 1386</ISSUE>
<DATE calender="Western">2007-04-23</DATE>
<DATE calender="Persian">1386/02/03</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
سايه روشن
19 هزار معلول متقاضي كارند
</TITLE>
<TEXT>
گروه اجتماعي- سازمان بهزيستي كشور به عنوان ناظر بر اجراي قانون جامع حمايت از حقوق معلولان، نتايج ارزيابي عملكرد دستگاههاي مختلف را تا چند ماه آينده از طريق وزارت رفاه تقديم هيأت دولت مي كند.
كاظم نظم ده، معاون توانبخشي سازمان بهزيستي گفت: ضعف در اجراي قانون جامع حمايت از معلولان به سازمان بهزيستي مربوط نمي شود بلكه 16 دستگاه مختلف مجري اين قانون هستند و بهزيستي تنها وظيفه نظارتي دارد.
وي تصريح كرد:  براي اجراي اين قانون ابتدا بايد ظرفيتهاي لازم ايجاد شود و با كار اطلاع رساني فرهنگ سازي شود، ضمن اين كه اجراي كامل اين قانون در سال 85 به 600 ميليارد تومان اعتبار نياز داشت كه فقط 52 ميليارد تومان آن تصويب شد.
نظم ده افزود: قانونهايي در كشور وجود دارد كه با گذشت 50 سال از تصويب آن در مجلس شوراي اسلامي هنوز اجرايي نشده است بنابراين نبايد اجرايي نشدن اين قانون را يك مسأله بزرگ جلوه داد.
وي گفت: سازمان بهزيستي كشور در صورتي كه بودجه كافي در اختيار داشته باشد، پتانسيل خدمت رساني به يك ميليون معلول شديد كشور را دارد اما در زمان حاضر تنها 51 درصد اين معلولان تحت پوشش بهزيستي و 49 درصد ديگر پشت نوبت خدمات هستند ضمن اين كه به علت مشكلات مالي كيفيت خدمات به معلولان تحت پوشش نيز رضايت بخش نيست.
معاون سازمان بهزيستي كشور افزود: به طور كلي حدود 7 ميليون معلول خفيف تا خيلي شديد در كشور وجود دارد كه يك ميليون نفر آنها معلول شديد وابسته هستند.
نظم ده در خصوص اشتغال معلولان گفت: اگر چه قانون اختصاص 3 درصد ظرفيت استخدام دستگاههاي دولتي به معلولان اجرايي شده است ولي اجراي اين قانون مشكل اشتغال معلولان را حل نمي كند، زيرا حداكثر حدود 90 نفر از اين طريق شاغل مي شوند در حالي كه همين الان حدود 19 هزار معلول متقاضي كار در بهزيستي ثبت نام كرده اند.وي ياد آور شد: تنها راه حل مشكل اشتغال معلولان، ايجاد كارگاههاي شغلي حمايت شده است كه متاسفانه در كشور تعطيل شده است و پس از آن خود اشتغالي معلولان به عنوان يك اقدام موثر مطرح است اما اين نوع اشتغال نيز در صورتي پايدار و موفق است كه حداقل 25 ميليون تومان وام براي ايجاد هر شغل در نظر گرفته شود و با وامهاي 5 ميليون توماني نمي توان شغلي پايدار به وجود آورد.
</TEXT>
</DOC>
<DOC>
<DOCID>HAM2-860203-087</DOCID>
<DOCNO>HAM2-860203-087</DOCNO>
<ORIGINALFILE>/1386/860203/world/_cinew.htm</ORIGINALFILE>
<ISSUE>دوشنبه 3 ارديبهشت 1386</ISSUE>
<DATE calender="Western">2007-04-23</DATE>
<DATE calender="Persian">1386/02/03</DATE>
<CAT xml:lang="fa">ادب و هنر.هنر.سینما</CAT>
<CAT xml:lang="en">Literature and Art.Art.Cinema</CAT>
<TITLE>
مروري بر فيلم هاي بخش مسابقه سينماي ايران در بيست و يكمين جشنواره فيلم هاي كودك
همدان، ميزبان پروانه هاي زرين
محمد رضا شريفي نيا در نمايي از نصف مال من، نصف مال تو از فيلم هاي حاضر در بخش مسابقه جشنواره فيلم كودك- عكس: حبيب مجيدي
</TITLE>
<TEXT>


 سال گذشته جشنواره كودك در اصفهان برگزار نشد و حالا با تغيير شهر برگزار كننده، قرار است امسال همداني ها ميزبان فيلم هاي كودك و نوجوان باشند
جشنواره فيلم هاي كودك و نوجوان از ابتداي شكل گيري اش تا امروز فراز و نشيب هاي بسياري را پشت سر گذاشته است. فستيوالي كه پيشتر با عنوان جشنواره اصفهان شناخته مي شد ولي امسال پس از وقفه اي ناخواسته قرار است در همدان برگزار شود.
جشنواره كودك در همه اين سال ها همان نوساناتي را تجربه كرده كه سينماي كودك و نوجوان دچارش بوده است. به واقع هر زمان كه سينماي كودك روزگار مساعدي را مي گذرانده جشنواره كودك هم با رونق بيشتري برگزار شده است.
مثلاً در دهه شصت كه دوران اوج سينماي كودك بود، جشنواره فيلم كودك و نوجوان اصفهان هم به بهترين شكل ممكن برگزار مي شد. سال هايي كه فيلم هاي درباره كودك مثل خانه دوست كجاست و دونده سفيران سينماي ايران در جشنواره هاي بين المللي بودند و از سوي ديگر هم فيلم هاي براي كودك مانند شهر موش ها و گلنار جزو پرفروش ترين آثار سينمايي بودند.
اما در دهه هفتاد به دلايل متعدد، سينماي كودك روندي رو به نزول را طي كرد و اين اتفاق با كم تأثير شدن جشنواره كودك همراه بود. به طوري كه وقفه هايي در برگزاري جشنواره پيش آمد و در چند دوره هم اين فستيوال در تهران و هم زمان با جشنواره فجر برگزار شد و يك دوره هم كرماني ها ميزبان جشنواره كودك بودند.
سال گذشته جشنواره كودك در اصفهان برگزار نشد و حالا با تغيير شهر برگزار كننده، قرار است امسال همداني ها ميزبان فيلم هاي كودك و نوجوان باشند.
الهام اناري
بيست و يكمين جشنواره فيلم هاي كودكان و نوجوانان ايران از 10 تا 14 ارديبهشت ماه در 15 بخش رقابتي و غيررقابتي سينماي ايران و بين الملل در همدان برگزار مي شود.بخش مسابقه سينماي ايران در 4بخش رقابتي فيلم هاي بلند، فيلم هاي كوتاه و نيمه بلند آثار ويديويي بلند و آثار ويديويي كوتاه و نيمه بلند برگزار خواهدشد. بخش رقابتي بين الملل نيز در شاخه هاي مسابقه فيلم هاي بلند، مسابقه فيلم هاي كوتاه و نيمه بلند، مسابقه آثار ويديويي بلند و مسابقه آثار كوتاه و نيمه بلند ويديويي خواهد بود.
فيلم هاي سينما اتوبوس شب به كارگرداني كيومرث پوراحمد، سبز كوچك ساخته غلامرضا رمضاني، مثل يك قصه به كارگرداني خسرو سينايي، تصميم كبري كاري از سيروس حسن پور، گوشواره به كارگرداني وحيد موسائيان، سينه سرخ كاري از پرويز شيخ طادي، سبيل مردونه اثر جواد اردكاني، قفل ساز ساخته غلامرضا رمضاني و بچه هاي ابدي پوران درخشنده، نصف مال من، نصف مال تو وحيد نيكخواه آزاد، عاشق افشين شركت در بخش مسابقه سينماي ايران جشنواره فيلم كودك و نوجوان همدان به نمايش در خواهد آمد.
اتوبوس شب
اتوبوس شب آخرين فيلم بلند كيومرث پوراحمد كه از سوي سيما فيلم به جشنواره كودك و نوجوان همدان ارائه شده است،داستان نوجوان رزمنده اي است كه بايد به تنهايي چندين اسير عراقي را به پشت جبهه منتقل كند، اما در اين كار با مشكلاتي مواجه مي شود و به دلايل مختلف، كسي با وي همكاري نمي كند و مجبور مي شود كه اين كار را به تنهايي انجام دهد و در اين راه اتفاقاتي برايش پيش مي آيد. اين فيلم را كيومرث پوراحمد بر اساس داستان حبيب احمدزاده نوشته و كارگرداني كرده است كه در آن محمدرضا فروتن، خسرو شكيبايي، الناز شاكردوست، كوروش سليماني، امير زند، مهرداد صديقيان و احمد كاوري ايفاي نقش كرده اند. مهم ترين ويژگي اين ساخته پوراحمد، انتخاب مضموني مرتبط با دفاع مقدس و رفتن به سمت فضاهايي است كه پيش از اين در فيلم هاي پوراحمد ديده نمي شد.
بعد از تجربه هاي نه چندان موفق گل يخ و نوك برج پوراحمد به دنبال مضاميني بود كه تا حدودي او را به فضاهاي قبلي و ساخته هاي مورد علاقه اش بازگرداند.
گوشواره
گوشواره را به تبع همين اقتباس از آثار مرادي كرماني، مي توان فيلمي در ژانر سينماي كودك دانست. اين فيلم قصه دختري به نام مهين است كه در بهزيستي زندگي مي كند و دوستانش از شرايط زندگي او بي خبرند. مهين به جشن تولد يكي از همكلاسي هاي ثروتمند خود دعوت مي شود و سعي مي كند بهترين و آبرومندترين هديه را براي دوستش بخرد، اما همين خواسته او را با دردسرهاي زيادي مواجه مي كند...
در پنجمين اثر بلند سينمايي موسائيان، اكبر عبدي، مسعود رايگان، رويا تيموريان و فريبا خادمي ايفاي نقش مي كنند. هوشنگ مرادي كرماني در مورد اين فيلم مي گويد: گوشواره داستان كوتاهي بود و بسياري از دوستان باور نمي كردند كه بتوان از اين داستان فيلم 80، 90 دقيقه ساخت.نوشتن اين فيلمنامه براي من تمرين بود و فكر مي كنم نمره قبولي گرفته ام. اين فيلم نبايد تماشاگر را به گريه بيندازد. اگر كارگردان ديگري غير از موسائيان اين داستان را تبديل به قصه مي كرد، يك فيلم اشك آلود مي ساخت اما من به موساييان گفتم كه اين شخصيت نبايد در فيلم گريه كند. در حقيقت گوشواره يك افسانه امروزي است. وحيد موساييان نيز هر چند به دسته بندي اين فيلم در ژانر كودك اعتقادي ندارد، اما گوشواره را داراي بار فرهنگي فوق العاده مي داند.
سينه سرخ
سينه سرخ به نويسندگي و كارگرداني پرويز شيخ طادي، سومين فيلم بلند او پس از دفتري از آسمان و پشت پرده مه است. پشت پرده مه هم به سينماي كودك و نوجوان تعلق دارد و زندگي پسربچه گُنگ روستايي را روايت مي كرد كه نمي تواند با رابطه عاطفي معلم و مادرش كنار بيايد و اين مسأله زمينه ساز ماجراهايي مي شود. و اما داستان سينه سرخ درباره علي يار، كودك دوازده ساله مسلمان است كه در پي مرگ بهترين دوستش براي احياي او به دنبال كسي است كه دم مسيحايي داشته باشد. او در اين جست وجو غير از خود، كسي را نمي يابد.
در اين داستان علي يار، دوستش حسين را مي ترساند. قاطر رم مي كند و حسين به ته دره مي افتد و جان خود را از دست مي دهد. علي يار كه درباره دم مسيحايي مطالبي شنيده، براي زنده كردن دوستش تلاش مي كند. شيخ طادي در سينه سرخ به سراغ مفاهيم ماورايي و معنايي در ذهنيت كودكان رفته كه موضوع پيچيده و دور از ذهني است.
پسربچه(علي يار)از دم مسيحايي، آنچنان تعبير ساده و ملموسي دارد كه در روستا به راه مي افتد تا اين دم را پيدا كند و دوستش(غلامحسين)را كه به سهو موجب مرگش شده، زنده كند.
فيلمساز با طراحي روستايي كه پيروان دو مذهب مسلمان و مسيحي در كنار هم زندگي مي كنند، به سادگي مفاهيم مورد نظر را وارد زيرساخت هاي قصه مي كند كه به دنبال خود، شكل دهنده حضور امامزاده و كليسا، روحاني و كشيش و... در فضاي روستاست. مهدي احمدي، سپيده گلچين، عليرضا داودنژاد و يوسف مرادي بازيگران اين فيلم هستند.
سبيل مردونه
سبيل مردونه سومين تجربه سينمايي جواد اردكاني با مضموني كودكانه، داستان خان عمو، مرد مسن و عقب مانده ذهني است. او به همراه معصومه، شش ساله مي خواهد، با وجود مخالفت بزرگترهاي خانواده، دوچرخه اي بخرد تا به آرزوي ديرينه اش برسد. اردكاني در اين فيلم از نابازيگران استفاده كرده و معتقد است: كار با كودكان و براي آنان در سينما دشواري هاي خاصي دارد.
او براي پيدا كردن بازيگر نقش كودك فيلم سبيل مردونه وقت زيادي صرف كرده و در نهايت اين بازيگر را از ميان 400 نفر انتخاب كرده است. جواد اردكاني فوق ليسانس حقوق دارد و هر سه فيلم بلندي كه ساخته، در حوزه سينماي كودك قرار مي گيرد. فيلم هاي چوري و قناري در جشنواره هاي داخلي و خارجي با استقبال مخاطبان مواجه شده است. اردكاني در پاسخ به اين سؤال كه آيا اين فيلم را براي مخاطب كودك ساخته مي گويد: بيننده امروزي با بيننده دو دهه قبل متفاوت است. ما تعريف هايي را كه از 20 سال قبل در سينما داريم، همچنان يدك مي كشيم. اكنون ما با كودكي مواجه هستيم كه يك بيننده حرفه اي است. بچه هاي ما چشم كه مي گشايند، تلويزيون جلوي آنان است. از همان نوزادي شروع به فيلم ديدن مي كنند، به اين جهت فيلمي كه حتي براي كودك در شرايط كنوني ساخته مي شود، تعريفي سنتي براي آن قائل نيستم. به نظر من اختلاف در سطح دريافت بين كودك و بزرگسال اختلاف فاحشي نيست. به همين دليل تصور مي كنم اگر يك فيلمي براي كودك، امروز خوب ساخته شود، قابل ديدن توسط بزرگ تر ها نيز هست و بسياري از فيلم هايي كه براي طيف بزرگسال توليد مي شود، براي بچه ها نيز مناسب است و با آنان ارتباط برقرار مي كند. به همين خاطر مرز بين مخاطب كودك و بزرگسال را خيلي جدي نمي بينم. سبيل مردونه بيشتر براي بيننده كودك ساخته شده است و ممكن است مخاطب بزرگسال را نيز با خود همراه كند.
قفل ساز
فيلم قفل ساز اثري اجتماعي در ژانر سينماي كودكان و نوجوان است. قفل ساز مانند برخي از ساخته هاي پيشين رمضاني همين دغدغه كودك و نوجوان را دارد. رمضاني در اين فيلم به سراغ پسر و دختري رفته كه پدرشان آنها را كتك مي زند و از اين كار هم آنها در رنج اند، هم خانواده پدر، آنها تصميم مي گيرند محمود(شخصيت پسر فيلم)را تحريك و ترغيب كنند كه از پدرش شكايت كند، البته از پيش هم قرار است اين شكايت در حد ترساندن پدر و در نهايت يك اخطار كتبي به او باشد. او اين كار را انجام مي دهد و به همراه پليس، پدر را در محل كار دستگير مي كنند و به كلانتري مي برند، آن روز تا غروب همه كساني كه او را به اين كار ترغيب كرده بودند كار او را نكوهش كرده و دست داشتن خود را در اين حركت انكار مي كنند. محمد، فردا به كلانتري مي رود تا رضايت بدهد پدرش آزاد شود، اما پدر زودتر آزاد شده و به محل كار خود بازگشته، در انتهاي فيلم هم پدر انگار از كار خود پشيمان شده و به مدرسه دخترش براي پاسخ دادن به سؤال هاي معلم مي رود. محمد نظري و فاطمه خدادادي نقش هاي اصلي را بازي مي كنند.
بچه هاي ابدي
بچه هاي ابدي ساخته پوران درخشنده كه مضموني اجتماعي دارد، روايتگر زندگي دختري به نام نگار است كه در آستانه ازدواج با جواني به نام ايمان درمي يابد او مسئوليت مراقبت و نگهداري از برادر خود را دارد كه به سندرم داون مبتلاست. نگار پس از رفع ترديد خود با مشكل مخالفت هاي خانواده مواجه مي شود. شهاب حسيني، الهام حميدي، پانته آ بهرام، هادي مرزبان، آهو خردمند، فرزانه كابلي و فلور نظري بازيگران فيلم هستند.
نصف مال من، نصف مال تو
فيلم سينمايي نصف مال من، نصف مال تو به كارگرداني وحيد نيكخواه آزاد،داستان ازدواج مجدد و مخفيانه مردي است كه اين ازدواج مجدد براي او مشكلاتي به وجود مي آورد. مرد تصميم مي گيرد اين راز را فاش كند، اما فرزندان او مانع اين كار مي شوند. محمدرضا شريفي نيا، فرهاد آئيش، شقايق فراهاني، شهره لرستاني، مريم اميرجلالي و الما اسكويي بازيگران نصف مال من، نصف مال تو هستند.
عاشق
عاشق به كارگرداني افشين شركت و تهيه كنندگي حبيب اسماعيلي يكي ديگر از فيلم هاي ايراني است كه به احتمال قوي در جشنواره كودك حضور خواهد داشت.
آخرين ساخته افشين شركت،با بازي هانيه توسلي و ايرج نوذري مضموني اجتماعي و ساختاري موزيكال دارد.ديگر بازيگران اين مجموعه امير نوري، مهدي صباغي، شمسي فضل اللهي، مهري وداديان، مونا فرجاد، مژگان رباني، ترلان پروانه، روژان آريامنش، رضا صادقي و فريد آقاكثيري هستند.
حبيب اسماعيلي تهيه كننده فيلم سينمايي عاشق مي گويد:اين فيلم موزيكال و فانتزي است كه در رابطه با كودك و نوجوان ساخته شده است.فيلم سينمايي عاشق در تهران مقابل دوربين تورج منصوري رفته است.
مثل يك قصه
خسرو سينايي نيز امسال با فيلم مثل يك قصه در جشنواره فيلم كودك حضور دارد. مثل يك قصه فيلمي با نگاهي متفاوت به جنگ و دفاع مقدس است. فيلم مثل يك قصه روايتي از سه سرباز عراقي و ارتباطشان با يك پيرمرد و نوه اش است. در آغاز تجاوز عراق به ايران، يك افسر مجروح و دو سرباز جوان عراقي راه گم مي كنند و در داخل خاك ايران به دنبال سرپناهي مي گردند. كلبه اي را مي يابند كه در آن پيرمردي كه خادم يك امامزاده است با همسر و نوه اش زندگي مي كنند. پسر پيرمرد به جبهه رفته است. سه عراقي به داخل كلبه مي روند. افسر عراقي با پيرمرد ميزبان و نوه اش رفتاري بسيار نامتعادل و خشن دارد، اما يكي از سربازهاي عراقي معتقد است كه جنگ جنگ است اما خارج از ميدان جنگ مي توان رفتاري انساني داشت. ميان سرباز و نوه نوجوان پيرمرد دوستي ناگفته اي شكل مي گيرد. در اين فيلم سليمه رنگزن، غلامرضا اميري، سعد ادهم، احمد افضلي، مجتبي اسوديان و امير دشتيان به عنوان بازيگر حضور دارند. خسرو سينايي حدود 20 سال پيش يعني در سال هايي كه جنگ ايران و عراق، تازه شروع شده بود فيلمنامه مثل يك قصه را نوشت اما شرايط ساخت فيلم تا سال گذشته مهيا نشده بود. مثل يك قصه بازيگر شناخته شده و حرفه اي ندارد و نقش ها را بومي هاي بوشهر بازي مي كنند. خسرو سينايي كارگردان 64ساله كه فارغ التحصيل آكادمي موسيقي و هنرهاي نمايشي وين در رشته كارگرداني و فيلم نامه نويسي است در سال 1359 با ساخت فيلم زنده باد فعاليتش را در عرصه سينماي حرفه اي آغاز كرد و بعد از آن فيلم هاي مرثيه عشق، هيولاي درون، يار در خانه، در كوچه هاي عشق، كوچه پاييز، عروس آتش، گفت وگو با سايه و مثل يك قصه را ساخت. يكي از دل  مشغولي هاي اصلي سينايي ساخت فيلم هاي مستند است كه از جمله آنها مي توان به مستندهاي مثل آوايي كه عتيقه مي شود،  شرح حال، آن سوي هياهو، سردي آهن، حاج مصورالملكي و حسين ياوري اشاره كرد. وي معتقد است كه ساخت فيلم بلند، مهم ترين دل مشغولي من نيست، مساله من اين است كه فيلم خوب باشد.
سبز كوچك
فيلم سينمايي سبز كوچك تازه ترين ساخته غلامرضا رمضاني نيز امسال در جشنواره فيلم كودك حضور دارد و اولين نمايش عمومي را در اين جشنواره تجربه مي كند. سبزكوچك كه فيلم برداري آن در اراك انجام شده قصه كودكي را به تصوير مي كشد كه در نيمه شعبان در انتظار ظهور حضرت مهدي(عج)است. در اين فيلم بازيگراني همچون حسين محجوب، رضا فياضي و محمدرضا حسين آبادي حضور دارند. فيلمبرداري سبزكوچك بر عهده تورج اصلاني بوده و كانون پرورش فكري كودكان و نوجوانان اين فيلم را تهيه كرده است. غلامرضا رمضاني كارگردان اين فيلم متولد اراك است. وي فعاليت سينمايي را با دستياري كارگردان فيلم دونده به كارگرداني امير نادري آغاز كرد و در كارنامه كارگرداني خود فيلم هاي عبور از تله، چرخ، حيات، بازي، قفل ساز و سبزكوچك را دارد.
ديگر گزينه ها
فيلم هاي خدا نزديك است، روز باران و نسكافه داغ داغ ديگر گزينه هاي حضور در جشنواره فيلم هاي كودك و نوجوان هستند.
فيلم سينمايي روز باران ساخته اسماعيل براري در ژانر فيلم هاي معناگرا قرار دارد و داستان آن درباره اهالي يك روستاست كه با مشكل خشكسالي مواجهند و دنبال راهي براي باريدن باران هستند. سامان خلاوه، تكتم دربان، تيمور مختاري و فاطمه جوانمرد بازيگران فيلم هستند. اين فيلم به سفارش شبكه دو سيما تهيه شده است. اسماعيل براري،كارگردان اين فيلم معتقد است مضمون روز باران به شدت ديني و قرآني است و تم انساني دارد. فيلمنامه آن توسط محمد سعيد بهمن پور نوشته شده و توسط حامد رضايي راد بازنويسي شده است. فيلم سينمايي روزباران در گروه فيلم هاي معناگرا قرار مي گيرد. موضوع فيلم نسبتاً ساده است و در روستايي در حاشيه كوير اتفاق مي افتد و آنجا كه با خشكسالي و نباريدن باران، كوير پيشرفت كرده و مردم اين روستا نمي توانند كاري براي جلوگيري از خشكسالي بكنند دسته جمعي تصميم مي گيرند كه براي بارش باران نماز باران بخوانند ولي اين مردم غافل از اين هستند كه در گوشه اي از اين روستا دو كودك از آنجا كه سقف خانه شان در حال ريزش است براي نباريدن باران دعا مي كنند. فيلم سينمايي روز باران به عنوان فيلم برگزيده در بخش فيلم هاي روستايي بيست و پنجمين جشنواره فيلم فجر شناخته شد.
خدا نزديك است اولين تجربه كارگرداني فيلم بلند توسط علي وزيريان است اين فيلم به نويسندگي و كارگرداني وزيريان ساخته شده است. اين فيلم داستان رضا، جوان صادق و پاكي است كه دل به عشق ليلا داده است اما ليلا متوجه مهر و محبت او نيست. خدا نزديك است داستان شيدايي جواني را روايت مي كند كه پس از تجربه عشقي ناكام به يك راز بزرگ پي مي برد و وقوع يك معجزه زندگي و احوالات او را دگرگون مي كند. بابك حميديان، الناز شاكردوست، سعيد نيكپور، مينا جعفرزاده، الهه باوند و صفر روحي بازيگران فيلم هستند. اين اثر محصول سازمان توسعه سينمايي سوره است.
نسكافه داغ داغ به كارگرداني علي قوي تن داستان زن جواني به نام نيكاست كه به گويندگي برنامه هاي عروسكي علاقه دارد، اما همسرش كه يك كارخانه عروسك سازي دارد با او مخالفت مي كند. نيكا به كمك استاد خود آقاي بندري دست به ترفندهايي مي زند و ماجراهاي خنده داري را مي آفريند.
در اين فيلم خسرو شكيبايي، يكتا ناصر، داوود اكرميان، افسانه چهره آزاد، السا فيروزآذر به عنوان بازيگر حضور دارند. قوي تن كه كارگرداني فيلم هاي بلند را از سال 70آغاز كرده در كارنامه كاري خود فيلم هاي سرود تولد،آدمك ها، تنها، توطئه، ضربه طوفان و عشق من شهر من را دارد.
</TEXT>
</DOC>
<DOC>
<DOCID>HAM2-860203-088</DOCID>
<DOCNO>HAM2-860203-088</DOCNO>
<ORIGINALFILE>/1386/860203/world/_cinew.htm</ORIGINALFILE>
<ISSUE>دوشنبه 3 ارديبهشت 1386</ISSUE>
<DATE calender="Western">2007-04-23</DATE>
<DATE calender="Persian">1386/02/03</DATE>
<CAT xml:lang="fa">ادب و هنر.هنر.سینما</CAT>
<CAT xml:lang="en">Literature and Art.Art.Cinema</CAT>
<TITLE>
چشم انداز
فيلم هاي خارجي بخش بين الملل جشنواره همدان
</TITLE>
<TEXT>
گروه ادب و هنر- در بخش بين الملل بيست و يكمين جشنواره بين المللي فيلم هاي كودكان و نوجوانان ايران كه از 10 تا 14 ارديبهشت ماه در شهر همدان برگزار مي شود،دوازده فيلم خارجي با هم رقابت مي كنند. اين آثار از 12 كشور در جشنواره به روي پرده مي روند.
"ساقه موز" ساخته كومپين كمگومنيرد از كشور تايلند، "خانه آب نباتي" ساخته آراتهي از كشور هند، "دبيرستان شبانه روزي" ساخته سينگيوس سوگماكانان محصول تايلند، "هايدي" ساخته پل ماركوس محصول انگلستان، "فرمانده من آقاي زير زميني" ساخته سونگ چانگ سو محصول كره جنوبي، "نام من يوجين است" ساخته ميخائيل استايز محصول سوئيس، "راز گرگ" ساخته راميواونيمي محصول فنلاند، "هواپيما" ساخته سدريك كان محصول فرانسه، "عشق حقيقي" ساخته يان گائوشان محصول چين، "والو" ساخته كايجا جوريكالا محصول سوئد، فنلاند و نروژ، "منطقه البروج، مسابقه آغاز مي شود "ساخته ادوارد فو محصول سنگاپور و "مادر بزرگ بي نظير" ساخته هيتوشي كورائوچي محصول ژاپن 12 فيلم اين دوره هستند.
از سويي ديگرنمايش فيلم هاي گنج گمشده معبد سلحشوران ساخته كاسپر بارفوئد و هواپيما ساخته  سدريك كان در بخش مسابقه بين الملل بيست و يكمين جشنواره بين المللي فيلم هاي كودكان و نوجوانان قطعي شده است.
گنج گمشده معبد سلحشوران، محصول سال 2005 سينماي دانمارك است كه در آن بازيگراني چون ژولي گروندفيك وستر، كريستيان هلدبو وينبرگ، نيكلاس اسفاله اندرسن و فردريكه توماسن نقش آفريني مي كنند.
اين فيلم درباره كاتربنه دختر 12 ساله اي است كه هر سال تعطيلات خود را در جزيره بورن هولم مي گذراند، طي اين سالها بين او و هوهانس كشيش جزيره صميمت خاصي شكل مي گيرد.
گاسپر بارفوند متولد 1972 كپنهاگ، پس از تحصيل در رشته ادبيات در سال 1991 وارد حرفه فيلمسازي شد و به عنوان دستيار كارگردان و كارگردان فيلم واحد دوم، تجربه هاي زيادي كسب كرد و به خاطر فيلم اجرا برنده جايزه بهترين فيلم كمدي كوتاه از جشنواره فيلم هاي كوتاه لس آنجلس شد.
فيلم هواپيما ساخته سدريك كان هم محصول سال 2005 سينماي آلمان و فرانسه است كه در آن بازيگراني چون ايزابل كاره، ونسان لندون و رمئو بوتزاريس نقش آفريني مي كنند. اين فيلم درباره شارلي دختر بچه اي است كه از ماكت هواپيمايي كه پدرش به عنوان هديه كريسمس به وي داده راضي نيست، چند روز بعد پدرش فوت مي كند و ماكت هواپيما در زندگي شارلي اهميت خاصي پيدا مي كند.
سدريك كان متولد 1966 پاريس فيلمسازي را با فيلم كوتاه ساعات پاياني خوشي در سال 1990 آغاز كرد و با فيلم مزاحم در سال 1998 برنده جايزه معتبر لويي لودوك شد. وي فيلمهايي چون خوشبختي زياد و روبرتو سوكو را در پرونده كاري دارد.
</TEXT>
</DOC>
<DOC>
<DOCID>HAM2-860203-089</DOCID>
<DOCNO>HAM2-860203-089</DOCNO>
<ORIGINALFILE>/1386/860203/world/_cinew.htm</ORIGINALFILE>
<ISSUE>دوشنبه 3 ارديبهشت 1386</ISSUE>
<DATE calender="Western">2007-04-23</DATE>
<DATE calender="Persian">1386/02/03</DATE>
<CAT xml:lang="fa">ادب و هنر.هنر.سینما</CAT>
<CAT xml:lang="en">Literature and Art.Art.Cinema</CAT>
<TITLE>
سايه روشن
</TITLE>
<TEXT>


پرويز پرستويي
بازي در لاك پشت ها
در حالي كه اين روزها در پروژه هاي بسياري از پرويز پرستويي به عنوان بازيگر نام برده مي شود، گويا تاكنون تنها حضور او در فيلم لاك پشت ها قطعي شده است.اين فيلم كه توسط ابوالحسن داودي كارگرداني مي شود، هم اكنون بخش هاي مستندش در قشم جلوي دوربين رفته است. لاك پشت ها اولين همكاري پرستويي با ابوالحسن داودي است. بخش هايي از اين فيلم قرار است در دبي و آلمان فيلمبرداري شود. لاك پشت ها كه مضموني اجتماعي دارد توسط داودي و فريد مصطفوي و براساس طرحي از رضا ميركريمي نوشته شده است.پرستويي در اين فيلم با بهرام رادان همبازي خواهد شد. هفته گذشته حسينعلي ليالستاني از پرستويي به عنوان يكي از گزينه هاي حضور در فيلم تازه اش نام برد و گفته مي  شود كه واروژ كريم مسيحي هم براي فيلمش او را در نظر دارد.



ابراهيم مختاري
در تدارك دومين فيلم بلند
ابراهيم مختاري كه در اوائل دهه هفتاد زينت را مقابل دوربين برد، اين روزها در تدارك دومين ساخته بلند سينمايي اش است. اين فيلم كه خواهران نام دارد، نگارش فيلمنامه اش به پايان رسيده و مختاري در جست وجوي تهيه كننده اي براي توليد آن است. ابراهيم مختاري كه يكي از آن چهره هاي باسابقه و مطرح سينماي مستند است، پس از سالها مستندسازي در سال 72 زينت را با حضور عاطفه رضوي و مهدي فتحي به عنوان اولين ساخته بلند سينمايي اش كارگرداني كرد. زينت با تحسين منتقدان مواجه شد، ولي در گيشه شكست خورد. بعد از اين فيلم، مختاري مجدداً  به عرصه سينماي مستند بازگشت و آثاري چون يك روز بخصوص، خاطرات و روياها از جمله مستندهاي مختاري در اين سالهاست.



بهرام بيضايي
حواشي لبه پرتگاه
در شرايطي كه بهرام بيضايي از ابتداي فعاليتش در سينما، فيلم خود را چند سال يك بار و به سختي اما با كمترين جنجال و حاشيه در زمان توليد مي ساخت، فيلم تازه اش به يكي از پرسروصداترين پروژه هاي سينماي ايران بدل شده است.از لحظه اي كه اعلام شد بيضايي از تعداد زيادي از بازيگران شاخص سينماي ايران قول همكاري گرفته تا وقتي كه پيش از اعلام رسمي برخي رسانه ها از جزييات تركيب بازيگران لبه پرتگاه خبر دادند. حتي اعلام رسمي بازيگران از سوي بيضايي هم از جنجال هاي رسانه اي نكاست. چون وجود نام هايي چون گلزار، مهران مديري و نگار فروزنده در نقش هاي اصلي كمي عجيب به نظر مي رسيد. جنجال بعدي را هم حامد بهداد رقم زد كه نامش در فهرست بازيگران لبه پرتگاه قرار داشت ولي از بازي در فيلم بيضايي انصراف داد. بعد از بهداد، فرهاد قائميان، رامبد جوان و كاوه سماك باشي هم از حضور در فيلم بيضايي عذر خواستند. اتفاقي كه تاكنون در فيلم هاي بيضايي سابقه نداشته است.



احمدرضا درويش
نام هاي بزرگ در روز رستاخيز
در شرايطي كه رسانه ها از كليد خوردن روز رستاخيز در پاييز امسال خبر داده اند، گفته مي شود احمدرضا درويش قصد دارد در فيلم تازه اش از گروهي از معتبرين هاي سينماي ايران استفاده كند. درويش... مشغول باز نويسي فيلمنامه است و تاكنون فقط حضور فرهاد فارسي به عنوان طراح صحنه قطعي شده است. روز رستاخيز قرار است به ماجراهاي پيرامون واقعه عاشورا بپردازد و يكي از پروژه هاي عظيم و پرخرج امسال خواهد بود.
</TEXT>
</DOC>
<DOC>
<DOCID>HAM2-860203-090</DOCID>
<DOCNO>HAM2-860203-090</DOCNO>
<ORIGINALFILE>/1386/860203/world/_idea.htm</ORIGINALFILE>
<ISSUE>دوشنبه 3 ارديبهشت 1386</ISSUE>
<DATE calender="Western">2007-04-23</DATE>
<DATE calender="Persian">1386/02/03</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
ويژگي هاي انسان دگر راهبر در عصر ارتباطات  جمعي
دنياي شگفت انگيز نو
</TITLE>
<TEXT>


اگر بخواهيم درك كنيم چگونه رسانه ها  پايه هاي اصلي آزادي اطلاعات را تهديد مي كنند بايد به نظريه  هاكسلي متوسل شويم كه بيانگر دنيايي بدون فرهنگ و ارزش هاي انساني  است
مقاله حاضر كه در صدد تبيين سه دوره تاريخي از منظرديويد رايزمن جامعه شناس و استاد ارتباطات است و در نهايت توضيح مي دهد كه در دوره سوم انسان چگونه اسير ساختارهاي اطلاعاتي شده و در پناه انفجار اطلاعات مسخ مي شود. تئوري هاي دكتر نيل پوستمن در كتاب زندگي در عيش و مردن در خوشي تكميل كننده بحث رايزمن در اين مقاله است.
مهناز نادري فريد
رايزمن تاريخ تمدن بشريت را از روزنه ارتباطات مورد بررسي قرار داده و سه مرحله يا دوران را مورد بازشناسي قرار مي دهد.
دوران اول
دوراني كه سنت ها به مثابه شيوه هايي تقدس يافته تسلسل، ميان نسل ها را از گذشته تا به حال برقرار مي كند. ارتباط بين نسلي از طريق سنت ها صورت مي گيرد و اين امر به وحدت و هويت گروه هاي انساني منجر مي شود.
در اين دوران سنت ها به عنوان راهكارها و شيوه هايي از زندگي به ارث رسيده گذشتگان به شمار مي روند. جامعه سنت راهبر همانهايي هستند كه گذشتگان ترسيم كرده اند لذا سنت  ها مشخص كننده نحوه عمل انسان اند.جامعه از تحرك چنداني برخوردار نيست، خلاقيتي وجود ندارد آينده  آن خبري است كه گذشتگان گفته اند: به نظر رايزمن جوامع باستاني كه از يك سو با محدوديت و كميابي مواجه هستند و از سوي ديگر با افزايش شديد جمعيت، سنت ها نقش تعادل بخشي براي ادامه حيات جامعه را ايفا مي كنند چون سنت ها داعيه جنگ و قرباني كردن انسان ها براي خدايان را دارند همچون زنده به گوركردن بچه ها. اين امر بر اساس قوانين و قواعد سنتي لازم الاجرا بوده و حيات جامعه را تضمين
مي كند.
دوران دوم
اين دوره عصر انسان خردگرا نام دارد. از نظر رايزن اين دوران با كاهش اهميت سنت ها مواجه است. در اين دوران همه انسان ها از الگوهاي يكساني تبعيت نمي كنند. لذا تاريخ بشري شاهد پيدا شدن انسان هايي است كه خود راهبر خويش هستند. انسان با تكيه بر عقل و انديشه و تفكر خود راه خود را پيدا مي كند و براساس انديشه خود- راه عمل و كوشش لازم را مي يابد نه براساس آموزه هاي گذشتگان. از آنجا كه انسان خود مسير آينده را مشخص مي كند، عواقب آن نيز متوجه اوست.
اين دوران را بايد دوران التهاب- هراس و سرزنش هاي بي پايان ناميد. چرا كه آينده نامعلوم است و انسان به تنهايي در برابر آن قرار دارد؛ دوران تجربه و خطاست. از نظر رايزمن اين دوران چندين قرن طول مي كشد و شامل عصر رنسانس- حركت هاي اصلاح مذهبي، انقلاب صنعتي و سياسي قرن 17-18-19 را دربر مي گيرد. در اين مرحله جامعه در هر فرد قطب نماي دروني ايجاد مي كند تا راه خود را
بيابد.
جامعه توانايي نوآوري در خود را تقويت مي كند،  عصر انسان درون راهبر با تكميل و تكوين صنعت چاپ قدرت و قوت بيشتري پيدا مي كند، نظام آموزش و پرورش و آموزش هاي خانوادگي در درون خانواده ها به شكل نظام مند به پرورش انسان هاي عقل محور كمك مي كند و در پرتو اين فرآيند علوم پيشرفت
مي كنند.
پيشرفت هاي زيادي در زمينه هاي مختلف پزشكي، كشاورزي و صنعتي صورت مي گيرد. در اين دوران كميابي وجود ندارد به اين ترتيب نوعي تعادل در زندگي پيدا مي شود و چون كميابي نيست فشار سنت ها كم شده است.
ويژگي اين دوران جدايي از وابستگي هاي قومي و جمعي است ريشه گرفتن گرايش هاي فردگرايي- عقلاني و حساب گرانه است. فرد با تكيه بر ابتكارات خود كه از طريق آموزش هاي بزرگسالان كه در خانواده آموخته است با جامعه ارتباط پيدا مي كند. سنت ها تا حدودي خود را حفظ مي كنند. اما نقش اساسي در حيات بشري ايفا نمي كنند.
دوران سوم
عصر انسان دگرراهبر other directedman: رايزمن اين دوره را متقارن با ظهور ارتباط جمعي مي داند. به نظر او انسان دگرراهبر ديگر تحت تاثير شيوه هاي آموزش و پرورش و خانواده ها نيست بلكه شخصيت فرد تحت تاثير ديگران شامل گروه هاي دوستي، همكاران و همسالان، نقش
مي پذيرد.
وسايل ارتباط جمعي اين نقش را تكميل و تقويت مي كند.رايزمن مي گويد: تمامي افراد در دوران دگرراهبر در يك چيز اشتراك دارند و آن هم نوع و نحوه نگرش ذهني شان در ارتباط با همنوعانشان شكل مي گيرد. انسان دگرراهبر براي يافتن هويت خود به تائيد ديگران نياز دارد به همين دليل خود را به دامن توده ها مي اندازد و تلاش مي كند تا با ديگران همرنگ شود.
وسايل ارتباط جمعي در جهت همسان كردن رفتارها به كار مي افتد. پيشرفت در اين جامعه وابسته به نظرات ديگران است و انسان سعي مي كند تا شناخت خود را از طريق تصورات ديگران نسبت به خود به دست آورد. در اين چنين جامعه اي خانواده ها قدرت تاثيرگذاري خود را از دست مي دهند.
خانواده ها فرزندان را ترغيب مي كنند تا در تمامي موارد بهتر عمل كنند و موفق شوند چون خود الگويي ارائه نمي دهند. به وسايل ارتباطي جمعي رجوع مي كنند و بچه ها را به اين وسايل مي سپارند.
از آنجا كه ديگر هنجاري براي حصول بر موفقيت وجود ندارد لذا انسان ها منفعل و تاثيرپذير شده تحت نفوذ رسانه ها سعي مي كنند خود را با جامعه همرنگ كنند در نتيجه توده هاي تنها در شهرهاي بزرگ شكل مي گيرد.
به زعم نيل پوستمن نويسنده كتاب زندگي در عيش، مردن در خوشي، در اين مرحله جوامع صنعتي حاكميت تمام عيار رسانه ها را بر تمامي شئون فردي و اجتماعي خود پذيرفتند.
انسان ها در گذشته به دنبال اطلاعاتي بودند كه روشني بخش ساختار زندگي آنان بود. حال آنكه امروز بايد چارچوب و قالبي پيدا كنند براي اطلاعاتي كه به سوي آنها سرازير شده است، تا از گذر آن معنا و مفهومي به اين اطلاعات داده و ظاهرا فايده و كاربردي براي آنها قائل شوند غافل از اينكه يك چنين شبه ساختاري توان انجام كاري مفيد را ندارد و در عين حال آخرين راه فرار فرهنگي است كه در اسارت عدم تجانس، ناهماهنگي، بي اعتباري و بي اهميتي به ناتواني و مدهوشي گراييده است و در چنگال پوچي ها دچار دگرشيفتگي شده
است.
بدين ترتيب وسائل ارتباط جمعي بيشترين كمال را در تصاوير و لحظه ها ايجاد كرده و راه ورود به حريم خصوصي انسان ها را هموار ساخته و سرود پاياني يا نغمه خداحافظي عصر مناظره و مباحثه را سر مي دهد. در اين عصر رسانه  رسالت يك افسانه را تصاحب كرده
است؛ افسانه اي كه انسان عصر معاصر فهم ناخودآگاه آن را طبيعي مي انگارد. امروزه رسانه  عنصري از فرهنگ و بالاخره به فرهنگ در جوامع صنعتي تبديل شده است. كار بدان جا كشيده كه هر گاه نهاد، ارگان و جماعت يا فردي را مي بينيم كه نمي خواهند خود را در قالب شابلون هاي اين عصر جاي دهند در انظار ما عجيب و غريب، ناسالم و داراي اختلال جلوه مي كنند، نه شابلون ها و الگوهاي سالم؛ و در اين جا است كه مي بينيم رسانه ها در جوامع صنعتي تا چه حد در عوام زدگي فرهنگي كمك مي كنند.
موافقان اين انقلاب بصري رسانه هاي تصويري را پنجره اي به جهان مي دانند و جاي محكمي را در مركز گفتگوها و مراودات انساني براي اين رسانه  باز نموده اند.
از رهگذر اين انقلاب بصري ارزش هاي حاكم بر فرهنگ و روابط انساني دستخوش تغيير شده و به راحتي مي توان سطح كمي و كيفي نازل خودآگاهي اجتماعي انسان ها را در اين عصر به وضوح ديد.
سقوط سطح انديشه نمودار اين واقعيت است كه چگونه اقتضائات و خصلت هاي نهفته در ذات يك وسيله ارتباط جمعي با تغيير و دگرگوني در ساختارهاي ابزارهاي ديگر دستخوش تحول شده و با حاكميت ابزارهاي نوين تمام اقتضائات پيشين از ميان رفته و در ميدان رقابت با وسيله جديد اطلاع رساني قدرت و تداوم را از دست مي دهند.
از اين  رو در جوامع صنعتي لحظه به لحظه افول انديشه را لمس مي كنيم. آنچه را كه يك فرهنگ از انديشه درك مي كند از قدرت و كارآيي مهم ترين ابزار وسائل ارتباط جمعي آن جامعه استنباط و استخراج مي كند. در رسانه ها تمام اطلاعات، سنت ها، عرف، ارزش ها و حتي مذهب به عنوان سرگرمي عرضه
مي  شود.
هر مقوله اي از مسائل و اعمال عبادي و مذهبي كه مستند به تاريخ يا مربوط به مسائل انساني و دنياي معنا باشند باعث ايجاد رفتار و سلوك  روحاني و غيرمادي مي شوند كه در رسانه هاي تصويري كم رنگ يا فاقد رنگ است. در اين حيطه هيچ سنت و سيره اي- و هيچ روش و دستورالعمل  آموزشي و احساسي براي سلوك و سير در ديار معنويت وجود ندارد و فقط صحبتي است كه با معدودي متن بيان مي شود.به بياني ديگر واعظي الكترونيكي است نه تاثيري بر فرديت. و اين قابل تامل
است.
اگر بخواهيم خوب درك كنيم كه از چه راه و رسمي رسانه و ديگر اطلاعات تصويري پايه هاي اصلي آزادي اطلاعات را تهديد به ويراني مي كنند بايد به نظريه  هاكسلي متوسل شويم كه دنياي شگفت انگيز نو نام دارد و بيانگر دنيايي است كه در آن نشانه اي از فرهنگ و ارزش هاي انساني وجود ندارد. تاريخ و سنت بشري فراموش شده است و اصل حاكم بر اين دنيا رفاه، پيشرفت و ثبات اجتماعي است.
رفاه و پيشرفت محصول علم و صنعت است و ثبات اجتماعي معلول نفي و تفكر انديشه و اراده انسان ها و ممانعت از خودآگاهي آنها است. انسان ها به صورت توده هايي تربيت مي شوند كه نيازهاي جامعه با ثبات را تامين مي كند. در اين دنيا تكنولوژي آسايش را هديه مي دهد و آرامش را از تك تك افراد سلب مي كند.
تكنولوژي هاي به ظاهر نجيب و آرام مي كوشند به مردم و به انبوه توده ها سياستي عرضه كنند كه پايه و محتواي آن از چهره و سيما و از انديشيدن به شيوه لحظه اي و از روان درماني نشات مي گيرد، بدون آن كه نيازمند درگيري با تناقض ها باشد.با استعاره از نظريه ديويد رايزمن مي توانيم بگوييم كه در جهان كتاب و چاپ كتاب اطلاعات به منزله چاشني اسلحه روح است. از اين جهت سانسورچيان آراسته در جاده تنگ نظري ظاهر مي شوند تا از وقوع انفجار جلوگيري كنند يا خطر آن را كاهش
دهند.
</TEXT>
</DOC>
<DOC>
<DOCID>HAM2-860203-091</DOCID>
<DOCNO>HAM2-860203-091</DOCNO>
<ORIGINALFILE>/1386/860203/world/_idea.htm</ORIGINALFILE>
<ISSUE>دوشنبه 3 ارديبهشت 1386</ISSUE>
<DATE calender="Western">2007-04-23</DATE>
<DATE calender="Persian">1386/02/03</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
نگاه
انسان ديجيتالي
</TITLE>
<TEXT>
فروزان آصف نخعي
تلفن شما به صدا در مي آيد، كسي آن سوي خط به شما مي گويد: اگر بخواهيد ما مي توانيم، شخصيت مضطرب و پرخاشگر شما را به شخصيتي آرام و متين تبديل كنيم، يا از شما آدمي معقول، شجاع و  با پشتكار لازم در امور، آينده نگر و صبور بسازيم. بي شك ممكن است گمان كنيد كه شيوه هاي شيادي و كلاهبرداري در شكل جديدش ظهور كرده است. والا آيا چنين موضوعي امكانپذير است؟
ولي با پيشرفت بشر در علم ژنتيك چنين اموري، از روش هاي معمول بشر براي ساختن انسان ديجيتالي خواهد بود. انساني  كه تحت مهندسي ژنتيك قرارگرفته و براساس آن تندخويي يا نرم خويي را انتخاب كرده است . كلينتون رئيس جمهور پيشين آمريكا اعلام كرد كه كدهاي ژنتيك، رمز گشايي خواهند شد. هرچند كليسا اين تكنولوژي را تحت عنوان دخالت بشر در خلقت رد كرده است، ولي در نهايت بايد گفت اين رشته كه خود حاصل پيشرفت بشر در زمينه آي تي است، جهان را به سوي تحولاتي عميق و سريع سوق داده تا جايي كه شكاف فرهنگي، اقتصادي، سياسي و اقتصادي ناشي از اين موضوع مهمترين دغدغه بشريت در سال 2050 خواهد بود. برخي از متفكران و دست اندركاران، اعلام كرده اند كه صنعت آي تي در ايران رو به اضمحلال است، اگر اين هشدارها درست باشد سياستگذاران و انديشه ورزان اين مرزوبوم براي شكاف ديجيتالي ايران براي آينده چه برنامه اي دارند؟ اگر ايران در اين زمينه به سياستگذاري صحيح روي نياورد مي تواند معضل اشتغال را براي آينده حل كند و فاصله ديجيتالي خود را با جهان شمال پركند؟ اساس اين مقاله براين قرار نگرفته كه ما نيز به سوي ساختن انسان ديجيتالي برويم چون از نظر علمي تصميم گيري در اين باره هنوز زود است، ولي ناديده گرفتن موضوع اصلي جهان در سياستگذاري ها، مي تواند براي نسل هاي آينده سئوال بر انگيز باشد. اما بحث ريشه اي آن است كه با تولد انسان ديجيتالي، انديشمندان مسلمان با آن چگونه برخورد خواهندكرد و براي رد و قبول آن به چه مباني ديني و فلسفي متوسل خواهندشد؟ كداميك از 2 انسان ديجيتالي و غير ديجيتالي خوشبختي را براي خود فراهم ساخت؟ آيا ما دستكاري در خلقت انسان را مي پذيريم؟ اگر نپذيرفتيم، يك فرد ايراني به فرد تلفن كننده آن سوي خط چه خواهد گفت؟ اين نوع معالجه رامي پذيرد يا رد مي كند؟
</TEXT>
</DOC>
<DOC>
<DOCID>HAM2-860203-092</DOCID>
<DOCNO>HAM2-860203-092</DOCNO>
<ORIGINALFILE>/1386/860203/world/_litew.htm</ORIGINALFILE>
<ISSUE>دوشنبه 3 ارديبهشت 1386</ISSUE>
<DATE calender="Western">2007-04-23</DATE>
<DATE calender="Persian">1386/02/03</DATE>
<CAT xml:lang="fa">ادب و هنر.ادبیات</CAT>
<CAT xml:lang="en">Literature and Art.Literature</CAT>
<TITLE>
نگاهي به مشكلات چاپ اولين كتاب نويسندگان
دور تسلسل
</TITLE>
<TEXT>


مونا سيفي
نويسنده هاي بزرگ، اغلب شان دلبستگي زيادي به اولين كتاب شان دارند، نه از اين لحاظ كه اولين كتاب شان به تمامي برخاسته از آن چيزي است كه دوست دارند آن را بيان كنند، بلكه به اين خاطر كه چاپ اولين كتاب يك نويسنده به نوعي اولين نشانه به تحقق پيوستن آمال و آرزوهاي نويسنده اي است كه مي خواهد در آينده، گام به گام به مقصد نهايي خود نزديك تر شود.در واقع، اولين كتابي كه از يك نويسنده چاپ مي شود، عموماً براي خود نويسنده از ارزشي فوق تصور برخوردار است و نويسندگان جوان نيز همواره مشتاق هستند كه هرچه زودتر اولين اثر خود را به چاپ برسانند.
اما در چنين شرايطي، بسياري از نويسندگان براي چاپ اولين كتاب خود با مشكلاتي متعدد روبه رو هستند و در اين راه، گاه آن‍ قدر به درهاي بسته و راه هاي پرپيچ و خم برخورد مي كنند كه خاطره شيرين چاپ اولين كتاب شان با تلخي ها و سختي هاي اين راه عجين مي شود.
هيچ رسم و عرفي در هيچ جاي دنيا وجود ندارد كه به خاطر آن نويسندگان به زحمت وارد بازار چاپ و نشر شوند و چاپ اولين كتاب براي نويسندگان به نوعي گذر از هفت خان محسوب شود، اما مسئله اينجاست كه در تمام دنيا، ناشران بزرگ براي چاپ كتابي از نويسنده  اي ناشناخته و به ويژه جوان، با وسواس و دقت عمل بيشتري برخورد مي كنند و همين موضوع سبب مي شود كه عموماً نويسندگان براي توجيه ناشر و چاپ كتابش در يك انتشاراتي معتبر، متحمل دشواري هايي شوند.
ناهيد طباطبايي، نويسنده و فعال در حوزه چاپ و نشر كتاب در اين باره به موضوع بازگشت سرمايه در امر چاپ و نشر اشاره مي كند و مي گويد: چاپ كتاب به خودي خود مشكلاتي براي ناشران به همراه دارد، مسئله كمبود كاغذ و بالتبع گران شدن هزينه هاي چاپ و نشر، مدت ها انتظار براي گرفتن مجوز ارشاد و غيره و غيره از جمله مشكلاتي است كه گريبانگير ناشران است. در چنين وضعيتي، اين حق ناشر است كه بر روي كاري سرمايه گذاري چاپ و نشر انجام دهد كه حداكثر اطمينان براي بازگشت سرمايه و سود در آن وجود داشته باشد. بديهي است كه عدم شناخت ناشر از نويسنده اي كه قصد دارد اولين كتاب خود را به چاپ برساند، مشكلاتي براي نويسنده و حتي ناشر به همراه مي آورد.
به اين ترتيب، مي بينيد كه بدون وجود قاعده و قانوني براي سخت گيري چاپ كتاب اول، اين امر تبديل به روندي شده است كه به يك دور تسلسل منجر مي شود، يعني نويسنده براي شناخته شدن نيازمند چاپ اثرش است و ناشر هم براي متضرر نشدن، نيازمند چاپ اثر نويسنده اي شناخته شده و معروف است.
نتيجه چنين روندي به هيچ وجه خوشايند نيست، هم براي نويسنده اي كه با انرژي و شوق و شور زايدالوصفي شروع به نگارش اثري مي كند و هم براي جامعه ادبي كه قرار است با وجود انديشه ها و قلم هاي متعدد و متنوع به رشد و پويايي بيشتري برسد و در جذب مخاطباني با آراء و سلايق گوناگون موفق عمل كند.
محمدحسيني، نويسنده يكي از همين روزها، ماريا كه سال 83 به عنوان اولين مجموعه داستان حسيني به چاپ رسيد، در اين باره مي گويد: خيلي از نويسنده ها سال ها براي انتظار اولين كتاب شان دوندگي مي كنند، خود من با اين كه چندين سال ويراستار يك انتشاراتي بودم، با اين حال نزديك به پنج سال براي چاپ كتاب اولم وقت صرف كردم. در واقع من پنج سال، زمان را از دست دادم، تا اين كه توانستم كتابم را زير چاپ ببرم. اگرچه مثل خيلي ديگر از نويسندگان، زياد جست وجو نكردم، به اين در و آن در نزدم و به خاطر مورد تأييد نشدن كتابم توسط ناشران تحقير نشدم. اما در طول اين سال ها مترصد فرصتي بودم كه بتوانم مجموعه داستانم را در يك انتشارات معتبر به چاپ برسانم.
راهكار اول: حمايت مادي و معنوي
به هر حال واضح است كه با وجود مشكلات فراواني كه بر سر راه چاپ اولين كتاب نويسندگان و به ويژه داستان نويسان وجود دارد، هر ساله تعداد قابل توجهي كتاب اول به چاپ مي رسد و به بازار كتاب راه  پيدا مي كند، اگرچه گاه برخي از اين كتاب ها ماه ها و سال ها در انتظار چنين روزي بودند، اما سرانجام بخت با آنها ياري مي كند و اين فرصت را به دست مي آورند كه براي مطالعه مردم به چاپ برسند.
اما نكته مهم اينجاست كه اين كتاب هايي كه از ميان خيل كتاب هاي ديگر مورد تأييد ناشر و وزارت فرهنگ و ارشاد اسلامي قرار مي گيرند، چه ويژگي هايي دارند؟ اغلب نويسندگاني كه طي سال هاي اخير- به خصوص دهه هشتاد- مجموعه داستان هايشان را به چاپ رساندند. معتقدند كه در بازار چاپ و نشر كتاب، اگر نويسنده اي پشتوانه مالي و مادي لازم را داشته باشد و بتواند خودش به عنوان نويسنده اثر، هزينه چاپ و نشر اثرش را بپردازد و آن را روانه بازار كند، با مشكلات بسيار كمتري در اين راه مواجه خواهد شد.
فرهاد بابايي، نويسنده كتاب پدر عزرائيل كه اخيراً اين مجموعه داستانش را در يك انتشاراتي تازه كار به چاپ رسانده است، با تأييد اين مطلب مي گويد: كمتر ناشري حاضر است با چاپ يك اثر از نويسنده اي ناشناس ريسك كند، به همين خاطر كسي كه مي خواهد كتاب اولش را چاپ كند، اگر خودش امكان سرمايه گذاري براي چاپ كتابش را داشته باشد، با مشكلي روبه رو نمي شود. اما من حدود 9 ماه دنبال ناشري بودم كه بپذيرد روي كتاب من سرمايه گذاري كند، سرانجام هم ناشر تعهد كرد بخشي از هزينه ها را خودش بپردازد و بخش ديگر را هم من. با اين حساب اولين كتاب من به چاپ رسيد. البته عليرضا محمودي نويسنده بريم خوشگذروني كه او هم به تازگي اين كتاب را به عنوان اولين مجموعه داستانش به چاپ رسانده است، به گونه اي ديگر با اين عقيده موافق است. او مي گويد: انتشار اثر ادبي در ايران به طور عموم، كار ساده اي است و تعداد زيادي از ناشران هستند كه با گرفتن يك مبلغ نه چندان زياد، كتاب اول ها را چاپ مي كنند و ما هر ساله شاهد كتاب هاي اول زيادي هستيم كه حتي به عقيده من اين موضوع يكسري مشكلاتي را در عرصه كتاب ايجاد كرده است و البته از طرف ديگر به معرفي خيلي از نويسندگان تازه كار و خوش فكر منجر شده است.
در واقع مشكل كتاب اولي ها چيزي فراتر از عرصه چاپ و نشر است چرا كه در اين مرحله، وجود تعداد زيادي از ناشراني كه به تازگي وارد اين حوزه كاري شده اند و در كنار آن، توجه برخي از ناشران قدرتمند به چاپ و نشر كتاب هاي اول نويسندگان سبب شده است كه نويسندگان پس از مدت زماني جست وجو و پيگيري، سرانجام به خانه مقصود برسند و ناشري مطابق يك سري شرط و شروط ها متعهد به چاپ اولين اثر نويسنده بشود، اما مسئله اينجاست كه اين كتاب ها، اغلب در مرحله توزيع و معرفي به مخاطبان با مشكل مواجه هستند.
شاهد اين مدعا هم نويسندگاني هستند كه كتاب هاي اول خود را روي زمين و در گوشه اي از خيابان انقلاب پهن كرده اند و به عابران معرفي مي كنند و يا اگر خيلي خوشبينانه تر بخواهيم به اين موضوع نگاه كنيم، آن دسته از نويسندگاني كه كتاب هايشان را در انبار خانه هاي خود نگه داري مي كنند و كتاب هايشان را به دوستان و آشنايان هديه مي كنند. به اين طريق اولين كتاب آنها نه تنها به بازگشت بخش اندك سرمايه چاپ كتاب ختم نمي شود، بلكه كتاب آنها نيز آن گونه كه انتظارش را داشته در اختيار عموم مخاطبان قرار نمي گيرد.
جوايزي كه تبليغ مي كنند
مسلماً مشكلات بازار كتاب و كسادي و بي رونقي اين بازار چيزي نيست كه تنها گريبانگير كتاب هايي باشند كه اولين اثر چاپ شده مولفان شان محسوب مي شوند، اگرچه واضح است كه اين مشكلات، براي نويسندگان شناخته شده و قديمي تر كمي كمتر است.
محمد حسيني، نويسنده معتقد است كه اخيراً جوايز ادبي كه به كتاب هاي اول نويسندگان تعلق پيدا مي كند، به نوعي كار تبليغ اين كتاب ها را نيز انجام مي دهد و اين كتاب ها را هم از كسادي بازار كتاب نجات مي دهد. او مي گويد: جوايز ادبي متعددي كه اخيراً به كتاب اولي  ها داده مي شود، حتي ناشران را هم ترغيب مي كند كه براي شناخته شدن بر روي آثار نويسندگان جوان سرمايه گذاري كنند. به اين اميد كه در فلان جايزه  ادبي، آن كتاب و انتشارات شان به نوعي معرفي شوند و در اين وضعيت بازار كتاب سري توي سرها پيدا كنند.
</TEXT>
</DOC>
<DOC>
<DOCID>HAM2-860203-093</DOCID>
<DOCNO>HAM2-860203-093</DOCNO>
<ORIGINALFILE>/1386/860203/world/_litew.htm</ORIGINALFILE>
<ISSUE>دوشنبه 3 ارديبهشت 1386</ISSUE>
<DATE calender="Western">2007-04-23</DATE>
<DATE calender="Persian">1386/02/03</DATE>
<CAT xml:lang="fa">ادب و هنر.ادبیات</CAT>
<CAT xml:lang="en">Literature and Art.Literature</CAT>
<TITLE>
نگاه
رماني كه بايد دوباره نوشته شود
نگاهي به رمان چهار درد
</TITLE>
<TEXT>
سيامك صديقي
منير الدين بيروتي، نويسنده جواني است كه در سال 82 براي مجموعه داستان تك خشت جايزه بهترين مجموعه داستان اول بنياد گلشيري را به دست آورد و در سال 85 نيز بار ديگر با رمان چهار درد اين جايزه را در رشته رمان از آن خود كرد.با اين حساب بايد منير الدين بيروتي را نويسنده اي موفق دانست، اما اين موفقيت را چه عواملي ايجاد مي كنند؟
كليت داستان
مي توان بيروتي را به دليل انتخاب شيوه هاي جديد به ويژه در روايت داستان، نويسنده اي جسور دانست كه البته همين موضوع از مهم ترين عوامل موفقيت او محسوب مي شود. رمان چهار درد را پسري به نام امير روايت مي كند. او به انگيزه كشف نقطه هاي كور و پوشيده(به قول خودش عشيره شان)به گفت وگو با آدم هاي مختلف مي پردازد و داستان در خلال اين گفت وگوها پيش مي رود.در عين حال نگاه زير پوستي بيروتي به جامعه ايران در چند دهه اخير فضاي واقعي و ملموس به داستان مي دهد، اما بايد اين نكته را هم مد نظر داشت كه نگاه نويسنده به اين وقايع و اشارات گوناگوني كه از تاريخ مي دهد فقط در خدمت پيشبرد روايت است و لطمه اي به داستان نمي زند.
لفظ يا معني
رمان چهار درد را به دو بخش زماني كاملاً مستقل مي توان تقسيم كرد.در بخش نخست امير(راوي)رؤيت كننده داستان از گذشته هاي دور است. بارزترين مشخصه داستان در اين بخش فضا سازي موفق، بدعت در روايت(به ويژه ناشناس بودن راوي براي خواننده)و ديالوگ هاي بسيار پخته و متناسب با شخصيت هاي ارائه شده است. بي شك در اين بخش از رمان و به ويژه يك چهارم ابتدايي آن، خواننده با رماني روبه روست كه به دليل مشخص نبودن راوي و مرجع ديالوگ ها اندكي سردرگم مي شود، اما نويسنده آن قدر در استفاده از كلمات و تصويرسازي ها موفق است كه خواننده براي درك و فهم داستان و شناسايي راويان ابتدايي رمان با اشتياق به خواندن و ادامه دادن رمان ادامه مي دهد. به بيان ديگر هرچند رمان در آغاز بسيار ديرياب به نظر مي رسد اما قدرت(به واقع متعالي)ديالوگ ها خواننده را مجبور به ادامه دادن رمان و كشف حقايق مي كند.
شخصيت هاي رمان
اين موضوع درباره شخصيت هاي رمان نيز مصداق دارد. در اين رمان با شخصيت هاي بسياري روبه رو مي شويم كه بسياري از آنها در گوشه هايي از داستان محور قرار مي گيرند و در واقع رمان در خلال ارتباط ميان آنها پيش مي رود. امير(راوي)در گفت وگو با اين شخصيت ها مي خواهد به جواب پرسش هاي ذهني خود درباره گذشته(عشيره شان)برسد، اما چون هركدام از اين افراد داستان را از نگاه خود روايت مي كنند، پرسش ها به يك جواب مشخص ختم نمي شوند و به همين دليل بسياري از اين گره ها تا پايان داستان باز نمي شود و نوعي تعليق در داستان ايجاد مي كند. در بخش دوم يعني كشف كامل شخصيت ها از بين مي رود و اين شخصيت ها بدون داشتن جذابيتي تنها به عنصري تبديل مي شوند كه رمان را به پيش ببرند و به همين دليل حتي شخصيت هاي محوري و بسيار ملموسي(چون عزيز)هم به تكرار مي افتند.
نياز به بازنويسي
با توجه به قلم تواناي بيروتي در تصويرسازي و ديالوگ نويسي از يك سو و تفاوت بارز ميان دو بخش رمان و به ويژه طولاني شدن اين بخش به دليل پرداختن به مباحث نه چندان ضروري فضاي رمان به فيلمي مانند شده است كه نياز به تدوين دارد. اي كاش بيروتي مي توانست چنين كند.
</TEXT>
</DOC>
<DOC>
<DOCID>HAM2-860203-094</DOCID>
<DOCNO>HAM2-860203-094</DOCNO>
<ORIGINALFILE>/1386/860203/world/_musicw.htm</ORIGINALFILE>
<ISSUE>دوشنبه 3 ارديبهشت 1386</ISSUE>
<DATE calender="Western">2007-04-23</DATE>
<DATE calender="Persian">1386/02/03</DATE>
<CAT xml:lang="fa">ادب و هنر.هنر.موسیقی</CAT>
<CAT xml:lang="en">Literature and Art.Art.Music</CAT>
<TITLE>
اجراي برنامه هاي موسيقي ايراني در خارج از كشور
گام هايي نه چندان استوار اما مؤثر
</TITLE>
<TEXT>


 تاريخ موسيقي ايراني از قدمت بسيار طولاني اي برخوردار است، به طوري كه در ايران پيش از اسلام نيز مي توان نوازندگاني حرفه اي وموسيقي اي علمي مشاهده كرد و آثار بسياري كه از سازهاي پيشرفته بهره گرفته اند. از ميان اين افراد مي توان به نوازندگاني چون باربد، نكيسا، بامشاد،رامتين و... اشاره كرد.
پس از ظهور اسلام و گرويدن مردم ايران به اين دين مقدس، موسيقي ايراني تأثير بسياري بر موسيقي عرب گذاشت، قدرت موسيقي ايراني به اندازه اي بود كه از سراسر عربستان گذشت و سپس به شمال آفريقا و اروپا هم راه پيدا كرد و به همين خاطر است كه موسيقي اسپانيا در اروپا از جهات بسياري به موسيقي ما شبيه است و از طرف ديگر موسيقي اعراب داراي  الحان و نغمه هايي است كه ايراني نام دارند مانند شور، الاصفهان، بم، زير افكند، يگاه و... در اين ميان بسياري از سازهاي عربي مانند قانون، بربط، عود، چنگ و... هم هست كه ماهيتي ايراني دارند.
اين نوع موسيقي اما با تمام قدرتي كه دارد، هم اكنون در مقايسه با انواع موسيقي هايي كه از قدمت و قدرت كمتري برخوردار هستند، عقب مانده و در مراكز موسيقي دنيا نامي از آن نيست و اين در حالي است كه موسيقي هاي هند، ترك، عرب و موسيقي آسياي دور توانسته  اند به مدد هزينه هاي سرسام آور و سرمايه گذاري هاي بلند مدت، حضور خود را در محافل موسيقي دنيا تثبيت كنند و در اين شرايط موسيقي ايراني بخشي از موسيقي عرب و يا هند شناخته مي شود.
سما بابايي
اجراي برنامه ها و كنسرت هاي گاه و بيگاه توسط گروه هاي ايراني در خارج از كشور مي تواند راه بسيار مؤثري براي شناسايي موسيقي ايراني در غرب باشد، اما در اين ميان توجه به اين نكته ضروري است كه تا اين برنامه ها همراه با برنامه ريزي هاي مستمر و صرف هزينه هاي مناسب براي شكل دادن يك برنامه منظم و سنگين نباشد، به هيچ عنوان تأثير لازم را نخواهد گذاشت و هيچ نقشي در اين باره ايفا نخواهد كرد.
ايمان وزيري كه هم اكنون در شهر كلن آلمان در رشته دكتراي موسيقي(علم موسيقي)تحصيل مي كند، در اين باره مي گويد: بسياري از برنامه هايي كه توسط گروه هاي خارجي چون ايرانيان در خارج از كشور اجرا مي شود با استقبال بسيار اندكي مواجه مي شود، البته در بسياري موارد شنوندگاني هم وجود دارند كه گاهي تعدادي از آنان ايراني هستند و در ميان اين شنوندگان افراد بسياري وجود دارند كه چندان شنوندگان حرفه اي نيستند و بدين ترتيب نمي توان اميد داشت كه از اين طريق موسيقي ايراني در سطح تخصصي شناخته شود.
به نظر مي رسد اگر هدف شناسايي قدرت موسيقي ايراني در جهان است، علاوه بر اجراي كنسرت هاي متفاوت، اين نوع موسيقي بايد در مراكز علمي و دانشگاهي نيز مطرح شود كه البته اين امر تنها با حمايت هاي دولتي و يا اراده قوي نهادهاي صنفي موسيقي امكان پذير است، دولت در حالي كه دغدغه شناسايي موسيقي را داشته باشد، مي تواند به منظور معرفي موسيقي ايراني به مخاطبان غربي، مجموعه اي از برنامه هاي مختلف شامل اجراي كنسرت، سخنراني و كارگاه هاي آموزشي سازهاي ايراني را برگزار كند و علاوه بر آن مدارس و دانشگاه هاي موسيقي غربي را تشويق كند تا به اجراي آثار آهنگسازان ايراني بپردازند.
ضرورت انجام چنين اقدامي زماني بيشتر مي شود كه به اين مسئله توجه شود كه گاه گروه هاي موسيقي اي كه در خارج از كشور به اجراي برنامه مي پردازند، براي جلب نظر شنوندگان و يافتن مخاطب دست به تخريب موسيقي ايراني مي زنند، مثلاً گاهي دست زدن و يا سازهاي كوبه اي را بدون هيچ ضرورتي به آن اضافه مي كنند تا بتوانند تنها رضايت مخاطب را جلب كنند و همين مسئله باعث مي شود تا برنامه هاي جدي موسيقي بيش از پيش با نظر منفي مخاطب همراه باشد.
اين در حالي است كه موسيقي ايراني به تنهايي داراي تمامي فاكتورهاي لازم براي جذب مخاطب است، براي مثال بالا و پايين رفتن ملودي و يكسره نواختن يك دستگاه كه مثلاً 50 دقيقه و بدون هيچ مكثي است، براي بسياري از شنوندگان حرفه اي و غيرحرفه اي موسيقي غربي جالب است.نحوه ارتباط مخاطبان با موسيقي سازي بسيار بهتر از موسيقي آوازي است، چرا كه درك موسيقي آوازي براي شنوندگان غير ايراني با مشكلات بيشتري همراه است و بنابر اين آن دست از موسيقي هاي آوازي نظير آواز استاد شجريان كه در دنيا با چنين استقبالي همراه است، بايد داراي ويژگي هاي بسيار بالايي باشد تا بتواند ارتباط لازم را با مخاطب برقرار كند، چرا كه براي مثال درك قطعاتي كه متر آن به گونه اي است كه قابل دنبال كردن نيستند، براي بسياري حتي شنوندگاني ايراني نيز مشكل و دشوار است.
البته بسياري از گروه هاي موسيقي نيز چه آناني كه در ايران فعاليت مي كنند مانند گروه موسيقي كامكارها و يا گروه استاد شجريان و چه آناني كه فعاليت خود را در خارج از كشور متمركز كرده اند، مانند گروه موسيقي دستان در اين سال ها فعاليت هاي مستمر و موثري در راه شناسايي موسيقي ايراني ايفا كرده اند و تا حدي توانسته اند قدرت اين موسيقي را به رخ جهانيان بكشانند، به طوري كه گاه برنامه هاي آنان در رسانه هاي مكتوب و حتي تصويري دنيا با بازتاب هاي فراواني روبه رو بوده است.براي مثال گروه موسيقي دستان از گروه هاي موسيقي سنتي ايران است كه در سال هاي اخير به ويژه در خارج از ايران بسيار فعال بوده است و به موفقيت هايي نيز دست يافته است.ضمن آن كه تجربه نشان داده است كه هرگاه گروه هاي موسيقي ايران با قدرت در صحنه حاضر شده اند، توانسته اند به موفقيت هاي فراواني دست پيدا كنند، به طوري كه چندي قبل گروه ناظري در هشتصدمين سالگرد مولانا در ميان 16 گروه شركت كننده به عنوان بهترين گروه موسيقي شناخته شد.
دريافت نشان هاي مختلف توسط اساتيد بزرگ ايران از معتبر ترين مراكز فرهنگي دنيا، اگر چه باعث افتخار است، اما اين مسئله را نيز گوشزد مي كند كه هم اكنون بار اصلي موسيقي ايراني بر دوش عده اي اندك چون استاد شجريان، عليزاده و... است.
حميد متبسم، سرپرست گروه موسيقي دستان، همچنين براي شناسايي بيشتر موسيقي ايران به غربيان، گروهي را با نام مضراب در خارج از كشور راه اندازي كرده است. هدف از تشكيل اين گروه، تشويق هنر آموزاني است كه با سطوح مختلف به همنوازي و بهره گيري از آموخته هايشان در موسيقي ايراني مي پردازند و با اين كه اعضاي آن در سه كشور آلمان، هلند و بلژيك هستند، با اتكا به انضباطي كه از ويژگي هاي كار متبسم است در مدت زمان اندكي به سطح بالايي از هماهنگي و انسجام رسيده و برنامه هاي متعددي را نيز اجرا كرده اند.وجود گروه هايي مانند مضراب، نشان مي دهد كه تلاش هنرمندان ايراني در خارج از كشور در دو دهه گذشته چندان به هدر نرفته است و موسيقي ايراني در اروپا رفته رفته مرحله آموزش صرف را پشت سر مي گذارد و به مرحله اجرا مي رسد.
همچنين مجيد درخشاني نيز سال هاست كه يك اردوي موسيقي ايراني در آلمان را برگزار مي كند كه تاكنون چندين دوره از اين اردو برگزار شده است و تمام علاقه مندان به موسيقي ايراني و نوازندگان حرفه اي و غيرحرفه اي مي توانند در آن شركت داشته باشند.
تلفيق، راهي براي شناسايي يا تخريب
برخي از بزرگان موسيقي بر اين اعتقاد هستند كه براي اين كه موسيقي ايراني بتواند ارتباط بيشتري با موسيقي هاي دنيا برقرار كند، لازم است تا خود را به موسيقي دنيا نزديك كند، در اين ميان برخي از بزرگان موسيقي نيز به شدت با اين مسئله مشكل داشته و اعتقاد دارند هنگامي كه پرده هاي موسيقي ما چيز ديگري است و فاصله هاي موسيقي ايراني با موسيقي غربي تا اين اندازه اختلاف دارد، خيلي نمي توان به بافت چند صدايي و همراهي اش با سازهاي غربي و اين چيزها فكر كرد و اتفاقي كه در تلفيق اين دو نوع موسيقي پيش مي آيد، چيز چندان جالبي نيست و بيشتر جنبه مردمي كردن موسيقي خواهد داشت.
مسئله تلفيق در موسيقي ايران در اين سال ها در بسياري مواقع به شكل غيرعلمي انجام شده و صدمات فراواني را به موسيقي ايراني وارد آورده است، براي مثال مدتي است كه باب شده است سازهايي را بدون هيچ تفكري كنار هم مي گذارند كه حتي ديدن آنان كنار هم نيز كمي عجيب است، مثلاً سه تار و ترومبون را با موسيقي محلي و موسيقي كليسايي غربي و موسيقي بختياري را كنار هم مي گذارند و طبيعي است كه اين موسيقي به هيچ عنوان نمي تواند به عنوان يك اثر موفق باشد، به خصوص آن كه در اين صورت شنونده(حرفه اي و يا غيرحرفه اي)حالت منفعلي دارد و نمي داند كه بايد چه واكنشي نشان دهد.
ناصر مسعودي، به ضرورت تشويق جوانان به فراگيري موسيقي ايراني و اشاعه موسيقي اصيل و محلي و دوري از تداخل با نواهاي بيگانه تاكيد مي كند، او مي گويد: موسيقي افغاني، هندي، عربي و ترك در جاي خود زيبا هستند، اما تداخل آن با رنگ ها و حال و هواي موسيقي ايراني باعث كدر شدن موسيقي ما مي شود، چرا كه گوشه هاي اصيل موسيقي ما نيازي به نواهاي ديگر ندارد.
او البته به اين مسئله تأكيد مي كند كه من با تلفيق سازهاي غربي در صورتي كه بر اصالت موسيقي ايراني خدشه وارد نكند، موافقم و گمان مي كنم براي اين موسيقي مفيد باشد. همنوازي سازهاي غربي و ايراني مي تواند بر زيبايي آن بيفزايد، اما من با ورود نواهاي بيگانه به موسيقي ايراني چه سنتي و مقامي مخالفم.
همان طور كه اشاره شد مسئله تلفيق موسيقي ايراني و غربي در سال هاي اخير همواره به عنوان يكي از نقاط مورد اختلاف هنرمندان عرصه هاي گوناگون موسيقي بوده است. بسياري از اساتيد موسيقي سنتي با اين مسئله مشكل داشته و با هر گونه تداخلي در موسيقي ايراني به شدت مخالف هستند و برخي ديگر آن را تنها راه حل خروج موسيقي ايراني از انزوايي مي دانند كه هم اكنون با آن دست و پنجه نرم مي كند.
حميد متبسم سرپرست گروه دستان، بر اين اعتقاد است كه به دليل تفاوت بين آموزش و اجراي موسيقي اروپايي و كلاسيك كه اساس آن دشيفراژ خواندن نت و اجراي بلافاصله آن است و روش آموزش موسيقي شرقي كه سينه به سينه است و باعث آمادگي بيشتر ذهن نوازنده به خاطر حفظ كردن قطعات و خلق لحظه اي مي شود در هنگام اجراي هم زمان اين دو نوع موسيقي جذابيت هايي به وجود مي آيد.
همراهي موسيقي ايراني با موسيقي غربي، هم مي تواند به عنوان يك نقطه قوت در شناسايي موسيقي ايراني قلمداد شود و هم مي تواند باعث تخريب آن شود، اما ذكر اين نكته لازم است كه فردي بايد به تلفيق موسيقي ايراني و غربي دست زند كه نسبت به هر دو موسيقي شناخت كافي داشته باشد.
كيهان كلهر موسيقي دان برجسته اي كه فعاليت هاي فراواني را همراه با موسيقي دانان بزرگي از سراسر دنيا انجام داده است، مي گويد: اين بخشي از كار من است كه علاقه دارم با موسيقي داناني كه از فرهنگ هاي ديگر هستند همكاري كنم، مثلاً با يك نوازنده از شمال هند به اسم شجاعت حسين خان فعاليت داشتم آن هم چند سال مداوم و چهار آلبوم با هم داريم و تا به حال چندين تور با هم رفته ايم. با نوازندگان موسيقي كلاسيك غرب هم كار كرده ام. من اعتقاد دارم كه اين كار اولاً باعث مي شود موسيقي ايراني به كساني كه موسيقي ايراني را نمي شناسد و به كنسرت موسيقي ايراني نمي آيند، معرفي بشود ثانياً بايد توجه داشت كه در دنيايي كه ما امروز زندگي مي كنيم موسيقي يك علم شخصي نيست و به مملكتي خاص بستگي ندارد.
كلهر در عين حال همواره به اين مسئله تأكيد مي كند كه در دنياي امروز مردم بايد از فرهنگ همديگر بيشتر بدانند و با هم بيشتر ارتباط داشته باشند.
به هر روي موسيقي ايراني(چه موسيقي سنتي و چه موسيقي مقامي)براي اين كه بتوانند در خارج از كشور حرفي براي گفتن داشته باشند، بايد در داخل كشور از حاشيه به متن آورده شده و توجه بيشتري به آن مبذول شود، چرا كه موسيقي سنتي و نواحي، همگي بخشي از هويت ما به حساب مي آيند و بنابر اين بايد به آن توجه زيادي شود. اگر اين نوع موسيقي در ايران جدي گرفته شود، مي تواند در دنيا هم حرف هاي بسياري براي گفتن داشته باشد.
به گفته كريستف رضاعي موسيقي دان ايراني- فرانسوي كه او نيز تلاش هاي بسياري در جهت آشنايي و آشتي موسيقي ايراني و غربي كرده است، در چند قرن گذشته دو اتفاق مهم در تاريخ موسيقي غرب پيش آمد كه باعث شد موسيقي آنها جريان متفاوتي در مقابل موسيقي شرق بگيرد. اولين اتفاق، پيشرفت علم نت نويسي و ايجاد صنعت چاپ بود. مكتوب كردن موسيقي در مقابل شفاهي بودن باعث شد كه حالت افقي خالص موسيقي با تمام ظرافت هايي كه همراهش بود- همانند موسيقي ايراني و هندي و... -از بين برود. دومين اتفاق كه به اولي هم ربط دارد، به سلطه رسيدن مد ماژور(و مينور مربوط)در مقابل تمام مدهاي ديگر بود.
اين دو اتفاق، موسيقي غرب را از موسيقي شرق جدا كرد و در حالي كه قبل از اين اتفاقات، موسيقي غرب و شرق يك خط مشتركي داشتند، بنابر اين همراهي آنان نمي تواند رويايي دور و دست نيافتني باشد.
</TEXT>
</DOC>
<DOC>
<DOCID>HAM2-860203-095</DOCID>
<DOCNO>HAM2-860203-095</DOCNO>
<ORIGINALFILE>/1386/860203/world/_musicw.htm</ORIGINALFILE>
<ISSUE>دوشنبه 3 ارديبهشت 1386</ISSUE>
<DATE calender="Western">2007-04-23</DATE>
<DATE calender="Persian">1386/02/03</DATE>
<CAT xml:lang="fa">ادب و هنر.هنر.موسیقی</CAT>
<CAT xml:lang="en">Literature and Art.Art.Music</CAT>
<TITLE>
سايه روشن
دو اثر از محمدرضا لطفي در بازار موسيقي
</TITLE>
<TEXT>
همشهري آنلاين- ابوالحسن مختاباد: محمدرضا لطفي آهنگساز و نوازنده صاحب نام كه دو سال قبل به ايران آمد، و با انتشار آلبوم خموشانه فضايي انتقادي در موسيقي ايران را سبب شد، به تازگي دو سي دي از اجراهاي خود را از سوي انتشارات آواي شيدا به بازار موسيقي عرضه كرده  است.
اين دو اثر كه چهارگاه و هميشه در ميان نام دارند، نزديك به سه ساعت از بداهه نوازي هاي لطفي در دستگاه شور، متعلقات آن و نيز دستگاه چهارگاه است.
در آلبوم چهارگاه كه حاصل همنوازي وي با تنبك هومان پورمهدي است، لطفي چهارگاه اجرا شده را در چارچوب يك اثر تجربي ارزيابي كرده و معتقد است كه نگاهي تازه را تعميم داده است و اين سؤال را در اذهان مي نشاند كه آيا مي شود ساختار رديف هاي كنوني را كرسي بندي جديد نمود،  و چرا بعضي از حركت گوشه ها در حاشيه و ضربي هاي رديف، مانند رفتن از شور به اصفهان در قطعه گريلي در رديف آوازي شور، وجود ندارد. آيا مي شود اصفهان را در جايي از آواز شور گنجانيد يا نه.
بر چنين بنيادي است كه لطفي در اين اثر بر خلاف معمول،  از چهارگاه به دلكش ماهور رفته و سپس در ماهور از مويه به چهارگاه فرود آمده است.
آلبوم چهارگاه سال 1990 در واشنگتن در منزلي با همراهي تنبك پورمهدي ضبط شده است.همين گزارش حاكي  است آلبوم دوم كه هميشه در ميان نام دارد، در دوسي دي عرضه شده است، حاصل نخستين اجراي لطفي در بعد انقلاب در آلمان است. اين آلبوم با تنبك زنده ياد ناصر فرهنگ فر و نيز محمد هاشمي همراهي شده است.
لطفي در اين اثر علاوه بر نواختن با صداي گرم و پخته اش اشعاري از هوشنگ ابتهاج سايه و حافظ را مي خواند.وي اين آلبوم را در دستگاه شور و نيز آواز دشتي نواخته است و حاصل اجراي زنده وي در شهر كلن آلمان است.
محمدرضا لطفي كه سال ها در ايران حضور نداشت از زمستان 84 وارد تهران شد و با جديتي وصف ناپذير به احياي و باز انتشار آلبوم هاي گذشته خود پرداخت و هم زمان مكتب خانه ميرزا عبدالله را راه اندازي كرد و در تداوم اين فعاليت ها آلبوم هاي تازه اي را هم به بازار موسيقي عرضه كرد.
</TEXT>
</DOC>
<DOC>
<DOCID>HAM2-860203-096</DOCID>
<DOCNO>HAM2-860203-096</DOCNO>
<ORIGINALFILE>/1386/860203/world/_mycity.htm</ORIGINALFILE>
<ISSUE>دوشنبه 3 ارديبهشت 1386</ISSUE>
<DATE calender="Western">2007-04-23</DATE>
<DATE calender="Persian">1386/02/03</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
ديدار از قلعه تاريخي رودخان در 25 كيلومتري غرب رشت
نيمي در مه، نيمي در غبار
</TITLE>
<TEXT>


محل تلاقي جلگه و كوهستان سرزميني كه قوم باستاني گيلك و مهاجرين تالش قرن هاست در كنار هم زندگي مي كنند؛ قلعه رودخان يعني قلعه اي كه در كنار رودخانه قرار دارد، با نام هاي قلعه هزار پله،قلعه حسامي يا قلعه سكسار ايستاده است
داريوش علي نژاد
باران، اين بار هم باران، بدون هيچ ترانه اي در جنگل هاي گيلان دارالمرز. گيلان را با باران مي شناسيم، با باغ هاي چاي و كرت هاي شالي، با ابريشم و توتستان با دريا و رودخانه و كوهستان كمتر پيش مي آيد شكوه باستاني اش محرك شناخت ما از اين سرزمين باشد.
اين منطقه به واسطه قرار گرفتن در ميان كوه و دريا، آب وهواي معتدل و بسيار مرطوبي دارد و طبيعي است كه با وجود اين آب و هوا، پوشش گياهي انبوه و فرسايش خاك بالايي را دارا باشد. از اين رو برخلاف ساير نقاط ايران كمتر صورت باستاني خود را حفظ كرده است. به خاطر شناختي كه ساكنين اين منطقه از عوامل فرسايشي آب و خاك داشتند، ابنيه را با مصالح ساده و طبيعي بنا مي كردند، كه در صورت فرسودگي به راحتي قابل بازسازي يا تجديد بنا باشند.
چوب هاي جنگلي، كاهگل، سنگ و ساقه شالي كه به وفور در طبيعت اين منطقه موجود است، اصلي ترين مصالح به كار رفته در معماري دارالمرز است، ساختن اين گونه بنا، به صرفه ترين راه مقابله با فرسايش غيرقابل مهار اين آب و هوا به حساب مي آيد، اين معماري با سازه هايي با عمر كوتاه يكي از دلايلي است كه به واسطه آنها كمتر با ابنيه قديمي و چندساله مواجه مي شويم، در مناطق خشك كويري(اصفهان، يزد، كرمان، فارس)يا خشك كوهستاني(همدان، كرمانشاه، كردستان،آذربايجان و...)ابنيه گاهي چند صد سال پايدار مي مانند، اما در اينجا عمر بنا به كمتر از صد سال مي رسد.
رطوبت 98 درصد موجود در هواي منطقه سخت ترين سازه ها را از پا درمي آورد، اما با وجود اين فرسايش، برخلاف تصور اين در نگاه اول اين سرزمين خالي از ابنيه تاريخي مي نمايد، به خاطر سابقه تاريخي كهن در اين خطه هنوز محوطه ها و ابنيه هاي بي شماري به جا مانده، كه هر كدام يادگار بخشي از تاريخ شكوهمند ايران  باستان هستند، اما به دلايلي گرد و غبار فراموشي بر خود دارد. دوام ابنيه در اين آب و هوا رازي است كه معماران دارالمرز به آن دست يافته بودند، آنها با تركيباتي كه در ملات و آجر و سنگ به كار مي بردند، در پاره اي موارد بر فرسايش اين منطقه غلبه كرده و بناهايي برجاي گذاشتند كه پس از هزاره ها هنوز پابرجا هستند. وقتي حرف از ظرفيت هاي گردشگري گيلان به ميان مي آيد بر جاذبه هاي طبيعي آن، به عنوان محرك گردشگري تكيه مي شود، در صورتي كه اين سرزمين كهنسال به خاطر دارا بودن تاريخ چند هزار ساله، گنجينه اي گرانبها از تاريخ باستان است كه در صورت توجه و اطلاع رساني درست مي تواند محرك هاي توانمندتري به جز مواهب طبيعي داشته باشد، با وجود جبر طبيعي فرسايش، هنوز هم ابنيه و محوطه هاي باستاني زيادي در اين منطقه به يادگار مانده كه متأسفانه آن گونه كه شايسته است، معرفي نشده اند.
يكي از برجسته ترين اين گنجينه ها قلعه رودخان يا قلعه هزار پله نام دارد. اين قلعه از عجايب معماري ايران باستان به حساب مي آيد و بزرگترين دژ نظامي موجود در ايران از دوران باستان است.
از رشت 25 كيلومتر در جهت غرب حركت مي كنيم و به شهر فومن مي رسيم، محل تلاقي جلگه و كوهستان، سرزميني كه قوم باستاني گيلك و مهاجرين تالش قرن هاست كه در كنار هم زندگي مي كنند، از فومن در جهت جنوب پس از عبور از روستاهاي گشت رودخان، سيه كش، گوراب پس، ملسكام، سعيدآباد و قلعه رودخان به روستاي حيدرآلات مي رسيم، اين روستا كنار شاخه اصلي رودخانه قلعه ژيه قرار دارد، كلمه رودخان مخفف رودخانه است و قلعه رودخان يعني قلعه اي كه
در كنار رودخانه قرار دارد، اين قلعه در ادوار تاريخي به نام هاي قلعه هزارپله، قلعه حسامي  و قلعه سكسار، نيز ناميده شده است، با اين حال قرن ها است كه خاموش و متروك مانده به دور از شكوه باستاني اش!
از روي پلي كه بر رودخانه قرار دارد عبور مي كنيم و قدم بر اولين پله از هزار پله اي كه به قلعه منتهي مي شود مي گذاريم، در آغاز پله ها و كوره راه ها، شيب ملايمي دارند، اما هر چه جلوتر مي رويم راه دشوارتر و بالا رفتن از پله ها سخت تر مي شود. گله هاي گوسفند به همراه چوپاناني كه با خانواده هايشان از مسير هزار پله بالا مي روند، خبر از كوچ بهاره مي دهد، از چوپاني مي پرسيم، از قلعه چه مي داني؟ او بعد از كمي مكث مي گويد، هزار تا پله بري بالا قلعه را مي بيني سپس با حسرت مي گويد قلعه سر راه كوچ ما قرار دارد، قديما ما با گله كه مي رسيديم به قله، پناهگاه ما و گوسفندان ما بود، آنجا چشمه آبي داشت و ما چند روزي آنجا مي مانديم و بعد به كوچه مان ادامه مي داديم، اما چند سالي است، درش را قفل زدند، مامور گذاشتن، براي نگاه كردن خرابه هايش از مردم پول مي گيرند و ديگر نمي گذارند گوسفندان را به داخلش ببريم. سپس مي خندد. اما ما در خنديدن ترديد مي كنيم، چرا كه بايد براي گمنامي هزار پله گريست! به راه خود ادامه مي دهيم و افسوس مي خوريم براي اينكه بزرگترين دژ نظامي ايران  باستان تا همين چند سال قبل استراحتگاه گله هاي گوسفندي بود كه در مسير كوچ از كنار دژ عبور مي كردند!؟ دژي كه دكتر منوچهر ستوده در كتاب از آستارا تا استرآباد آن را سومين بنا از ابنيه عجيب هفتگانه گيلان معرفي مي كند و مي نويسيد، من تاكنون دژي به عظمت و استحكام قلعه رودخان نديده ام، تنها دژي كه شايد با آن برابري كند قلعه اصطخر فارس است، دژهاي خراسان، الموت رودبار و طارم زنجان در مقابل اين دژ بسيار كوچك و ناچيزند و شايد مساحت 10 تا 12 دژ مساوي اراضي دژ قلعه رودخان باشد.
بعد از سال ها، بي توجهي و بي مهري اين قلعه در حال حاضر تحت اداره و مراقبت سازمان ميراث فرهنگي و گردشگري استان گيلان است، پس از عبور از هزار پله كه از دل كوهستان قلعه ژيه و درميان انبوه درختان سر به آسمان سائيده جنگلي مي گذرد، به قله قلعه ژيه مي رسيم. در جهت شمالغرب ما دره اي عميق قرار دارد كه بستر رود قلعه ژيه است، رودخانه اي كه از ارتفاعات پشت كوه و ماسوله داغ تالش حد فاصل گيلان و زنجان سرچشمه مي گيرد. قلعه با برج هاي عظيم خود در برابرمان نيمي در مه فرو رفته، زيبايي دوچنداني دارد. اين دژ نظامي عظيم به لحاظ استراتژيكي، يكي از غيرقابل نفوذترين دژهاي باستان است، چرا كه دره و رودخانه خروشان به همراه ارتفاعات پوشش جنگلي، راه به  هر سرباز مهاجمي مي بست، به همين دليل در دوران آباداني ممتد خود كمتر مورد حمله و تجاوز قرار گرفته است.
هنوز بر كسي روشن نيست كه اين دژ، تاريخ ساختش به چه دوره اي برمي گردد، همواره در اين مورد گمانه زني هاي بسياري وجود داشته، اما مستندترين نظريه اين است كه اين نقطه پايتخت حكومت بيه پس گيلان بوده، قرن ها پس از بيه پسي ها سلاطين اسحاق وند كه از سال 550 تا 1002 هـ.ق بر اين منطقه حكمراني داشتند و نسب خود را به اشكانيان مي رساندند، از اين قلعه با توجه به موقعيت دفاعي ممتاز و سوق الجيشي آن، به عنوان مقر فرمانروايي خود استفاده كرده اند، اين قلعه در فاصله سال هاي 918 تا 921 هـ.ق به دستور سلطان حسام الدين امير، دباج بن علاءالدين اسحاقي مرمت شد و از آن زمان به بعد در كتب تاريخي به نام قلعه حسامي  از آن ياد شده است، آخرين استفاده نظامي اين دژ عظيم در سال 1175 هـ.ق توسط هدايت خان حاكم فومن بوده او در زمان قيامش عليه كريم خان زند به تعمير قلعه رودخان پرداخت و با تجهيز آن به توپ هاي جنگي، آن را براي دفاع از خود آماده كرد، براساس، كاوش هاي شهرام رامين كارشناس ميراث فرهنگي و گردشگري گيلان، اين مقطع تاريخي، آخرين مقطع پويايي اين دژ بوده و از اين دوره به بعد، به دلايل نامعلومي قلعه متروكه و فراموش شده است، تا حدي كه در همين چند دهه قبل، آخور و استراحتگاه ييلاقي گله داران به حساب مي آمد، ناگفته نماند كه قلعه رودخان، آنچنان هم در اسناد تاريخي ناشناس نبوده و در سال 1830م مورد توجه يك محقق روسي لهستاني الاصل به نام زگويا خچگو قرار گرفت. او طي تحقيقاتش در گيلان در يادداشت هاي خود نوشته قلعه رودخان، دژي است بر بالاي كوهي در قسمت علياي رودخانه اي به همين نام،
باروي آن از سنگ و آجر است و در طرفين در ورودي دو برج دفاعي مستحكم وجود دارد.
با توجه به اسناد موجود تاريخي و با وجود ثبت اين قلعه در فهرست آثار ملي به شماره 1549/3 در تاريخ 30/5/1354 عجيب است كه اين دژ نظامي تا اواخر دهه 70 متروك و دست نخورده باقي ماند و نه تنها عوامل فرسايشي طبيعي، بلكه استفاده هاي نابجايي مثل آخور گله هاي كوچنده، خسارات سنگيني بر اين دژ وارد ساخت. تا اينكه سازمان ميراث فرهنگي و گردشگري استان گيلان بنا به ضرورت، در سال 79، عمليات مرمت، استحكام بخشي و گياه زدايي قلعه را آغاز كرد و بعد از چند فصل كاوش بخش هايي از قلعه را حفاري، كاوش و مرمت نمود و شرايطي فراهم كرد تا علاقه مندان بتوانند از اين دژ زيباي باستاني ديدن كنند. وارد قلعه كه مي شويم با مساحتي در حدود 5/2 هكتار مواجه مي شويم، سراسر قله كوه به وسيله برج و بارو و ديواري بلند كه از پستي و بلندي هاي كوه و عوارض طبيعي تبعيت كرده، احاطه شده است.



اين بناي عظيم به وسيله سنگ و آجر ساخته شده و در بخش هاي آسيب پذير و نقاط حساس سنگ با ملات ساروج به كار رفته، اما در مسير اتاق ها، برج ها و سقف هاي گنبدي شكل از آجر، گچ و ملات ساروج استفاده شده است، ارتفاع ديوارها متفاوت و از 3 تا 10 متر متغير است.
فرم كلي قلعه نامنظم است و از دو بخش شرقي و غربي تشكيل شده. بخش غربي؛ شامل دروازه ورودي، چشمه حوض، آب انبار، سردخانه، حمام، آبريزگاه شاه نشين و تعدادي واحد مسكوني كه به وسيله برج و بارو محصور شده اند.
بخش شرقي؛ در اين بخش بنا جنبه نظامي دارد و شامل دروازه ورودي جداگانه با دو برج بزرگ، زندان، واحد مسكوني و در اضطراري است، در ديوارهاي شمالي و جنوبي در فواصل منظم برج هايي است كه بالاي آنها اتاق هاي هشت ضلعي، از آجر ساخته شده و جمعاً شصت و پنج برج نگهباني وجود دارد.
در ديوارها، منافذ و تركش هايي براي ديده باني و براي ريختن مواد مذاب و تيراندازي تعبيه شده است. هنوز محو عظمت دژ بوديم كه شدت باران مجبورمان كرد، كه به راه پرپيچ و خم بازگشت بينديشيم، از آنجايي كه اقامت در قلعه ممنوع است و باران هم قصد باز ايستادن ندارد، از قلعه دل مي كنيم و از هزار پله سرازير مي شويم، آرام، آرام، پايتخت پررونق و ازدحام باستان را با خاموشي مرموز امروزش تنها مي گذاريم تا آسوده بيارامد.
پايتختي كه متروك و بي هياهو بر قله قلعه ژيه مدفون است. نظر به وسعت و ويژگي هاي استثنايي اين محوطه باستاني اميد است، پروژه هاي متوقف شده كاوشگري به همت سازمان ميراث فرهنگي از سر گرفته شود، تا رازهاي ناگفته و مدفون شده اين پايتخت باستاني، آشكار شود. اين منطقه ظرفيت آن را دارد كه به يك قطب گردشگري بدل شود، اما براي رسيدن به اين مهم زيرساخت هايي نياز است كه در حال حاضر، قلعه رودخان فاقد آن است، دور بودن اين قلعه از مركز شهرستان و نبود وسايط نقليه عمومي، دسترسي گردشگران را به منطقه با مشكل مواجه كرده است.
عدم وجود امكانات اسكاني تا شعاع 30 كيلومتري يكي ديگر از مشكلاتي است كه گردشگران با آن مواجهند، امنيت مسير چند كيلومتري هزار پله كه مسيري كوهستاني و مالرو به حساب مي  آيد، به هيچ وجه تأمين نيست، نبود هيچ گونه پست امداد و نجات در مسير قلعه، معضل بزرگي است، كه اگر گردشگري با حادثه غيرمترقبه اي مواجه شود شانسي براي نجات ندارد، امكانات رفاهي و كمپ هايي براي توقف و استراحت وجود ندارد و... كه هر كدام از موارد ذكر شده كمبودي است كه هر گردشگري در سفر به هزار پله با آن برخورد مي كند، كه اميدواريم با اقدام هماهنگ سازمان ها و ادارات دولتي، نظير راه و ترابري، هلال احمر، محيط زيست، منابع طبيعي ميراث فرهنگي و گردشگري و... در رفع اين كمبودها وارد عمل شوند و باز باران.... با باران و خاطره هزار پله به آخرين پله در پاي رودخانه قلعه ژيه مي رسيم و جاده را به اميد عبور وسيله نقليه اي در پيش مي گيريم. هر چند كه مي دانيم مثل آمدن تا به اينجا، براي رفتن به نزديك ترين شهرستان بايد چند برابر كرايه واقعي بپردازيم، نبود امكانات عمومي، دست ساكنين مهمان نواز منطقه را براي گوش بريدن از گردشگران باز گذاشته و گردشگر خيس از باران بهاري براي اينكه سينه پهلو نكند، حاضر است ده برابر گرانتر بپردازد، تا به يك شهر برسد! به اميد روزي كه امكانات در خور گردشگري براي هزار پله گمنام فراهم شود و اين بهشت گمشده گردشگران، رونق و اقتدار فراموش شده خود را باز يابد، ما هم مثل همه گردشگران ديگري كه به اينجا مي آيند و خسته از هزار پله بالا و پايين مي رويم، بي آنكه جايي براي استراحت داشته باشيم يا قطره آبي براي نوشيدن و يا حداقل.... بگذريم، ما هم پر از سؤال بي جواب از سكسار خداحافظي مي كنيم.
</TEXT>
</DOC>
<DOC>
<DOCID>HAM2-860203-097</DOCID>
<DOCNO>HAM2-860203-097</DOCNO>
<ORIGINALFILE>/1386/860203/world/_mycity.htm</ORIGINALFILE>
<ISSUE>دوشنبه 3 ارديبهشت 1386</ISSUE>
<DATE calender="Western">2007-04-23</DATE>
<DATE calender="Persian">1386/02/03</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
دريچه
</TITLE>
<TEXT>


حركت به سوي پله هاي اول
انگار اسپانيا سهم بيشتري از صنعت گردشگري مي خواهد و بدون اينكه به رتبه فعلي خود توجه داشته باشد مي خواهد جاي كشورهايي چون آمريكا و فرانسه را بگيرد. اگرچه هم اكنون اين كشور در رتبه پنجم جهان به لحاظ جذب گردشگر قرار دارد اما براي رسيدن به رتبه هاي اول يا دومي تلاش فراواني را آغاز كرده است. اين كشور بعد از برگزاري موفق دومين كنگره جهاني گردشگري درماني كه قبرس و سازمان گردشگري اين كشور ميزبان آن بودند، سومين كنگره جهاني گردشگري درماني را نيز در برنامه خود تعريف كرده است.
در دومين كنگره جهاني گردشگري درماني بيش از 370 نفر از 60 كشور دنيا و حدود 89 سازمان از كشورهاي حوزه خليج فارس، آفريقا، اروپا، آمريكاي شمالي و آسيا حضور داشتند و انواع گسترده اي از توليدات و سرويس هاي گردشگري درماني به نمايش گذاشته شد.
در پي موفقيت هاي به دست آمده در اين كنگره جهاني، سال آينده كنگره مشابهي در سطحي وسيع تر و تأثيرگذارتر در اسپانيا برگزار خواهد شد، تا شايد اين كشور از اين گستره براي جذب گردشگران درماني بيشتري به درآمد مورد نظر خود دست يابد. البته با اقدامات اخير اسپانيا چندان دور از ذهن نيست اگر اين كشور در طول سالهاي آينده در رنكينگ wto جايگاهي بهتر بيابد و در رده هاي اول يا دومي ديده شود.



فستيوال گردشگري ويتنام
مثل اينكه كشورهاي جنوب و جنوب شرق آسيا از هيچ تلاشي براي رسيدن به درآمدهاي حاصله از صنعت گردشگري دست نمي كشند. علاوه بر تلاش هاي چين و هنگ كنگ، مالزي و اندونزي ديگر كشورهاي حاشيه اي اين كشورها نيز در تب فراهم آوردن زمينه هاي لازم جهت جذب گردشگران هستند. ويتنام نيز در اين عرصه نيز بيكار ننشسته است. اين كشور با برپايي نمايشگاههاي مختلف سعي دارد تا تعداد گردشگران بيشتري را به اين كشور بكشاند.
لاكواوك خان، مدير دپارتمان گردشگري شهر هوچي مين ويتنام اعلام كرد كه فستيوال گردشگري 2007 اين شهر از امروز آغاز به كار كرد.
اين فستيوال كه با حضور شمار زيادي از كمپاني هاي گردشگري داخلي و خارجي برگزار مي شود، با هزينه اي معادل 100 ميليون دانگ ويتنام، مجموعه اي از فعاليت هاي متنوع را در برمي گيرد.
برگزار كنندگان براي بازديدكنندگان و گردشگران حاضر در جشنواره، جايزه هاي بسيار هيجان آوري از جمله سفر به بخش هاي مختلف ويتنام و حتي خارج از اين كشور را در نظر گرفته اند.
در اين فستيوال نمايشگاه گردشگري، فستيوال هاي موسيقي محلي و بومي، بازارهاي خريد صنايع دستي، فستيوال هاي غذا و انواعي از بازي هاي سنتي براي گردشگران فراهم است.



قديمي ترين درخت دنيا
عجايب تاريخي جهان هر روز صورتي جديد به خود مي گيرد. اخيرا تيم باستان شناسان و فسيل شناسان موزه نيويورك اعلام كردند كه درختي يافته اند كه داراي سن 380 ميليون سال است و به عنوان قديمي ترين درخت دنيا شناخته شده است.
به عقيده محققان سن و قدمت اين درخت كه در نخستين جنگل هاي دنيا دي اكسيد كربن را جذب و هواي زمين را پاك مي كرده است، بسيار بيشتر از دايناسورها است.
اين درخت كه واتيزا نام دارد بسيار شبيه به درختان سرخس امروزي است. تنه آن نيز شبيه به نخل است و رشته هاي آن تا بالاي برگ ها رشد كرده اند.
دكتر ادلندينگ از ديرين شناسان موزه نيويورك، در اين باره گفت: درخت مذكور حدود 140 ميليون سال پيش از دايناسورها به وجود آمده و توانايي بسياري در جذب دي اكسيدكربن و پاك كردن هواي زمين داشته است.
</TEXT>
</DOC>
<DOC>
<DOCID>HAM2-860203-098</DOCID>
<DOCNO>HAM2-860203-098</DOCNO>
<ORIGINALFILE>/1386/860203/world/_sciew.htm</ORIGINALFILE>
<ISSUE>دوشنبه 3 ارديبهشت 1386</ISSUE>
<DATE calender="Western">2007-04-23</DATE>
<DATE calender="Persian">1386/02/03</DATE>
<CAT xml:lang="fa">علمی فرهنگی.علمی</CAT>
<CAT xml:lang="en">Science and Culture.Science</CAT>
<TITLE>
كاشتني هاي خطرناك
استفاده از روش هاي زيبايي ناخن روز به روز رايج تر مي شوند، اما آيا استفاده كنندگان از خطرات اين روش ها هم باخبرند؟
</TITLE>
<TEXT>


استفاده از ناخن هاي مصنوعي و كاشت ناخن، عوارضي همچون عفونتهاي معمولي و قارچي، درماتيت(اگزماي تماسي)تغيير شكل صفحه ناخن، شكنندگي و حتي از بين رفتن صفحه اصلي ناخن را به دنبال خواهد داشت. همچنين، كاشت ناخن هاي مصنوعي باعث تغيير رنگ ناخن، التهاب دور ناخن، خط خط شدن و خرد شدن ناخن و كنده شدن لبه آزاد ناخن از بستر(ا ُنيكوليز)مي شود.
صدف كوه كن
فصل سرما، رفته رفته تمام مي شود و دستكش ها به كمدها بر مي گردند. رونق جشن ها و ميهماني ها هم بيشتر مي شود و خانم ها با استفاده از روشهاي مختلف كه روز به روز به تعداد آنها افزوده مي شود، درصدد زيباتر كردن ظاهر دست هايشان برمي آيند، غافل از اينكه اين زيبايي گاهي به قيمت از بين رفتن سلامت ناخن ها تمام شده و در برخي موارد اختلالات جبران ناپذيري را به وجود مي آورد.
اين روزها در تمام بروشورهاي تبليغاتي آرايشگاه ها بخشي به كاشت ناخن اختصاص دارد كه هزينه آن، بسته به محل جغرافيايي سالن هاي آرايش هزينه اي حدود 70 هزارتومان در قسمت هاي شمالي تا 30 هزار تومان در بخش هاي مركزي شهر است. اين هزينه تنها صرف يك دوره كاشت ناخن شده و هر دو هفته يك بار به تناسب بلند شدن ناخن ها لازم است كه ترميم انجام شود. ترميم اين ناخن ها هم رنج قيمتي از 15 هزار تا25 هزار تومان بسته به ميزان رشد ناخن ها دارد.
علاوه بر پرهزينه بودن، كاشت ناخن در زماني حدود 2 ساعت انجام مي شود. براي اين منظور سطح ناخن به وسيله سوهان هاي برقي تا جايي كه تنها لايه بسيار نازكي از ناخن باقي بماند تراشيده مي شود تا وقتي از ژل يا پودرهاي مخصوص براي فرم دادن به ناخن استفاده مي كنند، ظاهري برجسته نداشته باشد.
ناخن هاي كاشته شده در مواردي كه قابل تشخيص از ناخن طبيعي نيستند و به اصطلاح عامه خوب كاشته شده اند، خطرناك ترند و در صورت شكستن ناگهاني، آسيب جدي تري را براي فرد به دنبال دارند، چرا كه مواد مصنوعي مورد استفاده براي كاشت ناخن بر روي لايه اي متشكل از يك رديف سلول، چنان محكم چسبيده اند كه اگر در اثر ضربه يا كشيدگي ناگهاني بشكنند يا كنده شوند بافت زيرناخن شامل پوست، گوشت و عروق نيز همراه با آنها جدا مي شود و آسيبي جدي را به وجود مي آورد.در اين ميان ناخن هاي مصنوعي به صورت هاي مختلفي از جمله پلاستيكي و كاغذي وجود دارند كه بنا بر موقعيت هاي مناسبتي با چسب هاي گوناگون از چسب قطره اي گرفته تا چسب آهن بر روي ناخن چسبانده مي شوند. اما تزئين ناخن ها نيز داستان خودش را دارد و بسيار متنوع و پيچيده است از كاشت ناخن، فرنچ و مانيكور پتيكور و پانچ ناخن گرفته تا لاك و استمپ ناخن. اما پانچ ناخن دست و پا نيز روش جديدي است كه امسال مورد توجه قرار گرفته است بدين صورت كه پس از سوراخ كردن ناخن، آويزي را بر روي آنها مي گذارند كه بسته به سليقه افراد از يك نگين كوچك تا آويزهايي به شكل قلب، ستاره و... با زنجيرهاي نازك به ناخن متصل مي شوند.
اما آيا همه آنهايي كه از اين وسايل استفاده مي كنند، از خطرات آن باخبرند؟
خانمها بيشتر از آقايان به ظاهر و زيبايي ناخن هاي خود اهميت مي دهند و پول و زمان زيادي را صرف نگهداري و زيبا نمودن ناخن هايشان مي كنندو در بسياري از موارد، ناخن ها نشان دهنده عادات شخصي و بهداشتي افرادند.
دكتر كامران بليغي، متخصص پوست و عضو هيأت علمي دانشگاه علوم پزشكي تهران مي گويد: استفاده از ناخن هاي مصنوعي و كاشت ناخن، عوارضي همچون عفونتهاي معمولي و قارچي، درماتيت(اگزماي تماسي)تغيير شكل صفحه ناخن، شكنندگي و حتي از بين رفتن صفحه اصلي ناخن را به دنبال خواهد داشت. همچنين، كاشت ناخن هاي مصنوعي باعث تغيير رنگ ناخن، التهاب دور ناخن، خط خط شدن و خرد شدن ناخن و كنده شدن لبه آزاد ناخن از بستر(ا ُنيكوليز)مي شود. دكتر نيلفروش زاده، متخصص پوست و مو نيز معتقد است: استفاده طولاني مدت از ناخن هاي كاشته شده از آماده مصرف گرفته تا ناخن هاي كاشته شده براي استفاده طولاني مدت مي تواند باعث واكنش هاي دردناك و شديد شامل عفونت پوست اطراف ناخن ها و شل شدن ناخن ها شود. خانم هايي كه از ناخن هاي مصنوعي و كاشته شده استفاده مي كنند براي زمان طولاني ممكن است مشاهده كنند كه ناخن هاي طبيعي آنها نازك تر و مات تر شده است و در مواردي منجر به عوض شدن جهت و محور ناخن مي شوند. او پيشنهاد مي كند كه اگر اصراري براي استفاده از ناخن هاي مصنوعي وجود دارد، اين ناخن ها هر 3 ماه يك بار برداشته شوند و اجازه داده شود تا ناخن هاي طبيعي استراحت كنند.
چسب هايي براي آهن
افزايش طول ناخن ها ممكن است به وسيله ناخن هاي پلاستيكي كه كل ناخن يا انتهاي ناخن را مي پوشاند انجام شود. اين ناخن هاي مصنوعي با چسب هايي چسبانده مي شوند كه حاوي methacrylate هستند كه ماده اي حساسيت زا است و ممكن است باعث شكاف و ترك ناخن شوند. دكتر بليغي معتقد است: پوشاندن ناخن ها به وسيله چسب به دليل وجود آكريلات در تركيبات آنها از لحاظ طبي و پزشكي عوارضي نظير پوسته ريزي، تغيير بافت ناخن و عفونت هاي قارچي به خصوص كانديدا را به وجود مي آورد و به جز در افرادي كه بافت ناخن در آنها به دليل ژنتيكي يا بيماري از بين رفته است، توصيه نمي شود.
براساس گزارشهاي موجود، چسب هايي كه براي چسباندن ناخن هاي مصنوعي به كار مي روند به دليل آزاد كردن سم سيانيد و بخار ناشي از آن مي تواند باعث مسموميت و حتي فوت افراد آرايشگر شود.
دست ها بالا
دكتر كتايون صائقي، متخصص پوست و مو در خصوص دارا بودن ناخن هاي سالم و جذاب مي گويد: شايد مهمترين نكته در خصوص سلامت ناخن زنان خانه دار، استفاده نكردن آنها از دستكش حين انجام كارهاي خانه و شست وشو باشد. چون مواد شوينده قوي و كار با اجسام سخت، به راحتي لايه محافظ ناخن را از بين مي برند و موجب ترك خوردن آن مي شوند، پس بهترست در همه حال، حتي زمان جارو كردن، از يك دستكش محافظ استفاده شود. وي ادامه مي دهد: سعي كنيد حتماً بعد از كار با مواد كثيف، ناخنهايتان را با برس ويژه تميز كنيد. در ضمن براي جلوگيري از شكننده شدن ناخن در زمان سوهان كشيدن، هيچگاه ناخنها را در دو جهت سوهان نكشيد. اين متخصص پوست و مو مي افزايد: به كودكان خود ياد بدهيد نبايد از ناخن استفاده ابزاري كرد؛ مثلاً خارج كردن منگنه از درون كاغذ صحيح نيست. چون به شدت به بافت ناخن صدمه مي زند.
دكتر صائقي، رعايت رژيم غذايي صحيح را جهت تقويت ناخن ها مي داند و مي گويد: غذاهاي سرشار از سولفور و سيليكون مثل گل كلم و ماهي، موجب حفظ طراوت ناخن مي شود(خصوصاً افرادي كه با ناخن هاي خود، بيشتر كار مي كنند مثل نوازندگان موسيقي بايد بيشتر از اين رژيم استفاده كنند.)همچنين آب هويج تازه به علت غني بودن از كلسيم و فسفر سبب استحكام ناخن ها مي شود، نوشيدن آب، مايعات و استفاده روزانه از  ?/? ميلي گرم بيوتين( در تخم مرغ و جگر به وفور يافت مي شود)نيز مي تواند در شادابي، نرمي و سلامت ناخن مفيد واقع شود.
</TEXT>
</DOC>
<DOC>
<DOCID>HAM2-860203-099</DOCID>
<DOCNO>HAM2-860203-099</DOCNO>
<ORIGINALFILE>/1386/860203/world/_sciew.htm</ORIGINALFILE>
<ISSUE>دوشنبه 3 ارديبهشت 1386</ISSUE>
<DATE calender="Western">2007-04-23</DATE>
<DATE calender="Persian">1386/02/03</DATE>
<CAT xml:lang="fa">علمی فرهنگی.علمی</CAT>
<CAT xml:lang="en">Science and Culture.Science</CAT>
<TITLE>
دندان شما به اندازه كافي سفيد است!
</TITLE>
<TEXT>


ترجمه: فرزانه فخريان
از روي بيلبوردها و پوسترها چشمهايمان را خيره مي كنند، از روي پرده سينما مات و مبهوت مان مي كنند، و حتي غرق در تصاوير مجلات مي شويم. چه طور مي توانيم با آنها رقابت كنيم؟ دندان هاي سفيد درخشنده، سفيدتر از ظروف چيني، ستاره هاي هاليوودي همراه ژستشان حتماً لبخند مغرورانه اي را با دندان هاي برفي، تقديم بيننده مي كنند.البته راه سفيد كردن دندان براي همه باز است: به مدد دندانپزشك ها، سفيدكننده ها و خيل عظيم داروهايي كه بدون نسخه هم فروخته مي شوند. سفيدكننده ها، آدامس هاي ضدپوسيدگي، ژل ها، حتي خميردندان ها و دهان شويه هاي درخشان كننده، وسوسه هاي معمول بسياري از افراد هستند.
مواد سفيد كننده دندان، امروزه جزو مواد آرايشي هستند كه ميزان تقاضا برايشان در صدر مواد ديگر است؛ علاوه بر اين كه رواج و محبوبيت اين مواد هر لحظه در حال صعود است. بيرون از مطب دندانپزشكان، استفاده از آنها هر لحظه عمومي تر مي شود. تنها آمريكايي ها در سال گذشته 4/1 ميليارد دلار براي خريد محصولات سفيدكننده دندان، بدون تجويز پزشك خرج كرده اند.
البته استفاده از آنها محدود به افراد خاصي نيست؛ جيمي بركرت دانشجوي 23 ساله نيويوركي، معتقد است در اين مورد دچار اعتياد و عقده روحي شده است: دندان هاي بسيار سفيدي دارم، اما هنوز فكر نمي كنم به اندازه كافي سفيد باشند. او با استفاده از نوارهاي باريك سفيد كننده، تقريباً يك سال است كه لبخند درخشاني دارد.اگرچه به نظر مي رسد سفيد كردن دندان براي ميليون ها آمريكايي، توانسته ارضا كننده و موفقيت آميز باشد تا بتوانند اعتماد به نفسشان را ارتقا دهند و سن شان را مخفي نگه  دارند، اما برخي هم دريافتند كه اين كار رنج و زحمت نيز به همراه دارد. از آن بدتر اين كه، كساني كه به ميزان زيادي از سفيدكننده هاي دندان استفاده كرده اند، ممكن است آسيب جدي در انتظارشان باشد.
ايرن اشمايگل، رئيس انجمن دندان سازي زيبايي آمريكا، مي گويد: افرادي وجود دارند كه فكر مي كنند هرگز نمي توانند به حد كافي دندان هاي سفيد داشته باشند. مواردي داشته ام كه دندان افراد نياز به روت كانال پيدا كرده، چون بيش از حد دندان هايشان را سفيد كرده بودند و بافت ها آسيب ديده بود. با ساييدن مقداري از ميناي دندان، دندان هاي شما نيمه شفاف، مات و غير طبيعي خواهند شد. احتمال دارد به آبي يا آبي خاكستري نيز تغيير رنگ دهند. و البته ماجرا به پوسيدگي هاي مشهود و قابل درمان خاتمه نمي يابد: بعد از آن سوزش هم آغاز مي شود. نتايج يك مطالعه در مجله انجمن دندانپزشكي آمريكا نشان داده كه نيمي از افرادي كه دندان هايشان را سفيد كرده اند، نوعي حساسيت نسبت به مواد سفيد كننده را تجربه كرده اند؛ از خارش ملايم لثه گرفته تا لثه هاي سوزان.
يك شهروند 32 ساله آمريكايي اهل سانفرانسيسكو بعد از انجام جلسات سفيد كردن، كه در آنها از ژل هاي مخصوصي استفاده مي شده، مجبور شده مثل نقل و نبات از مسكّن استفاده كند. اگرچه اذعان دارد كه تجربه خوشايندي را پشت سر نگذاشته، اما پشيمان نيست: دوست دارم حتي با مقدار قابل توجهي پول، هر چه بيشتر ظاهر مناسب تري پيدا كنم.
شايد مسئله اينجاست كه متأسفانه ما فكر مي كنيم متناسب بودن خيلي دور از دسترس است.
به عنوان مثال، جيمي هر وقت احساس نياز براي رتوش سفيدي دندان هايش مي كرده، مقدار بيشتري از سفيد كننده را به كار مي برده است. اولين رتوش سفيدكاري دندان هايش، سه ماه بعد از دوره دو هفته اي درمان بوده است در حالي كه گفته مي شود يك دوره سفيدكاري بايد براي يك سال دوام داشته باشد.
عليرغم اين وضع، او اصلاً نگران ريسك كردن در مورد سلامت دندان هايش نيست: من و هم اتاقي هايم هميشه شوخي مي كنيم كه دندان هايمان وقتي 32 ساله شويم، يك به يك كاملاً ريخته اند و مجبوريم از دندان  مصنوعي استفاده كنيم. اما اين موضوع واقعاً مرا پريشان و ناراحت نمي كند. ترجيح مي دهم در هر صورت دندان هاي بسيار سفيدي داشته باشم.
مارتين زاش، رئيس آكادمي دندانپزشكي و دندان سازي آمريكا، اطمينان مي دهد كه در اين موارد دندان هايتان نمي ريزد: همه مواد و محصولاتي كه در دندانپزشكي استفاده مي شوند و تقريباً اكثر توليداتي كه بدون نسخه نيز فروخته مي شوند، ايمن و سالم هستند. تعداد كمي از توليدات نيز اسيدي هستند و استعمال مفرط محصولات اسيدي احتمال پوسيدگي و ضايعات ديگر را افزايش مي دهد. او پيشنهاد مي كند حتي پيش از استفاده از محصولاتي كه بدون نسخه فروخته مي شوند حتماً با يك دندانپزشك مشورت داشته باشيد، چون كساني كه اين كار را به تنهايي انجام مي دهند، ممكن است بيش از حد به آن بپردازند: طبيعي است كه پس از اولين اثر داروها، دندان هايتان بهتر به نظر مي آيند، بنابر اين بيشتر استفاده مي كنيد؛ بدون آن كه بدانيد چه زماني بايد مصرف را متوقف كنيد.
كارول آن 51 ساله نيز تصميم گرفت دندانپزشكش را در خانه به كار گيرد تا اثرات سال هاي متمادي استفاده از مشروبات الكلي، سيگار و قهوه را از دندان هايش بزدايد. اما اين وسواس بيش از اندازه تحمل او به نظر رسيد چون: براي شما مشخص شده كه اين كار را سه بار در روز، به مدت يك يا دو ساعت انجام دهيد، اما از همان ابتدا، صرف دارو باعث نوعي درد در ريشه دندان هايم شد و من فكر كردم بهتر است فقط در شب اين كار را انجام بدهم.
او ممكن است از اين دارو و مصرف آن نتيجه گرفته باشد اما: بعد از شش ماه دندان هايم شبيه مرواريد شدند. البته آنها به نظر نازك مي آمدند: اگر يك چراغ پشت آنها قرار داده شود، سوي ديگر دندان  ديده مي شود. من فكر مي كردم اگر مقدار كمي سفيد كردن خوب است، پس مقدار زياد بايد واقعاً بهتر باشد، اما اين طور نبود. دندان ها هيچ وقت به اندازه چيني هاي آشپزخانه سفيد نمي شوند.
اما اصولاً چرا ما مي خواهيم دندان هايمان از سفيدي شبيه سرويس هاي بهداشتي شوند؟! بعضي ها بازيگران سينما را مسئول مي دانند كه: دندان هاي بي عيبي دارند. وقتي به طور مستمر و دائماً آنها را مي بينيم، اين فكر به ذهن مي آيد كه دندان هاي ما بي عيب و كامل نيستند.
يكي از كساني كه دندان هايش را تا حد فراتابي و ظاهر شيشه اي سفيد كرده، به دندان هاي سفيد درخشاني اشاره مي كند كه در تلويزيون مي بيند: وقتي افرادي مانند جسيكا سيمپسون را با چنين دندان هاي سفيد روشني مي بينم، نمي توانم به اين فكر نكنم كه دندان هايم هرگز اين قدر سفيد نخواهند شد.
سوي ديگر ماجرا اين است كه آيا اين ظاهر اغواكننده كه ما را به سمت درمان و دارو مي كشاند، واقعي است؟!
ويكتوريا پيتز، استاديار جامعه شناسي، مي گويد: آنچه كه در بسته هاي دارو به روح ما فروخته مي شود تصوير لبخند تمام عيار هنرپيشه هاي هاليوودي است! ا ما اين لبخندهاي هاليوودي پر از لايه و روكش هستند. آنها واقعاً دندان هايش را سفيد نمي كنند، در واقع شما سطح حقيقي دندان هايشان را نمي بينيد. رسيدن به استانداردهاي بيشتر و بيشتر غيرممكن مي شود. شايد بپرسيد: پس ما به دنبال خيالي واهي هستيم؟ متأسفانه پاسخ به شما اين است: كاملاً! پيتز به زودي كتابي به نام بنجل هاي جراحي: مرزهاي فرهنگي جراحي زيبايي به بازار مي فرستد.
البته يك نگاه اجمالي به تاريخ نشان مي دهد دندان هاي سفيد، حتي پيش از ظهور لبخندهاي فريبنده هاليوودي و دوره هاي چندين ميليون  دلاري سفيد كردن دندان، مورد بحث و توجه بوده است.
اسكات اسوانك، دندانپزشك و موزه دار موزه ملي دندانپزشكي بالتيمور، مي گويد: بشر هزاران سال است كه اين كار را انجام مي دهد. يوناني ها معجون هايي براي سفيدي دندان داشتند و در آغاز رنسانس نيز اروپايي ها براي اين كار موادي روي دندان هايشان مي گذاشتند. و در واقع آن مواد همين كلوركس امروزي است كه: ميناي دندان را از بين مي برد. آنها براي مدتي دندان هاي سفيدتري داشتند و بعد از آن پوسيدگي شديد آغاز مي شد.
خوشبختانه سفيد كردن دندان  رشد و پيشرفت كرده است. به هر حال تمايل و علاقه ما براي دربرداشتن ظاهر خوب، هميشه باقي خواهد ماند؛ اگرچه بهتر است براي هر درماني، جوانب آن را بيشتر بسنجيم؛ قبل از اين كه عملاً به روكش هاي لبخند هاليوودي بي عيب رو بياوريم!
منبع: msnbc، دسامبر 2006
</TEXT>
</DOC>
<DOC>
<DOCID>HAM2-860203-100</DOCID>
<DOCNO>HAM2-860203-100</DOCNO>
<ORIGINALFILE>/1386/860203/world/_sciew.htm</ORIGINALFILE>
<ISSUE>دوشنبه 3 ارديبهشت 1386</ISSUE>
<DATE calender="Western">2007-04-23</DATE>
<DATE calender="Persian">1386/02/03</DATE>
<CAT xml:lang="fa">علمی فرهنگی.علمی</CAT>
<CAT xml:lang="en">Science and Culture.Science</CAT>
<TITLE>
جهان سلامت
افسردگي فراموش شده
</TITLE>
<TEXT>


همشهري آنلاين: چو سونگهوي 23 ساله كه خود در دانشگاه ويرجينيا سال آخر رشته زبان انگليسي بود، سوژه رسانه ها در روزهاي اخير شده است. او كه 15 سال قبل و در 8 سالگي با خانواده اش، به آمريكا مهاجرت كرده بود و به واسطه داشتن اجازه اقامت در اين كشور توانسته بود به طور قانوني اسلحه اي حدود 500 دلار خريداري كند و از آن براي كشتن هم دانشگاهي هايش استفاده كند، گفته مي شود چو مبتلا به افسردگي بوده است. او به ندرت با كسي صحبت مي كرد و اغلب اوقات حتي سر كلاس هم كلاه به سر داشت و عينك آفتابي اش را هم در نمي آورد اين جملات يكي از همكلاسي هاي اوست كه اين پسر را بسيار افسرده توصيف مي كند. هم اتاقي هاي وي در خوابگاه نيز كه او دو نفر را نيز در آنجا به قتل رسانده است عنوان مي كنند كه وي به آنها چندين بار گفته بوده است كه قصد خودكشي دارد و آنها هم اين موضوع را به پليس گزارش كرده اند اما هيچ كس رسيدگي نكرده است.
برخي مي گويند از وي نامه هايي فاش شده است كه در آنها او دانشجويان را مرفه و بي عقل توصيف كرده؛ نامه هايي كه بسيار شك برانگيز بوده اند اما باز هم كسي به آنها رسيدگي نكرده است.
چو سونگهوي در دوران دبيرستان به ندرت حرف مي زد، و يك بار هم كه در كلاس به خواندن متني مجبور شد، آنقدر عجيب سخن  گفت كه همكلاسي هايش به او خنديدند و گفتند: برگرد برو به كشورت!
چو داراي مشخصاتي است كه جرم شناسان و روانشناسان به دفعات در قاتلان جمعي مي بينند: آدمي بدون دوست كه مورد زورگويي واقع شده است، كسي كه ديگران را مقصر مي داند، يك مرد، يك طراح دقيق كه از هيچ كاري براي انتقام رويگردان نيست و كسي كه از مدت ها پيش علائم هشداردهنده اي را با رفتارهاي غريبش بروز مي داده است.
اين مهاجر كره اي 23ساله دو سال پيش با حكم دادگاه به يك بيمارستان رواني فرستاده شده و قاضي او را خطري فوري براي خودش خوانده بود. او به مزاحمت براي دو زن و عكس گرفتن با موبايل از دانشجويان دختر متهم شده بود و نوشته هاي سرشار از خشونتش در كلاس نويسندگي خلاق آنقدر نگران كننده بود كه باعث شد استادان او را از اين كلاس بردارند و از او بخواهند به مشاور مراجعه كند.
او به ندرت به چشم كسي نگاه مي كرد و حتي با هم  اتاقي اش صحبت هم نمي كرد. چو در نطق آتشينش در ويدئويي كه ضبط كرده بود، خود را چهره اي آزارديده مانند مسيح معرفي كرده بود.
همكلاسي هاي چو در دوران دبيرستان مي گويند ظاهرا او به خاطر خجالت و نحوه غريب جويده جويده حرف زدنش انگشت نما بوده و او را دست مي انداخته اند.
در ميان قربانيان كشتار دانشگاه فني ويرجينيا دو نفر دختر جوان هم بودند كه سال قبل از دبيرستان وست فيلد، كه چو هم در آن تحصيل كرده بود، فارغ التحصيل شده بودند، اما پليس مي گويد كه روشن نيست كه چو با قصد قبلي به آنها تيراندازي كرده باشد.
</TEXT>
</DOC>
<DOC>
<DOCID>HAM2-860203-101</DOCID>
<DOCNO>HAM2-860203-101</DOCNO>
<ORIGINALFILE>/1386/860203/world/_sciew.htm</ORIGINALFILE>
<ISSUE>دوشنبه 3 ارديبهشت 1386</ISSUE>
<DATE calender="Western">2007-04-23</DATE>
<DATE calender="Persian">1386/02/03</DATE>
<CAT xml:lang="fa">علمی فرهنگی.علمی</CAT>
<CAT xml:lang="en">Science and Culture.Science</CAT>
<TITLE>
نكته بهداشتي روز
دقت در اهداي خون
</TITLE>
<TEXT>
همشهري آنلاين: افرادي كه دچار بيماري خوني، عفونت يا ساير مشكلات پزشكي وخيم هستند براي اهداي خون مناسب نيستند، اما آيا اهداكنندگان سالم هميشه مي توانند خون بدهند؟
نه لزوما. در وضعيت هاي زير حتي يك فرد سالم بهتر است خون اهدا نكند:
- جراحي يا عمل دندانپزشكي اخير.
- سفر اخير به كشورهاي خارجي يا واكسيناسيون اخير.
- ناخوشي اخير.
- خالكوبي، الكتروليز(سوزاندن موهاي زائد)، سوراخ كردن گوش يا ساير نقاط بدن اخير.
- ميزان كم آهن خون.
- وزن كمتر از 50 كيلوگرم يا عموماً كم وزن بودن.
- زناني كه به كودكشان شير مادر مي دهند.
- بالابودن گذراي فشار خون يا بي نظمي ضربان قلب.
شرايط اصلي اهداي خون:
1 - حداقل سن 17 سال و حداكثر 65 سال. البته با نظر و صلاحديد پزشك ممكن است در بالاي اين محدوده سني نيز بتوان خون اهدا كرد.
2 - حداقل وزن 50كيلوگرم.
3 - رعايت فاصله زماني حداقل 8 هفته بين دو نوبت اهداي خون؛ با اين شرط كه دفعات اهداي خون از 4 بار در سال تجاوز نكند. البته بهتر است آقايان با فواصل 3 ماهه و خانم ها با فواصل 4 ماهه نسبت به اهداي خون اقدام نمايند.
4 - تندرستي بدان معني است كه علاوه بر احساس سلامتي، توانايي انجام فعاليت هاي معمول زندگي خود را داشته باشيد. خوب است بدانيد كه در رابطه با اهداي خون حتي يك فرد ديابتي يا مبتلا به پر فشاري خون كه بيماري وي تحت كنترل و در سير درمان قرار داشته باشد، نيز تندرست محسوب مي شود.
بعد از اهداي خون، مصرف اضافي هيچ گونه مواد غذايي مكمل و مقوي ضرورت ندارد و حجم و سلول هاي خون شما به طور خودكار جايگزين مي شود. به هر حال در صورتي كه تمايل داريد سلول هاي خوني شما سريعتر جبران شود، مصرف محدود قرص هاي حاوي تركيبات آهن و ويتامين ث طي روزهاي بعد از اهداي خون، با مجوز پزشك مستقر در واحد اهداي خون و با ميزاني كه او تعيين مي كند، بلامانع است. بايد دانست كه حجم مايع خون اهدايي شما طي 24 ساعت و تعداد گلبول هاي قرمز خون شما نيز حداكثر در عرض 2 تا4 هفته بوس?له بدن شما جبران مي شود.
</TEXT>
</DOC>
<DOC>
<DOCID>HAM2-860203-102</DOCID>
<DOCNO>HAM2-860203-102</DOCNO>
<ORIGINALFILE>/1386/860203/world/_sciew.htm</ORIGINALFILE>
<ISSUE>دوشنبه 3 ارديبهشت 1386</ISSUE>
<DATE calender="Western">2007-04-23</DATE>
<DATE calender="Persian">1386/02/03</DATE>
<CAT xml:lang="fa">علمی فرهنگی.علمی</CAT>
<CAT xml:lang="en">Science and Culture.Science</CAT>
<TITLE>
جدول اعداد
329
</TITLE>
<TEXT>


اعداد 1 تا 9 را در هر يك از سطرها و ستون ها و مربع هاي كوچك 3 در 3 طوري قرار دهيد كه فقط يك بار نوشته شود. پاسخ جدول را فردا در روزنامه ملاحظه خواهيد كرد.
</TEXT>
</DOC>
</HAMSHAHRI2>