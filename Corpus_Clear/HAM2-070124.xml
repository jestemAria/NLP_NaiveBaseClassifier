<?xml version="1.0" encoding="utf-8"?>
<!DOCTYPE HAMSHAHRI2 SYSTEM "hamshahri.dtd">
<HAMSHAHRI2>
<COPYRIGHT>
Hamshahri2 Corpus, Beta Release!
Copyright 2004-2008, Database Research Group (DBRG), Faculty of Engineering, University of Tehran
All the news content in the corpus is copyrighted by Hamshahri Newspaper (www.hamshahri.net)

Homepage:
http://ece.ut.ac.ir/dbrg/hamshahri/ham2

Contact:
darrudi@insf.org 

Please view the enclosed `Help.txt` file in the package for more information (tag description, etc).

IT IS A BETA RELEASE, PLEASE DON NOT REDISTRIBUTE IT!
</COPYRIGHT>
<DOC>
<DOCID>HAM2-851104-001</DOCID>
<DOCNO>HAM2-851104-001</DOCNO>
<ORIGINALFILE>/1385/851104/news/_adabh.htm</ORIGINALFILE>
<ISSUE>چهارشنبه 4 بهمن 1385 - سال چهاردهم - شماره4191 - Jan 24, 2007</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
برگزاري همزمان 2 نشست خبري در حوزه كتاب
جايزه كتاب سال 2.5 برابر شد
عكس: جواد گلزار
</TITLE>
<TEXT>



گروه ادب و هنر- جايزه بيست و چهارمين دوره كتاب سال جمهوري اسلامي ايران، با 5/2 برابر افزايش، به 50 سكه بهار آزادي رسيد.
اين 50 سكه را آن طور كه مديركل اداره كتاب و كتابخواني وزارت فرهنگ اعلام كرد، شخص رئيس جمهور به برگزيدگان تقديم مي كند و به همين علت، روز برگزاري مراسم، برخلاف دوره هاي قبل، از 14 به 16 بهمن، نقل مكان كرده است؛ چرا كه رئيس جمهور روزچهاردهم نمي تواند در مراسم حضور يابد.
اما مجيد حميد زاده كه در نشست خبري صبح ديروز سخن مي گفت، احتمال يك نقل مكان ديگر را نيز مطرح كرد: ساعت برگزاري مراسم احتمالاً 15 خواهد بود، اما هنوز به طور قطعي مشخص نشده است كه در تالار وحدت برگزار مي شود يا خير، زيرا در اين ساعت، برنامه ديگري در اين تالار اجرا مي شود كه بايد تغييراتي در برنامه ها صورت گيرد.
البته ظاهراً مسأله همزماني ها و برنامه ريزي هاي كتاب سال امسال، به همين جا ختم نمي شود، زيرا درست در شرايطي كه مجيد حميدزاده و علي اوجبي، دبير علمي جايزه امسال، در ساختمان فجر وزارت فرهنگ مشغول دادن آمار و ارقام تعداد كتاب هاي مرحله اول و دوم و... بودند، چندين كيلومتر آن طرف تر، هيأت مديره تعاوني توزيع كنندگان كتاب نيز در اتاقي كوچك و سرد، سعي داشتند مشكلات مسأله قديمي توزيع كتاب در ايران را در حضور 10 خبرنگار سخت گير آسيب شناسي كنند. در اين نشست كه با نام آسيب شناسي توزيع كتاب برگزار شد، هومان حسن پور، عضو هيأت مديره شركت تعاوني توزيع كنندگان كتاب كه بيشترين بار جلسه را بر دوش مي كشيد، گفت: سعي ما اين است كه توزيع كشور را سازماندهي كنيم و براي اين كار طرحي را نيز به مجلس و وزارت ارشاد ارائه كرده ايم كه در كميسيون فرهنگي و وزارتخانه در حال بررسي هاي قانوني است.
ولي مسئولان اصلي وزارت ارشاد در حوزه كتاب، در همان لحظه مشغول اطلاع رساني در بخش ديگري بودند: سال گذشته هفت هزار و 767 اثر به دبيرخانه كتاب سال رسيد و مورد بررسي قرار گرفت، در حالي كه امسال هفت هزار و 886 اثر ارزيابي شد. 371 اثر از اين ميان به مرحله فينال رسيد كه سال قبل 612 اثر به اين مرحله راه يافته بود كه اين نشان مي دهد نسبت به سال قبل، داوري ها دقيق تر بود و ارزيابي ها با حساسيت بيشتري صورت گرفته است.
علي اوجبي ادامه داد: در همه گروه ها نسبت به سال قبل افزايش داشتيم، در حالي كه در گروه كودك و نوجوان، اين گونه نبود، اما از جهت كيفي، گروهي كه امسال حضور داشتند، آثار شاخصي نسبت به سال قبل نداشتند كه بايد دست اندركاران فرهنگي اين موضوع را تحليل و بررسي كنند.
آن سوي ميدان، چهره هومان حسن پور در هنگام پاسخ گفتن به اين پرسش ديدني تر بود: براي تبليغات در حوزه كتاب چه فكري كرده ايد؟ موضوعي كه اصولاً به كلي فراموش شده است:
كاتالوگ هايي را كه از كتاب هاي آينده در اختيار كتابفروشان قرار مي دهيم و... راستش اگر منظورتان تبليغات در صدا و سيما و روزنامه هاست، نه، چنين بودجه اي به هيچ وجه نداريم.
مجيد حميد زاده درباره افزايش جوايز كتاب سال گفت: قطعاً ميزان جايزه در دوره هاي بعد، كاهش نمي يابد اما ممكن است باز هم افزايش يابد.
امسال اما چهاردهمين دوره جايزه جهاني كتاب سال جمهوري اسلامي ايران نيز همزمان با بيست و چهارمين دوره كتاب سال برگزار مي شود. جايزه ويژه آثار مربوط به پيامبر اعظم(ص)و جايزه ويژه هشتصدمين سال تولد مولانا، بخش هاي مربوط به اين جايزه اند. علاوه بر اين ها، علي اوجبي با توجه به انتقادهاي گسترده سال هاي قبل از مراسم كتاب سال كه به طور آشكاري نسبت به ادبيات داستاني كم توجه بود، اطمينان داد: امسال حتماً در حوزه ادبيات داستاني كتاب برگزيده خواهيم داشت و در روز مراسم، آثار برگزيده معرفي خواهند شد.
در بخش آثار ادبي امسال حدود هزار عنوان كتاب كاهش رخ داده است؛ هزار و 505 كتاب براي امسال، در مقايسه با هزار و 616 كتاب در سال گذشته. اما جالب تر آن كه، امسال هر گروه داوري يك سخنگو خواهد داشت و پس از مراسم، داوران معرفي مي شوند؛ نكته اي كه همواره از سوي رسانه ها و نويسندگان بر آن تأكيد شده است.
نشست خبري كتاب سال به پايان رسيده است. خبرنگاران با سرهاي پايين، تند و تند، همه اطلاعات و اعداد و ارقام را نوشته اند و مسابقه خبرگزاري ها براي ارسال اولين خبر، آغاز شده است. اما هيأت مديره توزيع كنندگان كتاب، هنوز آن طرف مشغول گفتن حرف هاي هميشگي اند:
- ما در فرآيند توليد كتاب، فقط در مرحله توليد باقي مانديم. توليد كرديم و به انبارها فرستاديم.
- از توزيع كتاب كسي حمايت نمي كند و امكانات اين كار بسيار محدود است.
- سود صنعت نشر بسيار ضعيف است و ناشر نمي تواند پولي براي تبليغ بپردازد.
- مؤسسات توزيع تا امروز بدون حمايت ايستاده اند و اين نشان دهنده ضروري بودن آنهاست.
</TEXT>
</DOC>
<DOC>
<DOCID>HAM2-851104-002</DOCID>
<DOCNO>HAM2-851104-002</DOCNO>
<ORIGINALFILE>/1385/851104/news/_adabh.htm</ORIGINALFILE>
<ISSUE>چهارشنبه 4 بهمن 1385 - سال چهاردهم - شماره4191 - Jan 24, 2007</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
كنگره ادبي ستيغ سخن برگزار مي شود
</TITLE>
<TEXT>
مهر: كنگره بين المللي ستيغ سخن، نكوداشت زنده ياد نصرالله مرداني شاعر معاصر، طي روزهاي دوم و سوم اسفند ماه سال جاري در شهرهاي شيراز و كازرون برگزار خواهد شد.
امسال دبيرخانه كنگره پس ازجلسه اي با حضور رئيس مجلس شوراي اسلامي، وزيرفرهنگ و ارشاد اسلامي، محمد صادقي عضو هيأت رئيسه مجلس شوراي اسلامي، مهندس عليرضا مسعودي دبيركنگره و خليل شفيعي دبير اجرايي كنگره، محمد حسن مرداني فرزند نصرالله مرداني آغازبه كار كرد و مقررشد علاوه بر نكوداشت استاد مرداني، اين كنگره امسال در حيطه ادبيات پايداري نيز فعاليت كند. تاكنون بيش از هزار اثر در زمينه ادبيات پايداري(شعر و مقاله)به صورت مكتوب و بيش از پانصد اثر از طريق پست الكترونيك به دبيرخانه رسيده كه پس از تنظيم آنها هيأت علمي مشغول بازنگري اين آثار است.
همچنين بر اساس تصميم هيأت اجرايي و علمي كنگره، امسال به جاي چاپ ويژه نامه كنگره، سه كتاب شعر و مقاله دانشجويي هر يك در شمارگان سه هزار نسخه و ويژه نامه شعر و مقالات دانش آموزي- كه با همكاري اداره كل آموزش و پرورش فارس در حال تهيه و ويرايش مي باشد- در شمارگان هزار نسخه تا اواسط بهمن ماه منتشر مي شود.
شاعران و نويسندگان دعوت شده به اين كنگره ادبي حميد سبزواري، رضا اميرخاني، حميد هنرجو، حسين اسرافيلي، محسن مومني، عباس براتي پور، ناصر حامدي، اميرعلي مصدق، بهروز ياسمي، محمد احمدي، محسن حسن زاده ليله كوهي، سعيد بيابانكي، ابراهيم سنايي و... خواهند بود كه ضمن حضور در مراسم، به اختصار از جايگاه ادبي نصرالله مرداني با حاضران سخن مي گويند.
حداد عادل رئيس مجلس شوراي اسلامي، صفارهرندي وزير فرهنگ و ارشاد اسلامي، معاونت سازمان صدا و سيما، آيت الله حائري شيرازي نماينده ولي فقيه در استان فارس، آيت الله ايماني نماينده ولي فقيه در استان بوشهر، آيت الله سيد علي اصغر دستغيب، استاندار فارس، جمعي از نمايندگان استان فارس در مجلس شوراي اسلامي، شهردار شيراز، فرماندار شيراز، شهردار كازرون، فرماندار كازرون و... از جمله مدعوين اين كنگره هستند.
</TEXT>
</DOC>
<DOC>
<DOCID>HAM2-851104-003</DOCID>
<DOCNO>HAM2-851104-003</DOCNO>
<ORIGINALFILE>/1385/851104/news/_adabh.htm</ORIGINALFILE>
<ISSUE>چهارشنبه 4 بهمن 1385 - سال چهاردهم - شماره4191 - Jan 24, 2007</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
دردسر بزرگ برادر بزرگ براي بريتانيا
</TITLE>
<TEXT>
بي بي سي: در بريتانيا يك برنامه تلويزيوني تحت عنوان برادر بزرگ(big brother)جنجال برانگيز شده و حتي بر مسائل سياسي بريتانيا تأثير گذاشته است.
چند تن از شركت كنندگان اين برنامه تلويزيوني، به بيان اظهارات نژادپرستانه عليه شيلپاشتي، شركت كننده هندي اين برنامه متهم شده اند و اظهارات آنها موجي از اعتراض ها را در رسانه ها برانگيخته است.
مسئولان برنامه سرانجام تصميم گرفتند سرنوشت شيلپاشتي و رقيب او جيد گودي را به رأي مردم(از طريق پيام هاي تلفني و اس ام اس)واگذار كنند و در اين رقابت، جيدگودي كه متهم به رفتارنژادپرستانه با شيلپاشتي بود، از دور خارج شد.
خانم گودي كه در ميان تدابير امنيتي از برنامه خارج شد، در گفت وگو با كانال چهار تلويزيون بريتانيا، اتهام رفتار نژادپرستانه را رد كرد.
آقا بالا سر   يا   برادر بزرگ
برادر بزرگ(آقا بالاسر)يك برنامه مستند تلويزيوني است، براساس زندگي واقعي تعدادي افراد كه از طبقات مختلف اجتماعي و فرهنگي و موقعيت هاي متفاوت، در يك خانه جمع مي شوند.
اين افراد از لحظه ورود به خانه اي كه سرتاسر و تمام زوايايش با دوربين هاي تلويزيوني زير نظر است و به طور مستقيم از تلويزيون پخش مي شود، با دنياي بيرون قطع رابطه مي كنند و تا زماني كه در اين خانه هستند، نه خبري از بيرون مي شوند و نه با كسي از بيرون ارتباط دارند.
برنامه برادر بزرگ ابتدا در سال 1999 در هلند شروع شد و سپس در كشورهاي زيادي در پنج قاره جهان، از جمله بريتانيا و حتي كشور هند در آسيا هم رواج پيدا كرد.
نحوه اجراي برنامه و بهانه اصلي آن اين است كه زندگي عادي شركت كنندگان برادر بزرگ كه جوامع و فرهنگ هاي مختلف را نمايندگي مي كنند و در مدت 9 هفته اجراي برنامه، هيچ رابطه اي با دنياي بيرون ندارند، به طور بيست و چهار ساعته زير نظر است و اين مي تواند از نظر روان شناسي مورد ارزيابي قرار گيرد.
بينندگان شبكه هاي تلويزيوني كه اين برنامه را مي بينند، به تدريج در بحث و جنجال هاي احتمالي كه ميان شركت كنندگان برنامه به وجود مي آيد، دخالت داده مي شوند، راي مي دهند و اظهار نظر مي كنند. در برنامه جاري برادر بزرگ بريتانيا، يازده شخصيت معروف از كشورهاي بريتانيا، آمريكا و استراليا وارد برنامه شدند. از جمله شركت كنندگان اين مجموعه، درك بنيدكت(dirk beedict)هنرپيشه آمريكايي، جريمن جكسون(jermaie jackso)برادر مايكل جكسون و شلپاشتي(shilpa shetty)هنرپيشه معروف سينماي هند(باليوود)هستند.
جنجال از آنجا آغاز شد كه سه دختر انگليسي شركت كننده، جو اوميرا(خواننده)، دانيل لويد(مانكن زيبايي)و جيد گودي(از شركت كنندگان دوره هاي پيشين برادر بزرگ كه اكنون معروف و ميليونر شده)بر سر بعضي از مسائل با خانم شتي اختلاف نظر پيدا كردند و گويا حرف هايي در وصف او بر زبان آوردند كه به نظر برخي از بينندگان و حتي محافل سياسي و مطبوعاتي بريتانيا، مصداق نژاد پرستي شمرده شده است.
جنجال سياسي و مطبوعاتي
جنجال برادر بزرگ، حتي سفر گوردن براون وزير خزانه داري بريتانيا به هند را هم تحت تأثير قرار داد. خبرنگاران مي گويند آقاي براون كه احتمالاً نخست وزير آينده بريتانيا خواهد بود، در هند به هر شهري كه سفر مي كند و با هر مقام هندي كه ديدار مي كند، با سؤالاتي در مورد برخورد شركت كنندگان انگليسي برنامه برادر بزرگ با هنرپيشه هندي مواجه مي شود. تاكنون نزديك به چهل هزار نفر در بريتانيا از اين برنامه شكايت كرده اند و حتي پليس بريتانيا هم تحقيقاتي را در اين قضيه آغاز كرده است.
نژادپرستي
اما در كنار اين، حالا ديگر جنجال بين المللي برادر بزرگ، براي دولت بريتانيا كه شعارهاي مدارا و ضدتبعيض نژادي سر مي دهد، حيثيتي شده است.
خانم شتي كه تا حالا سعي كرده با متانت و آرامش به جنجال هاي سه دختر انگليسي پاسخ دهد، گفته كه اوفرهنگ مردم خودش را نمايندگي مي كند و پرسيده كه آيا اين سه دختر هم جامعه امروز بريتانيا را نمايندگي مي كنند؟ به نظر او، اگر بريتانيا اين طور باشد، ترسناك است.
برخي از بينندگان برنامه، گفته اند احساس شرم مي كنند از اين كه هموطن آن سه دختر انگليسي هستند.
يك شركت بازرگاني كه تأمين كننده(حامي)اصلي برنامه برادر بزرگ است، از لغو قرارداد خود با سازندگان برنامه خبر داده است. چندين فروشگاه در سطح بريتانيا هم عطرهاي داراي مارك جيد گودي، شركت كننده جنجالي برادر بزرگ را از رده فروش خارج كرده اند.
روزنامه ها نوشته اند كه دانيل لويد شركت كننده ديگر نيز كه مدل يا مانكن زيبايي است، پس از اين جنجال، احتمالاً با لغو قراداد مواجه خواهد شد.
</TEXT>
</DOC>
<DOC>
<DOCID>HAM2-851104-004</DOCID>
<DOCNO>HAM2-851104-004</DOCNO>
<ORIGINALFILE>/1385/851104/news/_adabh.htm</ORIGINALFILE>
<ISSUE>چهارشنبه 4 بهمن 1385 - سال چهاردهم - شماره4191 - Jan 24, 2007</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
كوتاه از جشنواره فيلم فجر
</TITLE>
<TEXT>
رئيس و اتوبوس شب
در بخش مسابقه سينماي آسيا
گروه ادب و هنر- بر اساس بعضي از شنيده ها تعدادي از داوران و فيلم هاي ايراني بخش هاي بين الملل جشنواره از اين قرارند؛ داوران سينماي ايران محمدرضا هنرمند، علي نصيريان، جواد طوسي، عبدالحميد قديريان، شهريار بحراني و محمد داوودي كه از ميان آنها علي نصيريان يكي از تقديرشدگان امسال است كه براي او برنامه بزرگداشت برگزار خواهد شد. بر اساس اين شنيده ها كمال تبريزي داور بخش مسابقه سينماي آسيا و مجيد مجيدي يكي از داوران بخش بين الملل جشنواره فيلم فجر خواهند بود.
فيلم هاي ايراني حاضر در بخش مسابقه سينماي آسيا، رئيس و اتوبوس شب هستند و همچنين فيلم هاي آفتاب بر همه يكسان مي تابد و پابرهنه در بهشت در بخش معناگرا حضور دارند.
آثار بزرگان سينما در جشنواره فجر



15 فيلم از آثار بزرگان سينما در بخش سينما و هنرهاي ديگر بيست و پنجمين جشنواره بين المللي فيلم فجر به نمايش درمي آيد. به گزارش روابط عمومي جشنواره فيلم فجر در بخش سينما و هنرهاي ديگر جشنواره امسال 5 فيلم در بخش سينما و موسيقي، 4 فيلم در بخش سينما و ادبيات و 6 فيلم در بخش سينما و نقاشي روي پرده مي رود.
فيلم هاي "ري" تيلور هكفورد درباره زندگي ري چارلز خواننده مشهور سياهپوست، "خاطرات آنا ماگدالنا باخ" ژان ماري اشتراوب با موضوع زندگي اين آهنگساز، "پرنده" كلينت ايستوود با موضوع زندگي چارلي پاركر استاد نابغه جاز، "داستان گلن ميلر" آنتوني مان با موضوع زندگي اين موزيسين قرن بيستم و"لي لي كجاست؟" محمد شيرواني با موضوع زندگي محمدرضا درويشي از فيلم هاي بخش سينما و موسيقي است.
همچنين در بخش سينما و ادبيات فيلم هاي "رنگ انار" سرگئي پاراجانف بر اساس اشعار سايات نووا شاعر سرشناس ارمني، "بدنام" داگلاس مك گراث بر اساس زندگي ترومن كاپوتي نويسنده مشهور آمريكايي، "همت" ويم وندرس بر اساس زندگي ساموئل آشيل همت و "خون يك شاعر" ژان كوكتو با موضوع عينيت بخشيدن به رؤياهاي يك شاعر كه خود كوكتو است به نمايش درمي آيد.
"شور زندگي" وينست مينه لي بر اساس زندگي ونسان ون گوگ و پل گوگن، "سگ اندلسي" لوئيس بونوئل بر اساس زندگي سالوادور دالي، "پيروسماني" ساخته گئورگي شنگايا بر اساس زندگي پيرو ساينشويلي و آثار ارزنده امپرسيونيستي وي، "شور و سرمستي" كارول ريد درباره ميكل آنژ و "زندگي در تصوير" مرتضي رزاق كريمي درباره مرتضي مميز گرافيست شهير ايراني عناوين فيلم هاي بخش سينما و نقاشي است.
</TEXT>
</DOC>
<DOC>
<DOCID>HAM2-851104-005</DOCID>
<DOCNO>HAM2-851104-005</DOCNO>
<ORIGINALFILE>/1385/851104/news/_adabh.htm</ORIGINALFILE>
<ISSUE>چهارشنبه 4 بهمن 1385 - سال چهاردهم - شماره4191 - Jan 24, 2007</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
6 فرهنگسراي تهران ميزبان تعزيه خوانان
</TITLE>
<TEXT>
گروه ادب هنر- معاونت هنري سازمان فرهنگي هنري شهرداري تهران همزمان با فرارسيدن ماه محرم و ايام شهادت امام حسين(ع)در 6 فرهنگسراي تهران برنامه تعزيه خواني برگزار مي كند. روابط عمومي معاونت هنري سازمان فرهنگي هنري شهرداري تهران اعلام كرد فرهنگسراهاي خاوران، بهمن، اشراق، دانشجو، انقلاب و اقوام در ايام محرم با حضور هنرمندان تعزيه خوان از جمله علاءالدين قاسمي، احمد عزيزي و رجبعلي معينيان به اجراي تعزيه مي پردازد.
اعلام اسامي داوران
نمايشگاه فرهنگ عاشورا
گروه ادب و هنر- داوران بخش هاي ادبي اولين نمايشگاه بزرگ فرهنگ عاشورا انتخاب شدند تا كار داوري آثار رسيده به دبيرخانه نمايشگاه را آغاز كنند.
به گزارش دبيرخانه نمايشگاه فرهنگ عاشورا در اين بخش مجموعه شعرهاي مستقل، تأليفي، آثار كلاسيك، نيمايي، سپيد، نغمه ها و سرودهاي عاشورايي توسط داوران مورد بررسي قرار گرفته و آثار برتر در زمان برگزاري نمايشگاه فرهنگ عاشورا كه در اسفندماه سال جاري در تهران برگزار مي شود مورد تقدير قرار خواهند گرفت.
هيأت داوران را حسين اسرافيلي، عبدالجبار كاكايي، محمدرضا سهرابي نژاد، حميدرضا شكارسري، ضياءالدين ترابي، مصطفي محدثي خراساني، كامران شرف شاهي، رضا اسماعيلي، سيدعباس سجادي و عبدالرحيم سعيدي راد تشكيل مي دهند.
</TEXT>
</DOC>
<DOC>
<DOCID>HAM2-851104-006</DOCID>
<DOCNO>HAM2-851104-006</DOCNO>
<ORIGINALFILE>/1385/851104/news/_adabh.htm</ORIGINALFILE>
<ISSUE>چهارشنبه 4 بهمن 1385 - سال چهاردهم - شماره4191 - Jan 24, 2007</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
نامزدهاي بدترين فيلم سال اعلام شدند
</TITLE>
<TEXT>
گروه ادب و هنر- همان طور كه پيش بيني مي شد، فيلم غريزه اصلي ساخته مايكل كيتن جونز در بيشتر رشته ها نامزد دريافت تمشك طلايي به عنوان بدترين فيلم سال شد. با معرفي نامزدهاي تمشك طلايي، غريزه اصلي به همراه كمدي ناموفق مرد كوچولو در هفت رشته نامزد دريافت تمشك طلايي شد.
اين فيلم دنباله اي است بر اثري كه در سال 1993 به كارگرداني پل ورهوفن، به نمايش درآمد. سال ها صحبت از ساخت دنباله اي بر اين فيلم بود. مايكل داگلاس هرگز حاضر نشد در دنباله غريزه اصلي بازي كند و تنها قطعيت حضور شارون استون انگيزه تهيه كنندگان براي ساخت قسمت دوم اين فيلم بود. در اين سال ها فيلمنامه هاي زيادي به عنوان دنباله غريزه اصلي نوشته شد كه در نهايت مايكل كيتن جونز يكي از اين فيلمنامه  ها را مقابل دوربين برد. حاصل كار آن قدر ضعيف و بي ارزش بود كه با وجود تبليغات و سر و صداي فراوان رسانه  ها، در گيشه چيزي جز ناكامي مطلق كسب نكرد. فيلم نه فروش خوبي كرد و نه حتي يك نقد مثبت درباره اش نوشته شد. وقتي فيلم در گيشه يكي از شكست هاي فاحش هاليوود نام گرفت و منتقدان آن را اثري بي ارزش و نازل توصيف كردند، مي شد پيش بيني كرد كه از نامزدهاي جدي دريافت جوايز بدترين فيلم سال باشد.
اين فيلم در رشته هاي بدترين فيلم، بازيگر زن، بازيگر مرد نقش مكمل، كارگردان، دنباله، فيلمنامه و زوج سينمايي نامزد شده كه به نظر مي رسد در بسياري از رشته ها تمشك را از آن خود كند.
ديگر فيلمي كه در رقابت تنگاتنگ با غريزه اصلي قرار دارد، كمدي مرد كوچولو ست. جان ويلسن از مديران برگزار كننده مراسم تمشك طلايي درباره اين فيلم مي گويد: اين كمدي است كه درست به اندازه فهرست شيندلر خنده دار نيست!
شاون و ماريون وايانز بازيگران اصلي فيلم مرد كوچولو هستند كه برادر آنها كينان آيوري وايانز ساخته است. داستان درباره يك دزد است كه خود را به شكل يك نوزاد درمي آورد. اما ديگر نامزدهاي بخش بدترين فيلم سال عبارتند از فانتزي بانو در آب ام. نايت شيامالان، مرد حصيري با بازي نيكلاس كيج و bloodraye، يك فيلم خون آشامي بدون خون به كارگرداني اوئه بول.
از امسال يك بخش جديد تحت عنوان بدترين بهانه براي سرگرمي خانوادگي به جوايز تمشك طلايي اضافه شده كه نامزدهاي آن عبارتند از deck the halls، گارفيلد: دم بچه گربه، آر وي، بابانوئل 3: بابا نوئل فراري و سگ پشمالو.
در بخش بدترين بازيگر مرد تيم آلن براي سه فيلم بابانوئل 3، سگ پشمالو و زوم، نيكلاس كيج براي مرد حصيري، دان ويتني براي لري مرد كابلي، راب اشنايدر براي the bechwarmers و مارلون و شون وايانز براي مرد كوچولو نامزد شده اند. در بخش بدترين بازيگر زن هم شارون استون با خواهران هيلاري و هيلي داف(دختران مادي)، ليندسي لوهان(فقط شانس من)، كريستانا لوهان(bloodraye)و جسيكا سيمپسن(كارمند ماه)رقابت مي كند.
از ديگر نامزدهاي مطرح اين جوايز مي توان به بن كينگزلي، مارتين شورت و دني دوويتو اشاره كرد كه در بخش بدترين بازيگر مرد نقش مكمل نامزد شده اند. استون قبلاً در سال 1994 براي دو فيلم متخصص و تقاطع برنده جايزه تمشك طلايي شد. ويلسن گفت: ما اين كار او را(نامزدي دوباره)را يك جور تخلف و حتي تكرار جرم مي دانيم!
شگفتي بزرگ اين بود كه امسال سيلوستر استالونه براي راكي بالبوا نامزد نشد. استالونه كه با 30 مورد نامزدي و 10 پيروزي ركورددار دريافت جوايز تمشك طلايي است، با راكي بالبوا حتي شكاك ترين تماشاگران را راضي كرد و فيلم او به يك اندازه با استقبال خوب منتقدان و تماشاگران مواجه شد. ويلسن گفت: اوايل سال نمي توانستيد من را قانع كنيد كه فيلم او يكي از رقباي تمشك طلايي نيست. اما الآن علناً اعلام مي كنم كه استالونه فيلم خوبي ساخته است.
برندگان جوايز تمشك طلايي روز 24 فوريه(پنجم اسفند)، يك روز پيش از اعلام برندگان اسكار، اعلام مي شود.
</TEXT>
</DOC>
<DOC>
<DOCID>HAM2-851104-007</DOCID>
<DOCNO>HAM2-851104-007</DOCNO>
<ORIGINALFILE>/1385/851104/news/_adabh.htm</ORIGINALFILE>
<ISSUE>چهارشنبه 4 بهمن 1385 - سال چهاردهم - شماره4191 - Jan 24, 2007</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
اخبار كوتاه
</TITLE>
<TEXT>
40 سالگي يك مجله معتبر: مگزين ليترر، معتبرترين مجله  ادبي فرانسه 40 ساله شد. اين نشريه كه از سال 1966 كار خود را آغاز كرده، در شماره  چهارصد و پنجاه و نهم، بر چهار دهه انتشارش مروري دارد.
آفتاب شمس كليد خورد: فيلم مستند بلند در آفتاب شمس به كارگرداني ارد عطارپور كليد خورد. به گزارش روابط عمومي مركز گسترش سينماي مستند و تجربي اين فيلم مستند بلند، روايتگر زندگي شخصي و سير تفكر و انديشه هاي عرفاني و فلسفي مولانا جلال الدين محمد بلخي و مهاجرت وي از محل تولدش در بلخ تا مكان وفاتش در قونيه است.
روز واقعه و پسر آتش روي آنتن: فيلم هاي "شب دهم"، "پسر آتش"، "روز واقعه" و "فرستاده" در يك هفته آينده از شبكه دو سيما روي آنتن مي رود. فيلم سينمايي "شب دهم" روز جمعه ششم بهمن ماه از شبكه دو پخش مي شود. ژانر اين فيلم جنگي و حادثه اي است. فيلم سينمايي "روز واقعه" روز سه شنبه 10 بهمن ماه از شبكه دو پخش مي شود. شهرام اسدي اين فيلم را سال 1373 بر مبناي فيلمنامه اي از بهرام بيضايي جلو دوربين برد. فيلم سينمايي "پسر آتش" با عنوان اصلي "هل بوي" روز جمعه 13 بهمن ماه از شبكه دو پخش مي شود. گي لرمو دل تورو سال 2004 اين فيلم را ساخت. اين فيلم محصول آمريكا و به زبان هاي انگليسي و روسي است و دل تورو فيلمنامه اين اثر را با همكاري پيتر بريگز براساس يك قصه مصور از مايك ميگنولا نوشت.
دهمين جشنواره  تئاتر عروسكي دانشجويان: دهمين جشنواره  بين المللي تئاتر عروسكي دانشجويان به صورت قطعي از شانزدهم آذرماه سال 86 در تالارهاي دانشگاهي برگزار مي شود. افشين قاسمي دبير جشنواره  دهم با اعلام اين مطلب گفت: با توجه به شروع ديرهنگام جشنواره دهم تئاتر عروسكي به اين نتيجه رسيديم كه تاريخ برگزاري آن را تغيير دهيم و طي زمانهاي متعددي كه مطرح شد بالاخره شانزده آذرماه را تصويب كرديم.
قطب الدين صادقي و يادگار زريران: قطب الدين صادقي نمايش يادگار زريران را از نيمه دوم ارديبهشت ماه سال آينده در تالار چهارسو اجرا مي كند. نمايش يادگار زريران كه صادقي،  خود متن آن را نوشته است درباره  يكي از قهرمانان اساطيري ايران است. صادقي درباره  گروه اجرايي اين نمايش گفت: هنوز در اين باره تصميم قطعي نگرفته ام،  البته مذاكراتي انجام شده كه به نتيجه قطعي نرسيده است. وي درباره وضعيت اجراي دو نمايش ديگر خود،  مده آ و نبرد كه هر دو از نوشته هاي هاينرمولر، نمايشنامه نويس آلماني هستند، گفت: به دليل بيماري ام،  تمرينات اين دو نمايش متوقف شد اما اميدوارم بتوانم از اواخر امسال،  تمرينات تكميلي كار را آغاز كنم. صادقي هم اكنون براي ضبط يك تله تئاتر تلويزيوني در سنندج به سر مي برد.
تعطيلي تئاتر شهر: رئيس مركز هنرهاي نمايشي گفت: اواخر اسفندماه سال جاري به دليل تعميرات و بازسازي تنها مجموعه تئاتري كشور، تئاترشهر براي دو ماه تعطيل مي شود. جزئيات كامل تعميرات و بازسازي تئاتر شهر در يك جلسه مطبوعاتي گفته مي شود، با اين حال اواخر اسفند سال جاري و فروردين ماه سال 86 تئاترشهر براي تعميرات و بازسازي تعطيل خواهد بود. احتمال دارد به دليل گستردگي دامنه كارها تعطيلي تئاترشهر تا ارديبهشت ماه نيز به طول انجامد.
معرفي بهترين رمان متفاوت سال: انجمن مطالعاتي آثار داستاني متفاوت "واو"، بهترين رمان متفاوت و بهترين ناشر رمان متفاوت سال 1384 را طي ويژه برنامه اي اعلام مي كند. در اين مراسم كه با حضور نويسندگان 15 اثر كانديد بهترين اثر متفاوت و با حضور ناشران آثار، همچنين منتخبين سا ل هاي گذشته اين جايزه برگزار مي شود، بهترين اثر متفاوت و ناشر اثر متفاوت در حضور نويسندگان، منتقدان و علاقمندان معرفي مي شود. اين مراسم روز پنج شنبه 5 بهمن ماه در سالن ناصري خانه هنرمندان ايران برگزار خواهد شد.
نمايش عكس هاي هنري: عكس هاي هنري كارگردانان ايراني بايرام فضلي، ماني حقيقي و بهمن قبادي به مدت 27 روز در نمايشگاه اني اسبه توكيوي ژاپن به نمايش درمي آيد.
</TEXT>
</DOC>
<DOC>
<DOCID>HAM2-851104-008</DOCID>
<DOCNO>HAM2-851104-008</DOCNO>
<ORIGINALFILE>/1385/851104/news/_akhar.htm</ORIGINALFILE>
<ISSUE>چهارشنبه 4 بهمن 1385 - سال چهاردهم - شماره4191 - Jan 24, 2007</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
عكس روز
</TITLE>
<TEXT>


عكس: خبرگزاري فرانسه / اسمويو
در پي ابتلاي 80 نفر به بيماري آنفلوآنزاي پرندگان در اندونزي، دولت اين كشور نگهداري هر نوع پرنده را در منازل ممنوع اعلام كرد. در عكس يك مأمور امنيتي، زير بارش شديد باران در حال جمع آوري پرندگان خانگي است تا بلافاصله معدوم شوند.
</TEXT>
</DOC>
<DOC>
<DOCID>HAM2-851104-009</DOCID>
<DOCNO>HAM2-851104-009</DOCNO>
<ORIGINALFILE>/1385/851104/news/_akhar.htm</ORIGINALFILE>
<ISSUE>چهارشنبه 4 بهمن 1385 - سال چهاردهم - شماره4191 - Jan 24, 2007</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
در شهر چه خبر
</TITLE>
<TEXT>
جريمه نانوايي ها
ديروز مهر گزارش داد،نانوايي هاي مازندران اتيكت   قيمت هاي جديد نان را نصب كردند. معاون برنامه ريزي و اداري مالي استانداري مازندران در نشست تعزيرات حكومتي درباره گندم، آرد و نان در محل استانداري گفت: بيش از60درصد قيمت نان تمام شده هزينه هاي سربار و حقوق و دستمزد به شمار مي رود.وي بر بازرسي مستمر به منظور ارتقاي كيفيت نان و جلوگيري از كم فروشي و نظارت بر رعايت ساعات تعيين شده فروش نان تاكيد كرد. همچنين يكي از واحدهاي توليدي در بابل با توجه به اين كه با وجود دريافت آرد اقدام به پخت نان نمي كرد، به ميزان 750 كيسه آرد و تا 3 برابر قيمت تمام شده جريمه شد.يك شركت تعاوني متولي توزيع آرد در جويبار نيز جريمه و از عامل توزيع آرد در اين شهرستان سلب صلاحيت شد.يكي از شركت هاي تعاوني ضمن جريمه شدن به ميزان 1250 كيسه آرد و تا 2 برابر قيمت تمام شده، موظف شد تا 1250 كيسه آرد را عودت دهد و جايگزين كند.
تغيير پيش شماره
به منظور توسعه و تقويت شبكه كابل پيش شماره تلفن ژهاي برخي از مشتركين مركز مخابرات الغدير در منطقه 3 مخابرات تهران تغيير يافت. هم  ژزمان با اجراي عمليات كابل برگردان پيش شماره ژهاي 3300 تا 3303 و 3369 تا 3373 در محدوده اين مركز به 3369 برگردان خواهد شد.
نخستين برف يزد
درحالي كه بام هاي تهران تا كنون شاهد بارش بيش از 5 برف در سال جاري بوده اند، بارش نخستين برف زمستاني در مناطق شهري و روستايي استان كويري يزد، طي دوشنبه شب و صبح روز سه شنبه، برخي مناطق اين استان را سفيد پوش كرد. مديركل هواشناسي يزد،بيشترين ميزان بارش برف را?? سانتيمتر در روستاي سردسير ده بالا در شهرستان تفت اعلام كرد. در هريك از مناطق سلطانب، نير و مزرعه خسرو در اين شهرستان نيز?? سانتيمتر برف باريد. همچنين طي اين مدت، روستاهاي طزرجان، سخويد، زردين، بيداخويد، نصرآباد در شهرستان تفت و روستاهاي تنگچنار شهرستان مهريزوسبزدشت شهرستان بافق نيز بين يك تا 8 سانتيمتر برف باريد.طي همين مدت در روستاي علي آباد تفت?? ميليمتر باران باريدو مردم روستاهاي خرو، منشاد، حلوان، علي آباد، نير و طزرجان نيز شاهد بارش يك تا?? ميليمتر باران بودند. طي?? ساعت گذشته شهر نير با?? درجه سانتيگراد زير صفر، سردترين و شهر طبس با شش درجه بالاي صفر، گرم ترين نقطه استان يزد بود.
حضور اجباري گوجه
با اينكه نرخ گوجه فرنگي قابل عرضه در ميادين حدود 800 تومان اعلام شده اما بسياري از غرفه داران درحال حاضر اين محصول رابا كيفيت پايين دراختيار خريدار قرارمي دهند. هرچند پايين نگاه داشتن قيمت ازاهميت بالايي برخورداراست اما عرضه محصول قابل مصرف نيز برخلاف قيمت بالاتر آن صرفه دارد. محصولي كه قيمت پاييني دارد با دور ريز شدن نيمي از آن اگر اتيكت 800 توماني رايدك مي كشد براي مصرف كننده در واقع 1600 تومان تمام مي شود.با وجود اين كاستي خريد از ميادين ميوه همچنان صرفه اقتصادي بيشتري دارد.درحال حاضر درسطح بازارهاي روز، گوجه  فرنگي هر كيلو 7900ريال،  خيار گلخانه  اي هر كيلو 4000 ريال، سيب قرمز هر كيلو 5000ريال،  سيب زرد هر كيلو 4500 ريال، پرتقال ريز آب گيري هر كيلو 5400 ريال، انار هر كيلو 6500 ريال و كيوي 6000 ريال به فروش مي رسد. اين در حالي است كه قيمت ميوه  در بازار آزاد با در رأس قرار گرفتن قيمت گوجه فرنگي با ارزش هر كيلو 28000 ريال به اين ترتيب به فروش مي رسد، پرتقال تامسون هر كيلو 14000 ريال،  كيوي 12000 ريال،  نارنگي تخم ژاپني 9800 ريال، سيب زميني 7500 ريال، پياز6000 ريال،  سيب قرمز12000 ريال و سيب زرد 8500  ريال. بنابراين اختلاف قيمت درون بازارهاي شهرداري و ميوه  فروشي هاي سطح شهر بسيار چشمگير است.
شير بدون صف
با يك ابتكار ساده و توزيع كارت داراي شماره سريال صف شير يارانه اي در شهر دامغان حذف شد. خريداران كه از دريافت سهميه خود اطمينان يافته اند در ساعات اوليه صبح جلوي مراكز توزيع تجمع نمي كنندو به اين ترتيب كارت هاي دريافت سهميه شير علاوه بر از بين بردن صف هاي طولاني، دست دلالان شيررا نيز حذف كرده است. تا پيش از اجراي اين طرح مردم براي دريافت شير يارانه اي با مشكلات زيادي روبرو بودند و شايد هر 2 هفته يكبار هم موفق به خريد شير يارانه اي نمي شدند. اداره بازرگاني شهرستان دامغان با همكاري?? عامل توزيع شير يارانه اي اقدام به صدور كارت شير كرد و پس از آن?? هزارنفر از 72 هزار نفر ساكنان اين شهرنام نويسي كردند.
</TEXT>
</DOC>
<DOC>
<DOCID>HAM2-851104-010</DOCID>
<DOCNO>HAM2-851104-010</DOCNO>
<ORIGINALFILE>/1385/851104/news/_akhar.htm</ORIGINALFILE>
<ISSUE>چهارشنبه 4 بهمن 1385 - سال چهاردهم - شماره4191 - Jan 24, 2007</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
بازار
نفوذ چين به بازار سشوار
</TITLE>
<TEXT>


قيمت سشوارهاي مدل 60201، از24هزار و 600تومان در آذرماه سال 84 به 27هزار تومان تغيير كرده است.
اما اين موضوع درمورد لوازمي كه هر  از چندگاهي مدل جديدي باكاربري تازه عرضه مي كنند تا حدودي بالعكس است. به طوري كه درمقابل كاهش 8 درصدي قيمت برخي مدل هاي ماشين ريش تراش، سشوارها حدود 10درصد نسبت به زمان مشابه سال پيش افزايش قيمت نشان دادند. به گفته آگاهان بازار، افزايش تعرفه واردات تاثير بسزايي در تغييرات افزايشي داشته است. ازسوي ديگر از بازار لوازم خانگي خبر مي رسد توليدات تقلبي داراي نام هاي مشابه مارك هاي معتبر تا 30درصد بازار را به اشغال خود درآورده است. حتي انواع كالاهاي داري نام كامل مارك هاي معروف نيز فقط ازنمايندگي ها و فروشگاه ها معتبر قابل خريد است زيرا چيني ها نام و كالاي اغلب توليدكنندگان معتبر را به طور كامل كپي مي كنند.
</TEXT>
</DOC>
<DOC>
<DOCID>HAM2-851104-011</DOCID>
<DOCNO>HAM2-851104-011</DOCNO>
<ORIGINALFILE>/1385/851104/news/_akhar.htm</ORIGINALFILE>
<ISSUE>چهارشنبه 4 بهمن 1385 - سال چهاردهم - شماره4191 - Jan 24, 2007</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
فرهنگسرا
</TITLE>
<TEXT>
مسابقه كتابخواني
خانه فرهنگ نصر به مناسبت ايام محرم الحرام مسابقه كتابخواني برگزار مي كند. هدف از برگزاري اين مسابقه بازگويي مصائب كربلا، فرهنگ عاشورا و ارتقاء سطح آگاهي جوانان و نوجوانان از تاريخ زندگي حضرت ابو الفضل العباس ع علمدار كربلا است. اين مسابقه با عنوان علمدار كربلا در قالب 10 سئوال چهارجوابي از كتاب پژوهش تاريخي زندگاني حضرت ابوالفضل العباسع نوشته رضا دشتي طراحي شده است. علاقه مندان مي توانند براي شركت در اين مسابقه و دريافت كتاب و سئوالات به خانه فرهنگ نصر واقع در كوي نصر خيابان چهارم ساختمان شهرداري طبقه دوم خانه فرهنگ نصر مراجعه كنند و يا براي كسب اطلاعات بيشتر با شماره هاي 88271820 - 88278361 تماس بگيرند.
</TEXT>
</DOC>
<DOC>
<DOCID>HAM2-851104-012</DOCID>
<DOCNO>HAM2-851104-012</DOCNO>
<ORIGINALFILE>/1385/851104/news/_akhar.htm</ORIGINALFILE>
<ISSUE>چهارشنبه 4 بهمن 1385 - سال چهاردهم - شماره4191 - Jan 24, 2007</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
مسابقه با جايزه‎/9
</TITLE>
<TEXT>
كدام هنرمند؟
در جشنواره فيلم فجر امسال از كدام هنر مند پيشكسوت تجليل مي شود؟
a)محمد علي كشاورز
b)جمشيد مشايخي
c)عزت اله انتظامي
d)علي نصيريان
خوانندگان بايد يكي از گزينه هاي a,b,c,d را حداكثر تا ساعت 16 امروز به شماره 3000251 و دارندگان تلفن هاي تاليا و ايرانسل به شماره 09122029165 اس ام اس كنند. 10 نفر از افرادي كه پاسخ صحيح داده باشند به حسابشان جايزه نقدي واريز خواهد شد. از آنجايي كه برندگان بين ساعت16 تا 18 مشخص مي شوند شركت كنندگان در اين ساعات تلفن خود را روشن بگذارند تا با آنها تماس گرفته شود. پاسخ صحيح و اسامي برندگان را فردا در همين ستون بخوانيد.
(اسامي و نام پدر)برندگان مسابقه شماره 8 : تهران؛ سيد حسين انواريان، سيد رحيم‎/ محمد عادلي، قربانعلي‎/ سهيل سيف الهي نيك، حسين‎/ مهدي مهديزاده تابنده، صفر‎/ حسين ياري سعدي، علي‎/ كاشان؛ سيد امير طباطبايي مقدم، حميد رضا / اصفهان؛ مسعود طاهريون، رحمت اله‎/ همدان؛ بتول بابا پيرعلي، كمال‎/
اصفهان؛ مجيد غلام، رحيم و قائم شهر؛ آذر شير افكن، جان علي.
پاسخ صحيح مسابقه ديروز گزينه a(منواكسيد كربن)بود.
</TEXT>
</DOC>
<DOC>
<DOCID>HAM2-851104-013</DOCID>
<DOCNO>HAM2-851104-013</DOCNO>
<ORIGINALFILE>/1385/851104/news/_akhar.htm</ORIGINALFILE>
<ISSUE>چهارشنبه 4 بهمن 1385 - سال چهاردهم - شماره4191 - Jan 24, 2007</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
مسابقه مقاله نويسي
</TITLE>
<TEXT>
خانه فرهنگ ابوسعيد همزمان با سال پيامبر اعظم ص و ايام سوگواري سرور و سالار شهيدان ابا عبدالله  الحسين ع اقدام به برگزاري مسابقه مقاله نويسي با عنوان سير تاريخي تعزيه و شبيه خواني در ايران كرده است.
علاقه مندان مي توانند براي شركت در اين مسابقه كتبي، نامه هاي خود را تا پايان ماه محرم به نشاني تهران: ميدان منيريه، خيابان ابوسعيد، جنب درمانگاه زنجاني ها ارسال كنند و يا براي كسب اطلاعات بيشتر با شماره تلفن 66965503 تماس بگيرند.
</TEXT>
</DOC>
<DOC>
<DOCID>HAM2-851104-014</DOCID>
<DOCNO>HAM2-851104-014</DOCNO>
<ORIGINALFILE>/1385/851104/news/_bourse.htm</ORIGINALFILE>
<ISSUE>چهارشنبه 4 بهمن 1385 - سال چهاردهم - شماره4191 - Jan 24, 2007</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
در آستانه عرضه سهام در بورس اعلام شد
نحوه قيمت گذاري سهام شركت مس
</TITLE>
<TEXT>


گروه بورس- نحوه قيمت گذاري سهام شركت ملي صنايع مس در آستانه عرضه سهام اين شركت در تالارهاي مبادلات اعلام شد.
علي صالح آبادي، رئيس سازمان بورس اوراق بهادار درباره روش تعيين قيمت پايه سهام شركت مس براي عرضه در بورس گفت: قيمت هر سهم شركت مس براساس تركيبي از وضعيت دارايي هاي شركت و روش سودآوري آن تعيين مي شود. وي افزود: طبيعتاً زماني كه شركتي در حال فعاليت است صرفاً دارايي هاي شركت نمي تواند ملاك تعيين قيمت باشد بلكه روش سود آوري آن نيز براي تعيين قيمت پايه بايد لحاظ شود. رئيس سازمان بورس اوراق بهادار در ادامه خاطرنشان كرد: برخي كارشناسان معتقدند در صورتي كه شركت مس گزارش بودجه 86 خود را به بازار منعكس كند مي توان قيمت واقعي تري براي اين شركت در نظر گرفت.
صالح آبادي تأكيد كرد: وضعيت شركت مس وابسته به قيمت جهاني اين محصول است، هر چه قيمت جهاني اين فلز در سطح جهان كاهش يابد تأثير منفي بر سودآوري اين شركت خواهد داشت و هر چه افزايش يابد اين شركت وضعيت بهتري خواهد داشت. وي با بيان اينكه در حال حاضر قيمت مس در عرصه جهاني روند نزولي دارد گفت: به همين دليل در صورت ارائه گزارش بودجه سال 86 شركت مس، قيمت اين شركت به صورت واقعي تر منعكس خواهد شد.
رئيس سازمان بورس اوراق بهادار همچنين از ارائه اطلاعات سهامداران شركت مس به شركت سپرده گذاري مركزي خبر داد و گفت: مراحل ثبت سهام اين شركت در شركت سپرده گذاري براي عرضه از طريق سيستم معاملات انجام شده است. وي با بيان اينكه سهام سهامداران فعلي شركت مس بايد در شركت سپرده گذاري ثبت شود تا اين سهام قابليت انجام معامله داشته باشد گفت: برنامه بورس بر اين بود تا سهام شركت مس هفته آينده عرضه شود، اما برخي معتقدند، به دليل تعطيلات 2 روزه در هفته آينده، ممكن است كشف قيمت اين سهام به درستي صورت نگيرد زيرا ممكن است در اين روز همه فعالان بازار حضور نداشته باشند.
صالح آبادي با بيان اينكه پيشنهادها بر اين است كه عرضه سهام شركت مس دو هفته ديگر صورت بگيرد گفت: سازمان تلاش مي كند تا قيمت اين سهام به درستي تعيين شود اما در نهايت قيمت براساس عرضه و تقاضاي بازار و سيستم كشف قيمت مشخص مي شود.
بورس نفت
رئيس سازمان بورس در ادامه درخصوص جلسه روز يكشنبه كميسيون انرژي مجلس درخصوص بورس نفت گفت: در اين جلسه، گزارشي از فعاليت هاي انجام شده سازمان بورس درخصوص بورس نفت ارائه كردم اما در اين جلسه مسئولين شركت بورس نفت براي ارائه گزارش كار حضور نداشتند.
صالح آبادي درخصوص وظايف سازمان بورس در مورد بورس نفت گفت: براساس قانون جديد سازمان بورس مقام ناظر خواهد بود. در اين زمينه سازمان بورس موظف به تهيه آيين نامه ها و مقررات بورس نفت است تا پس  از تصويب در شوراي بورس اجرايي شود. وي افزود: اما مراحل اجرايي و عملياتي تشكيل بورس نفت برعهده مديران شركت بورس نفت است و سازمان در فرآيند شكل گيري اين بورس، وظيفه سياست گذاري و تدوين مقررات و سپس نظارت را برعهده دارد.
عرضه سهام فولاد مباركه
در همين حال صالح آبادي در جريان بازديد از كارخانه فولاد مباركه در اصفهان درخصوص عرضه سهام اين شركت در بورس گفت: درمرحله نخست 5 درصد سهام فولاد مباركه در بورس عرضه خواهد شد. در مراحل بعدي مابقي سهام عرضه مي شود.
وي افزود: سهام قابل واگذاري شركت فولاد مباركه در تالار بورس ليست خواهد شد كه بخشي از آن به كاركنان، بخشي به عموم و بخشي نيز به صورت خصوصي و بلوك عرضه خواهد شد.
رئيس سازمان بورس اوراق بهادار با اشاره به برنامه هاي توسعه هاي فولاد مباركه، افزايش ظرفيت اين كارخانه و روند روبه رشد آن يادآورشد: هم اكنون جاي صنعت فولاد در بازار سرمايه كشور خالي است و ورود اين مجتمع به بازار سرمايه طولاني نخواهد شد.
</TEXT>
</DOC>
<DOC>
<DOCID>HAM2-851104-015</DOCID>
<DOCNO>HAM2-851104-015</DOCNO>
<ORIGINALFILE>/1385/851104/news/_bourse.htm</ORIGINALFILE>
<ISSUE>چهارشنبه 4 بهمن 1385 - سال چهاردهم - شماره4191 - Jan 24, 2007</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
فدراسيون جهاني بورس هاي اوراق بهادار معرفي كرد
10 بورس بزرگ جهان در پايان سال 2006 ميلادي
</TITLE>
<TEXT>


گروه بورس- فدراسيون بين المللي بورس هاي اوراق بهادار 10 بورس بزرگ جهان را در پايان سال 2006 ميلادي معرفي كرد.
بر اساس تازه ترين گزارش آماري اين فدراسيون، بورس نيويورك، با ارزش بازاري معادل 15 هزار و 421 ميليارد دلار همچنان بزرگترين بازار سهام جهان به حساب مي آيد. ارزش اين بورس در طول سال 2006 ميلادي 9/15 درصد رشد را تجربه كرده است.
بورس توكيو هم كه در سال 2006 معادل 9 دهم درصد رشد ارزش بازار را شاهد بوده، با توجه به ارزش 4 هزار و 614 ميليارد دلاري اش در رتبه دوم جدول بورس هاي بزرگ جهان ايستاده است. طبق اين گزارش، نزدك، دومين بورس فعال در نيويورك، عنوان سومين بازار سهام بزرگ جهان را به خود اختصاص داده است. نزدك در سال گذشته ميلادي 2/7 درصد رشد داشته و ارزش آن از مرز 3 هزار و 80 ميليارد دلار گذشته است. در حال حاضر بورس لندن با توجه به ارزش 3 هزار و 794 ميليارد دلاري اش چهارمين بازار سهام بزرگ در سطح جهان به حساب مي آيد. پس از لندن، يورونكست عنوان چهارم را به خود اختصاص داده، ارزش بازار سهام اين بورس 3 هزار و 700 ميليارد دلار برآورد شده است. اما پس از اين بورس هاي غول پيكر، بورس هنگ كنگ در پايان سال 2006 جايگاه خود را در رتبه ششم جهان تثبيت كرده است.
ارزش اين بازار سهام آسيايي، از مرز يك هزار و 700 ميليارد دلار گذشته است. بورس هنك كنگ در طول سال گذشته ميلادي سريع ترين رشد ارزشي بازار را در بين بورس هاي جهان به نمايش گذاشت. ارزش كل سهام پذيرفته شده در اين بورس، طي سال 2006 ميلادي 6/62 درصد رشد كرده است.
</TEXT>
</DOC>
<DOC>
<DOCID>HAM2-851104-016</DOCID>
<DOCNO>HAM2-851104-016</DOCNO>
<ORIGINALFILE>/1385/851104/news/_bourse.htm</ORIGINALFILE>
<ISSUE>چهارشنبه 4 بهمن 1385 - سال چهاردهم - شماره4191 - Jan 24, 2007</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
سهام شركت مس شايد يكشنبه آينده عرضه شود
</TITLE>
<TEXT>
گروه بورس- به نظر مي رسد تلاش هاي تازه اي براي اجراي سياست هاي اصل 44 آغاز شده باشد.
در حالي كه مسئولان سازمان خصوصي سازي، وعده مي دهند، بالاخره سهام شركت مس را يكشنبه هفته آينده در بورس عرضه خواهند كرد، مديران سازمان بورس از ارسال قريب الوقوع اطلاعات مربوط به سهام فولاد مباركه خبر مي دهد. بر اين اساس روابط عمومي سازمان بورس، به نقل از رئيس كميته واگذاري سهام فولاد مباركه اصفهان اعلام كرد: اطلاعات سهام اين شركت به زودي در اختيار سازمان  بورس قرار مي گيرد.
اميرحسين نادري گفت: تاكنون سه بار اطلاعات شركت را به سازمان بورس ارسال كرده ايم و ابهاماتي وجود داشت كه ناشي از تأثيرات مالي الحاق فولاد صبا به فولاد مباركه بود كه در گزارش جديد در حد توان به آن پاسخ مي دهيم. وي تصريح كرد: اين گزارش حاوي اطلاعاتي درباره آخرين وضعيت سهامداران، الحاق فولاد صبا به فولاد مباركه و تأثيرات ناشي از آن و آخرين وضعيت طرح  هاي توسعه شركت است. شركت فولاد مباركه اصفهان با سرمايه هزار و580 ميليارد توماني، بزرگ ترين شركت مشمول اصل 44 قانون اساسي است كه سهام آن در بورس عرضه خواهد شد.
سهام مس
اما از طرف ديگر در حالي كه مسئولان بورس تهران، تأكيد دارند، هفته آينده به دليل تعطيلات ميان هفته، زمان مناسبي براي عرضه سهام دولتي نيست، مديران سازمان خصوصي سازي اعلام كرده اند، سهام شركت ملي مس را روز يكشنبه در بورس عرضه خواهند كرد. بر اين اساس گفته مي شود، در نخستين روز عرضه يعني يكشنبه آينده 5 درصد سهام شركت مس براي كشف قيمت در تالارهاي بورس به فروش مي رسد.
معاون واگذاري سازمان خصوصي سازي در اين باره اعلام كرد: مجوز فروش سهام شركت ملي صنايع مس ايران به كارگزار معرف( شركت كارگزاري صنعت و معدن)داده شده است. به گزارش روابط عمومي سازمان بورس، سيد مهدي عقدايي گفت: بر اساس اين مجوز پنج درصد سهام شركت ملي صنايع مس ايران يكشنبه هشتم بهمن براي كشف قيمت از طريق عرضه و تقاضا، در بورس عرضه خواهد شد، پس از مشخص شدن قيمت،  بيست درصد سهام را بابت سهام عدالت منتقل مي كنيم.
عقدايي خاطرنشان كرد: در مرحله سوم پس از تصويب آيين نامه و صدور مجوز،  بين 20 تا 35 درصد از سهام اين شركت براي ارائه به بخش خصوصي و مديران و كاركنان آن عرضه خواهد شد. وي يادآور شد: آيين نامه واگذاري سهام به بخش خصوصي هم اكنون در هيأت عالي واگذاري مطرح شده و در دست بررسي است.
سهام معادن
ايرج اكبريه معاون اقتصادي سازمان توسعه معادن هم گفت: تا سال آينده 2 هزار ميليارد تومان از سهام معادن در قالب سهام عدالت واگذار مي شود. او افزود: بزرگترين واگذاري سهام معدني در قالب سهام عدالت، فروش سهام شركت مس است. ارزش اين سهام يك هزار ميليارد تومان برآورد مي شود. همچنين 25 درصد سهام فولاد مباركه و بخشي از سهام ذوب آهن وفولاد خوزستان نيز سال آينده واگذار مي شود.
</TEXT>
</DOC>
<DOC>
<DOCID>HAM2-851104-017</DOCID>
<DOCNO>HAM2-851104-017</DOCNO>
<ORIGINALFILE>/1385/851104/news/_bourse.htm</ORIGINALFILE>
<ISSUE>چهارشنبه 4 بهمن 1385 - سال چهاردهم - شماره4191 - Jan 24, 2007</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
در لايحه بودجه مطرح شد
پيشنهادهاي دولت براي خصوصي سازي در سال 86
</TITLE>
<TEXT>
ايلنا: طبق لايحه بودجه 86، دولت به منظور پرداخت بدهي ژهاي قطعي خود از محل فروش و يا واگذاري سهام تا سقف 40 هزار ميليارد ريال با اولويت صندوق ژهاي بازنشستگي اقدام خواهد كرد.
در تبصره 8 لايحه بودجه سال 86 دولت آمده است: بر اساس اين ماده به دولت اجازه داده مي ژشود به منظور پرداخت بدهي ژهاي قطعي خود از محل فروش و يا واگذاري سهام تا سقف چهل هزار ميليارد ريال با اولويت صندوق ژهاي بازنشستگي اقدام كند.
بنابر اين گزارش، سهام متعلق به شركت مادرتخصصي سازمان توسعه و نوسازي معادن و صنايع معدني ايران در شركت صنايع سيمان شهركرد(سهامي خاص)به بنياد مسكن انقلاب اسلامي منتقل مي ژشود. بدهي سازمان توسعه و نوسازي معادن و صنايع معدني ايران و شركت ژهاي تابعه آن به تشخيص سازمان ياد شده به دولت(وزارتخانه ژها، مؤسسات دولتي و خزانه ژداري كل كشور)تسويه خواهد شد.
دستورالعمل حسابداري اين بند توسط وزارت امور اقتصادي و دارايي تهيه و ابلاغ خواهد شد.
</TEXT>
</DOC>
<DOC>
<DOCID>HAM2-851104-018</DOCID>
<DOCNO>HAM2-851104-018</DOCNO>
<ORIGINALFILE>/1385/851104/news/_bourse.htm</ORIGINALFILE>
<ISSUE>چهارشنبه 4 بهمن 1385 - سال چهاردهم - شماره4191 - Jan 24, 2007</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
واگذاري سهام به كارگران با اقساط 5 ساله
</TITLE>
<TEXT>
مهر: مسئول كميته كارگري ستاد دهه فجر از واگذاري سهام كارخانه ها به كارگران به مبلغ يك ميليون تومان با اقساط 5 ساله در ايام دهه فجر خبر داد.
علي اكبر طاهايي مسئول كميته كارگري ستاد دهه فجر در نشست خبري با حضور خبرنگاران گفت: طبق برنامه ريزي هايي كه در وزارت كار و امور اجتماعي صورت گرفته قرار است به هر يك از كارگران كارخانه هاي دولتي و غيردولتي در ايام دهه فجر مبلغ يك ميليون تومان سهام كارخانه ها واگذار شود.
طاهايي اظهار داشت: اين سهام در اقساط 5 ساله و با پرداخت 20 درصد پول پيش به كارگران واگذار مي شود.
او گفت: طبق توافق هاي صورت گرفته و موافقت رئيس جمهوري در تلاشيم، اين مبلغ را به 2 ميليون و اقساط 10 ماه آن هم بدون هيچ گونه پيش پرداختي برسانيم.
</TEXT>
</DOC>
<DOC>
<DOCID>HAM2-851104-019</DOCID>
<DOCNO>HAM2-851104-019</DOCNO>
<ORIGINALFILE>/1385/851104/news/_bourse.htm</ORIGINALFILE>
<ISSUE>چهارشنبه 4 بهمن 1385 - سال چهاردهم - شماره4191 - Jan 24, 2007</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
پسته، خرما و زعفران بورس كالاي ايران را بين المللي مي كنند
</TITLE>
<TEXT>
ايسنا: ميزگرد بورس كالا و تنظيم بازار با حضور مسئولان وزارت بازرگاني و بورس هاي كالا برگزار شد.
محمد برزنده، دبير اجرايي بورس كالاي كشاورزي، به تشريح نقش و جايگاه بورس هاي كالايي در اصلاح ساختار بازرگاني داخلي و مبادلات تجاري پرداخت و گفت: بورس ها در نماد هاي مالي به لحاظ تامين مالي نقش مهمي  را ايفا مي كنند. هم چنين در سطح دنيا مهم ترين نقش به بورس هاي كشاورزي داده شده است.
او هدف از تشكيل بورس كالا را كمك به تنظيم بازار و توسعه بخش مالي عنوان كرد و افزود: فرمول خاصي براي راه اندازي بورس هاي كالايي وجود ندارد بنابراين هر كشوري براساس نياز محصولات خاصي را در اين بورس عرضه مي كند. داشتن بورس هاي مجزايي همچون پسته، خرما و زعفران، موجب تحت پوشش قراردادن اين محصولات و داشتن بازار هاي بين المللي خواهد شد.
</TEXT>
</DOC>
<DOC>
<DOCID>HAM2-851104-020</DOCID>
<DOCNO>HAM2-851104-020</DOCNO>
<ORIGINALFILE>/1385/851104/news/_bourse.htm</ORIGINALFILE>
<ISSUE>چهارشنبه 4 بهمن 1385 - سال چهاردهم - شماره4191 - Jan 24, 2007</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
ثبت 3 هزار تقاضا براي خريد سهام پارسيان
</TITLE>
<TEXT>


گروه بورس- حجم تقاضا براي خريد سهام بانك پارسيان در مبادلات ديروز از مرز 3 هزار دستور فراتر رفت.
براساس اين گزارش، در دادوستدهاي ديروز سهامداران 3 هزار و 20 تقاضا براي خريد 30 ميليون سهم بانك پارسيان به ثبت رساندند.
ديروز همچنين شركت نورد و لوله اهواز در جدول تقاضاي بازار جاي گرفت و 115 تقاضا براي خريد يك ميليون سهم اين شركت صادر شد.
اين گزارش حاكيست، در معاملات ديروز صف هاي فروش سهام شركت هاي معدني همچنان پابر جا بود و در اين ميان صف هاي فروش شركت هاي توسعه معادن روي و گل گهر از ديگر شركت ها سنگين تر بود. صف هاي فروش سهام اين دو شركت به 21 ميليون سهم رسيد.
سهامداران ديروز همچنين 818 دستور براي فروش 3 ميليون سهم كالسيمين در كارگزاري ها پر كردند. بر پايه اين گزارش، در مبادلات ديروز نماد معاملاتي شركت هاي صنعتي پارس و نيرو و كلر پس از تعديل پيش بيني درآمد باز شد.
</TEXT>
</DOC>
<DOC>
<DOCID>HAM2-851104-021</DOCID>
<DOCNO>HAM2-851104-021</DOCNO>
<ORIGINALFILE>/1385/851104/news/_bourse.htm</ORIGINALFILE>
<ISSUE>چهارشنبه 4 بهمن 1385 - سال چهاردهم - شماره4191 - Jan 24, 2007</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
پرونده فروش سهام 107 شركت روي ميز دولت
</TITLE>
<TEXT>
مهر: رئيس سازمان خصوصي سازي از آماده شدن مراحل واگذاري سهام شركت هاي مخابراتي و نفتي از سال آينده خبر داد و گفت: مسئله واگذاري 107 شركت نفتي هفته آينده در هيئت دولت مورد بررسي قرار خواهد گرفت.
غلامرضا حيدري كردزنگنه با ارائه گزارشي از عملكرد خصوصي سازي دولت در 9 ماه نخست سال جاري گفت: در اين مدت بيش از 80 شركت دولتي واگذار شدند و سهام آنها در بورس عرضه شد.
وي افزود: براي تسريع در روند خصوصي سازي شركت هاي دولتي در قالب بند الف سياست هاي اصل 44 و خروج دولت از فعاليت هاي خارج از اين اصل، مجوز واگذاري 42 شركت ديگر را نيز از هيئت عالي واگذاري دريافت كرده ايم و با آماده شدن سهام اين شركت ها آنها را در بورس عرضه مي كنيم. كردزنگنه گفت: با تصويب هيئت دولت مقرر شد 33 شركت بخش مخابرات كشور كه مجموع ارزش آنها به 9 هزار ميليارد تومان مي رسد از ابتداي سال آينده به بخش خصوصي واگذار شوند.
كردزنگنه ادامه داد: در مورد شركت هاي نفتي نيز تاكنون چندين جلسه مشترك ميان سازمان خصوصي سازي و وزارت نفت برگزار شده و قرار شد مسئله واگذاري 107 شركت نفتي هفته آينده در هيئت دولت مطرح شود و در صورت تصويب، از سال آينده اقدام به عرضه سهام آنها در بورس خواهيم كرد.
</TEXT>
</DOC>
<DOC>
<DOCID>HAM2-851104-022</DOCID>
<DOCNO>HAM2-851104-022</DOCNO>
<ORIGINALFILE>/1385/851104/news/_bourse.htm</ORIGINALFILE>
<ISSUE>چهارشنبه 4 بهمن 1385 - سال چهاردهم - شماره4191 - Jan 24, 2007</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
صعود شاخص با دوپينگ بانك ها
</TITLE>
<TEXT>
گروه بورس- افزايش ارزش سهام بانك ها در مبادلات روز گذشته مانع از ريزش شاخص كل بورس تهران شد.
بر اساس اين گزارش، ديروز شاخص كل بازار سهام با يك واحد افزايش به 10 هزار و 4 رسيد. شاخص هاي بازده بازار و واسطه گري هاي مالي نيز به ترتيب 3 و 108 واحد افزايش يافتند.
اين گزارش حاكي است، دادوستدهاي روز گذشته بورس تهران در حالي رقم خورد كه 3 بانك حاضر در بورس تهران بيشترين نقش را در صعود شاخص داشتند.
ديروز بانك اقتصاد نوين با 2 واحد تأثير مثبت بر شاخص در جايگاه اول ايستاد و پس از آن بانك هاي كارآفرين و پارسيان به ترتيب با 5/1 و يك واحد تأثير مثبت در شاخص در جايگاه بعدي جاي گرفتند.
اين در حالي بود كه ديروز شركت سرمايه گذاري توسعه معادن و فلزات با 5/2 واحد تأثير منفي بر شاخص بيشترين نقش را در كاهش شاخص داشت.
</TEXT>
</DOC>
<DOC>
<DOCID>HAM2-851104-023</DOCID>
<DOCNO>HAM2-851104-023</DOCNO>
<ORIGINALFILE>/1385/851104/news/_bourse.htm</ORIGINALFILE>
<ISSUE>چهارشنبه 4 بهمن 1385 - سال چهاردهم - شماره4191 - Jan 24, 2007</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
روندها
سهام سيمان به انتظار بزرگان
</TITLE>
<TEXT>
گروه بورس- با وجود خبرهاي رسمي و غير رسمي از آزادسازي نرخ سيمان و تحت تاثير رونق نسبي در بخش مسكن، انتظار حركات جديد در گروه سيمان وجود داشته است.
با اين وجود نوسانات قيمتي سهام اين گروه همچنان با ركود و ثبات نسبي ادامه دارد. گزارش زير به بررسي روند معاملات و نقل و انتقالات شركتهاي سيماني مطرح طي يك هفته گذشته پرداخته شده است:
سيمان شرق: اين شركت در گروه سيمان معمولا از اقبال و توجه جالب سهامداران و سرمايه گذاران برخوردار است. اما طي يك هفته گذشته بانك مسكن با عرضه هاي روزانه نسبتا سنگين از مهمترين فروشندگان حقوقي اين سهم محسوب شده است.
تنها فروشنده سهام سيمان شرق در مدت مذكور بانك مسكن بوده كه 189 هزار سهم اين شركت را در بازار سرمايه به فروش رسانده است.
سيمان اصفهان: سهام اين شركت نيز در يك هفته گذشته، تنها توسط شركت حمل و نقل همدانيان خريداري شده است. ميزان خريد سهام اين شركت در يك هفته گذشته حدود 21 هزار سهم بوده است.
سيمان فارس و خوزستان: اين شركت به عنوان بزرگترين شركت سيمان ايران و بزرگترين فعال در هلدينگ اين صنعت در طول هفته گذشته تنها يك خريدار عمده داشته است. سرمايه گذاري تامين اجتماعي در اين مدت به عنوان حامي و بازارگردان سهم، عرضه هاي صورت گرفته بر روي سهام سيمان فارس و خوزستان را جمع آوري كرده است. مجموع خريدهاي سرمايه گذاري تامين اجتماعي 559هزار سهم بالغ شده است.
فارسيت دورود و فارسيت اهواز: اين شركت به عنوان زيرمجموعه صنعت سيماني از حمايت بيمه پارسيان برخوردار بوده است. بيمه پارسيان به عنوان تنها حامي اين سهم در هفته گذشته طي 2 مرحله تعداد 26هزار سهم فارسيت دورود را خريده است. فارسيت اهواز نيز از ديگر شركتهاي اين گروه بوده كه معاملات اندكي را تجربه كرده است. تنها حامي اين شركت نيز سرمايه گذاري سهم آرا بوده كه طي 4 روز معاملاتي در مجموع بيش از 41 هزار سهم اين شركت را خريداري كرده است.
iratahlil.com
</TEXT>
</DOC>
<DOC>
<DOCID>HAM2-851104-024</DOCID>
<DOCNO>HAM2-851104-024</DOCNO>
<ORIGINALFILE>/1385/851104/news/_cinema.htm</ORIGINALFILE>
<ISSUE>چهارشنبه 4 بهمن 1385 - سال چهاردهم - شماره4191 - Jan 24, 2007</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">ادب و هنر.هنر.سینما</CAT>
<CAT xml:lang="en">Literature and Art.Art.Cinema</CAT>
<TITLE>
گفت وگو با گيلرمو دل تورو، كارگردان فيلم هزار توي پن
سرگردان ميان فانتزي و واقعيت
سرگردان ميان فانتزي و واقعيتهزار توي پنكارگردان و فيلمنامه نويس: گيلرمو دل تورومدير فيلمبرداري: گيلرمو ناواروتدوين: برنات ويلاپلاناموسيقي: خاوير ناوارتهبازيگران: سرجي لوپز(ويدال)،مارييل وردو(مرسده)، ايوانا باكوئرو(افليا)، آرياد ناجيل(كارمن)
</TITLE>
<TEXT>


گيلرمو دل تورو از جمله كارگردانان مورد علاقه طرفداران فيلم هاي فانتزي است. دل تورو پس از چند تجربه ناموفق در دهه 1990، سرانجام در سال 2002 با فيلم ستون فقرات شيطان نگاه ها را به سوي خود جلب كرد و پس از آن دو اقتباس از كتاب هاي كميك بليد و هل بوي داشت كه هر دو مورد توجه علاقه مندان اين شخصيت هاي كميك قرار گرفت. اما فيلم جديد دل تورو تحت عنوان هزار توي پن پس از نمايش افتتاحيه در جشنواره بين المللي فيلم كن، حالا يكي از بخت هاي مسلم اسكار بهترين فيلم خارجي نيز به حساب مي آيد.
گيلرمودل تور يكي از، شناخته شده ترين كارگردانان ژانر فانتزي در سينماي معاصر جهان است كه با فيلم هزار توي پن، بدون گمان بهترين فيلم خود را عرضه كرده است. فيلم در دو فضاي موازي پيش مي رود؛ اسپانياي فاشيست زده سال 1944 و دنياي آزار دهنده ذهني دختر 10 ساله اي به نام افليا كه شايد پناهگاهي براي او از شرايط بي ثبات اسپانيا تحت حاكميت ژنرال فرانكو باشد. در دنياي واقعي ولي پرخطر، افليا مي داند كه هر اشتباهي عواقب جدي در پي دارد و اعتماد به مردم و حتي كساني كه مدعي دوستي هستند، صدمات جبران ناپذيري براي او دارد و همه اين شرايط باعث مي شود تا او دنياي فانتزي خود را ترجيح دهد. در هزار توي پن، دل تورو از دو هنرپيشه خوب بهره مي گيرد؛ سرجي لوپز كه قبلاً بازي درخشاني را در فيلم چيزهاي كثيف زيبا از او ديده بوديم و هنرپيشه ناشناس ايوان با كورد در نقش افليا.
ساخت اين فيلم در واقع تحقق بخشيدن به روياي چندين ساله دلاتوروست كه به گفته خودش از نخستين روزهاي كارگرداني همواره در ذهنش بودند. در آغاز فيلم و قبل از آن كه ما با هر كدام از شخصيت ها آشنا شويم، راوي فيلم از وجود يك دنياي زيرزميني فاقد زمان مي گويد كه در آن غم و درد وجود ندارد و زماني يك شاهزاده داشته است كه براي تجربه زندگي بر روي زمين آمده ولي حافظه اش بر اثر نور آفتاب پاك شد، اما پدرش همواره اميدوار است كه روح او به اين دنياي زيرزميني بازگردد. اما افليا دختري است كه به افسانه علاقه زيادي دارد. او به همراه مادرش به منطقه دور افتاده اي در اسپانيا مي رود و در آنجا با يك موجود عجيب الخلقه آشنا مي شود كه او را شاهزاده پادشاهي زيرزمين مي داند و از او مي خواهد براي بازگشت به اين دنياي افسانه اي، قبل از كامل شدن ماه سه مأموريت را انجام دهد...
خشونت جزء جدايي ناپذير فيلم هاي دل تورو بوده است اما اين بار خشونت كاملاً هوشمندانه اي از سوي دل تورو بكار گرفته شده است و در واقع تبلور خشونت هراس انگيز دنياي واقعي ماست.
***
* با توجه به تجربه هاي قبلي ات، روند ساخت اين فيلم چه تفاوتي با فيلم derild back boe داشت؟
- براي اين فيلم بودجه به سرعت تأمين شد در حالي كه در فيلم devil من ناچار شدم سختي هاي زيادي را متحمل شوم اما در اين فيلم مشكلات ديگري وجود داشت و ما مي خواستيم فيلم دو مليتي(اسپانيايي‎/ مكزيكي)باشد.
* براي اين فيلم شما با آلفونسوكوئارون همكاري داشتيد؟
- بله چون پدروآلمودوار و شركت فيلمسازش درگير فيلم بازگشت بودند و من برحسب تجربه مي دانستم كه نمي توانم در اواسط آن پروژه مزاحم آنها شوم.
* شما در جايي اشاره كرده ايد كه ايده هايتان براي اين فيلم از كودكي تان گرفته شده است؟
- برخي از اين ايده ها مدت هاست كه همراه من است ولي من نمي توانم به طور قطع بگويم كه همه آنها برگرفته از كودكي ام است.
* گفته مي شود يكي از سرگرمي هاي شما جمع آوري افسانه هاي كشورهاي مختلف است؟
- بله من سعي مي كنم كه نسخه اصلي كتاب هاي مشهور را جمع آوري كنم و تا به حال هم در اين امر تا حد زياد موفق بوده ام و نسخه هاي اول كتاب هاي تام دولاك، آرتور دكمن و هفت كتاب اورژينال از كي نيلسن را خريداري كرده ام.
* كداميك از افسانه ها الگوي شما براي اين فيلم بوده است؟
- براي مثال ايده ميهماني كه شما نبايد چيزي در آن بخوريد به انواع مختلف در داستان ها تكرار شده كه مشهورترين آن حضور علاءالدين در غار جواهرات است كه او نبايستي چيزي از آنجا بردارد يا ايده كليدها و چاقوهاي جادويي و يا سه در سه، مأموريتي كه دختر قهرمان فيلم پيش رود همگي از داستان هاي قديمي گرفته شده  اند.
* برخي از منتقدان مطرح كرده بودند كه شما مي توانستيد با كاهش بار خشونت در فيلم آن را براي تماشاگران نوجوان جذاب تر كنيد!
- اتفاقاً وقتي فيلم را در اكران آزمايشي با يك كارگردان مشهور هاليوودي ديديم، او هم به من پيشنهاد داد كه اين كار را انجام دهم تا تعداد تماشاگران فيلم بيشتر باشند اما من به او گوشزد كردم كه اين فيلم افسانه اي براي بزرگسالان است و گرچه نوجوانان هم شايد بتوانند خشونت فيلم را تحمل كنند اما من آن را به عنوان يك قانون كلي قبول ندارم.
* ظاهراً داستان فيلم بعدي شما هم در اسپانيا مي گذرد!
- اين فيلم 3993 نام دارد و قهرمان اصلي آن فردي است كه در سال 1993 و پس از المپيك بارسلونا درباره جنگ داخلي سال 1939 صحبت مي كند و به هيچ عنوان علاقه اي به آن دوره ندارد.
* چرا اين سال را به عنوان زمان وقوع داستان انتخاب كرديد؟
- چون سال 1993 سال اوج غرور اسپانيايي ها بود و دقيقاً نقطه مقابل سال 1939 بود كه شرايط بسيار سختي در اسپانيا حاكم بود.
* اين سومين همكاري شما با لاگ جونز محسوب مي شود؟
- همكاري ما در فيلم تقليد آغاز شد و با گذشت 10 سال او هنوز يكي از بهترين هنرپيشه هايي است كه با او همكاري داشته ام.
* چه كسي به جاي شخصيت فاون در اين فيلم صحبت مي كند؟
- يك هنرپيشه اسپانيايي كه علاوه براين كار، راوي فيلم هم به شمار مي آيد.
* گرچه فيلم شما محصول مشترك اسپانيا و مكزيك است، به عنوان نماينده كشور مكزيك در مراسم اسكار معرفي شده است!
- من از اين اتفاق خوشحال بودم هر چند كه ما سعي كرده بوديم تا هويت اسپانيايي / مكزيكي فيلم حفظ شود.
* انتشار اين خبر كه شما فيلم هل بور 2 را با استوديو ديگري خواهيد ساخت براي بسياري تعجب آور بود چرا كه قسمت اول فيلم پرفروش بود!
- من و لري گوردون(تهيه كننده فيلم)هرگز نااميد نشديم. ما فيلمنامه خوبي در اختيار داشتيم و استوديو وارنر هم نظر ما را در باره فيلمنامه تأييد كرد.
* آيا به جز فيلم هاي بليو و هل بوي، اقتباس ديگري از كتاب هاي كميك خواهيد داشت؟
- من قراردادي را براي ساخت دو فيلم براساس كتاب هاي كليك لارك هورس امضا كرده ام ولي هنوز فرصت پيدا نكرده ام تا اين پروژه ها را آغاز كنم.
* در دو فيلم اخيرتان كودكان قهرمان فيلم ها در زمانه پرآشوبي بودند. آيا عناصر فانتزي اين فيلم ها راهي براي فرار از واقعيت هاست؟
- من فانتزي اين فيلم ها را به اين شكل تحليل نمي كنم و تصور نمي كنم كه اين قهرمان ها قصد فرار از اين شرايط را داشته باشند چون اگر اين چنين بود ما شاهد فيلم هايي مثل برزيل و قهرمان آن سال لوري بوديم. خود من زماني كه بچه بودم از تخيلاتم براي درك بهتر جهان استفاده كردم و مي توانستم هر چه بهتر معناي خير و شر را درك كنم.
منبع: گاردين 16 زانويه
</TEXT>
</DOC>
<DOC>
<DOCID>HAM2-851104-025</DOCID>
<DOCNO>HAM2-851104-025</DOCNO>
<ORIGINALFILE>/1385/851104/news/_cinema.htm</ORIGINALFILE>
<ISSUE>چهارشنبه 4 بهمن 1385 - سال چهاردهم - شماره4191 - Jan 24, 2007</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">ادب و هنر.هنر.سینما</CAT>
<CAT xml:lang="en">Literature and Art.Art.Cinema</CAT>
<TITLE>
نگاهي به فيلم جدا افتاده
مرثيه اي بر ارزش هاي از دست رفته
وحيد اسلامي
</TITLE>
<TEXT>


جدا افتاده تريلري جنايي و معمايي است كه با بهره گيري از عنصر خشونت با عنوان يكي از شاخصه هاي آثار اسكورسيزي داستان خود را روايت كند.
جدا افتاده فيلم تلخي است با موقعيت هاي بسيار جذاب. اسكورسيزي با زمينه چيني مناسب، دو شخصيت محوري جاسوس را يكي در ميان تبهكاران و ديگري در ميان نيروهاي پليس قرار مي دهد، زيركي خاصي كه مخاطب را درگير كرده و تنها مخاطب است كه نسبت به فضا و شخصيت ها آگاهي دارد و اين آگاهي از ابزارهاي افزايش تعليق درام است و ترسي ناشي از لو رفتن اين شخصيت هاي دراماتيك، جذاب و در عين حال تنها باعث ارتباط مستمر مخاطب با درام مي شود.
فيلم داستان دو جوان به نام هاي بيلي و ساليوان را به تصوير مي كشد كه يكي از طرف يك جنايتكار حرفه اي به نام كاستلو ماموريت يافته در مركز پليس رخنه كند و ديگري از طرف پليس مامور شده تا به عنوان جاسوس در باند كاستلو فعاليت كند.
فيلم با حضور بي واسطه يك شخصيت منفي در بطن منطقه اي كه زندگي مي كند، آغاز مي شود، شيطاني قدرتمند به نام فرانك كاستلو كه كودكان و ساكنان محله را خود تربيت مي كند كسي كه به كشيشان مي گويد: در اين محله خدا حكومت نمي كند، سپس بيلي و ساليوان ديگر قطب هاي داستان معرفي مي شوند و در اين ميان كاستلو و يك زن رابط اصلي حركت دو قهرمان داستان هستند، دو قهرماني كه به صورت تصادفي در سكانس اول يكديگر را مي بينند اما در طول داستان دغدغه اصلي آن به همراه دغدغه مخاطب رسيدن اين دو شخصيت به يكديگر است.
جدا افتاده نمايش حركت غيرارادي انسان در دل هزار توي پيچيده جامعه به عنوان جولانگاه تاخت و تاز طبيعت هاي متضاد انساني است و به مانند سگداني تارانتينو نزول و افول جواناني را به تصوير مي كشد كه خود بازيگر گوش به فرمان قدرت هاي ديگرند، قدرت هايي كه تمام وقايع زندگي آن ها را با صورت شفاف در اختيار دارند و ديگر نشاني از حوزه شخصي انسان ها نيست و انسان ها در اين روابط پيچيده مجبورند نقش بازي كنند؛ نقش پليس يا جاسوس فرقي نمي كند. در نهايت اين شخصيت ها به مانند شخصيت هاي سينمايي به اندازه كاركرد خود در درام زنده مي مانند، بيلي و ساليوان تحت تأثير قدرت هايي هستند كه در اصل به يك سرمنزل متصل مي شوند و همه در نهايت به اف بي آي ختم مي شوند، جدا افتاده دنيايي راتصوير مي كند كه سرچشمه خير آن عامل اصلي شر پراكني است و به قول خود اسكورسيزي دنيايي درفيلم توصيف شده كه گرفتار يك يازده سپتامبر اخلاقي است.
كاستلو پدر خوانده اي ديگر است كه خود، زندگي و اهدافش را ترسيم مي كند همان طور كه در آغاز فيلم مي گويد: نمي خواهم محصول دنياي اطرافم باشم، مي خواهم دنياي اطرافم محصول من باشد. او مغز متفكر اين درام است و مانند شيطان فيلم وكيل مدافع شيطان در ميان زنان و در پس زمينه قرمز ديده مي شود، شيطاني كه مثل شوزه شخصيت افسانه اي فيلم مظنونين هميشگي زميني است اما برعكس او درگير با شخصيت هاي درام مي شود و البته سرانجام چاره اي جز نابودي ندارد.
فيلم با ارائه شخصيت يك پزشك روانكاو و ارتباط اين شخصيت با ساليوان و بيلي ما را به سمت و سوي شناخت ابعاد مختلف اين دو شخصيت و تأثيري كه محيط پيرامون مي تواند در حركت آن ها داشته باشد، راهنمايي مي كند. براي مثال در صحنه اي از فيلم روانكاو زن در مقابل ساليوان به نقل قولي از فرويد اشاره مي كند كه ما ايرلندي ها در مقابل روانكاوي غيرقابل نفوذيم، مسأله اي كه روح مقاومت و سرسختي مردمان اين كشور را نمايش مي دهد كه اسكورسيزي پيش از اين در دارودسته هاي نيويوركي و كن لوچ در باد بر مرغزار مي وزد به آن تأكيد كرده اند، در واقع مي فهميم كه اين شخصيت يك ايرلندي كله شق است؛ كسي كه به مانند بيلي در طول درام مثل شخصيت محوري فيلم قلب فرشته به دنبال خود مي گردد، كسي كه دوست دارد پنجره اي رو به مجلس سنا داشته باشد اما در مقابل همين پنجره و گنبد زرد رنگ مجلس جان مي سپارد و شايد اين صحنه كنايه اي از ناهنجاري هاي جامعه اي باشد كه سنا قوانين آن را وضع كرده است، در ادامه با اين دو شخصيت كه قطعاتي مهم از پازل فيلم محسوب مي شوند و به دليل انگيزه اي كه براي يافتن خود و ديگري دارند و موتور محركه درام محسوب مي شوند همراه مي شويم، اما در نهايت مي بينيم كه آن ها نيز محوري نيستند و به دست كاستلو يا ديگران از بين مي روند. كاستلو اگرچه مي ميرد اما موجوديتي فناناپذير دارد و ويروس هاي وي داستان را به پيش مي برند.
فيلم در بعدي ديگر به روانشناسي جنايت مي پردازد و تأكيد مي كند كه اين شرايط است كه مانند فيلم تصادف انسان هاي راه يافته به اجتماع را مي سازد، اين انسان ها هستند كه در كنار ديگران خشونت را فرا مي گيرند به گونه اي كه بيلي به روانشناس خود مي گويد: وقتي يك قاتل حرفه اي هستي ضربان قلبت بالاست ولي دستت نمي لرزه تو زندان ياد گرفتم كه دستم نلرزه و يا كاستلو در اولين سكانس رويارويي با ساليوان پس از پليس شدن به وي مي گويد: وقتي كه يه اسلحه پر رو به روته چه فرقي مي كنه كي هستي، البته كارگرداني خوب اسكورسيزي نيز كاملاً مقهور شدن شخصيت ها در دل جامعه را متبلور مي كند. به گونه اي كه در يك سكانس با مرگ بيلي تنهايي او را در قابي با عمق ميدان زياد مي بينيم و در ادامه ميزانسن  ها به گونه اي چيده مي شود كه تنهايي و تحت تأثير كاستلو بودن وي كاملاً نمايان است.
كاستلو چون خدا بر محله خود سايه افكنده و با ترس و خشونتي كه عرضه مي كند ساكنان محله را چون مهره هاي يك زنجير در اختيار دارد به گونه اي با وجود او پيرزني از مردم محل در مقابل پليس مرگ پسر را حق خويش مي شمارد.
فيلم از طريق ارتباط بين دو شخصيت و شخصيت روانكاو به نكته اي ديگر نيز رهنمون مي شود؛ ارتباط همزمان اين زن با دو شخصيت بيلي و ساليوان شايد شمايي كوچك از روابط نادرست جامعه باشد، خيانت و خشونت در اين منطقه بيداد مي كند، روابطي كه توسط يكي از شخصيت ها به آن تأكيد مي شود مثل اين كه تو اين كشور همه از هم بدشون مي ياد. خشونت در جدا افتاده مثل آثار اسكورسيزي عنصري است كه جامعه از آن رهايي ندارد درست مثل تنگه وحشت، راننده تاكسي، كازينو و دارودسته هاي نيويوركي. در واقع ابزار مهم اين كارگردان در القاي مفاهيم غني انساني كه در حال زوال هستند خشونت است و نمي توان اين عنصر را در جدا افتاده بيهوده دانست، واكاوي جامعه عناصر مختلف آن را شفاف مي كند و خشونت گاه باعث پالايش شخصيت و گاه باعث پالايش مخاطب مي شود و گاه وقتي از طرف منبع قدرت اعمال مي شود به حس همذات پنداري مخاطب با قهرمان تحت خشونت كمك مي كند، ضد قهرمان راننده تاكسي اگر به اقدامي انتحاري دست مي زند براي نجات جامعه است هر چند جامعه سياه تر از آن است كه بتوانيم يك تنه دست به ترور ريچارد نيكسون بزنيم، ولي فعل اين شخصيت ها و خشونت اعمال شده بيهوده نيست بلكه مرثيه اي است براي ارزش هاي از دست رفته، اسكورسيزي به دنياي كازينو و نقد جامعه امروز بازگشته و روابط اين جامعه به قدري نادرست است كه او مجبور است تلخي را برگزيند، در اين جامعه ديگر نمي توان چه زندگي شگفت انگيزي است را ساخت.بازيگران فيلم به ويژه جك نيكلسون به خوبي از عهده ايفاي شخصيت هاي پيچيده خود برآمده اند، بازي بيروني و غلو آميز نيكلسون متناسب با شخصيت پرادعا و مغرور كاستلو است، شيطاني كه تنها در مقابل زنان ضعيف است و دي كاپريو واقعاً حق داشته كه در گفت وگويي اعلام كند از نيكلسوني كه در قالب كاستلو فرو رفته ترسيده است، مت ديمون و لئوناردو دي كاپريو نيز در اين فيلم قابل تامل هستند، دي كاپريو با بازي در سه فيلم دارودسته هاي نيويوركي، هوانورد و جدا افتاده شايد كشف جديد اسكورسيزي بعد از رابرت دو نيروي بزرگ باشد.
</TEXT>
</DOC>
<DOC>
<DOCID>HAM2-851104-026</DOCID>
<DOCNO>HAM2-851104-026</DOCNO>
<ORIGINALFILE>/1385/851104/news/_cinema.htm</ORIGINALFILE>
<ISSUE>چهارشنبه 4 بهمن 1385 - سال چهاردهم - شماره4191 - Jan 24, 2007</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">ادب و هنر.هنر.سینما</CAT>
<CAT xml:lang="en">Literature and Art.Art.Cinema</CAT>
<TITLE>
نگاه
نگاهي به فيلم امتياز نهايي جنايات و مكافات به روايت وودي آلن
</TITLE>
<TEXT>


سعيد مروتي
از امتياز نهايي به عنوان يكي از بهترين فيلم هاي متأخر وودي آلن نام برده شده است؛ فيلمي كه پيچ و خم ها و كنايه ها و پيچيدگي هاي خاص سينماي آلن را در دل روايت داستاني جذاب با شخصيت هايي سمپاتيك متبلور مي كند. به همين خاطر است كه فيلم براي كسي كه شناختي هم از وودي آلن و ويژگي هاي آثارش ندارد، جذاب و تماشايي است.
در حالي كه خيلي از ساخته هاي آلن بدون درك ارجاعات و نكات فرامتني  شان، آثار قابل هضمي براي مخاطب نيستند؛ امتياز نهايي اما با وجود اين كه پر است از كنايه ها و ارجاعات هميشگي آلن؛ هر تماشاگري را با هر سطحي از سليقه و بينش با خود همراه مي كند.
فيلم بيش هر از چيز درباره شانس است، آلن خود در اين باره مي گويد: فيلم دقيقاً فلسفه فكري مرا مطرح مي كند. من هميشه اعتقاد زيادي به وجود شانس و اقبال داشتم. فكر مي كنم مردم دوست ندارند نقش بزرگي را كه شانس در زندگي، بازي مي كند، بپذيرند. چون معني اش اين مي شود كه بخش زيادي از زندگي، از كنترل ما خارج است و قبول اين ماجرا برايشان سخت است.
فيلم با تصويري از يك توپ تنيس در داخل ميدان مسابقه شروع مي شود؛  توپي كه در بين دو نيمه در رفت و آمد است و روي آن صداي گريس شنيده مي شود. جايي كه توپ دقيقاً مماس با بالاي تور مي شود، تصوير فيكس شده و گريس چيزي را بيان مي كند كه در واقع جانمايه فيلم است. او مي گويد: در چنين شرايطي اگر خوش شانس باشي توپ به زمين حريف مي افتد و تو برنده مي شوي و اگر بدشانس باشي توپ در نيمه خودت فرود مي آيد و مي بازي.
وودي آلن در اواخر فيلم يك ارجاع درخشان به اين صحنه مي دهد. جايي كه گريس در قامت يك راسكولنيكف معاصر، مرتكب قتل شده، مشغول دور ريختن جواهرات پيرزن است. آخرين چيزي كه گريس از جيبش به بيرون پرت مي كند حلقه پيرزن است كه با برخورد به نرده هاي كنار رودخانه، بر كف سنگ فرش مي افتد. درست مثل توپي كه به جاي افتادن در زمين حريف، در زمين خودت فرود مي آيد. منتها اين بار همه چيز به عكس است. حلقه به جاي افتادن در رودخانه روي زمين مي افتد، فرد معتادي آن را پيدا مي كند و كمي بعد وقتي مأموران پليس، جسد او را پيدا مي كنند، با پيدا شدن حلقه در جيب او، گريس از اتهام قتل تبرئه مي شود.
امتياز نهايي مصداق بارز جمله معروف رابين وود است: سينما يعني جزييات در اين فيلم هيچ شخصيت و رويدادي به حال خود رها نشده است. چنان كه تمام ارجاعات خاص وودي آلني هم به درستي در جاي خود نشسته اند. آلن كه به عنوان فيلمسازي نيويوركي شهرت دارد و بيشتر آثار درخشانش را در اين شهر ساخته، امتياز نهايي را در لندن و با حضور عوامل انگليسي كارگرداني كرده كه مي توان آن را بهترين كار اين فيلمساز در سال هاي اخير دانست. به همين خاطر منتقداني كه آلن را متهم به تكرار كسالت بار خود مي كردند، به ستايش امتياز نهايي پرداختند.
آلن اگر مانند آقاي ريپلي با استعداد قاتلش را در نهايت از به دام افتادن مي رهاند؛ در عوض آسايش خاطر را براي هميشه از او مي گيرد. آن پوزخند تلخ گريس در نماي پاياني فيلم و ميزانسن هوشمندانه آلن كه او را از جمع جدا مي كند باعث مي شود كه امتياز نهايي بعد از تمام شدن نيز همچنان به زندگي خود در ذهن ادامه دهد. درست مثل آني هال و هانا و خواهرانش؛ آلن بار ديگر شاهكاري در باره پيچيدگي ها و تناقض هاي زندگي ساخته است.
</TEXT>
</DOC>
<DOC>
<DOCID>HAM2-851104-027</DOCID>
<DOCNO>HAM2-851104-027</DOCNO>
<ORIGINALFILE>/1385/851104/news/_cinema.htm</ORIGINALFILE>
<ISSUE>چهارشنبه 4 بهمن 1385 - سال چهاردهم - شماره4191 - Jan 24, 2007</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">ادب و هنر.هنر.سینما</CAT>
<CAT xml:lang="en">Literature and Art.Art.Cinema</CAT>
<TITLE>
نگاه
نگاهي به فيلم بدنام به بهانه حضور در جشنواره فيلم فجرزندگي آقاي نويسنده
</TITLE>
<TEXT>


وقتي به قفسه كتابفروشي ها نگاه مي كنيم، در رديف آثار برتر معاصر چندين كتاب از ترومن كاپوتي را مشاهده مي كنيم، پس چرا نبايد دو فيلم درباره زندگي اين نويسنده ساخته شود. درباره كاپوتي دو زندگينامه خوب توسط جرالد كلارك و جورج پليمپتون نوشته شده و اين دو زندگينامه دستمايه دو فيلم كاپوتي از بنت ميلور غير مشهور از داگلاس مك گراث بوده است.
فيلم اول براي فيليپ ساميور هافمن اسكار بهترين بازيگري را به خاطر بازي در نقش كاپوتي به همراه داشت و در نسخه مك گراث، توبي جونز نقش كاپوتي را ايفا مي كند. داستان فيلم مجدداً در دهه هاي 50 و 60 ميلادي مي گذرد. اما بازي جونز در نقش كاپوتي كاملاً متفاوت با بازي هافمن است و آنچه باعث تماشايي تر بودن فيلم مك گراث شده، بازي خوب هنرپيشگان مكمل از جمله فب دانيلز، مايكل پينز و ساندرا بولاك است. تفاوت ديگر دو فيلم در رابطه كاپوتي با يكي از محكومين مرگ كانزاس به نام پدر اسميت است كه شخصيت اصلي كتاب در كمال خونسردي محسوب مي شود.
</TEXT>
</DOC>
<DOC>
<DOCID>HAM2-851104-028</DOCID>
<DOCNO>HAM2-851104-028</DOCNO>
<ORIGINALFILE>/1385/851104/news/_cinema.htm</ORIGINALFILE>
<ISSUE>چهارشنبه 4 بهمن 1385 - سال چهاردهم - شماره4191 - Jan 24, 2007</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">ادب و هنر.هنر.سینما</CAT>
<CAT xml:lang="en">Literature and Art.Art.Cinema</CAT>
<TITLE>
سايه روشن
درباره فيلم دنياي نو آخرين ساخته ترنس  ماليكسينما حقيقت
</TITLE>
<TEXT>


گروه ادب و هنر- ترنس ماليك كارگردان متفكر سينماي آمريكا، كه معمولاً ميان فيلم هايش فاصله زماني زيادي هم وجود دارد، بيش از هر چيز در ارائه تصاوير چشم نواز شهرت دارد. چشم اندازهاي خيره كننده روزهاي بهشت و حتي فيلم جنگي خط قرمز، باريك در فيلم تازه ماليك جاي خود را به زيبايي شناسي تصوير تازه اي داده است. اين زيبايي شناسي تصويري تازه در واقع حاصل ايده هاي مدير فيلمبرداري دنياي نو است. او به گفته خودش ترنس ماليك را متقاعد كرد كه فيلم را بدون نورپردازي فيلمبرداري كند.
ترنس ماليك بعد از خط قرمز باريك روي فيلمنامه اي درباره چه گوارا كار مي كرد. او سال ها روي فيلمنامه اي كار كرد كه درباره آخرين سال زندگي چه گوارا نوشته بود. زماني كه فيلمنامه رضايت خاطرش را جلب و تصميم به ساخت آن گرفت با لوبزكي براي فيلمبرداري فيلم ملاقات كرد. لوبزكي وقتي فيلمنامه را خواند، سبك بصري خاصي را به ماليك پيشنهاد كرد؛ سبكي كه بر اساس آن دوربين هاي گران قيمت، وسايل حركتي فيلمبرداري و حتي نورپردازي حذف مي شد تا تصويري نزديك به واقعيت به دست آيد. ماليك با توجه به اين كه يكي از بهترين استادان سبك بصري شاعرانه و نماهاي خوش منظر و غني در سينماست، ابتدا در برابر اين پيشنهاد مقاومت كرد ولي كمي بعد او هم متقاعد شد كه فيلم چه گوارا با اين استيل، اثر قابل باورتري خواهد شد. هرچند كه در نهايت ماليك از ساخت اين فيلم منصرف شد و سراغ يكي ديگر از طرح هايش رفت؛ طرح دنياي نو كه ماليك تصميم گرفت آن را با لوبزكي و استيل خاص فيلمبرداري اش بسازد.
دنياي نو روايت ماجراي پوكاهونتاس، شاهزاده بومي آفريقايي است كه زندگي يك مهاجر انگليسي به نام كاپيتن  جان اسميت را نجات مي دهد. قصه در قرن هفدهم ميلادي مي گذرد و به نوعي تقابل و تأثيرات دو فرهنگ متقابل را به نمايش مي گذارد؛ جايي كه جان اسميت انگليسي در مواجهه با طبيعت، با سوي ديگر زندگي آشنا مي شود.
در واقع، فلسفه استفاده نكردن از ادوات پيشرفته فيلمبرداري و به جاي بهره گرفتن از نورپردازي، استفاده از نور آفتاب، ريشه در همين مواجهه با طبيعت دارد؛ حسي از غرابت و شگفت زدگي كه بايد جان اسميت انگليسي را دربرمي گرفت، حالا با تصاوير خارق عادت فيلم رخ داده است. به همين خاطر است كه صحنه هايي از دنياي نو دقيقاً مشابه يك فيلم مستند از كار درآمده است. شايد اگر كالين فارل نقش جان اسميت را بازي نكرده بود، مي شد به تماشاگر باوراند كه در حال تماشاي تصاويري بكر و مستند از طبيعت وحشي آمريكاي قرن هفدهم است. گويا تنها دو صحنه فيلم، نورپردازي شده است. دو صحنه اي كه مدير فيلمبرداري بعدها درباره اش گفت: ما در اين صحنه ها يا مي بايست نور مي داشتيم و يا اين كه نمي توانستيم فيلمبرداري كنيم. در واقع چاره اي جز نورپردازي وجود نداشت. اما به جز اين دو صحنه، به جرأت مي توانم بگويم كه بقيه فيلم با نور آفتاب فيلمبرداري شده است.
فيلم روزهاي بهشت ترنس ماليك در دانشكده هاي سينمايي و درس فيلمبرداري و نورپردازي يكي از مهم ترين آثاري است كه اساتيد به آن ارجاع مي دهند و حالا در فيلم تازه كارگردان روزهاي بهشت خبري از نورپردازي نيست و بيشتر صحنه ها با نور طبيعي آفتاب فيلمبرداري شده است.
از فيلم ديگر ماليك، خط قرمز باريك آنچه به عنوان سبك بصري در ذهن باقي مانده، نماهاي استادانه اي كه با استفاده از كرين فيلمبرداري شده بود، در حالي كه در دنياي نو جز در يكي دو صحنه، از هيچ وسيله حركتي استفاده نشده است و دوربين در بسياري از صحنه ها روي دست است.
چيزي كه در تصاوير دنياي نو موج مي زند، طراوت و تازگي در تصاوير است. تصاويري كه شايد در نگاه اول كمي وحشي به نظر برسند ولي در بطن خود نوعي شاعرانگي را به نمايش مي گذارند.
ترنس ماليك بيش از آن كه يك كارگردان سينما باشد، يك متفكر است. او معمولاً مدت زيادي را به تأمل درباره اثري كه مي خواهد بسازد اختصاص مي دهد و در هر فيلمي كه مقابل دوربين مي برد، يك فلسفه جديد و دريچه اي تازه را مي گشايد. در دنياي نو هم او ماجرايي كه در نگاه اول تكراري به نظر مي رسد را از منظري كاملاً متفاوت روايت مي كند.
دوربين ماليك پا به پاي جان اسميت(كالين فارل)طبيعت پر رمز و راز را كشف مي كند؛ مكاشفه اي كه تماشاگر هم كاملاً در آن شريك است و به همين خاطر خيلي زود با سبك بصري متفاوت فيلم، خو مي گيرد.
در واقع اين هنر ترنس ماليك است كه باعث مي شود دنياي نو ساختارش مشابه آثار متظاهرانه سينماي اروپا نشود؛ آثاري كه دگما 96 فون تريه به مثابه يك ويروس به جان سينماي متفاوت افتاد و مجموعه اي از تصاوير غيراستاندارد، شلخته و غيرهنرمندانه را به يادگار گذاشت.
دنياي نو اما تحت تأثير هيچ موجي نيست. فيلم مثل ديگر آثار سازنده اش اصالت دارد و مانند تمام آنها بيننده را به تفكر فرو مي برد. سينماي متفكرانه ترنس ماليك، بدون هيچ تظاهري به روشنفكري و فرهيختگي، با شخصيت هايي عميق و جاندار و سبك بصري خاص، هر پديده اي را از دريچه اي تازه به نظاره مي نشيند.
درست مثل طبيعتي كه در فيلم مشاهده مي شود. يك دنياي كاملاً نو و متفاوت؛  سينما حقيقت به روايت ترنس ماليك.
</TEXT>
</DOC>
<DOC>
<DOCID>HAM2-851104-029</DOCID>
<DOCNO>HAM2-851104-029</DOCNO>
<ORIGINALFILE>/1385/851104/news/_diet.htm</ORIGINALFILE>
<ISSUE>چهارشنبه 4 بهمن 1385 - سال چهاردهم - شماره4191 - Jan 24, 2007</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
در نشست مطبوعاتي انجمن ارولوژي ايران عنوان شد؛
كاهش سن ابتلا به سرطان مثانه
سميه شرافتي
</TITLE>
<TEXT>


اورولوژيست هاي ايران پيشنهاد مي كنند يك روز در سال به عنوان روز ملي سلامت مردان نام گذاري شود. اين پيشنهاد روز دوشنبه در كنفرانس خبري انجمن ارولوژي ايران مطرح شد و پيشنهاددهندگان تاكيد كردند اين اتفاق چند سالي است در كشور چين و در بعضي كشورهاي اروپايي و آمريكا افتاده است؛ نام گذاري يك روز در سال كه يادآور جنبه هاي گوناگون بهداشت و اهميت آن باشد.
سيد جليل حسيني، رئيس انجمن اورولوژي ايران در اين نشست با اشاره به اينكه در اين روز در سراسر كشور كل ارولوژيست هاي كشور در مطب ها و كلينيك ها و بيمارستان ها به معاينه رايگان مردان مي پردازند، گفت: ارولوژيست ها زمينه را براي بررسي و جلوگيري از بيماري هاي خطير و بي علامت كه به مراحل پيشرفته با علائم خطرناك مي رسند، فراهم مي كنند. همچنين با حداقل روندهاي آزمايشي و با معاينات و همچنين با يك برنامه ريزي علمي كه توسط هيات مديره انجمن در همه استانها صورت گرفته، اين روز به شناسايي اين بيماري ها و اطمينان كامل از سلامت مردان اختصاص يافته است. محمد اسماعيل مطلق، مدير كل سلامت خانواده و جمعيت وزارت بهداشت نيز در اين نشست به ضرورت وجود روز ملي سلامت زنان اشاره كرد تا ضمن پرداختن به اولويت هاي بهداشتي گروه سني 25 تا 60 سال در زنان و مردان، به صورت اختصاصي نيز به نيازهاي بهداشتي زنان و مردان پرداخته شود.
دكتر مطلق، ضمن بيان اينكه اين حركت كليد شروع يك حركت بزرگ است، ادامه داد: علت اين كه انجمن ارولوژي اقدام به اين كار كرده، آگاهي دادن و بيمار يابي بيماري هاي خاموش پر حوادث است كه به همه مردان و پسران مربوط مي شود، مثل بيماري هاي مثانه، پروستات، تومور هاي كليه، بيضه نزول نكرده در افراد،ناتوانايي جنسي در افراد كه اين بيماري ها خاموش هستند و متاسفانه آنگونه كه به بيماري هاي قلبي و عروقي در جامعه پرداخته مي شود هنوز به آنها پرداخته نشده است.
دومين عامل مرگ و مير در دنيا
در اين نشست، دكتر سليمي، رييس كميته دستياري انجمن ارولوژي گفت: در دنيا دومين عامل مرگ و مير در سرطان ها، سرطان پروستات است، ولي در ايران سرطان مثانه بيشتر از انواع ديگر سرطان تشخيص داده مي شود.
وي با اشاره به اينكه در كتابهاي پزشكي سن بروز سرطان مثانه 60 تا 70 سالگي است ادامه داد: اين در حالي است كه در حال حاضر سن ابتلا به اين بيماري خيلي پايين تر آمده، به طوري كه بيماران در سن 30 سال هم به ما مراجعه مي كنند و حتي اخيرا يك بيمار 18 ساله با سرطان مثانه به بيمارستان هاشمي نژاد مراجعه كرد و تحت درمان قرار گرفت. اين بيماري ها اگرچه شايعند ولي قابل درمانند، يعني اگر در مراحل اوليه تشخيص داده شوند بيماري تقريبا به طور كلي از بين مي رود و در غير اين صورت مرگ و ميرهاي ناشي از اين بيماري رو به افزايش خواهند بود.
اطلاع رساني بايد درست صورت گيرد
دكتر حسيني، رييس انجمن ارولوژي ايران نيز با با بيان اينكه بيماري هايي مثل بيماري واريكوسل 10 تا30 درصد مردان را گرفتار مي كند، گفت: با اين وجود، اين بيماري جزو برنامه هاي مورد توجه در روز سلامت مردان نيست، چون عوارض خطرناكي را به همراه ندارد، ولي درباره بيماري اي مثل بيضه نزول پيدا نكرده بايد اطلاع رساني بيشتري صورت گيرد، چون با يك اطلاع رساني ساده به خانواده ها مبني بر اين كه در سن زير دو سال اين مشكل بايد حل شود قابل كنترل است، ولي اگر در كودكان در سن خاصي عمل نشود عوارض متعددي مثل سرطان و ناباروري خواهد داشت.
وي با ابراز تاسف از اين كه مردم ما از اين بيماري و راه درماني آن مطلع نيستند، گفت: در مورد سرطان مثانه اگر در مراحل اوليه تشخيص داده شود با يك جراحي ساده و بعضي درمانهاي مراقبتي ما مي توانيم بيماري را كنترل بكنيم ولي عمدتا بيماران ما با علائم پيشرفته مراجعه مي كنند، در حاليكه به ريه و استخوانها متاستاز داده است.
دكتر حسيني درباره برنامه هاي روز سلامت مردان نيز به معاينات مربوطه در كليه اماكن بهداشتي دولتي و خصوصي اشاره كرد و گفت: براي اينكه مردم بدانند كه بايد به كجا مراجعه كنند به وسيله علامت ها و پوسترها اين مكانها مشخص مي شوند.
وي گفت: در ابتدا هدف اين طرح معاينه ميانسالان بود ولي چون در بعضي از كودكان هم مشكلات مادرزادي به خصوص بيضه نزول نشده وجود دارد قرار شد معاينه كودكان نيز در دستور كار قرار بگيرد.
استاندارد تعداد ارولوژيست ها
دكتر سليمي در پاسخ به سئوال خبرنگار گروه سلامت، مبني بر اين كه آيا تعداد ارولوژيست هاي كشور براي اجراي چنين برنامه هايي كافي است، گفت: ما در شهرستانهاي مختلف حدود 50 نفر و در تهران حدود 250 نفر ارولوژيست داريم و از لحاظ تخصصي و آموزشي نيز نزديك به 160 نفر ارولوژيست دستيار در حال آموزش داريم. يعني به طور كلي 750 نفر ارولوژيست در كشور داريم كه از اينها حدود180 نفر عضو هيات علمي هستند.
وي افزود: جمعيت كشور انگليس تقريبا به اندازه جمعيت كشور ماست ولي تعداد ارولوژيست هاي اين كشور حدود 350 نفر است، اگرچه در آلمان با صد ميليون جمعيت حدود 12 هزار ارولوژيست وجود دارد كه تعدادي از آنها هم بيكارند.
وي گفت: در كشور ما بيماران از نظر تعداد اورولوژيست ها مشكلي وجود ندارد، به عنوان مثال در سال58 بيماري كه سرطان پروستات داشت و مي خواست جراحي بكند حداقل يك سال سوند همراه بيمار بود تا وقتي كه بخواهد جراحي كند، ولي امروز اگر همان بيمار بخواهد جراحي كند اين امكان وجود دارد كه به فاصله يك روز تحت عمل جراحي قرار بگيرد البته اگر بيمار خودش مراجعه بكند.
</TEXT>
</DOC>
<DOC>
<DOCID>HAM2-851104-030</DOCID>
<DOCNO>HAM2-851104-030</DOCNO>
<ORIGINALFILE>/1385/851104/news/_diet.htm</ORIGINALFILE>
<ISSUE>چهارشنبه 4 بهمن 1385 - سال چهاردهم - شماره4191 - Jan 24, 2007</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
مدير سابق دفتر بهبود تغذيه وزارت بهداشت ازكمبود ريزمغذي ها در سبد غذايي مي گويد
سلول هايمان گرسنه اند!
عكس: گلناز بهشتيصدف كوه كن
</TITLE>
<TEXT>


هميشه عجله داريم، گاهي با يك دست فرمان را گرفته ايم و با يك دست سعي مي كنيم ساندويچي را كه قوت غالب مان شده، گاز بزنيم. اين تنها روايت زندگي شهري نيست. حتي روستايي ها هم ذائقه شان تغيير كرده. همگي غذا مي خوريم اما بدون توجه به حفظ سلامت.مي گويند سوءتغذيه ريزمغذي ها در حال حاضر بزرگترين مانع مساله تغذيه اي كشور است. مي گويند كمبود ريزمغذي ها بيشتر طبقات آسيب پذير و كم درآمد جامعه را در معرض آسيب قرار مي دهد و در دراز مدت بر سلامت، توانايي يادگيري و توليد آنان اثر مي گذارد. مي گويند جامعه به دليل ميزان بالاي بيماري ها و فقدان غم انگيز توانمندي انسان ها متحمل هزينه هاي كلان مي شود. اما چه بايد كرد؟
در يك روز سرد زمستاني، مهمان دكتر ربابه شيخ الاسلام، مدير مؤسسه تغذيه، سلامت و توسعه و يكي از مجريان طرح پژوهشي وضعيت ريزمغذي هاي ايران(پورا)در دفتر گرم ايشان مي شويم و در مورد اين بررسي مهم و نتايج آن و اقدامات انجام شده براي حل مشكل ريزمغذي ها در كشور به گفتگو مي نشينيم. خانم دكتر شيخ الاسلام، سال ها مدير دفتر بهبود تغذيه وزارت بهداشت بوده؛ دفتري كه اغلب مطالعاتي كه درباره وضعيت سوءتغذيه ايرانيان انجام شده با نظارت آن صورت گرفته.
***
*خانم دكتر، اين كمبود ريزمغذي ها كه از آن صحبت مي كنيم، از آن چيزهايي به حساب مي آيد كه ما در دنيا رتبه اول را داريم؛ مثل آلودگي هوا و ميزان تصادفات و...؟
- خوشبختانه نه. حدود 2 ميـــلـــيارد نفر در جهان كمبود آهن دارند و مثلا بيش از يك ميليارد نفر از كمبود يد رنج مي برند. كم خوني فقر آهن، كمبود ويتامين a و اختلالات ناشي از كمبود يد از شايع ترين كمبود ها هستند و از بين آنها كم خوني فقر آهن، گسترده ترين و شايع ترين نوع كمبود ريزمغذي ها در جهان است و تقريبا يك سوم جمعيت جهان را گرفتار كرده است نزديك به 250 تا 500 ميليون كودك در جهان دچار كمبود ويتامين a هستند كه500 هزار نفر از اين كودكان كور مي شوند كه برخي از آنان مدتي بعد مي ميرند. كمبود ويتامين a عامل بيش از يك ميليون مرگ قابل پيشگيري در كودكان است. بيش از 650 ميليون نفر در دنيا مبتلا به گواتر هستند و 20 ميليون نفـر هـم دچـار اختلالات ذهني(به دليل كاهش شديد آي كيو ناشي از كمبود يد)هستند.
*كمبود ريزمغذي ها در ايران به چه صورت است؟
- در كشور ما علاوه بر سه ريزمغذي آهن، يد و ويتامين a كمبود ريزمغذي هاي ديگري از جمله كلسيم، ويتامين b2، ويتامين d و روي هم شايع است.
* اين ريزمغذي ها چه چيزي هستند؟
ســلول هاي بدن براي رشد، اعمال حياتي و ترميم بافت ها نياز به مواد مغذي(utriet)دارند و غذاهايي كه مي خوريم اين مواد را در اختيار سلول هاي بدن قرار مي دهند. اين مواد مغذي از درشت مغذي ها و ريزمغذي ها تشكيل شده اند. به كربوهيدرات، چربي، پروتئين درشت مغذي مي گويند و به انواع ويتامين ها و املاح معدني مثل يد، كلسيم، روي، آهن ريزمغذي مي گويند. در حقيقت ريزمغذي ها بـه مقدار كم مورد نيازند، ولي وجود آنها براي انجام اعمال حياتي بدن بسيار ضروري هستند. كمبود ريزمغذي ها را گرسنگي پنهان يا گرسنگي سلولي هم مي نامند. چون كمبودها معمولا از چشم فرد و جامعه و حتي مسئولين سلامت در كشورها پنهان مي ماند.
* چرا پنهان مي ماند؟
- ببينيد. فقر، عدم دسترسي به مواد غذايي متنوع، آب و محـيـط آلـوده، شيوع بيماري هاي انگلي و عفوني، و فقر ريزمغذي ها در خاك هاي كشاورزي همه عواملي هستــنــد كــه منجر به كمبود ريزمغذي ها مي شوند و نتيجه اين سوءتغذيه افزايش مرگ و مير و ابتلاء به بيماري ها به دليل ضعف سيستم ايمني بدن، ناتواني هاي جسمي، كاهش بهره هوشي، كاهش قدرت يادگيري و افت تحصيلي، تغييرات رفتاري به صورت بي حوصلگي، بي تفاوتي و انزواطلبي است كه روند توسعه كشورها را به مخاطره مي اندازد. اما همه اين تغييرات كه خيلي هم مهم هستند، به مرور زمان ايجاد مي شوند و براي همين، خيلي مورد توجه قرار نمي گيرند. ما عادت كرده ايم مشكلات حاد را بزرگ ببينيم، ولي خيلي وقت ها مشكلات مزمن هم خيلي خيلي بزرگ هستند.
* خب، حالا بايد چه كار كرد؟
- براي پيشگيري و كنترل كمبود ريزمغذي ها بايد با توجه به شرايط سني جمعيت مبتلا راهكار هايي را انتخاب كرد، ولي برنامه هاي پيشگيري كشوري معمولا عبارتند از: مكمل ياري، غني سازي مواد غذايي، آموزش تغذيه، اصلاح عادات غذايي و اقدامات بهداشت عمومي  به منظور پيشگيري و كنترل بيماري هاي عفوني و آلودگي هاي انگلي. بكارگيري هر يك از روش هاي پيشگيري از كمبود ريزمغذي ها با توجه به وسعت مشكل، گروه هاي در معرض خطر، فايده- اثربخشي، ميزان اعتبارات و شرايط هر كشور تعيين مي شوند.
* كمي  وارد راهكارهاي عملياتي شويم. شما به كمبود ريزمغذي هاي خاك اشاره كرديد. مثلا در اين زمينه مي توان كاري كرد؟ مي خواهم بگويم بخشي از اين مشكلات نمي تواند ناشي از شرايط اقليمي كشور ما باشد؟
- چرا نمي توانيم درباره خاك كاري  بكنيم؟ البته متولي اصلي وزارت كشاورزي است. اگر براي خاك هاي كشاورزي از كود هاي مناسب استفاده نشود و فقط از كود هاي نيتراته استفاده شود خاك به تدريج از املاح مورد نياز خالي مي شود و گيا هان خود دچار كمبود مي شوند يا فاقد مواد مغذي مورد نياز مي شوند و نتيجه اينكه دام و انساني كه از گياهان استفاده مي كنند دچار كمبود مي شوند.
در شوراي سلامت در سال 1382 هم تصويب شد كه براي جلوگيري از كمبود ريزمغذي ها در خاك بايد از كودهاي ميكرو استفاده شود. بايد به اهميت مسأله پي ببريم و برايش برنامه  ريزي كنيم. بر اساس محاسبات بانك جهاني در حالي كه كمبود ريزمغذي ها ساليانه بيش از 5 درصد درآمد ناخالص ملي(gdp)كشورها را كاهش مي دهد، راه حل هاي كامل و مستمر براي غلبه بر آن معادل 3/0 درصد gdp است. بنابراين صرف هرگونه هزينه در بهبود شاخص هاي بهداشتي تغذيه اي در واقع سرمايه گذاري در جهت افزايش بهره وري جامعه و توليد ناخالص ملي است. در كشور ما نيز، با شيوع 20درصد كم خوني فقر آهن، ساليانه در حدود 575 ميليون دلار به كشور ضرر و زيان وارد مي شود، كمبود يد 5/2 ميليون سال زندگي از دست رفته به دليل ناتواني، به جهان تحميل مي كند، اثرات اقتصادي اختلالات ناشي از كمبود ويتامين a و روي نيز بسيار گسترده است و در مورد كمبود كلسيم و پوكي استخوان، بر اساس محاسبه سال 1373 سالانه هزينه اي معادل 900 ميليارد ريال به دليل شكستگي هاي گردن استخوان ران به بودجه كشور تحميل مي شود.
* ما تابه حال در زمينه مبارزه با كمبود ريزمغذي ها كاري كرده ايم؟
- مي توانم بگويم يكي از موفق ترين برنامه هاي كشوري در زمينه پيشگيري يد در كشور انجام شد كه نتايج درخشاني داشت. بررسي كشوري گواتر در سال 1368 كه در گروه سني 6 تا 18 ساله و در سطح كل كشور انجام شد، نشان داد كه ما در كشور با شيوع بالاي گواتر(تا 70 درصد)در 8 استان و شيوع كمتر آن(تا 35 درصد)در بقيه استانهاي كشور روبرو هستيم. با توجه به آمار فوق، اقدامات سريعي زير نظر كميته كشوري در برنامه كار قرار گرفت، از جمله استفاده از محلول تزريقي روغني يد و غني سازي نمك. تلاشهاي بسيار زيادي براي يددار كردن نمك صورت گرفت كه در نتيجه اجراي برنامه و پيشگيري و كنترل اختلالات ناشي از كمبود يد در كشورمان، در طول سال هاي اجراي برنامه 145 ميليون واحد ضريب هوشـي كـودكـان كشـور افــزايش يافته است و سالانه حدود 900 هزار نوزاد در برابر كمبود يد محافظت مي شوند.
* به نظر شما راز موفقيت اين تجربه چه بود؟
- رمز موفقيت برنامه پيشگيري از كمبود يد در كشور همكاري تنگاتنگ اداره كل نظارت بر مواد غذايي آزمايشگاه كنترل غذا و داروي اداره كل بهداشت محيط و توليدكنندگان نمك در بخش خصوصي و همكاري رسانه ها بود. در حقيقت هيچ برنامه تغذيه اي بدون همكاري و هماهنگي متوليان مختلف و درگير قابل پياده شدن در سطح ملي و كشوري نيست. ما در كنار هم و با كمك هيئت علمي  توانستيم در مدت كوتاهي دسترسي همه مردم كشور به نمك يددار را فراهم كنيم و بر اساس آخرين بررسي كشوري كه در زمان مديريت من با كمك مركز تحقيقات غدد دانشگاه شهيد بهشتي در سال 1382 انجام شد نشان داد كه خوشبختانه شيوع گواتر در كل كشور بسيار كاهش يافته و حدود 10درصد شده است كه نشان دهنده موفقيت اين برنامه است.
* از اين تجربه مي شود براي برنامه هاي بعدي هم استفاده كرد. حالا اين برنامه هاي بعدي چه هستند؟
- براي پيشگيري و كنترل كمبود ريزمغذي ها، چهار راهكار عمده وجود دارد: مكمل ياري(يعني دادن شربت يا قرص به گروههاي هدف)، غني سازي مواد غذايي(يعني به غذاهايي كه مردم بطور معمول مي خورند ريزمغذي مورد نظر اضافه شود)، آموزش تغذيه به منظور بهبود رژيم غذايي و تشويق به مصرف متنوع مواد غذايي از جمله انواع سبزي و سيفي و ميوه و انواع گوشت و بالاخره، ارتقاء سطح سلامت عمومي  و كنترل بيماري هاي عفوني و انگلي. البته بهتر است در هر برنامه پيشگيري تركيب متعادلي از اين راهكار ها مورد عمل قرار گيرد.
</TEXT>
</DOC>
<DOC>
<DOCID>HAM2-851104-031</DOCID>
<DOCNO>HAM2-851104-031</DOCNO>
<ORIGINALFILE>/1385/851104/news/_diet.htm</ORIGINALFILE>
<ISSUE>چهارشنبه 4 بهمن 1385 - سال چهاردهم - شماره4191 - Jan 24, 2007</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
محققان مي گويند
</TITLE>
<TEXT>
مراقب قلب ورزشكاران باشيد



گروه سلامت- البته كه ورزش خوب است و سلامت مي آورد، اما ورزشكاران حرفه اي داستان جداگانه اي دارند. محققان مي گويند آنها كه ورزشهاي سنگين و فشرده انجام مي دهند، بايد بيشتر هواي قلبشان را داشته باشند. چون ممكن است عارضه اي نادر و كشنده در بطن هاي قلبشان به وجود آمده و خودشان خبر نداشته باشند.
محققان بلژيكي در مطالعه اي كه خبرگزاري فرانسه آن را گزارش كرده، اين نتيجه گيري را اعلام كرده اند، اين كه اين ورزشكاران بيشتر از ساير افراد احتمال دارد كه دچار آريتمي بطني شوند، چرا كه ديواره بطن راست در قلب آنها ضعيف تر از ساير ورزشكاران و نيز مردم عادي است. به گفته آنها، اين مشكل بيشتر در دوچرخه سواران حرفه اي، مثل آنها كه در تور فرانسه شركت مي كنند، اتفاق مي افتد. اين نتايج، از بررسي وضعيت سلامت قلب 22 ورزشكار 18 تا 55 ساله، و سپس مقايسه آنها با ساير ورزشكاران و نيز مردم عادي به دست آمده است. پزشكان معتقدند هرچند اين وضعيت به ندرت پيش مي آيد، اما ورزشكاران بايد هنگام ورزش مراقب علائمي مانند تنگي ناگهاني تنفس باشند و به موقع براي انجام آزمايش هاي مناسب اقدام كنند. در صورتي كه مشخص شود ورزشكاري دچار اين مشكل است، بهتر است از دنياي ورزش هاي حرفه اي خداحافظي كند.
اگر نوع دوست باشيد، مي فهميم
گروه سلامت- حالا ديگر هيچ چيز از چشم تيزبين دانشمندان دور نمي ماند. كوچكترين خصوصيت شما، با ام.آر.آي قابل مشاهده است. به تازگي هم پژوهشگران علوم اعصاب در دانشگاه دوك در كاروليناي شمالي گفته اند مي توانند با تصويربرداري هاي خاصي از مغز بفهمند كه نوع دوست هستيد يا نه.به گزارش پايگاه اينترنتي رويترز، محققان دريافتند فعاليت ناحيه خاصي از مغز مي تواند رفتار نوع دوستانه را تشخيص دهد و نيت واقعي افراد را رو كند، اين كه در يك موقعيت خاص از روي خودخواهي عمل كرده اند يا نوع دوستي.
آنها مي گويند هر چند شناخت عملكرد اين ناحيه از مغز لزوما انگيزه افرادي مثل مادر ترزا را مشخص نمي كند، اما سرنخ هايي را در مورد منشاء رفتارهاي اجتماعي مهمي مانند نوع دوستي، در اختيار دانشمندان قرار مي دهد. ناحيه مورد نظر، قشر خلفي فوقاني گيجگاهي مغز است كه در لوب آهيانه اي جاي دارد.
راننده هاي آمريكايي
رانندگي نمي كنند
گروه سلامت- آقاي محترم پشت فرمان نشسته، يا دارد چيزي مي خورد، يا ايميل چك مي كند يا ريشش را مي تراشد. اين حاصل مطالعه اي است كه محققان دانشگاه سينسيناتي در اوهايوي آمريكا انجام داده اند. آنها مي گويند در آمريكا، 80 درصد افراد موقع رانندگي سرشان به كارهاي ديگري گرم است كه ممكن است حواس آنها را از رانندگي شان پرت كند.
كافي است به اين آمار توجه كنيد: 80 درصد با راديوي خودرو ور مي روند، 73 درصد با تلفن همراهشان حرف مي زنند، 68 درصد درحال خوردن اند، 19 درصد پيام تلفني مي فرستند، 5 درصد ايميل چك مي كنند و 2 درصد از پرسش شوندگان، مثل اين كه توي خانه وقت كم مي آورند و پشت فرمان خودرو، ريش مي تراشند!البته خبرگزاري رويترز نكته هاي جالب ديگري هم از اين تحقيق گزارش كرده و آن اين كه برخي افراد موقع رانندگي جاي خود را با ديگري عوض مي كنند، برخي لنز چشمي شان را مي گذارند، برخي فيلم تماشا مي كنند و حتي برخي ناخن هايشان را پشت فرمان لاك مي زنند.مجريان اين نظر سنجي اعلام كرده اند اين گونه رفتارهاي نابهنجار در راننده هاي جوان بيشتر است و به همين علت تعجب آور نيست كه قربانيان تصادف هاي رانندگي، بين 18 تا 27 سال سن دارند. پيشنهاد محققان ايراني آن است كه براي تكميل عجايب اين فهرست، سري هم به خيابان هاي كشور ما هم زده شود.
كلسيم براي مادران شيرده
لازم است



گروه سلامت- در اين كه مادران با شير دادن به فرزندانشان دارند شيره جانشان را به آنها مي بخشند، شكي نيست. اما بالاخره راه هايي هم هست كه مادري كه دارد اين فداكاري بزرگ را انجام مي دهد، خودش هم سالم بماند. به تازگي محققان گفته اند شيردهي مي تواند روي دندان و لثه مادران اثر منفي داشته باشد، بنابراين مصرف مكمل كلسيمي ممكن است براي اين مادران مفيد باشد و كمك كند كه دندان هاي آنها بيشتر عمر كند.خبرگزاري رويترز گزارش كرده است محققان دانشكده دندانپزشكي توهوكو در ژاپن نتايج تحقيقات خود را در اين باره در شماره ژانويه نشريه پريودونتولوژي منتشر كرده اند. البته آنها اثر مثبت مصرف كلسيم را روي موش هاي آزمايشگاهي كه بچه شير مي داده اند، بررسي كرده اند، ولي مي گويند اين نتايج را مي توان به انسان هم گسترش داد.
اين محققان اضافه كرده اند همه زنان بين 19 تا 50 سال بايد روزانه 1000 ميلي گرم كلسيم مصرف كنند كه از لبنيات و آبميوه ها تأمين مي شود و اگر نشود بايد با خوردن قرص هاي مكمل جبران شود. در شيردهي اين موضوع حياتي تر است، چون هورمون هاي ترشح كننده شير به نوعي از محتواي استخوان هاي مادر براي تأمين محتواي شير برداشت مي كنند.
</TEXT>
</DOC>
<DOC>
<DOCID>HAM2-851104-032</DOCID>
<DOCNO>HAM2-851104-032</DOCNO>
<ORIGINALFILE>/1385/851104/news/_diet.htm</ORIGINALFILE>
<ISSUE>چهارشنبه 4 بهمن 1385 - سال چهاردهم - شماره4191 - Jan 24, 2007</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
گرسنگي سلولي
</TITLE>
<TEXT>
سلول هاي مختلف بدن براي انجام فعاليت هاي خود نيازمند انواع ريزمغذي ها هستند. گاهي اوقات اين نياز بسيار شديد شده تا جايي كه بدون آن فعاليت سلول امكان پذير نبوده و يا دچار نقصان مي شود، مانند ريزمغذي آهن كــه هموگلوبين را مي سازد و يا يـد كه در جريان توليد هورمون  تيروئيد فعاليت مي كند و برخي از ويتامين ها كه برخي فعاليت هاي سلولي را سامان مي دهند. به همين دليل گرسنگي سلولي نيز نام ديگري است كه به كمبود ريزمغذي ها اتلاق مي شود.
وقتي سلول ها گرسنه باشند، فعاليت هاي آن ها دچار مشكل مي شود. بدن ابتدا خود را از طرق مختلف با كمبودها تطبيق مي دهد ولي اگر كمبودها ادامه داشته باشد فرد را از رسيدن به توانمندي هاي بالقوه اي كه دارد باز مي دارد. جامعه اي كه كودكانش با فقر مواد غذايي و كمبود ريزمغذي ها مواجه هستند از هوشمندي و قدرت يادگيري بي بهره مي ماند. اين كودكان معمولا"  قدرت تمركز نداشته و ناموفق در امتحانات، درس را رها مي كنند و يا چند سال در يك كلاس مي مانند. به اين ترتيب عدم توانائي در كسب مهارت هاي پيچيده اين جوامع را به تدريج در چرخه معيوب فقر و توسعه نايافتگي، از رقابت در صحنه دانش فني جهان حذف كرده و به كشورهاي عقب مانده و محتاج تبديل مي كند. بنابر اين غلبه بر گرسنگي سلولي پيش شرط اصلي براي رسيدن به سلامت جسمي  و ذهني و راه وصول به توسعه يافتن است. سياست ها و برنامه هاي تغذيه اي كشورها بايد به گونه اي طراحي و اجرا شود كه از دريافت ريزمغذي ها و غذاي كافي و مناسب براي همه گروه هاي سني و جنسي جمعيت و در تمام مناطق شهري و روستائي اطمينان حاصل شود. عواقب و ضررهاي غفلت از گروه هاي در معرض خطر و آسيب پذير و محرومان جامعه معمولاً به كل جامعه بر مي گردد و دولت ها با سرمايه گذاري در پيشگيري از كمبود ريزمغذي ها و حمايت از طبقات آسيب پذير شاهد برگشت سرمايه به صورت افزايش نيروي كار، خلق دانش فني و توسعه يافتگي خواهند شد.
</TEXT>
</DOC>
<DOC>
<DOCID>HAM2-851104-033</DOCID>
<DOCNO>HAM2-851104-033</DOCNO>
<ORIGINALFILE>/1385/851104/news/_diet.htm</ORIGINALFILE>
<ISSUE>چهارشنبه 4 بهمن 1385 - سال چهاردهم - شماره4191 - Jan 24, 2007</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
پژوهشي در وضعيت ريز مغذي هاي ايران
</TITLE>
<TEXT>
بررسي كشوري تعيين وضعيت كمبود ريزمغذي ها(ims)كه به نام پورا(پژوهشي در وضعيت ريزمغذي هاي ايران)مشهور است، در سال 1380 در كل كشور انجام شد. البته ما ابتدا كشور را با كمك و نظر خواهي از متخصصان متفاوت به 11 اقليم كه از نظر شاخص هاي اجتماعي و اقتصادي و فرهنگي مشابه هستند تقسيم كرديم و بعد يك گروه علمي  تشكيل داديم و اين گروه از سال 1378اين كار بزرگ را شروع كردند.اين بررسي نشان داد كه درصد بالايي از جمعيت، در گروه هاي سني مختلف دچار كمبود آهن هستند. متأسفانه حدود 33 درصد كودكان زير دو سال، 26 درصد كودكان 6 ساله، 23 درصد نوجوانان دختر و پسر و 43 درصد زنان باردار از كمبود آهن رنج مي بــرند و حـــدود 38 درصد كودكان زير دو سال و 18 درصد كودكان 6 ساله و 21 درصد زنان باردار مبتلا به كم خونـــي هستند. شيوع كمبود آهن در استان سيستان و بلوچستان، جنوب خراسان و جنوب كرمان بالاتر از ساير نقاط كشور بود.در اين بررسي كمبود روي هم اندازه گيري شد و مشخص شد كه 20 درصد كودكان زير دو سال 31 درصد كودكان شش ساله، 28 درصد جوانان 20-14 ساله و 39 درصد زنان باردار دچار كمبود روي هستند و شيوع كمبود روي هم مانند آهن در استان سيستان و بلوچستان، جنوب خراسان و جنوب كرمان بالاتر از ساير نقاط كشور است.
كمبود ويتامين a هم در زنان باردار كشور شايع است. براساس نتايج اين بررسي، حدود 15 درصد زنان باردار دچار كمبود ويتامين a هستند. بالاترين ميزان شيوع كمبود ويتامينa در استان هاي بوشهر، هرمزگان و جنوب خراسان است(حدود 33 درصد). كمبود ويتامين d در زنان باردار نيز اندازه گيري شد كه نشان داد 30 درصد زنان باردار روستايي و 42 درصد زنان باردار شهري دچار كمبود خفيف ويتامين d مي باشند. بالاترين ميزان شيــوع كمبـــود ويتامين d در استان تهران(60 درصد)و در استان هاي آذربايجان غربي، شرقي و اردبيل(50 درصد)بود.
</TEXT>
</DOC>
<DOC>
<DOCID>HAM2-851104-034</DOCID>
<DOCNO>HAM2-851104-034</DOCNO>
<ORIGINALFILE>/1385/851104/news/_ejtem.htm</ORIGINALFILE>
<ISSUE>چهارشنبه 4 بهمن 1385 - سال چهاردهم - شماره4191 - Jan 24, 2007</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
بلا تكليفي اعتبار اشتغال زنان سرپرست خانوار
</TITLE>
<TEXT>
گروه اجتماعي- بودجه اشتغال زنان سرپرست خانواربا رسيدن به روزهاي پايان سال بلاتكليف مانده است.
بهرام بهرامسيري، معاون كارآفريني و اشتغال سازمان بهزيستي كشور، با اعلام اين خبر گفت: تمامي اعتبار دولتي كارآفريني و ايجاد اشتغال زنان سرپرست خانوار تا كنون بلاتكليف مانده است و با نزديك شدن به روزهاي پاياني سال بيم آن مي رود كه هزينه كردن اين بودجه با مشكلات زيادي روبه رو شود.
وي با اشاره به ميزان 3ميليارد و 750 ميليون توماني اين اعتبار گفت: دستورالعمل چگونگي هزينه كرد اعتبار ياد شده بايد از سوي شوراي عالي كار و يا سازمان مديريت و برنامه ريزي كشور به سازمان بهزيستي كشور ابلاغ شود تا سازمان بر اساس آئين نامه بتواند نسبت به صرف آن اقدام كند.
به گفته معاون كارآفريني و اشتغال سازمان بهزيستي كشور آماده نشدن دستورالعمل از سوي سازمان هاي مسئول سبب شده تا با نزديك شدن به روزهاي پاياني سال صرف اين بودجه به نفع مددجويان سازمان با مشكلات زيادي روبه رو شود.
وي با اشاره به اينكه پس از ابلاغ آئين نامه تا پايان سال براي صرف اين بوجه فرصت داريم افزود: همه ساله دستورالعمل هزينه كرد وجوه در نيمه دوم سال تهيه مي شود اما امسال نسبت به سالهاي گذشته با وجود پشت سر گذاشتن 4ماه از نيمه دوم سال هنوز هيچ خبري از اين دستورالعمل نشده است.
بر اساس گفته هاي بهرامسيري با اعتبار ياد شده مي توان براي 4هزار و 200 نفر از زنان سرپرست خانوار كه مددجوي بهزيستي هستند ايجاد اشتغال كرد.
معاون كارآفريني و اشتغال سازمان بهزيستي با تاكيد بر اينكه 3 ميليارد و 750 ميليون توماني ياد شده تمامي بودجه دولتي است كه براي اشتغال در اختيار سازمان بهزيستي قرار مي گيرد توضيح داد: علاوه بر اين اعتبار كه از سوي دولت در اختيار سازمان قرار مي گيرد 70 ميليارد تومان در معرفي طرح هاي معرفي شده از بخش بنگاه هاي كوچك زود بازده به بانك عامل و 10 ميليارد تومان وجوه ارزان قيمت از صندوق مهر امام رضا(ع)براي ايجاد اشتغال مددجويان در نظر گرفته شده است.
بهرامسيري كه مسئوليت معاونت مشاركت هاي سازمان بهزيستي را نيز بر عهده دارد در توضيح مشاركت مردم گفت: سهم مشاركت مردمي در واگذاري امور در سال جاري به 70 در صد رسيد كه نسبت به سال گذشته رشد 5/1 در صدي داشته است.
وي در توضيح كمك هاي مردمي افزود: سازمان بهزيستي كشور در 6 ماهه نخست سال جاري 186 ميليارد ريال كمك از سوي مردم دريافت كرده است كه ميزان رشد اين كمك ها نسبت به مدت مشابه سال پيش 20درصد افزايش داشته است، ميزان فطريه اي كه در سال جاري به سازمان بهزيستي پرداخت شده است بالغ بر 2 ميليارد و 800 ميليون تومان بوده است.
</TEXT>
</DOC>
<DOC>
<DOCID>HAM2-851104-035</DOCID>
<DOCNO>HAM2-851104-035</DOCNO>
<ORIGINALFILE>/1385/851104/news/_ejtem.htm</ORIGINALFILE>
<ISSUE>چهارشنبه 4 بهمن 1385 - سال چهاردهم - شماره4191 - Jan 24, 2007</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
ساماندهي آمار و اطلاعات ايثارگران الكترونيكي شد
</TITLE>
<TEXT>
گروه اجتماعي- به منظور دسترسي به اطلاعات قابل اتكا در سازمان بنياد شهيد و امور ايثارگران، طرح ساماندهي آمار و اطلاعات ايثارگران طراحي شده و در حال اجراست.
به گزارش اداره كل روابط عمومي بنيادشهيد و امور ايثارگران، مسئول كميته ساماندهي آمار و اطلاعات ايثارگران، با بيان اين مطلب گفت: توجه به مأموريت هاي بنياد شهيد، جمع آوري كليه اطلاعات مورد نياز حوزه هاي تخصصي براي ساماندهي آمار و اطلاعات ايثارگران امري ضروري است، به همين منظور پروژه پرونده الكترونيكي در پاسخ به بخشي از اين نيازمنديها شكل گرفته است.
كيهان هاشم نيا در بيان اهداف اين طرح گفت: بالا بردن توان سازمان در پاسخگويي براساس اطلاعات بهنگام و بررسي توان برنامه ريزي، توانمند سازي فرآيندهاي كاري، توسعه عدالت در ارائه خدمات به افراد ذي حق و كاهش اتلاف منابع سازمان با جلوگيري از ارائه خدمات براساس اطلاعات نادرست، از اهداف اين طرح است كه اميدواريم با اجراي كامل آن به اهداف مورد نظر دست پيدا كنيم.
</TEXT>
</DOC>
<DOC>
<DOCID>HAM2-851104-036</DOCID>
<DOCNO>HAM2-851104-036</DOCNO>
<ORIGINALFILE>/1385/851104/news/_ejtem.htm</ORIGINALFILE>
<ISSUE>چهارشنبه 4 بهمن 1385 - سال چهاردهم - شماره4191 - Jan 24, 2007</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
معاون استاندار تهران:
ساماندهي متكديان وظيفه اصلي وزارت رفاه است
</TITLE>
<TEXT>


مهر: وظيفه اصلي ساماندهي متكديان و بي خانمان ها متوجه وزارت رفاه است و استانداري تهران فقط مسئول هماهنگي و نظارت بر اجراي مصوبات ستاد ساماندهي متكديان بوده و هيچ گونه مسئوليت اجرايي ندارد.
معاون سياسي امنيتي استانداري تهران با بيان اينكه معضل متكديان در تهران حاصل سر ريز مشكلات ملي است گفت: بايد سازمانهاي ملي نيز در امر ساماندهي متكديان استان تهران دخيل باشند.عبدالله روشن وظيفه اصلي ساماندهي متكديان و بي خانمان ها را متوجه وزارت رفاه دانست و افزود: استانداري تهران فقط مسئول هماهنگي و نظارت بر اجراي مصوبات ستاد ساماندهي متكديان بوده و هيچگونه مسئوليت اجرايي ندارد.معاون استاندار تهران يادآور شد: از 700 ميليون تومان اعتبار سالانه ساماندهي متكديان و بي خانمان هاي كل كشور فقط 100 ميليون به استان تهران اختصاص يافته در حالي كه هزينه ساماندهي متكديان فقط براي تهران 220 ميليون تومان در ماه است.وي با تاكيد بر اينكه سازمان مديريت و برنامه ريزي بودجه ساماندهي متكديان را به صورت واقعي بررسي نمايد، خاطر نشان كرد: شهرداري و سازمان مديريت بودجه ساماندهي متكديان را به صورت واقعي منعكس نمايند.روشن گفت: صدا و سيما بيش از گذشته مسئله تكدي گري را به عنوان يك معضل اجتماعي در برنامه هاي مختلف در شبكه هاي ملي و استاني بگنجاند و براي ريشه كني تكدي گري فرهنگ سازي نمايد.معاون سياسي امنيتي استانداري تهران با اشاره به اينكه شهرداري تكليف قانوني براي نگهداري طولاني مدت متكديان و آسيب ديدگان اجتماعي ندارد، افزود: براي متكدياني كه در مراكز نگهداري موقت رسوب كرده اند بايد تدابير ويژه اي انديشيده شود و سازمان بهزيستي در اين زمينه مسئوليت مشخص دارد.
</TEXT>
</DOC>
<DOC>
<DOCID>HAM2-851104-037</DOCID>
<DOCNO>HAM2-851104-037</DOCNO>
<ORIGINALFILE>/1385/851104/news/_ejtem.htm</ORIGINALFILE>
<ISSUE>چهارشنبه 4 بهمن 1385 - سال چهاردهم - شماره4191 - Jan 24, 2007</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
برگزاري دوره آموزشي رسيدگي به جرائم مطبوعاتي
</TITLE>
<TEXT>
گروه اجتماعي- اداره كل آموزش قضات دوره تخصصي رسيدگي به جرائم مطبوعاتي را با حضور 30 نفر از قضات منتخب سراسر كشور برگزار كرد.
به گزارش روابط عمومي و اطلاع رساني قوه قضائيه، علي پرويني مديركل آموزش قضات در ابتداي اين دوره تخصصي با اشاره به اينكه ارتقاي توانمندي قضات شركت كننده از اهداف اصلي برپايي دوره هاي تخصصي است، افزود: معاونت آموزش قوه قضائيه از بدو تاسيس در سال 78 تاكنون 600 دوره آموزشي در موضوعات مختلف برگزار كرده است.وي با اشاره به تغيير چهره استعمار از استعمار مستقيم به استعمار نوين و پنهان، رسانه ها را مهمترين ابزار مورد استفاده قدرت هاي صنعتي جهت تحكيم سلطه بر كشورهاي جهان سوم عنوان كرد و افزود: هدف اصلي برگزاري دوره هاي تخصصي، ايجاد فرصت هاي مطالعاتي براي شركت كنندگان در دوره هاي تخصصي و استفاده از نظرات كارشناسي قضات دخيل در امر مي باشد. در اين دوره اساتيدي چون مرتضوي، اسلامي، صارمي، سراج و سوادكوهي وظيفه تدريس سرفصل هاي مصوب اين دوره ها را بر عهده داشتند.
</TEXT>
</DOC>
<DOC>
<DOCID>HAM2-851104-038</DOCID>
<DOCNO>HAM2-851104-038</DOCNO>
<ORIGINALFILE>/1385/851104/news/_ejtem.htm</ORIGINALFILE>
<ISSUE>چهارشنبه 4 بهمن 1385 - سال چهاردهم - شماره4191 - Jan 24, 2007</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
مردان ايراني،سوم اسفند رايگان معاينه مي شوند
</TITLE>
<TEXT>
ايسنا: مردان 25 تا60 سال در روز سوم اسفند ماه 85(روز ملي سلامت مردان)به صورت رايگان معاينه مي شوند.
اين امر به همت انجمن اورولوژي ايران و حمايت دفتر سلامت خانواده و جمعيت معاونت سلامت وزارت بهداشت انجام مي شود.
محمد اسماعيل مطلق مدير كل دفتر سلامت خانواده و جمعيت وزارت بهداشت گفت: اداره ميانسالان وزارت بهداشت مي كوشد تا گامهاي بسياري را در جهت ارتقاي سلامت مردان و زنان ايراني در رده سني 25 تا60 سال بردارد.
وي با تاكيد بر ارجحيت نقش پيشگيري بر درمان ادامه داد: با همكاري انجمن هاي علمي، goها، اعضاي هيات علمي براي سلامت مردان و زنان برنامه ريزي شده است. به نحوي كه در هفته نخست شهريور، روز ملي سلامت زنان و در هفته نخست اسفند، روز ملي سلامت مردان نامگذاري شده است.
</TEXT>
</DOC>
<DOC>
<DOCID>HAM2-851104-039</DOCID>
<DOCNO>HAM2-851104-039</DOCNO>
<ORIGINALFILE>/1385/851104/news/_ejtem.htm</ORIGINALFILE>
<ISSUE>چهارشنبه 4 بهمن 1385 - سال چهاردهم - شماره4191 - Jan 24, 2007</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
3 درصد مردم با يك بار بستري به زير خط فقر مي روند
</TITLE>
<TEXT>


مهر: 3 درصد مردم با يك بار بستري در بيمارستان و عمل جراحي براي هميشه با قرار گرفتن زير خط فقر از داشتن زندگي معقول محروم مي شوند.
عضو كميسيون بهداشت و درمان مجلس افزود: گرفتن پذيرش از بيمارستان دولتي، تهيه دارو و ملزومات پزشكي به حدي مردم را دچار مشكل كرده كه بايد مراقب باشند كه گرفتار مشكلات بيمارستان نشوند چرا كه با وجود اينكه مصوب شده تا پايان برنامه توسعه چهارم، فقر مردم با يكبار بستري شدن و انجام عمل جراحي در بيمارستان به يك درصد كاهش يابد اما هم اكنون اين ميزان 2 درصد بيشتر است به گونه اي كه 3 درصد مردم با يك بار بستري زير خط فقر مي روند.
علي باغبانيان افزود: وجود بيمه هاي مكمل مختلف براي مسئولان باعث عدم ذهنيت صحيح در مورد مشكلات مردم شده است به گونه اي كه دولتمردان در مجلس توجهي به مشكلات مردم در زمينه پرداخت هزينه هاي بهداشتي و درماني خود نمي كنند، چرا كه به راحتي مي توانند به هر بيمارستاني مراجعه كنند.
وي اظهار داشت: بر اساس برنامه توسعه چهارم، سهم مردم در پرداخت هزينه هاي بهداشتي و درماني بايد به 30 درصد برسد كه در ابتداي برنامه توسعه 55 درصد بود و بر اساس قوانين اين دوره از برنامه توسعه قرار شد با كاهش سالانه 5 تا 10 درصدي سهم مردم، اين ميزان به هدف برنامه توسعه چهارم برسد اما پس از گذشت 2 سال از اين برنامه نه تنها كاهش نيافته بلكه تا پايان امسال به 65 تا 70 درصد نيز خواهد رسيد.
عضو كميسيون بهداشت و درمان مجلس تصريح كرد: با وجود اختصاص يارانه براي بنزين، روغن و برنج وارداتي كه به سلامت مردم زيان وارد مي كند فقط 40 ميليون دلار از كل بودجه ذخيره ارزي به بخش بهداشت و درمان اختصاص يافته است.باغبانيان ادامه داد: عدم در نظر گرفتن بودجه لازم براي بهداشت و درمان به گونه اي است كه هنوز تكليف ساخت و ساز بيمارستان هاي نيمه تمام در كشور و بودجه مربوط به طرح بيمه هاي روستايي مشخص نشده است.
</TEXT>
</DOC>
<DOC>
<DOCID>HAM2-851104-040</DOCID>
<DOCNO>HAM2-851104-040</DOCNO>
<ORIGINALFILE>/1385/851104/news/_ejtem.htm</ORIGINALFILE>
<ISSUE>چهارشنبه 4 بهمن 1385 - سال چهاردهم - شماره4191 - Jan 24, 2007</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
زندانيان مبتلا به ايدز نبايد از ديگران جدا شوند
</TITLE>
<TEXT>
گروه اجتما عي - سياست وزارت بهداشت است كه نبايد بيماران مبتلا به hiv از ديگران جدا شوند،بلكه بايد به آنها آموزش و مشاوره داده  شود.
علي اكبر يساقي، رئيس سازمان زندان ها و اقدامات تاميني كشور مي گويد،جدا كردن اين زندانيان كمكي به ما نمي كند؛ چون اولا دوره كمون اين بيماري خيلي طولانيست و اين شناسايي را سخت مي كند. ثانيا اينكه گفته مي شود فلاني ايدزي است فضا را ناامن مي كند.او معتقد است، اگر اين زنداني ها را جدا كنيم كسي به آن بندها سرنمي زند بنابراين بناي وزارت بهداشت بر اين نيست كه اين جداسازي انجام شود اما ما فرض را در ورود زندانيان اين گونه مي گذاريم كه همه امكان ابتلاي به اين بيماري ها را دارند بنابراين مشاوره و آموزش را براي همه  زندانيان اجرا مي كنيم. يساقي مي گويد: از طريق نشر پوستر، تهيه  فيلم، سخنراني، ايدز را توضيح مي دهيم و اينكه چه اعمالي مي تواند به گسترش آن كمك كند و چه اقدامات پيشگيرانه بايد انجام داد. در سراسر كشور نيز كلينيك هاي مثلثي ايجاد شده كه هپاتيت، سل و ايدز را كنترل مي كند.
وي مي افزايد: همه زندانيان در بدو ورود واكسينه مي شوند و با انجام مداوم گندزدايي و سالم سازي محيط اقدامات لازم به منظور اصلاح شرايط محيطي بندها مثل مبارزه با آفات بهداشتي انجام مي شود.رييس سازمان زندان ها خاطر نشان مي كند، در امر مداخله ايدز و سل سعي كرديم اين فرهنگ را جا بياندازيم كه بايد سرنگ در مواردي كه نياز است در اختيار زندانيان قرار گيرد چون اگر ما در اختيارشان قرار ندهيم بالاخره آنها از وسايل مشترك استفاده مي كنند
</TEXT>
</DOC>
<DOC>
<DOCID>HAM2-851104-041</DOCID>
<DOCNO>HAM2-851104-041</DOCNO>
<ORIGINALFILE>/1385/851104/news/_ejtem.htm</ORIGINALFILE>
<ISSUE>چهارشنبه 4 بهمن 1385 - سال چهاردهم - شماره4191 - Jan 24, 2007</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
پاسخ مسئولان
</TITLE>
<TEXT>
راه اندازي خط جديد
احتراماً ، در پاسخ به مطلب مندرج در آن روزنامه به تاريخ 30/9/85 در خصوص از پايانه اتوبوسراني جديد دانشگاه علم و صنعت به خيابان استخر اتوبوس وجود ندارد به اطلاع مي رساند:شركت واحد اتوبوسراني تهران بنا به درخواست شهروندان اقدام به راه اندازي خط جديد 38-9(شهرك پارس- چهارراه تهرانپارس)كرده است. لذا شهروندان عزيز مي توانند از خط ياد شده جهت تردد استفاده نمايند، البته لازم به ذكر است كه علاوه بر خط فوق شهروندان مي توانند از خط 36-9(چهارراه تهرانپارس- پايانه علم و صنعت)نيز استفاده كنند.
روابط عمومي شركت واحد اتوبوسراني تهران و حومه
فقط چند درخت جابه جا شده است
احتراماً، با توجه به مطلب مندرج در شماره 4175 مورخ 14/10/85 در خصوص جابه جايي درختان به اطلاع مي رساند: در محدوده ذكر شده به جزء جابه جايي چند اصله درخت كه در طرح تعريض اتوبان همت قرار گرفته بودند، اقدام ديگري صورت نگرفته است.
روابط عمومي شهرداري منطقه 22 تهران
جمع آوري شد
پيرو درج تماس شهروندان در ستون پيام مردمي آن روزنامه در تاريخ 7/10/85 با موضوع وجود نخاله هاي ساختماني در پياده رو تقاطع خيابان هاي هاشمي و سعدي به استحضار مي رساند با توجه به بررسي به عمل آمده مورد مذكور حاصل از تخليه غيرمجاز كاميون هاي عبوري بوده كه در همان روز توسط شهرداري جمع آوري شده است. شايان ذكر است شهرداري منطقه 13 در كليه موارد مشابه ضمن بازديد مستمر از معابر جهت رفاه حال شهروندان محترم در سريع ترين زمان ممكن اقدامات لازم را معمول مي دارد.
روابط عمومي شهرداري منطقه 13
</TEXT>
</DOC>
<DOC>
<DOCID>HAM2-851104-042</DOCID>
<DOCNO>HAM2-851104-042</DOCNO>
<ORIGINALFILE>/1385/851104/news/_ejtem.htm</ORIGINALFILE>
<ISSUE>چهارشنبه 4 بهمن 1385 - سال چهاردهم - شماره4191 - Jan 24, 2007</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
نهايي شدن آيين نامه  كنترل دخانيات تا پايان سال
</TITLE>
<TEXT>
ايلنا: كارشناس دفتر بهداشت محيط و كار وزارت بهداشت، درمان و آموزش پزشكي اعلام كرد: تلاش مي ژكنيم آيين نامه اجرايي قانون جامع كنترل دخانيات را تا پايان سال نهايي كنيم.
خديجه محصلي، گفت: قانون جامع كنترل دخانيات اجرايي است و به تمام استان ژها و مراكز ذيربط ابلاغ شده است.
وي افزود: آيين ژنامه ژهاي قانون مذكور در حال نهايي شدن است، اما هنوز تا نهايي شدن آن فاصله داريم.
به گفته محصلي،تلاش خواهيم كرد كه آيين ژنامه ژهاي اجرايي را تا پايان سال نهايي كنيم؛ اما احتمال مي ژدهيم تا سال آينده اين كار ادامه يابد. وي تصريح كرد: قانون جامع كنترل دخانيات از سوي رئيس ژ جمهوري و وزير بهداشت به تمام نهادها ابلاغ شده است. كارشناس دفتر بهداشت محيط و كار وزارت بهداشت، درمان و آموزش پزشكي يادآور شد: در حال حاضر هر مركز يا نهادي كه مفاد اين آيين ژنامه را رعايت نكند، تخلف كرده و جريمه مي ژشود.
</TEXT>
</DOC>
<DOC>
<DOCID>HAM2-851104-043</DOCID>
<DOCNO>HAM2-851104-043</DOCNO>
<ORIGINALFILE>/1385/851104/news/_ejtem.htm</ORIGINALFILE>
<ISSUE>چهارشنبه 4 بهمن 1385 - سال چهاردهم - شماره4191 - Jan 24, 2007</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
معاون اداري و مالي قوه قضائيه:
125 هزار نفر زنداني داريم
</TITLE>
<TEXT>


گروه اجتماعي معاون اداري و مالي قوه قضائيه گفت: اگر قرار بود سياست هاي قبل از تصدي آيت الله شاهرودي ادامه پيدا كند، تاكنون بالغ بر 380 هزار زنداني داشتيم.
عباسعلي عليزاده در ديدار با مديران سازمان زندان ها و اقدامات تأميني افزود: اين درحالي است كه با توجه به افزايش جمعيت و تعداد پرونده ها در محاكم قضايي هم اكنون حدود 125 هزار زنداني داريم.
به گزارش روابط عمومي سازمان زندان ها در اين ديدار عليزاده كار زندانباني را مهم و سخت ارزيابي كرد و اظهار داشت: كار زندانباني كار پر جاذبه اي نيست و خيلي ها علاقه به خدمت در اين شغل ندارند و البته انگيزه كافي هم وجود ندارد، زيرا زندانبانان با افراد متخلف سر و كار دارند.
معاون اداري و مالي قوه قضائيه مشكل جمعيت زندانها را اشكال موجود در قوانين عنوان كرد و افزود: زندان محلي براي نگهداري افرادي كه به خاطر چك، ديه، دعوا بر سر ملك و اختلافات خانوادگي وارد زندان مي شوند نيست. ولي با افرادي كه مخل امنيت اجتماعي هستند بايد با قدرت برخورد كرد.
در ابتداي اين ديدار رئيس سازمان زندان ها اولويت اول اين سازمان را برنامه ريزي براي كاهش استفاده از مجازات زندان دانست و افزود: از دغدغه هاي مهم آيت الله شاهرودي كاهش جمعيت كيفري زندانها و اعطاي مرخصي است.
</TEXT>
</DOC>
<DOC>
<DOCID>HAM2-851104-044</DOCID>
<DOCNO>HAM2-851104-044</DOCNO>
<ORIGINALFILE>/1385/851104/news/_ejtem.htm</ORIGINALFILE>
<ISSUE>چهارشنبه 4 بهمن 1385 - سال چهاردهم - شماره4191 - Jan 24, 2007</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
با مردم
</TITLE>
<TEXT>
زيان برچيدن سرويس هاي ادارات
پيش از برچيدن سرويس هاي رفت و آمد كارمندان وزارتخانه ها و سازمانها، در تهران تا اين اندازه شاهد به كارگيري خودروهاي تك سرنشين توسط شهروندان نبوديم. اكنون به جاي يك دستگاه اتوبوس، دست كم 40 دستگاه خودروي سواري تك سرنشين وارد شبكه حمل و نقل شهري مي شود كه به سهم خود بار ترافيك شهر را بسيار سنگين مي كند. اين قبيل طرح ها(جمع آوري سرويس رفت و آمد كاركنان)نبايد بدون مطالعات كارشناسي انجام شود تا با اهداف كلان اداره شهر بزرگي مثل تهران مغايرت داشته باشد.
جمال شهمنش- كرج
تقاضاي يك مادر
برخورد با جرايم مشهود، تا حد زيادي از گسترش جرايم مي كاهد. در يكي از قهوه خانه هاي ميدان انقلاب تهران، توسط افراد ناباب برخي قرص ها و آمپول هاي روان گردان عرضه مي شود. به عنوان يك مادر خواستار برخورد جدي با اين عوامل خلافكار مي باشم. چون به فرزند من، بسيار آسيب رسانده اند.
ف. ص- تهران
تورم و اقشار كم درآمد
تورم و افزايش هزينه هاي زندگي بشترين فشار را متوجه اقشار كم درآمد مي كند. هيچ كس حاضر نيست بي دليل از دولت انتقاد كند و مسلماً با متوقف شدن موج گراني ها و ايجاد تعادل در هزينه ها، مي توان از فشار كنوني بر اقشار كم درآمد كاست.
س. جلالي- كاشمر
حقوقم پرداخت نشده
به دليل عدم پرداخت مابه التفاوت حق تخصص من به سازمان بازنشستگي كشور، از سه ماه پيش حقوقم پرداخت نشده است.
محمد علي شيرين كلام- تهران
ساخت و ساز بي رويه
@ وجود دانشگاه آزاد در رودهن به توسعه اين شهر كمك كرده است، اما اگر ساخت و ساز بي رويه به ترتيب فعلي ادامه پيدا كند، اين شهر در آينده دچار مشكل مي شود.
م. بالغي- رودهن
60 سال سن را معيار قرار دهيد
@ بيشتر كارگران و كارمندان مشمول طرح بازنشستگي 25 ساله در رده تحصيلات ديپلم و زير ديپلم مي باشند و نشانگر آن است كه در رده سني حدود بيست سالگي شروع به كار كرده اند و الآن كمتر از چهل و پنج سال سن دارند؛ لذا در اوج فعاليت حذف آنان لطمات شديدي به كشور مي زند. از طرفي اين توهم را در خارج از كشور به وجود مي آورد كه در ايران مردم در سن چهل سالگي ديگر كارآيي ندارند. از طرفي اين افراد بعد از بازنشستگي دنبال كار خواهند گشت و معضل بيكاري نسل جوان را تشديد مي كنند. لذا اعمال حداقل شرط سني مثلاً 60 سالگي در اين مصوبه ضرورت دارد.
علي اكبري- تهران
پيشنهاد نصب تابلو
نصب تابلوي زمان بندي اجراي طرح هاي عمراني توسط شهرداري تهران اقدام تحسين برانگيزي است و شهروندان را در جريان پيشرفت اجراي طرح هاي عمراني قرار مي دهد. پيشنهاد مي كنم در مورد طرح عمراني زيرگذر ميدان رسالت هم همين اقدام انجام گيرد.
احمدي- تهران
براي پيشگيري از حوادث رانندگي
براي پيشگيري از وقوع حوادث رانندگي ناگوار در جاده هاي كشور، وزارت راه مي تواند معابر حادثه خيز را مشخص و با نصب نشانه هاي راهنما و هشدارهاي لازم رانندگان را در عبور از اين معابر ياري دهد و حتي امكاني فراهم گردد كه خودروها به ويژه خودروهاي سنگين با مراقبت ها و احتياط  هاي ويژه از چنين گذرگاه هايي تردد نمايند.
نادر صادقي- نوشهر
تنبيه بدني
فرزندم در يكي از دبيرستان هاي منطقه 4 آموزش و پرورش تنبيه بدني شده است. من هم مي پذيرم كه گاهي ممكن است اين اعمال ناخودآگاه و بر اثر خشم آني پيش بيايد، اما مسئولان مدرسه حداقل هنگام مراجعه اوليا، انعطاف كافي داشته باشند و با برخوردهاي دور از انتظار، آنها را به آموزش و پرورش بدبين نكنند. اميدوارم مسئله مورد رسيدگي قرار گيرد.
شريفي- تهران
كمبود روشنايي
حال كه لواسان به عنوان شهر امن و نمونه شناخته شده است، اگر مسئله كمبود روشنايي در بخشي از كمربندي اين شهر مرتفع شود، ضمن پيشگيري از حوادث احتمالي بر زيبايي شهر نيز خواهد افزود.
فاطمه شاهين- لواسان
آزمون براي استخدام رسمي
سال گذشته سازمان زندانها آزموني با هدف استخدام رسمي كارمندان قراردادي اين سازمان برگزار نمود، اما هنوز نتيجه اين آزمون اعلام نشده است.
سيد محمد موسوي- تهران
شناسنامه براي بناهاي تاريخي
@ بناهاي تاريخي شهر قزوين همواره زبانزد بوده است. اما تخريب پي در پي ساختمان هاي قديمي، بعضي از اين بناها را نيز در معرض تهديد قرار داده است و لازم است براي اين بناها شناسنامه تهيه شود.
الف.ساماني- قزوين
كارهاي سخت
اظهارات اخير وزير رفاه درباره بازنشستگي در 65 سالگي و اين كه بازنشستگي پيش از موعد به نفع دولت نبوده و مشكل بيكاري را حل نمي كند، بايد يادآوري كنم كارهاي سخت و زيانبار مثل فعاليت فولاد سازي ها و كنار كوره هاي ذوب فلز از اين قاعده مستثني است كه بايد به آن توجه شود.
علي بخشي- تهران
افزايش ناگهاني فرانشيز
خرداد ماه امسال خودروي خود را در بيمه ايران، بيمه كردم. چند روز پيش يك برگه الحاقي از سوي شركت بيمه به دستم رسيد كه تغييرات و افزايش فرانشيز را نشان مي داد. سؤالي كه پيش مي آيد در زمان انعقاد قرارداد با توجه به شرايط موجود بيمه نامه را امضا كرده و عضو شدم حال طبق چه ضوابط و قانوني پيش از پايان مهلت بيمه، هزينه ها تغيير مي يابد؟
مژگان روناسي- كرج
</TEXT>
</DOC>
<DOC>
<DOCID>HAM2-851104-045</DOCID>
<DOCNO>HAM2-851104-045</DOCNO>
<ORIGINALFILE>/1385/851104/news/_eqtes.htm</ORIGINALFILE>
<ISSUE>چهارشنبه 4 بهمن 1385 - سال چهاردهم - شماره4191 - Jan 24, 2007</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
رئيس مركز پژوهش هاي مجلس:
لايحه متمم 3 هزار ميليارد توماني دولت ماهيت جاري دارد
پيامدبرداشت2.5ميليارد دلاري از حساب ذخيره ارزي، آثار شديد تورمي است
</TITLE>
<TEXT>


گروه اقتصادي- رئيس مركز پژوهش هاي مجلس شوراي اسلامي لايحه متمم 3 هزار ميليارد توماني دولت را داراي ماهيت جاري عنوان كرد.
دكتر احمد توكلي با بيان اينكه در جلسه روز يكشنبه كميسيون برنامه و بودجه اين متمم با 17 رأي موافق يك رأي مخالف و يك رأي ممتنع تبديل به اصلاحيه شده، نسبت به تامين اعتبار 500 هزار ميليارد توماني اين لايحه از محل فروش سهام شركت هاي دولتي با توجه به تحقق درآمد 48 ميليارد توماني دولت از اين محل طي 9 ماهه نخست سال جاري، ابراز ترديد كرد.
وي افزود: همچنين با توجه به اينكه در روزهاي پاياني دي ماه موجودي حساب ذخيره ارزي پس از كسر تعهدات كمتر از نيم ميليارد دلار بود و تا پايان سال حداكثر موجودي آن به 5/6 ميليارد دلار مي رسد، برداشت 5/2 ميليارد دلاري از حساب ذخيره ارزي براي تامين اعتبار لايحه متمم علاوه بر اينكه حساب ذخيره را خالي مي سازد، آثار شديد تورمي دارد.
توكلي معتقد است اين لايحه در مجموع ماهيت جاري دارد، نه عمراني، زيرا جمعاً  3300 ميليارد تومان(1500 ميليارد تومان جديد و 1800 ميليارد تومان حاصل از جابجايي 3 درصدي رديف هاي بودجه 85)بر بودجه جاري مي افزايد. از حيث عمراني، از يك طرف 1500 ميليارد تومان به عمراني مي افزايد و از طرف ديگر 1800 ميليارد تومان از آن بر مي دارد. پس ماهيتاً در مجموع اعتبار عمراني كم مي شود. توكلي افزود: وقتي منبع جديدي نداريم، مصرف تازه را نمي توانيم بپذيريم، ولي با كسري هاي جاري دولت كه اعظم آن حقوق و دستمزد است چه كنيم؟ تنها راه باقيمانده اصلاح بودجه است به مقداري كه ضرورت ها را پاسخ دهد. در واقع كميسيون براي همراهي با دولت تمامي بودجه جاري درخواستي را اجتناب ناپذير تلقي كرد. گرچه نسبت به اطلاعات ارائه شده سال گذشته در موقع بررسي لايحه سال 1385 معترض بود، ولي تامين 33 هزار ميليارد ريال درخواستي دولت براي پوشاندن كسري هايش را از سر ناچاري پذيرفت.
رئيس مركز پژوهشهاي مجلس افزود: كميسيون برنامه و بودجه راه را اين تشخيص داد كه تمام مبلغ را با اجازه جابجايي در دسترس دولت قرار دهد. يعني بدون آنكه سقف بودجه مصوب(مصوب 85 به اضافه سه متمم)را تغيير دهد دست دولت را باز بگذارد كه با جابجايي از اعتبارات عمراني به جاري رفع مشكل كند، به شرط آن كه اعتبارات عمراني استاني كم نشود. توكلي در پايان اظهار اميدواري كرد، اميد است بودجه سال 1386 كه به دست رئيس جمهور محترم تقديم مجلس شده وضع بهتري داشته باشد و سال آينده به هيچ متممي نياز نداشته باشيم.
به گزارش همشهري، كميسيون برنامه و بودجه در جلسه روز يكشنبه به منظور جلوگيري از برداشت دولت از حساب ذخيره ارزي، اين متمم را به اصلاحيه بودجه تبديل كرد. به گفته عادل آذر عضو كميسيون برنامه و بودجه، بر اساس اين اصلاحيه، دولت مي تواند تا 3300 ميليارد تومان از محل اعتبارات عمراني بودجه و يا جابجايي اعتبارات جاري بين دستگاهي، كسري بودجه جاري دستگاه هاي خود را تا پايان سال تامين كند.
</TEXT>
</DOC>
<DOC>
<DOCID>HAM2-851104-046</DOCID>
<DOCNO>HAM2-851104-046</DOCNO>
<ORIGINALFILE>/1385/851104/news/_eqtes.htm</ORIGINALFILE>
<ISSUE>چهارشنبه 4 بهمن 1385 - سال چهاردهم - شماره4191 - Jan 24, 2007</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
وزير نيرو اعلام كرد:
مشكل تأمين برق در كشور وجود ندارد
تعرفه هاي پلكاني از نيمه دوم سال اجرا شده است
</TITLE>
<TEXT>
گروه اقتصادي- حتي اگر هيچ نيروگاه جديدي دركشور افتتاح نشود مشكل تامين برق در كشور وجود ندارد و پيش بيني هايي مبني بر بروز خاموشي در كشور به  دليل مشكلات مالي صنعتكاران برق درست نيست. پرويز فتاح وزير نيرو با اعلام اين خبر افزود: نگراني ها عمدتا مربوط به فصل تابستان وزمان اوج مصرف برق درسال آينده است. وي گفت: براي مقابله با اين مشكل، برنامه ريزي هايي انجام شده تا ظرفيت نصب شده نيروگاهي كشور به??هزار مگاوات افزايش يابد. وي علاوه براين به اعمال تعرفه هاي پلكاني و جريمه مصرف بالاي مشتركان اشاره كرد و تاكيد كرد: اجراي اين تعرفه ها از دي ماه سال جاري آغاز شده و با توزيع صورتحساب هاي جديد برق اين تعرفه ها اعمال مي شود.
بدهي وزارت نيرو به پيمانكاران
فتاح با تأييد بدهي وزارت نيرو به پيمانكاران صنعت برق، گفت، بخشي از بدهي ها از محل متمم بودجه سال جاري تامين مي شود. وي ميزان دقيق بدهي را اعلام نكرد ولي با اشاره به تلاش وزارت نيرو براي تخصيص بخشي از منابع متمم بودجه?? براي بازپرداخت بدهي هاي اين صنعت به بخش خصوصي گفت: با وجود كمبود اعتبارات، وزارت نيرو تاكيد دارد كه اجراي پروژه ها متوقف نشود.
طرح هاي آماده بهره برداري
فتاح در مورد طرح هاي آماده بهره برداري بخش آب و برق كه اغلب در دهه فجر انقلاب اسلامي به بهره برداري مي رسد، گفت:??طرح آبرساني قرار است در سال?? به بهره برداري برسد كه??طرح آن آماده راه اندازي است. همچنين از 14 تصفيه خانه آب دردست احداث، 9 واحد به بهره برداري مي رسد و191مجتمع آبرساني روستايي با جمعيت تحت پوشش بيش از يك ميليون نفر نيز آماده بهره برداري هستند. وي به اجراي 148 طرح آبرساني شهري و 108 طرح فاضلاب اشاره كرد و افزود:21 طرح آب و??طرح فاضلاب امسال به بهره برداري مي رسد.
</TEXT>
</DOC>
<DOC>
<DOCID>HAM2-851104-047</DOCID>
<DOCNO>HAM2-851104-047</DOCNO>
<ORIGINALFILE>/1385/851104/news/_eqtes.htm</ORIGINALFILE>
<ISSUE>چهارشنبه 4 بهمن 1385 - سال چهاردهم - شماره4191 - Jan 24, 2007</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
مذاكرات خط لوله صلح فردا آ غاز مي شود
</TITLE>
<TEXT>
شانا: مذاكرات خط لوله صلح فردا ادامه مي يابد و اميدواريم به نتايج قابل قبولي در زمينه هاي مورد نظر سه كشور دست يابيم.
سيدكاظم وزيري هامانه وزيرنفت با اعلام اين خبردر جمع خبرنگاران افزود: در نشست سه جانبه اي كه در پايان اين هفته در تهران خواهيم داشت، آقاي غنيمي فرد با همكاري شركت ملي صادرات گاز ايران، هدايت تيم مذاكره كننده ايراني با هيأت هاي پاكستاني و هندي را به عهده خواهند داشت.
وي اظهار داشت: در اين سفر معاونان وزيران نفت و انرژي هر دو اين كشورها حضور خواهند داشت و به همراه كارشناسان خود، روند مذاكرات پيشين را ادامه خواهند داد. وزيري هامانه تصريح كرد: حجم گاز انتقالي، ساختار پروژه و قيمت، محورهاي اصلي اين مذاكرات خواهند بود.
</TEXT>
</DOC>
<DOC>
<DOCID>HAM2-851104-048</DOCID>
<DOCNO>HAM2-851104-048</DOCNO>
<ORIGINALFILE>/1385/851104/news/_eqtes.htm</ORIGINALFILE>
<ISSUE>چهارشنبه 4 بهمن 1385 - سال چهاردهم - شماره4191 - Jan 24, 2007</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
توافق براي تسريع در واردات محصولات كشاورزي
</TITLE>
<TEXT>
گروه اقتصادي اعمال مقررات قرنطينه واردات كالاهاي مصرفي بخصوص محصولات كشاورزي توسط وزارت جهاد كشاورزي و ساير دستگاههاي ذيربط از موضوعاتي است كه به عنوان مانع اصلي واردات كالا به منظور تنظيم بازار اين محصولات از آن ياد مي شود به نحوي كه اين عامل موجب شد با وجود اقدامات وزارت بازرگاني و اصناف براي تنظيم بازار سيب زميني و گوجه فرنگي، روند افزايش قيمت اين محصولات تداوم يابد.
در اين شرايط در نشست مشترك دو روز پيش وزيران بازرگاني و جهاد كشاورزي در حضور رئيس جمهوري، اخذ برخي مجوزهاي قبل از ورود محصولات كشاورزي براي تنظيم بازار لغو شد. به گزارش ايسنا براساس اين توافق با توجه به مشكلات بوجود آمده در تنظيم بازار برخي از محصولات كشاورزي و افزايش غيرواقعي قيمت آنها بويژه(سيب زميني و گوجه فرنگي)، براي جلوگيري از ادامه اين روند، شرايط قرنطينه اي به گونه اي خواهد بود كه از كند كردن ورود اين محصولات جلوگيري شده و بايد واردات و صادرات كالا ها بدون هرگونه موانع غيرتعرفه اي انجام شود.
</TEXT>
</DOC>
<DOC>
<DOCID>HAM2-851104-049</DOCID>
<DOCNO>HAM2-851104-049</DOCNO>
<ORIGINALFILE>/1385/851104/news/_eqtes.htm</ORIGINALFILE>
<ISSUE>چهارشنبه 4 بهمن 1385 - سال چهاردهم - شماره4191 - Jan 24, 2007</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
يادداشت
تغيير موازنه قدرت جهاني در نشست داووس علي صباغيان
</TITLE>
<TEXT>
بسان سال هاي قبل، امسال نيز در روزهاي آخر ماه ژانويه بيش از 2400 تن از رهبران سياسي، اقتصادي،علماي دانشگاهي، اصحاب رسانه ها و فعالان جامعه مدني از بيش از 90 كشور جهان براي حضور در نشست مجمع اقتصاد جهاني در دهكده كوهستاني داووس سوئيس از امروز گردهم مي آيند.
موضوع اصلي نشست امسال داووس تغيير موازنه قدرت است كه در پرتو آن موضوعات و مسائلي كه بر تغيير و جابجايي قدرت در سطح جهاني تاثيرگذار است مورد بررسي قرار
مي گيرد. اگر چه موضوعات و چالش هايي كه سازمان دهگان مجمع اقتصاد جهان براي دستور كار نشست امسال تنظيم كرده اند موضوعات آشنايي ا ست اما به نظر مي رسد كه تغيير جايگاه آنها در فهرست بندي موضوعات و نوع چينش آنها در اين دستور كار خودبه خود حكايت از تحولات جديدي دارد كه جهان در سال 2007 شاهد آن خواهد بود.
در برنامه امسال نشست داووس تحت عنوان اصلي تغيير در موازنه قدرت به ترتيب موضوعات زير قرار گرفته است.
اقتصاد: نيروهاي محرك جديد، ژئوپلتيك: نياز به الزامات تازه، فناوري و جامعه: هويت، اجتماع و شبكه ها، تجارت: رهبري در جهان به هم پيوسته.
اهميت يافتن موضوع اقتصاد در موضوعات دستور كار نشست داووس از واقعيت جديدي در مناسبات بين المللي حكايت دارد كه از يك دهه قبل آرام آرام درحال ظهور بوده و اكنون به درجه اي از تاثيرگذاري رسيده كه نخبگان جهان نمي توانند در برنامه ريزي هايي خود ديگر به آن بي اعتنا باشند. در اين ميان نقش روبه رشد اقتصادهاي درحال ظهور، افزايش فشار كشورهاي توليدكننده كالا،تقويت نفوذ افراد و گروه هاي كوچك بر نهادها و سازمانها و پررنگ ترشدن نقش مصرف كنند گان بر توليد كنند گان از جمله موضوعاتي است كه بخش مهمي از بحث هاي نشست سي وششم داووس را به خود اختصاص داده است.
شايد چنين تصور شود كه نشست مجمع اقتصاد جهان كه سال 1971 به ابتكار كلاوس شواب، استاد مديريت بازرگاني دانشگاه ژنو با كنفرانس رهبران اقتصادي و تجاري اروپا و با هدف رسيدن به يك استراتژي منسجم براي تجارت اروپايي در مواجهه با چالش هاي بازار بين المللي در داووس سوئيس شكل گرفت، نشست و مجمعي همچون بسياري از مجامع و نشست هايي است كه هر روز بسان آن دهها مورد در گوشه و كنار جهان برگزار مي  شود.
اما واقعيت چنين نيست؛ نشست داووس كه از سال 1987 نام آن به مجمع اقتصاد جهان تغيير كرد و تاكنون در سي و پنج دوره خود توانسته هزاران تن از نخبگان سياسي،اقتصادي، تجاري و نخبگان حكومتي جهان را به طور سالانه در دهكده داووس براي بررسي مسائل مختلف گرد هم جمع كند دستكم سمت و سوي روندهاي مسلط جهاني را به تصميم گيران وسياستگذاران جهان نشان مي دهد.
نشست مجمع اقتصاد جهان با تمركز سياسي و اقتصادي بر رويدادها به تدريج خود را به عنوان يك نشست جهاني كه دستور كار سياسي، اقتصادي و تجاري جهان را براي يك سال بعد مشخص مي كند،نشان داده است. در سال هاي اخير تلاش شده تا در اين همايش تمامي چالش هاي بزرگي كه بشر در سطح جهان با آنها روبروست مورد بررسي قرار گيرد و راه حل هاي مبتني بر منافع متقابل براي رفع آنها جستجو شود.
انتخاب موضوع تغيير موازنه قدرت به عنوان موضع اصلي نشست امسال داووس بيانگراين مسئله است كه در نظام بين الملل كنوني كه همچنان قدرت محور است هرگونه تغيير و تحول در موازنه قدرت مي تواند پيامدهاي عميقي بر زيست اجتماعي و رفاه اقتصادي كشورهاي مختلف برجا گذارد و بر همين اساس نخبگان و سياستگذاران جوامع مختلف از نزديك اين روند را دنبال مي كنند و نشست داووس نيز براي اين منظور در حكم رصدخانه اي براي رصد كردن تحولات جهاني و تغيير موازنه قدرت بين المللي با هدف بهره مندي از فرصت هاي حاصل از آن و نيز بدور ماندن از چالش هاي ناشي از آن عمل مي كند. بعلاوه پررنگ تر شدن موضوعاتي همچون اقتصاد و تجارت و تكنولوژي در مباحث نشست داووس بر اين امر تاكيد مي كنند كه در اين تغيير موازنه قدرت جهاني نقش و تاثيرگذاري ابزارهاي اقتصادي و قدرت تجاري و توان تكنولوژيكي بيش از پيش افزايش يافته و هيچ كشوري بدون دستيابي به اين ابزار ها سهم و جايگاه درخوري در موازنه قدرت جهاني نخواهد داشت.
</TEXT>
</DOC>
<DOC>
<DOCID>HAM2-851104-050</DOCID>
<DOCNO>HAM2-851104-050</DOCNO>
<ORIGINALFILE>/1385/851104/news/_eqtes.htm</ORIGINALFILE>
<ISSUE>چهارشنبه 4 بهمن 1385 - سال چهاردهم - شماره4191 - Jan 24, 2007</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
دامداران با كمبود خوراك دامي روبرو هستند
</TITLE>
<TEXT>
گروه اقتصادي- به دنبال ادامه روند كاهش نهاده هاي دامي مورد نياز دامداران براي توليد، پيش بيني مي شود نيمي از واحدهاي دامداري به خصوص از نوع صنعتي در كشور تعطيل شوند.
رئيس شركت تعاوني كشاورزي و دامپروري كشور روز گذشته با بيان اين مطلب افزود: به دنبال سياست هاي غلط مسئولان شركت پشتيباني امور دام براي خريد به موقع جو به هنگام ارزان بودن آن، هم اكنون دامداران با كسري 300 هزار تن جو روبرو شده اند.
جواد وكيل گيلاني گفت: با توجه به طرح هاي خودكفايي توليد گندم و كلزا در شرايط فعلي از تمايل كشاورزان براي كشت جو كاسته شده است كه همين امر از علل كاهش توليد اين نهاده دامي در سال جاري است.
</TEXT>
</DOC>
<DOC>
<DOCID>HAM2-851104-051</DOCID>
<DOCNO>HAM2-851104-051</DOCNO>
<ORIGINALFILE>/1385/851104/news/_eqtes.htm</ORIGINALFILE>
<ISSUE>چهارشنبه 4 بهمن 1385 - سال چهاردهم - شماره4191 - Jan 24, 2007</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
گفت وگوي امروز
كاهش هزينه هاي جاري از طريق حذف هزينه هاي غيرضروري
</TITLE>
<TEXT>
گروه اقتصادي- يكشنبه اين هفته رئيس جمهوري لايحه بودجه سال 86 كل كشور را به مجلس تقديم كرد. در اين لايحه برخلاف پيش بيني هاي قبلي، دولت در بخش هزينه هاي جاري سياست انقباضي در پيش گرفت و قيمت نفت را در سطح پاييني در نظر گرفت. با اين وجود تجربه چهار متمم بودجه دولت در سال جاري، تعهد دولت نسبت به بودجه سال آينده را نيز با ترديد روبرو ساخته است. با دكتر مهدي تقوي عضو هيأت علمي دانشگاه علامه طباطبايي گفت وگو كرده ايم.
***
مهمترين اشكالي كه به بودجه سال 86 گرفته شده، رشد 6/19 درصدي حجم كل بودجه سال 86 است. با توجه به اينكه بخش اعظم اين رشد به بودجه بخش شركت ها و بانك هاي دولتي مربوط است، آيا اين روند در بودجه امسال را درست مي دانيد؟
براي بررسي افزايش بودجه سال آينده بايد به ميزان تورم نگاه كرد. اگر پروژه ها و برنامه هاي پرهزينه كنوني دولت در سال آينده نيز تداوم يابد، مطمئنا نيازمند بودجه انبساطي خواهيم بود. از آنجايي كه بخش اعظم افزايش حجم بودجه به بودجه شركت هاي دولتي مربوط است، نمي توان با اتكا به آمار و ارقام اين افزايش را نادرست پنداشت، چرا كه بخشي از اين شركت هاي دولتي توليدكننده كالا و خدمات هستند و از يك سو با هزينه هاي تجهيز و نوسازي و از سوي ديگر با افزايش بار مالي حقوق و دستمزد مواجهند، بنابراين افزايش بودجه اين نوع شركت ها اجتناب ناپذير است. اما به هر حال افزايش در بخش هزينه هاي جاري نامطلوب است و بايد با افزايش بهره وري هزينه هاي جاري را كنترل كرد ولي در مورد هزينه هاي سرمايه اي و تكنولوژي نمي توان ايراد گرفت.
در بودجه سال 85 دولت ابتدا در بودجه قيمت نفت را 40 دلار در نظر گرفت اما با برداشت هاي متوالي از حساب ذخيره ارزي اين رقم را به 50 دلار رساند. آيا چنين پديده اي براي سال 86 نيز متصور است؟
در بودجه سال 86 قيمت پايه نفت به طور محافظه كارانه تعيين شده است در حالي كه پيش بيني موسسات معتبر بين المللي همچون اكونوميست اين است كه بهاي نفت در سال 2007 مجددا تا سطح 60 دلار افزايش خواهد يافت. به هر حال اتخاذ قيمت 7/33 دلار براي نفت در بودجه موجب كاهش وابستگي بودجه به نفت و تقويت حساب ذخيره ارزي مي شود و البته اين امر بستگي به عدم برداشت از اين حساب در طول سال در قالب متمم هاي بودجه نيز دارد. اما ما نمي توانيم از هم اكنون دولت را به خاطر احتمال برداشت از حساب ذخيره ارزي سرزنش كنيم و در شرايط فعلي اتخاذ اين سطح قيمتي براي نفت معقولانه بوده است.
با وجودي كه دولت هزينه هاي جاري را در بودجه سال 86 كاهش داده است، نسبت به توانايي دولت در اين امر، ترديد جدي وجود دارد. ديدگاه شما در اين باره چيست؟
در مورد كاهش هزينه هاي جاري دولت نكته اصلي محل كاهش اين هزينه هاست، مطمئنا اگر حقوق و دستمزد كارمندان در بودجه سال آينده به ميزان كمتر از تورم افزايش داده شده باشد، موجب كاهش قدرت خريد كارمندان مي شود؛ پس كاهش هزينه هاي جاري از محل حقوق و دستمزد نادرست است. ولي اگر اين كاهش هزينه ها از طريق كاهش هزينه هاي غيرضروري صورت گرفته باشد، مورد قبول است.
</TEXT>
</DOC>
<DOC>
<DOCID>HAM2-851104-052</DOCID>
<DOCNO>HAM2-851104-052</DOCNO>
<ORIGINALFILE>/1385/851104/news/_havad.htm</ORIGINALFILE>
<ISSUE>چهارشنبه 4 بهمن 1385 - سال چهاردهم - شماره4191 - Jan 24, 2007</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
بررسي ويژه در يك پرونده وحشتناك
كركس سياه اصفهان به اعدام محكوم شد
</TITLE>
<TEXT>


گروه حوادث - 37 روز بعد از نخستين شكايت از كركس اصفهان كه زنان تنها را مورد آزار قرار مي داد، با تاييد حكم اعدام وي از سوي قضات ديوانعالي كشور، متهم مخوف در سايه چوبه دار قرار گرفت.
بنا بر اين گزارش، اين جوان مخوف به نام اكبر كه به كركس اصفهان مشهور شد، بعد از شناسايي خانه هايي كه زن صاحبخانه در آن تنها بود، با جعل عنوان مامور به زور وارد خانه شده و زنان صاحبخانه را مورد تعرض قرار مي داد. متهم در مواردي نيز بعد از آنكه متوجه مي شد مرد صاحبخانه از خانه خارج شده و همسر وي درخانه تنهاست، با بالا رفتن از ديوار خانه هاي اطراف به داخل خانه راه يافته و با تهديد اقدام به آزار زنان مي كرد. با شكايت  8 زن كه اين مرد جوان در خانه هايشان به آنها حمله ور شده بود، عمليات شناسايي و بازداشت كركس با دستور بازپرس شعبه 5 دادسراي عمومي و انقلاب آغاز شد و وي در عملياتي نامحسوس در كمتر از 10 روز به دام افتاد.
در انتظار اعدام
در حالي كه افكار عمومي اصفهان به شدت تحت تاثير اين حادثه تلخ قرار گرفته بود،پرونده مرد جوان براي رسيدگي به شعبه 16 دادگاه تجديد نظر و دادگاه كيفري استان اصفهان ارسال شد و قاضي حبيبي- رئيس دادگاه- با مطالعه پرونده در وقت فوق العاده اكبر را محاكمه كرد. با توجه به حساسيت موضوع و آخرين دفاعيات اكبر، قاضي حبيبي و 4 مستشار دادگاه اين جوان را به اتهام تجاوز به عنف به اعدام محكوم كردند كه حكم اعدام صبح ديروز از سوي ديوان عالي كشور تاييد شد.
پاياني براي كركس
رئيس دادگاه اصفهان با توجه به حساسيت موضوع صبح ديروز به تشريح جزئياتي از اين پرونده پرداخت و گفت: در دادگاه صرفا تجاوز به عنف نسبت به دو نفر ثابت گرديده و نسبت به ساير شكات با توجه به اظهارات آنان و اوراق پرونده مشخص شد كه متهم اگر چه به زور وارد خانه شده و اقدام به تهديد كرده است اما هوشياري زن صاحبخانه مانع وي شده است. رئيس شعبه 16 دادگاه تجديد نظر و دادگاه كيفري استان اصفهان در ادامه گفت: براساس ادعاي متهم تماشاي سي دي هاي مستهجن و غير اخلاقي يكي از عوامل موثر در تحريك و تشويق وي به ارتكاب اين جنايت هولناك بوده است كه اين زنگ خطر جدي براي همه خانواده هاست كه مراقب فرزندان جوان خود باشند و مانع دسترسي آنها به اينگونه سي دي ها شوند.
</TEXT>
</DOC>
<DOC>
<DOCID>HAM2-851104-053</DOCID>
<DOCNO>HAM2-851104-053</DOCNO>
<ORIGINALFILE>/1385/851104/news/_havad.htm</ORIGINALFILE>
<ISSUE>چهارشنبه 4 بهمن 1385 - سال چهاردهم - شماره4191 - Jan 24, 2007</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
خانواده صخره نورد ناپديدشده: مهدي هنوز زنده است
</TITLE>
<TEXT>



گروه حوادث- خانواده كوهنوردي كه در صعود به قله علم كوه ناپديد شده است، با توجه به روشن شدن مجدد گوشي تلفن همراه وي، مدعي هستند اين كوهنورد با گذشت 9 روز از هنگام سقوط از كوه زنده است.
به دنبال صعود ناكام يك گروه 4 نفره كوهنوردي به قله علم كوه و اعلام مرگ 2 عضو گروه در ميان برف و سرما، خانواده يكي از قربانيان به نام مهدي عزيزي مدعي است مداركي در دست دارد كه نشان مي دهد اين كوهنورد پس از سقوط به يخچال طبيعي منطقه زنده بوده و در صورت اعزام نيروهاي امدادي به منطقه مي تواند از مرگ نجات پيدا كند.
يكي از اعضاي اين خانواده روز گذشته در توضيح ماجرا گفت: بر طبق اظهارات نجات يافتگان گروه، از روز 25 دي كه مهدي از گروه جدا شده بود تا راه مناسبي براي بازگشت پيدا كند كسي از او خبري نداشت تا اينكه يكي از اعضاي گروه هنگامي كه در حال برگشت به كمپ بود چيزي را بر روي برف ها مي بيند كه احتمال مي دهد مهدي باشد كه بر اثر سقوط جان خود را از دست داده است.
وي ادامه داد: از 25 تا 29 دي در حالي كه گروه هاي امداد سرگرم عمليات نجات ديگر كوهنوردان و افراد گرفتار شده در برف بودند، ما هر چه با تلفن همراه مهدي تماس مي گرفتيم پيغام مي داد كه تلفن او خاموش است و در اين مدت پيامهاي كوتاه زيادي براي او فرستاديم، اما به علت خاموش بودن تلفن آنها دريافت نمي شد.
اما از ساعت 19 سي ام دي وضعيت فرق كرد و اين بار گوشي او به جاي خاموش بودن، در دسترس نبود. همين مساله باعث شد اميد زنده بودن مهدي در دل ما جوانه زند، روز بعد وقتي به مخابرات مراجعه كرديم، اعلام شد گوشي مهدي از ساعت 19 شنبه تا 3 بامداد يك شنبه روشن بوده و تمامي پيامهاي كوتاه را دريافت كرده است. بنابراين از آنجا كه مهدي از كودكي كوهنورد بوده و فرد بسيار با تجربه اي در اين زمينه است، احتمال مي دهيم كه با توجه به شناختي كه نسبت به منطقه دارد خود را به يك جان پناه رسانده و گوشي تلفن همراه خود را روشن كرده است تا به ما علامت دهد كه زنده است.
خانواده مهدي عزيزي با توجه به اين كه يك گروه كوهنورد حاضر شده اند براي يافتن كوهنوردان ناپديد شده عازم علم كوه شوند از مسئولان درخواست كرده اند براي انتقال اين گروه به ارتفاعات عمليات هلي برني را انجام دهند.
</TEXT>
</DOC>
<DOC>
<DOCID>HAM2-851104-054</DOCID>
<DOCNO>HAM2-851104-054</DOCNO>
<ORIGINALFILE>/1385/851104/news/_havad.htm</ORIGINALFILE>
<ISSUE>چهارشنبه 4 بهمن 1385 - سال چهاردهم - شماره4191 - Jan 24, 2007</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
با دستگيري 5 همدست جوان اغفالگر فاش شد
دام سياه جوان شيك پوش براي دختران دانش آ موز
</TITLE>
<TEXT>


گروه حوادث- 5 همدست جوان شيك پوشي كه با اغفال دختران دانش آموز، آنها را به خانه شيطاني كشانده و بعد از تهيه فيلم وعكس مستهجن، آنها را براي تهديد در اختيار همدستانش قرار مي داد در عمليات ضربتي كارآگاهان اداره پنجم آگاهي دستگير شدند.
پرونده اين 6 جوان شيطان صفت كه تا كنون چندين دختر دانش آموز مقطع راهنمايي را به اين شيوه مورد آزار قرار داده اند، بعد از دستگيري با دستور ويژه اي در اختيار شعبه دوم دادسراي جنايي تهران و شعبه 77 دادگاه كيفري قرار گرفت.
بنابراين گزارش دستگيري اين 6 جوان اغفالگر هنگامي دردستور كار پليس قرارگرفت كه خانواده دختر12 ساله اي با طرح شكايتي در اداره پنجم آگاهي تهران مدعي شدند چند جوان، دختر آنها را مورد آزار قرار داده اند. در بازجويي از اين دختر، وي در توضيح ماجراي سياهي كه برايش رخ داده بود به كارآگاهان گفت: مدتي قبل پسرجواني كه ظاهر بسيار جذابي داشت با خودروي مدل بالاي خود در راه رفتن به مدرسه  مزاحمم شد. او هر بار با بيان اينكه به من دلبسته و قصد ازدواج با مرا دارد،مزاحمم مي شد، اوايل توجهي به حرفهايش نمي كردم اما بالاخره وقتي اصرار او را ديدم فريب حرفهايش را خوردم و پس از آنكه سوارخودرواش شدم بي توجه به دام وحشتناكي كه اين جوان برايم پهن كرده بود همراه او به خانه مجردي اش رفتم و در آنجا بود كه اين جوان و 2 دوست ديگرش مرا مورد  آزار قرار دادند.
دختر دانش آموز ادامه داد: نقشه كثيف اين 3 جوان به همين جا ختم نشد، چند روز بعد 2 جوان ديگر كه بعدا فهميدم از دوستان جوان خوش تيپ هستند، در مسير مدرسه سد راهم شده و با بيان اينكه فيلم وعكس هايي از من در اختيار دارند تهديد كردند اگر همراه آنها نروم، تصاوير را براي خانواده و مدرسه ام مي فرستند و با اين شگرد بار ديگر مرا به خانه وحشت كشاندند. با بررسي اظهارات اين دختر، دستگيري متهمان در دستوركار پليس قرار گرفت و هنگامي كه يكي از جوانان اغفالگر شناسايي و دستگير شد درتحقيقات پليسي مخفيگاه همدستانش را لو داد. اين متهم چند روز بعد از دستگيري، درحالي كه هنوز اعضاي ديگر بانددستگيرنشده بودند، وقتي براي بازجويي به دادسراي جنايي انتقال يافت، قصد داشت با پريدن از پنجره  طبقه دوم دادسرا فرار كند؛ ولي ناكام ماند. كارآگاهان اداره 5 آگاهي هفته گذشته با انجام چند عمليات جداگانه در شرق پايتخت 5 متهم ديگر اين پرونده را نيز بازداشت كردندكه متهمان تاكنون به 4 مورد فريب دختران نوجوان به همين روش اعتراف كرده اند.
</TEXT>
</DOC>
<DOC>
<DOCID>HAM2-851104-055</DOCID>
<DOCNO>HAM2-851104-055</DOCNO>
<ORIGINALFILE>/1385/851104/news/_havad.htm</ORIGINALFILE>
<ISSUE>چهارشنبه 4 بهمن 1385 - سال چهاردهم - شماره4191 - Jan 24, 2007</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
شليك پليس به سوي ربايندگان دختر جوان
</TITLE>
<TEXT>
گروه حوادث- 3 مرد كه با جعل عنوان مامور يك ارگان دولتي دختر جواني را ربوده و قصد آزار وي را داشتند، دقايقي بعد از فرار دختر جوان در عمليات مهار پليس گرفتار شدند.
عصر روزگذشته، زن  جواني به ايستگاه پليس ميدان دكتر فاطمي رفته و مدعي شد چند دقيقه قبل3 سرنشين يك خودروي پرايد با نشان دادن كارت شناسايي يكي از ارگان هاي دولتي، وي را به زور به ساختمان نيمه كاره اي كه چند كارگر افغاني در آنجا مشغول استراحت بودند كشانده اند، ولي هنگامي كه قصد تعرض به وي را داشته اند او از دست آنها گريخته است. با شنيدن ادعاهاي اين زن، عمليات مهار براي دستگيري آنها به اجرا درآمد.
سرهنگ مهدي احمدي روزگذشته با تأييد اين خبرگفت: با انجام عمليات مهار چند دقيقه بعد خودروي متهمان در خيابان بوعلي سينا شناسايي شد ولي متهمان كه  خود را در محاصره پليس ديدند، قصد فرار داشتندكه در عمليات تعقيب و گريز پس از آنكه پليس اقدام به شليك چند گلوله كرد، سه متهم بازداشت شدند. با اعتراف متهمان به چند فقره سرقت خودرو پرايد در تهران و كرج،  تحقيقات تكميلي از آنها درپايگاه 3 آگاهي پايتخت ادامه دارد.
</TEXT>
</DOC>
<DOC>
<DOCID>HAM2-851104-056</DOCID>
<DOCNO>HAM2-851104-056</DOCNO>
<ORIGINALFILE>/1385/851104/news/_havad.htm</ORIGINALFILE>
<ISSUE>چهارشنبه 4 بهمن 1385 - سال چهاردهم - شماره4191 - Jan 24, 2007</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
سرقت 8 ميليوني با پاشيدن يك ليوان دوغ
</TITLE>
<TEXT>
گروه حوادث- پاشيدن مقداري دوغ بر روي كت مشتري بانك، فرصت مناسبي بود تا2 سارق جوان به بهانه تميز كردن كت اين مرد، 8 ميليون تومان چك مسافرتي او را به سرقت ببرند.
هفته گذشته مرد جواني به شعبه 8 بازپرسي در دادسراي صادقيه رفت و از سارقان 8 ميليون تومان چك مسافرتي اش شكايت كرد. اين مرد به بازپرس گلي پور گفت: 2 روز پيش با كرايه كردن يك دستگاه پرايد براي برداشت پول از حسابم به بانكي درغرب تهران رفتم، پس از خروج ازبانك در حالي كه 8 ميليون تومان چك مسافرتي را در جيب كتم گذاشته بودم، سوار خودرو شدم.
پس از طي مسيري كوتاه متوجه شديم يكي از چرخ هاي ماشين پنچر شده و راننده پرايد پياده شد تا ببيند موضوع چيست. در همين هنگام دو جوان كه از كنار ماشين مي گذشتند و در حال خوردن دوغ بودند، با اجراي نقشه اي از پيش تعيين شده مقداري از دوغ را از پنجره ماشين روي كت من ريختند، آنها در حالي كه وانمود مي كردند از اتفاقي كه افتاده بسيار ناراحت هستند، با اصرار از من خواستند از ماشين پياده شوم تا كتم را تميز كنند.
بعد از آنكه به خاطر اصرار آنها به حرفشان گوش كردم، دو مرد جوان با اين ادعا كه مغازه اي در آن اطراف دارند، مرا به آنجا بردند ولي وقتي مالك مغازه اجازه ورود به مغازه اش را نداد، آنها اين بار مدعي شدند كه آن مرد شاگرد مغازه است و بنابراين با چرب زباني كت مرا در آوردند تا تميز كنند. من كه از نقشه آنها اطلاع نداشتم هر چه گفتم خودم كتم را تميز مي كنم فايده اي نداشت و اين دو جوان پس از در آوردن كتم پا به فرار گذاشتند.
با فرار آنها تازه يادم آمد 8 ميليون تومان چك مسافرتي كه از بانك گرفته بودم در جيب كتم قرار داشته است و اين دو مرد از ابتدا قصد سرقت پولها را داشته اند.
پس از اظهارات اين مرد، به دستور بازپرس گلي پور ماموران پليس وارد عمل شده و در نخستين اقدام شماره چك هاي مسروقه را به بانك ها اطلاع دادند و براي شناسايي سارقان به چهره نگاري از آنان پرداختند. در حالي كه بررسي ها نشان مي دهد سارقان با استفاده از مدارك جعلي مقداري از چك ها را در بانك نقد كرده اند، تحقيقات ماموران وارد مرحله اي تازه شده است و جست وجو ها براي شناسايي سارقان ادامه دارد.
</TEXT>
</DOC>
<DOC>
<DOCID>HAM2-851104-057</DOCID>
<DOCNO>HAM2-851104-057</DOCNO>
<ORIGINALFILE>/1385/851104/news/_havad.htm</ORIGINALFILE>
<ISSUE>چهارشنبه 4 بهمن 1385 - سال چهاردهم - شماره4191 - Jan 24, 2007</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
تعقيب سارق پرايد از تهران تا ساري
</TITLE>
<TEXT>


گروه حوادث- سارق خودروهاي پرايد پايتخت كه اتومبيل هاي سرقتي را بعد از ربودن اوراق  مي كرد وبه فروش مي رساند5، روز پيش در مخفيگاه جديد خود در شهرستان ساري بازداشت شد.
عمليات دستگيري اين سارق حرفه اي از 3 ماه قبل و هنگامي آغاز شد كه كارآگاهان اداره دوم آگاهي پايتخت با شكايت هاي متعددي درباره سرقت خودروهاي پرايد مواجه شدند.
وقتي بررسي شگرد سرقت ها نشان داد تمامي آنها به يك شيوه مشابه صورت گرفته است، احتمال اينكه تمامي سرقتها توسط يك سارق حرفه اي به نام علي كه چندين سابقه سرقت و اوراق كردن خودرو داشت صورت گرفته باشد قوت گرفت.
به اين ترتيب دستگيري علي دردستور كار پليس قرارگرفت،اما كارآگاهان پليس از طريق منابع اطلاعاتي خود دريافتند سارق حرفه اي به دليل آنكه از سوي فروشندگان لوازم خودرو در تهران شناسايي شده از3 ماه قبل به شهرستان ساري گريخته و اين بار بعد از ربودن خودروها آنها را در اين شهرستان اوراق مي كند. سرهنگ داوود سلطاني معاون اداره آگاهي پايتخت روزگذشته با اعلام خبر دستگيري متهم گفت:
كارآگاهان با اخذ نيابت قضايي اواخر هفته گذشته به ساري رفته و متهم را در يك عمليات غافلگيرانه بازداشت كردند و از مخفيگاه وي 10خودروي مسروقه كه 2 دستگاه از آنها اوراق شده بود را كشف كردند. به گفته معاون آگاهي تهران، متهم در حال حاضر تحت بازجويي تخصصي كارآگاهان اداره دوم آگاهي تهران قراردارد.
</TEXT>
</DOC>
<DOC>
<DOCID>HAM2-851104-058</DOCID>
<DOCNO>HAM2-851104-058</DOCNO>
<ORIGINALFILE>/1385/851104/news/_informatic.htm</ORIGINALFILE>
<ISSUE>چهارشنبه 4 بهمن 1385 - سال چهاردهم - شماره4191 - Jan 24, 2007</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
قفل ويندوز ويستا هم شكست
</TITLE>
<TEXT>


ايسنا: هنوز دو هفته از اعلام رسمي انتشار ويندوز ويستا نگذشته كه بازار چين از نسخه هاي غيرقانوني اين ويندوز در دو سي دي پر شده است.
در بازارهاي سياه آسيا نسخه هاي ويستا به قيمتي معادل 2هزار و پانصد تومان به فروش مي رسند. اين در حالي است كه نسخه بتاي ويندوز ويستا سال گذشته به طور آزمايشي به كاربران عرضه شد. معمولا توان مالي كاربران آسيايي كم تر از آمريكا است و باتوجه به اين، همتايان اروپايي با رواج بازارهاي سياه در آسيا و ارايه نسخه هاي قاچاقي نرم افزارهاي مختلف روز جهان با قيمت هاي بسيار ارزان، پول هنگفتي به جيب مي زنند.
</TEXT>
</DOC>
<DOC>
<DOCID>HAM2-851104-059</DOCID>
<DOCNO>HAM2-851104-059</DOCNO>
<ORIGINALFILE>/1385/851104/news/_informatic.htm</ORIGINALFILE>
<ISSUE>چهارشنبه 4 بهمن 1385 - سال چهاردهم - شماره4191 - Jan 24, 2007</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
صداهاي هوشمند كيهاني
</TITLE>
<TEXT>


پارس اسكاي: منجمان روش جديدي براي جست و جوي حيات فرا زميني به كمك وسيله اي كه اكنون در استراليا در حال ساخت است، پيشنهاد كرده اند.
اين وسيله نشان دهنده فركانس پايين كه(lfd)نام دارد و درآرايه بزرگ(mwa)قرار دارد، مي تواند تمدن هاي شبيه زمين را در بين 1000 تا از نزديك ترين ستاره ها جست وجو كند. آوي لوب نظريه پرداز مركز اخترفيزيك هاروارد اسميتسونيان مي گويد: به زودي ما مي توانيم پيام هايي از تمدن هاي كهكشاني را بشنويم. اين اولين بار در تاريخ است كه ما مي توانيم تمدن هايي شبيه خودمان را در بين ستاره ها پيدا كنيم.
در پروژه seti جويندگان حيات فرازميني، معمولا دنبال علامت هايي شبيه چراغ دريايي مي گردند كه در فضا ايجاد شده اند. اين سيگنال ها ممكن است وجود نداشته باشند. همچنين اكثر پروژه هاي seti فركانس هايي بالاي يك گيگاهرتز را جست وجو مي كنند تا اثرات تداخلي از زمين يا منابع ديگر كيهاني وجود نداشته باشد.
به جاي جست وجوي سيگنال هايي كه تمدن هاي ديگر براي ما مي فرستند، لوب و همكارش ماتياس زالداري پيشنهاد كرده اند كه سيگنال هايي را كه به طور اتفاقي از يك تمدن ديگر در فضا پخش مي شوند، جست وجو كنيم.
آن ها اشاره كردند كه mwa-lfd كه براي مطالعه فركانس هاي 80-300 مگاهرتز طراحي شده، مي تواند فركانس هاي راديويي شبيه به آن چه در زمين ايجاد مي شود را تشخيص دهد. در زمين رادارهاي نظامي قوي ترين سيگنال ها را توليد مي كنند و پس از آن مخابرات تلويزيون و راديوي fm وجود دارد. اگر شبيه اين منابع سيگنال در سياره هاي ديگر نيز وجود داشته باشد وسايلي مانند mwa-lfd مي تواند آن ها را پيدا كند.
زالداري مي گويد: mwa-lfd وسيله اي براي مطالعه قسمت هاي دور و جوان كيهان است، ولي در كنار رصدهاي عادي اش دانشمندان seti مي توانند از آن براي كاوش تمدن هاي فرازميني استفاده كنند.
mwa-lfd مي تواند سيگنال هاي راديويي شبيه زمين را در شعاع 30 سال نوري جست و جو كند كه به طور تقريبي 1000 ستاره را در بر مي گيرد. رصدخانه هاي راديويي آينده مانند آرايه يك كيلومتر مربعي مي تواند در فاصله اي 10 برابر بيشتر از اين جست وجو را انجام دهد كه تقريبا 100 ميليون ستاره را در بر خواهد گرفت.
mwa-lfd راديوتلسكوپي است كه براي مشخص كردن تشعشعاتي از مولكول هيدروژن با طول موج 21 سانتي متر با قرمزگرايي بالا كه در كيهان اوليه ايجاد شده، طراحي شده است. هدف اصلي آن تهيه يك نقشه سه بعدي از حباب هاي يونيزه شده است كه به عنوان كهكشان ها و كوازارهاي اوليه با نور ماوراي بنفش در ميلياردها سال پيش ايجاد شده بودند.
</TEXT>
</DOC>
<DOC>
<DOCID>HAM2-851104-060</DOCID>
<DOCNO>HAM2-851104-060</DOCNO>
<ORIGINALFILE>/1385/851104/news/_informatic.htm</ORIGINALFILE>
<ISSUE>چهارشنبه 4 بهمن 1385 - سال چهاردهم - شماره4191 - Jan 24, 2007</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
موبايل از سنگ دستشويي هم كثيف تر است
</TITLE>
<TEXT>


گروه علمي فرهنگي- ميكروب هاي روي گوشي تلفن همراه از هر شيء مستعمل ديگري در اين رده بيشتر است.
به گزارش gsm، تحقيقات جديد به عمل آمده و منتشر شده نشان مي دهد كه باكتري و ميكروب هاي موجود در موبايل روي گوشي تلفن همراه از سنگ دستشويي هم بيشتر است و در حقيقت باكتري موجود روي گوشي تلفن همراه از هر شيء مستعمل ديگري در اين رده بيشتر است. نكته جالب تر اينكه به علت افزايش دماي تلفن هاي همراه در حين استفاده، اين گوشي ها تبديل به محيط هاي مناسبي براي كشت و رشد باكتري هاي خطرناك مي شوند، چون باكتري ها براي رشد محلي گرم و تاريك را مي خواهند و تمامي اين امكانات را گوشي كه در جيب قرار گرفته است فراهم مي كند!
اين گزارش مي افزايد، ميزان اين گونه باكتري ها حتي از دستگيره در، صفحه كليد و حتي كف كفش شما بيشتر خواهد بود. دكتر جووان وران پروفسور ميكروبيولوژي دانشگاه متروپوليتن منچستر بيان مي كند كه علاوه بر آنكه گوشي تلفن همراه مانند ديگر اشيا باكتري دارد به علت محل نگهداري، شرايط مناسب تري براي ورود و ازدياد آنها فراهم مي سازد و نكته مهم آن است كه اين وسيله با گوش و دهان ما، يعني دو راه قوي ارتباطي بدن همواره در ارتباط است.
</TEXT>
</DOC>
<DOC>
<DOCID>HAM2-851104-061</DOCID>
<DOCNO>HAM2-851104-061</DOCNO>
<ORIGINALFILE>/1385/851104/news/_informatic.htm</ORIGINALFILE>
<ISSUE>چهارشنبه 4 بهمن 1385 - سال چهاردهم - شماره4191 - Jan 24, 2007</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
سرورهاي سان با پردازشگر هاي اينتل
</TITLE>
<TEXT>


گروه علمي فرهنگي- سرورهاي شركت سان با به كارگير ي پردازشگر هاي اينتل دوباره كار خود را آغاز مي كنند.
به گزارش سان مايكروسيستمز، مديران عامل شركت هاي سان و اينتل توافقنامه ا ي در سان فرانسيسكو به امضا رساندند كه بر اساس آن اولين سرورهايي كه توليد مي شوند در اوايل سال 2007 به بازار خواهند آمد. بر اساس اين گزارش مدير عامل سان،  در حال طراحي نسخه x86 سيستم عامل سولاريس خود است كه به كمك آن مهندسان منابع خود را براي قانوني كردن نرم افزاري و كمك به پشتيباني سخت افزاري مانند پشتيباني حفاظت از تراشه ها اختصاص مي دهند.
</TEXT>
</DOC>
<DOC>
<DOCID>HAM2-851104-062</DOCID>
<DOCNO>HAM2-851104-062</DOCNO>
<ORIGINALFILE>/1385/851104/news/_informatic.htm</ORIGINALFILE>
<ISSUE>چهارشنبه 4 بهمن 1385 - سال چهاردهم - شماره4191 - Jan 24, 2007</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
كشف ساختار ژنتيكي سلول هاي ايمني بدن براي مقابله با بيماري هاي دستگاه ايمني
</TITLE>
<TEXT>


ايسنا: محققان ساختار ژنتيكي خاصي در سلول هاي اصلي سيستم ايمني بدن كشف كرده اند كه اين كشف مي تواند سرنخ مهمي در درمان بيماري هايي چون آرتريت روماتوئيد باشد.
دانشمندان دو مركز تحقيقاتي آمريكايي در اين پژوهش ژنوم سلول هاي t را كه بخش حياتي از سيستم دفاعي بدن در برابر عفونت هستند، اسكن و ژن هايي را پيدا كردند كه تاكنون تصور مي شده اين ژن ها نقش مهمي در بروز اين قبيل بيماري ها دارند.
سيستم هايي كه بدن براي شناسايي عفونت ها يا مهاجمان بيگانه مانند باكتري ها و ويروس ها از آنها استفاده مي كند، به شدت پيچيده هستند و هنوز به خوبي درك نشده اند. يعني پزشكان نمي دانند كه به هنگام بروز بيماري هاي سيستم ايمني خودكار مانند ام اس چه اتفاقي براي بدن مي افتد و به همين دليل نمي توانند داروي مؤثر براي درمان اين مشكل پيدا كنند.
سلول هاي t شكل نوعي از گلبول هاي سفيد خون هستند كه به محل هجوم عفونت ها مي روند و با ارگان هاي به وجود آورنده عفونت مبارزه مي كنند. اما نوع ديگري از سلول هاي t نيز در سيستم ايمني بدن وجود دارند كه وظيفه آنها اطمينان يافتن از اين است كه سلول هاي t مبارزه به سلول ها و بافت هاي سالم بدن ناخواسته آسيبي وارد نكنند. اگر اين گروه دوم كار خود را به درستي انجام ندهند، سلول هاي t گروه اول مي توانند به سلول هايي كه ما براي سالم بودن به آنها نياز داريم، آسيب وارد كنند و در نتيجه فرد دچار بيماري هايي چون ام اس مي شود.
</TEXT>
</DOC>
<DOC>
<DOCID>HAM2-851104-063</DOCID>
<DOCNO>HAM2-851104-063</DOCNO>
<ORIGINALFILE>/1385/851104/news/_informatic.htm</ORIGINALFILE>
<ISSUE>چهارشنبه 4 بهمن 1385 - سال چهاردهم - شماره4191 - Jan 24, 2007</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
آموزش عالي
</TITLE>
<TEXT>
نتايج تكميل ظرفيت
آزمون دانشگاه آزاد فردا اعلام مي شود
گروه علمي فرهنگي - اسامي 35 هزار نفر از پذيرفته شدگان تكميل ظرفيت آزمون سراسري دانشگاه آزاد اسلامي فردا از طريق ويژه نامه فرهيختگان اعلام مي شود.
كليه قبول شدگان مي توانند از 28 تا 30 بهمن به واحد دانشگاهي مربوطه مراجعه و نسبت به ثبت نام اقدام كنند. مراجعه نكردن قبول شدگان در روز و ساعت مقرر به منزله انصراف از ثبت نام تلقي مي شود.
جزئيات آزمون كارداني فرهنگيان اعلام شد
گروه علمي فرهنگي- جزئيات آزمون كارداني نيمه حضوري ويژه فرهنگيان اعلام شد.
آزمون كارداني نيمه حضوري ويژه فرهنگيان سال 1385 صبح روز جمعه 13بهمن به صورت سراسري در مراكز استان ها و برخي از شهرستان ها برگزار مي شود. كارت ورود به جلسه اين آزمون براي كليه داوطلبان در صبح و بعد از ظهر روز پنج شنبه 12 بهمن بر مبناي شهرستان محل اقامت فعلي داوطلبان توزيع مي شود. آن دسته از داوطلباني كه نتوانند در روز پنج شنبه براي دريافت كارت ورود به جلسه آزمون مراجعه نكنند،  مي توانند در روز جمعه قبل از آغاز آزمون - از ساعت 7 الي 10 صبح - به حوزه توزيع كارت مراجعه كنند.
شرايط استفاده از
تسهيلات نقل و انتقال دانشجويان شاهد
گروه علمي فرهنگي- شرايط استفاده از تسهيلات نقل و انتقال دانشجويان شاهد و ايثارگر دانشگاه ها و مراكز آموزش عالي تحت پوشش وزارت علوم، تحقيقات و فناوري و آموزشكده هاي فني و حرفه اي تحت پوشش وزارت آموزش و پرورش اعلام شد.
به گزارش روابط عمومي وزارت آموزش و پرورش، تسهيلات نقل و انتقال دانشجويان شاهد و ايثارگر به ترتيب اولويت شامل كليه فرزندان شاهد، همسران شهدا، جانبازان 50 درصد و بالاتر و آزادگان و همسر و فرزندان ايشان و جانبازان 25 تا 49درصد است. براساس مصوبه شوراي عالي طرح و برنامه شاهد دانشجويان واجد شرايط بايستي حداقل نمره كل تراز در هر رشته، مقطع و گروه آزمايشي كه همه ساله توسط كميسيون نقل و انتقال، ستاد مركزي شاهد و ايثارگر وزارت علوم به تصويب مي رسد را دارا باشند.
همچنين دانشجويان واجد شرايط ورودي سال هاي قبل با داشتن شرايط مناسب علمي در صورت عدم تكميل ظرفيت توسط دانشجويان ورودي جديد مشمول استفاده از تسهيلات جديد نقل و انتقالات خواهند بود.
بنابر اين گزارش حداكثر 5 درصد سهميه پذيرش هر مقطع تحصيلي در دانشگاه يا مركز آموزش عالي بر طبق نظر كميسيون نقل و انتقال تحت پوشش وزارتخانه هاي آموزش و پرورش و علوم، تحقيقات و فناوري به انتقال افراد واجد شرايط درهر سال تحصيلي اختصاص مي يابد.
برگزاري آزمون كارشناسي ارشد
حافظان قرآن كريم
ايسنا: آزمون ويژه حافظان قرآن مجيد داراي مدرك ديپلم، فاقد ديپلم و پيش دانشگاهي 31 فروردين سال آينده برگزار مي شود. امتحان كتبي حافظ كل قرآن بودن به عبارت ديگر احراز حافظ بودن، آشنايي با ترجمه و تفسير و علوم قرآني و دروس اختصاصي در سطح كارشناسي رشته مذكور از مراحل آزمون مذكور است.
تلاش براي تاسيس دانشگاه سوره
گروه علمي فرهنگي- موسسه آموزش عالي سوره در حال احراز شرايط لازم براي تبديل شدن به دانشگاه است. امان الله يغمايي، معاون آموزشي موسسه آموزش عالي سوره ديروز در جمع خبرنگاران با بيان اين مطلب گفت: تاكنون 5 هزار و 931 نفر دانشجو جذب موسسه آموزش عالي سوره شده اند و تعداد 3 هزار و 512 نفر از اين موسسه فارغ التحصيل شده اند.
كنكور 3 ساعته را 3 ساله نكنيد
مهر: معاون سابق سازمان سنجش با انتقاد از طرح مجلس در زمينه ساماندهي كنكور گفت: نبايد براي كنكور و راهيابي جوانان به دانشگاه تصميمي عجولانه گرفت و اضطرابي دو چندان به آنها وارد كرد. نبايد اين كنكور 3 ساعته را به كنكوري سه ساله تبديل كنيم.
حسين پوركاظمي افزود: بدون شك بررسي و طرح هر يك از مسائل مملكتي داراي اهميت بالايي است اما بايد بررسي كرد كه سوابق اين مسائل در كشور چگونه بوده است. كنكور نيز در كشور ما هميشه مشكلات خاص خود را داشته و با حجم بالاي تقاضا براي رشته ها و دانشگاه هاي مطلوب مواجه بوده ايم. وي اظهار داشت: سازمان سنجش تنها 40 هزار ظرفيت براي رشته ها و دانشگاه هاي معتبر و پر رقابت دارد بر اين اساس بايد بهترين ها را براي پذيرش در اين دانشگاه هاي انتخاب كند. اين بهترين داوطلبان افرادي هستند كه در آينده چرخ هاي اصلي كشور را در دست دارند.
معاون سابق سازمان سنجش با اشاره به راه اندازي سيستم نظام جديد گفت: سال 1375 وزارت آموزش و پرورش نظام جديد متوسطه را راه اندازي و اعلام كرد به وسيله سيستم پيش دانشگاهي در اين نظام، غربالگري مناسبي براي راهيابي به دانشگاه به وجود مي آيد. اما شاهد آن بوديم كه برنامه ريزي ها در اين خصوص تغيير كرد و تقريباً تمامي دانش آموزان به مقطع پيش دانشگاهي راه يافتند. وي تصريح كرد: اكنون نيز نبايد براي كنكور و راهيابي جوانان به دانشگاه تصميمي عجولانه گرفت و اضطرابي دو چندان به آنها وارد كرد. نبايد اين كنكور 3 ساعته را به كنكوري سه ساله تبديل كنيم. معاون سابق سازمان سنجش اظهار داشت: دانش آموزان دوم دبيرستان به درستي نمي دانند براي آينده بايد چه تصميمي بگيرند و وارد كردن كنكور به دوم دبيرستان آنها را بيشتر از گذشته با سرگرداني و استرس مواجه مي كند.
اختصاص 120 ميليارد تومان به وام شهريه دانشجويان
مهر: بر اساس بخش سوم بند ط تبصره 2 لايحه بودجه سال 86 كه از سوي دولت به مجلس ارائه شده 120 ميليارد تومان به وام شهريه دانشجويان اختصاص يافت.
مبلغ يك هزار و 200 ميليارد ريال از اعتبارات موضوع اين بند در اختيار وزارتخانه هاي علوم، تحقيقات و فناوري، بهداشت درمان و آموزش پزشكي و مراكز آموزش عالي غيرانتفاعي قرار مي گيرد تا از طريق صندوق رفاه به صورت وام قرض الحسنه با حداقل كارمزد بابت پرداخت شهريه به دانشجويان مورد استفاده قرار گيرد تا پس از فراغت از تحصيل به تدريج بازپرداخت كنند.
</TEXT>
</DOC>
<DOC>
<DOCID>HAM2-851104-064</DOCID>
<DOCNO>HAM2-851104-064</DOCNO>
<ORIGINALFILE>/1385/851104/news/_informatic.htm</ORIGINALFILE>
<ISSUE>چهارشنبه 4 بهمن 1385 - سال چهاردهم - شماره4191 - Jan 24, 2007</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
علمي فرهنگي
</TITLE>
<TEXT>
10 هزار نمايشگاه كتاب
در 10 هزار مدرسه برپا مي شود



گروه علمي فرهنگي- همزمان با فرا رسيدن ايام الله دهه مبارك فجر، نهمين دوره نمايشگاه كتاب منادي تربيت در قالب 10 هزار نمايشگاه كتاب در 10 هزار مدرسه برپا مي شود.
به گزارش روابط عمومي وزارت آموزش و پرورش، در نهمين دوره از نمايشگاه كتاب منادي تربيت حدود 4ميليون و 500 هزار جلد كتاب در قالب 5 هزار و 300 عنوان و هزينه اي بالغ بر 5/1ميليارد تومان در مدارس سراسر كشور توزيع مي شود. در نمايشگاه كتاب امسال منادي تربيت، بيش از 530 ناشر بخش خصوصي و دولتي حضور دارند كه حاكي از استقبال خوب ناشران از برپايي نمايشگاه در سطح مدارس است.
بنابر اين گزارش كتاب هاي ارائه شده براي حضور در نهمين نمايشگاه كتاب منادي تربيت در مرحله اول توسط كارشناسان وزارت آموزش و پرورش و نويسندگان برجسته كشور بررسي و داوري شده و سپس كارشناسان آموزش و پرورش براساس نياز مناطق خود با روش هاي متفاوت كتاب مناسب را شناسايي مي كنند و با حضور در نمايشگاه متمركز كه موسسه منادي تربيت تهيه مي كند كتاب هاي مورد نظر را براي ارسال به مدرسه و ارائه در نمايشگاه كتاب مدرسه انتخاب مي نمايند.
بررسي طرح نيازسنجي
آموزش ميراث فرهنگي و گردشگري
ايسنا: شوراي عالي آموزش ميراث فرهنگي و گردشگري طرح نيازسنجي آموزشي را كه توسط گروه مديريت جهانگردي دانشگاه علامه طباطبايي تدوين شده، بررسي مي كند.
شوراي عالي آموزش جلسه بعدي خود را به دليل تعطيلات و تداخل برنامه، 23 بهمن ماه برگزار مي كند.
به گزارش ايسنا، طرح نياز سنجي آموزش ميراث فرهنگي و گردشگري كه تهيه آن دوسال به طول انجاميده طرحي است كه بر اساس وضع موجود نيروي انساني شاغل در حوزه هاي ميراث فرهنگي و گردشگري و وضع مطلوب ايده آن تهيه شده است. شوراي عالي آموزشي ميراث فرهنگي و گردشگري پس از تشريح اين طرح توسط مجري مربوطه، راهكارهاي اجرايي آن در حوزه هاي مختلف را طرح و بررسي مي كند.
تأسيس خانه گردشگري در كرمانشاه
ايرنا: رئيس سازمان ميراث فرهنگي، گردشگري و صنايع دستي استان كرمانشاه گفت: خانه گردشگري با هدف معرفي جاذبه هاي گردشگري استان در محوطه تاريخي خانه هنرمندان(خانه خديوي)شهر كرمانشاه تأسيس مي شود.
اسدالله بيرانوند هدف از تأسيس خانه گردشگري را معرفي جاذبه هاي طبيعي، گردشگري و تاريخي استان و راهنمايي گردشگران داخلي و خارجي عنوان كرد.
وي گفت: خانه گردشگري به عنوان پايگاه اطلاع رساني گردشگران تمام اطلاعات لازم در خصوص مسيرهاي گردشگري، آژانس ها و اماكن اقامتي و ديگر اطلاعات مورد نياز براي راهنمايي گردشگران را در اختيار آنها قرار مي دهد. وي افزود: در خانه گردشگري همچنين چكيده اي از پتانسيل هاي گردشگري استان در قالب عكس، دفترك، كاتالوگ، پوستر و سي دي هاي صوتي و تصويري براي معرفي جاذبه هاي طبيعي، گردشگري و تاريخي به نمايش گذاشته مي شود. وي گفت: اكنون اين خانه در حال تجهيز است و تا پايان سال به بهره برداري خواهد رسيد.
معلمان از سخنراني در كلاس پرهيز كنند



مهر: معلمان بايد از سخنراني هاي طولاني مدت در كلاس هاي درس بپرهيزند و به جاي آن دانش آموزان را با روش هاي فعال آموزش دهند.
معاون آموزش عمومي وزارت آموزش و پرورش در باره موانع و محدوديت هاي استفاده از وسايل كمك آموزشي ادامه داد: برخي از معلمان راغب هستند درسها را به شكل سنتي و تئوري وار بيان كنند و اين در حالي است كه بايد به جاي اين تفكر استفاده از وسايل كمك آموزشي گسترش بيشتري پيدا كند.
حسين احمدي تاكيد كرد: در حال حاضر تمام دبستان ها و مدارس راهنمايي داراي وسايل كمك آموزشي هستند، اما مقدار و ارزش آنها از مدرسه اي به مدرسه ديگر و نسبت به برخورداري يا محروميت مناطق متفاوت است.
معاون وزير آموزش و پرورش ادامه داد: استفاده از وسايل كمك آموزشي مهارت هايي را به دانش آموزان مي آموزد كه افراد با استفاده از آن مهارت هاي فكري ساختن و استعدادهاي خود را تحقق مي بخشند.
اجراي طرح مشترك دانشگاه شهيد بهشتي و يونسكو براي بازسازي مناطق تاريخي شهر بم
ايسنا: دانشگاه شهيد بهشتي و يونسكو در ارتباط با بازسازي مناطق تاريخي شهر بم پروژه همكاري مشترك امضا كردند.
عليرضا فلاحي مسئول پروژه همكاري با يونسكو در اين باره گفت: اين پروژه توسط معاونت پژوهشي دانشگاه امضا شده و در طول دو ماهي كه از امضاي آن مي گذرد بخش عمده كارهاي پژوهشي آن نيز صورت گرفته است.
وي افزود: اين پروژه با تاكيد اصلي بر ارگ بم كليه آثار تاريخي اين شهر زلزله زده را در بر مي گيرد و تا يك ماه ديگر نيز مرحله كارهاي عملي آن آغاز مي شود.
مدير گروه پژوهشي بازسازي تصريح كرد: در حال حاضر دانشگاه شهيد بهشتي تنها دانشگاهي در ايران است كه در رشته بازسازي پس از سانحه در مقطع كارشناسي ارشد دانشجو مي پذيرد و علت همكاري يونسكو نيز مي تواند وجود چنين گروهي در دانشگاه باشد.
وي در توضيح فعاليتهاي گروه پژوهش بازسازي گفت: بازسازي پس از سانحه دوره اي از تحصيلات تكميلي است كه مجموعه اي هماهنگ از فعاليتهاي پژوهشي و آموزشي را در برمي گيرد. دانشجويان اين رشته ضمن شناخت علمي مفاهيم و آشنايي با ادبيات بلايا و علل وقوع سوانح طبيعي و حوادث انساني با مقوله بحران در سه مقطع پيش از وقوع، هنگام سانحه و پس از آن آشنا شده و به مقولات اساسي بازسازي مي پردازد.
</TEXT>
</DOC>
<DOC>
<DOCID>HAM2-851104-065</DOCID>
<DOCNO>HAM2-851104-065</DOCNO>
<ORIGINALFILE>/1385/851104/news/_informatic.htm</ORIGINALFILE>
<ISSUE>چهارشنبه 4 بهمن 1385 - سال چهاردهم - شماره4191 - Jan 24, 2007</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
كشف حفره خطرناك امنيتي در محصولات سيسكو
</TITLE>
<TEXT>


گروه علمي فرهنگي- سيسكو با انتشار اطلاعيه اي، كشف يك حفره امنيتي مهم در ابزار cs-mars و asdm را تأييد كرد.
اين نقص امنيتي مي تواند شرايط مناسبي را براي نفوذ خرابكاران اينترنتي، سرقت اطلاعات حساس و ايجاد گزارش هاي اشتباه، فراهم كند.
به گزارش پاندانيوز، علت بروز اين نقص امنيتي، عدم به روزرساني و اعتبار بخشي گواهينامه هاي ssl/tsl و نيز كليدهاي عمومي ssh تنظيم شده براي اتصال به سيستم ها توسط ابزار فوق است.
خرابكاران اينترنتي و هكرها نيز با استفاده از اين نقطه آسيب پذير و با در اختيارگرفتن كنترل سيستم هاي متصل به اين ابزار آلوده، به اعمال تخريبي دلخواه خود مي پردازند.
محصولات آسيب پذيري كه بايد به روز شوند، شامل cs-mars در نسخه هاي قبل از 23، 4، و نيز كليه نسخه هاي ابزار asdm قبل از نگارش 2/5(54/2)است.
</TEXT>
</DOC>
<DOC>
<DOCID>HAM2-851104-066</DOCID>
<DOCNO>HAM2-851104-066</DOCNO>
<ORIGINALFILE>/1385/851104/news/_informatic.htm</ORIGINALFILE>
<ISSUE>چهارشنبه 4 بهمن 1385 - سال چهاردهم - شماره4191 - Jan 24, 2007</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
مايكروويو ميكروب هاي آشپزخانه را از بين مي برد
</TITLE>
<TEXT>


ايرنا: به گفته يك محقق از دانشگاه فلوريدا، استفاده از مايكروويو براي ضدعفوني كردن اسفنج هاي آشپزخانه و ساير وسايل شستشو موثر است و به سرعت و به طور موثري آنها را از باكتري و ويروس پاك مي كند.
خبرگزاري يونايتدپرس به نقل از گابريل بيتون كه در اين پژوهش همكاري داشت، گزارش داد: به طور كلي آنچه دريافته ايم اين است كه مي توانيم بيشتر باكتري ها را در عرض دو دقيقه از بين ببريم.
بيتون گفت: مردم اغلب اسفنج ها و اسكاچ هاي آشپزخانه خود را در ماشين ظرف شويي قرار مي دهند اما اگر واقعا بخواهند از آنها رفع آلودگي كنند و نه اينكه تنها آنها را تميز كنند بايد از مايكروويو استفاده كنند. بيتون، ريچارد ملكر و دانگ كيو پارك مي گويند بيش از??درصد آمريكايي ها در آشپزخانه خود مايكروويو دارند و بدين ترتيب از اسلحه قدرتمندي عليه اي.كلاي e.coli، سالمونلا salmoella و ساير عوامل بيماري زاي ناشي از غذا برخوردارند.
به گفته بريتون، آشپزخانه منازل منبع رايج آلودگي است زيرا عوامل بيماري زا از تخم مرغ، گوشت و سبزيجات پخته نشده به پيشخوان آشپزخانه، وسايل آشپزخانه و وسايل شستشو راه پيدا مي كنند. طبق اين پژوهش، استفاده از مايكروويو با درجه بالا به مدت دو دقيقه تمام عوامل بيماري زاي موجود در اسفنج هاي آشپزخانه را از بين مي برد اما براي از بين بردن كلي باسيل ها به چهار دقيقه زمان نياز است.
افراد بايد به نسبت تعداد دفعاتي كه آشپزي مي كنند معمولا يك روز در ميان اسفنج هاي آشپزخانه خود را در مايكروويو ضد عفوني كنند.
</TEXT>
</DOC>
<DOC>
<DOCID>HAM2-851104-067</DOCID>
<DOCNO>HAM2-851104-067</DOCNO>
<ORIGINALFILE>/1385/851104/news/_iran.htm</ORIGINALFILE>
<ISSUE>چهارشنبه 4 بهمن 1385 - سال چهاردهم - شماره4191 - Jan 24, 2007</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
نامزدهاي اسكار79 معرفي شدند
</TITLE>
<TEXT>


سي ان ان: نامزدان هفتادو نهمين دوره جايزه آكادمي علوم و فنون سينمايي اسكار ديشب معرفي شدند.
دختران رويايي با اين كه در 8 رشته نامزد شده، اما جزو نامزدهاي جايزه بهترين فيلم نيست. با توجه به استقبال اسكار از فيلم هاي موزيكال، چنين نتيجه اي دور از ذهن نبود. بابل هم با هفت نامزدي در مقام بعدي قرار دارد. از نكات قابل توجه اين دوره اين است كه مريل استريپ براي چهاردهمين بار نامزد دريافت جايزه اسكار شده است.
جدا افتاده به كارگرداني مارتين اسكورسيزي كه از شانس هاي اصلي اسكار امسال محسوب مي شد تنها در 3 رشته نامزد شده است: بهترين فيلم، بهترين كارگرداني و بهترين بازيگر نقش مكمل مرد(مارك والبرگ).
رقابت اسكورسيزي و كلينت ايست وود براي دومين بار در 3 سال اخير براي دريافت جايزه اسكار بازهم تكرار شد. ايست وود بخاطر كارگرداني فيلم نامه هايي از ايووجيما نامزد جايزه اسكار شده است. اين فيلم براي جايزه بهترين فيلم و بهترين فيلمنامه هم در ميان نامزدان جايزه آكادمي قرار دارد.
ايست وود جايزه اسكار بهترين كارگرداني را در سال 2004 و براي عزيز ميليون دلاري دريافت كرد. اسكورسيزي در آن سال نامزد اسكار بهترين كارگرداني براي فيلم هوانورد بود.
نامزدان برخي رشته ها به اين ترتيب معرفي شده اند:
بهترين هنرپيشه مرد: لئوناردو دي كاپريو(الماس خونين)، رايان گوسلينگ(نلسون نصفه)، پيتر اوتول(ونوس)، ويل اسميت(بدنبال شادي)، فارست ويتاكر(آخرين پادشاه اسكاتلند).
بهترين هنر پيشه زن: پنه لوپه كروز(ولور)، جودي دنچ(يادداشت هاي رسوايي)، هلن ميرن(ملكه)، مريل استريپ(شيطان ردا مي پوشد)، كيت وينسلت(بچه هاي كوچولو).
بهترين فيلمنامه غيراقتباسي: بابل، نامه هايي از ايووجيا، خانم كوچولوي سان  شاين، هزارتوي پن، ملكه.
بهترين فيلم اقتباسي: بورات، بچه هاي مردان، جداافتاده، بچه هاي كوچولو و يادداشت هاي رسوايي.
بهترين كارگرداني: كلينت ايست وود، استفن فريرر(ملكه)، پل گرين گراس(يونايتد 93). آلخاندروگونزالس ايتاريتو(بابل)و مارتين اسكورسيزي.
بهترين فيلم: بابل، جدا افتاده، نامه هايي از ايووجيا، خانم كوچولوي سان شاين، ملكه
بهترين فيلم هاي خارجي هم از كشورهاي دانمارك، الجزاير، مكزيك، آلمان و كانادا انتخاب شدند.
مراسم نهايي اهداي جوايز اسكار روز 25 فوريه(16 اسفند)در سالن كداك  هاليوود از شبكه abc پخش مي شود.
</TEXT>
</DOC>
<DOC>
<DOCID>HAM2-851104-068</DOCID>
<DOCNO>HAM2-851104-068</DOCNO>
<ORIGINALFILE>/1385/851104/news/_iran.htm</ORIGINALFILE>
<ISSUE>چهارشنبه 4 بهمن 1385 - سال چهاردهم - شماره4191 - Jan 24, 2007</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
خانه سينما مسئوليت جايزه مردمي جشنواره را برعهده نگرفت
</TITLE>
<TEXT>


ايسنا: اعضاي هيأت مديره  خانه سينما در جلسه  يكشنبه شب همچنان بر تصميم  قبلي مبني بر عدم پذيرش بحث اجرايي بهترين فيلم به انتخاب تماشاگران در جشنواره  فجر تأكيد كردند.
رضا ميركريمي مديرعامل خانه  سينما در پاسخ به اين سؤال كه آيا تغييري در تصميم هيأت مديره پيرامون جايزه  تماشاگران حاصل شده است گفت: همان طور كه مهرماه اعلام شد، خانه  سينما براي عدم پذيرش اين مسئوليت دلايل كارشناسي دارد، ولي از آنجايي كه هيأت مديره به اتفاق آراء حمايت از جشنواره  فيلم فجر را به عنوان مهمترين رويداد ملي سينماي كشور بر خود فرض مي داند، نه تنها پيشنهادي براي برگزاري اين مراسم به دبير جشنواره ارائه كرده، بلكه با تمام توان در برگزاري هرچه باشكوه تر اين آيين مهم مشاركت خواهد داشت و به يكايك عزيزاني كه ماه ها در تلاش هستند تا اين مراسم به خوبي و درخور برگزار شود، خسته نباشيد مي گويند.
وي به پيشنهاد هيأت مديره اشاره كرد و گفت: پيشنهاد ما اين است كه از اين پس فردي حقيقي براي مثال يكي از تهيه  كنندگان خوش نامي كه سال هاي قبل، اين جايزه را گرفته است، با حكم دبير جشنواره مديريت اين بخش را بپذيرد. خانه  سينما با كمال ميل تجربيات و سوابق و نرم افزار فراهم شده براي اين منظور را در اختيار ايشان قرار خواهد داد.
از سويي ديگر عليرضا رضا داد در خصوص تصميم گيري پيرامون سيمرغ مردمي جشنواره فيلم فجر گفت: طبق صحبتي كه روز گذشته با آقاي ميركريمي داشتم، ايشان قول دادند كه روند برگزاري اين جايزه را در هيأت مديره مطرح كنند و به صورت روند مثبتي آن را پيگيري كنند.
وي ضمن اشاره به بحثي كه مهر ماه گذشته توسط خانه سينما مطرح شد، گفت: پس از آن صحبت در جلسه اي كه از بنده براي موضوع  ديگري دعوت شده بود كه در هيأت مديره حضور پيدا كنم، در مورد اين مساله هم صحبت كرديم و دوستان گفتند كه اين موضوع در حوزه اختيارات آقاي ميركريمي است و اطمينان خاطر دادند كه اين موضوع را به گونه اي شايسته حل و فصل خواهند كرد.
رضا داد با تأكيد بر اين كه اين سيمرغ مهمترين روند پيوند مردم با سينماست، گفت: دوستان خانه سينما يك سال فرصت داشتند كه نحوه درست شمارش را برنامه ريزي كنند.
وي گفت: تاكنون گزارش اشكالي هم به ما منعكس نشده است و ما نمي دانيم آيا اين اشكال آن قدر جدي است كه بايد اصل مساله را زير سؤال ببريم؟ و آيا اين به  معناي مخدوش بودن جوايزي كه طي اين سال ها داده شده نيست؟ حتي در صورت وجود اشكال هم دوستان حداقل هفت تا هشت ماه فرصت داشتند كه اشكالات احتمالي را برطرف كنند و يا به حداقل برسانند.
دبير جشنواره گفت: من براي اين تصميم متأسف هستم و اگر دوستان آن چنان كه اظهار كرده اند كه علاقه مند هستند با همه توان در برگزاري اين آيين مهم مشاركت كنند، خوب بود تصميم ديگري مي گرفتند.
رضا داد در پايان در پاسخ به اين سؤال كه در نهايت اگر خانه سينما برگزاري اين جايزه را بر عهده نگيرد، شما چه تصميمي خواهيد گرفت، گفت: شايد همان پيشنهادي را كه به آقاي ميركريمي داديم كه از يكي از تهيه كنندگان درخواست مي كنيم مسئوليت اين كار مهم را بر عهده بگيرد، اجرا كنيم. شايد هم به راه حل ديگري برسيم، به هر حال بررسي مي كنيم، ببينيم در اين مدت محدود چه كاري امكان  پذير و به صلاح است، همان كار را انجام مي دهيم.
</TEXT>
</DOC>
<DOC>
<DOCID>HAM2-851104-069</DOCID>
<DOCNO>HAM2-851104-069</DOCNO>
<ORIGINALFILE>/1385/851104/news/_iran.htm</ORIGINALFILE>
<ISSUE>چهارشنبه 4 بهمن 1385 - سال چهاردهم - شماره4191 - Jan 24, 2007</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
معرفي فيلم هاي ايراني بخش بين الملل جشنواره فجر
</TITLE>
<TEXT>
گروه ادب و هنر- فيلم هاي بلند ايراني بخش هاي جام جهان نما(مسابقه
بين  الملل)، جلوه گاه شرق(مسابقه آسيا)و درجستجوي حقيقت(مسابقه معناگرا)در بيست و پنجمين جشنواره بين المللي فيلم فجر معرفي شدند.
به گزارش روابط عمومي جشنواره فيلم فجر، در بخش مسابقه بين الملل فيلم هاي"مثل يك قصه"ساخته خسرو سينايي و "قاعده بازي"ساخته احمدرضا معتمدي به رقابت با آثاراين بخش مي پردازند.همچنين فيلم "خون بازي"ساخته رخشان بني اعتماد در بخش خارج از مسابقه بين الملل روي پرده مي رود.فيلم هاي "دست هاي خالي"ساخته ابوالقاسم طالبي و "آفتاب برهمه يكسان مي تابد"ساخته عباس رافعي و "پابرهنه در بهشت "ساخته بهرام توكلي در بخش مسابقه معناگرا به روي پرده مي رود. بيست و پنجمين دوره جشنواره
بين المللي فيلم فجر از 12تا 22 بهمن ماه سال جاري درتهران برگزارمي شود.
</TEXT>
</DOC>
<DOC>
<DOCID>HAM2-851104-070</DOCID>
<DOCNO>HAM2-851104-070</DOCNO>
<ORIGINALFILE>/1385/851104/news/_iran.htm</ORIGINALFILE>
<ISSUE>چهارشنبه 4 بهمن 1385 - سال چهاردهم - شماره4191 - Jan 24, 2007</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
اصلاح قانون واگذاري داروخانه ها به افراد غيرمتخصص
</TITLE>
<TEXT>
ايلنا: دبير انجمن داروسازان ايران اعلام كرد: به زودي قانون واگذاري داروخانه ژها به افراد غيرمتخصص اصلاح خواهد شد.
سيدجمال سعيد واقفي، ضمن اعلام اين خبر افزود: كميسيون بهداشت و درمان مجلس در حال بررسي اين قانون است و يك بار نيز قرار بود اين موضوع در صحن علني مجلس مطرح شود. به گفته واقفي، كميسيون بهداشت و درمان به زودي اصلاحيه قانون را در صحن علني مجلس طرح خواهد كرد. وي تصريح كرد: در واقع اصلاح اين قانون به صورت الحاقيه ژاي به تبصره قانون واگذاري داروخانه ژها به افراد غير متخصص خواهد بود تا از اين طريق، ديگر هيچ داروخانه ژاي به افراد غيرمتخصص واگذار نشود. دبير انجمن دارو سازان ايران يادآور شد: اگر قانون مذكور اصلاح شود، فارغ التحصيلان رشته داروسازي اميد بيشتري به اشتغال ژزايي خواهند داشت.
</TEXT>
</DOC>
<DOC>
<DOCID>HAM2-851104-071</DOCID>
<DOCNO>HAM2-851104-071</DOCNO>
<ORIGINALFILE>/1385/851104/news/_iran.htm</ORIGINALFILE>
<ISSUE>چهارشنبه 4 بهمن 1385 - سال چهاردهم - شماره4191 - Jan 24, 2007</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
ورزش در دقيقه 90
</TITLE>
<TEXT>
تمرين ديروز استقلال در غياب قلعه نويي
مهر: تمرينات تيم فوتبال استقلال تهران عصر ديروز با حضور كليه بازيكنان اين تيم پيگيري شد.استقلال كه پس از باخت به مقاومت شيراز و حذف از رقابت هاي جام حذفي زير نظر امير قلعه نويي تمريناتش را آغاز كرده بود، عصر ديروز در حالي تمريناتش را در زمين شماره 2 آزادي پيگيري كرد كه قلعه نويي در تمرينات حضور نداشت و صمد مرفاوي با همراهي مسعود اقبالي تمرينات را هدايت كردند.بازيكنان استقلال در ابتدا با انجام حركات نرمشي و كششي و دويدن به دور زمين زير نظر مسعود اقبالي خود را براي آغاز تمرينات تاكتيكي و تكنيكي آماده كردند. مرور تمرينات تاكتيكي زير نظر مرفاوي يكي ديگر از برنامه هاي تمرين بود.علي منصوريان كه دچار مصدوميت جزئي شده بود، در كنار زمين و زير نظر پزشك تيم به مداوا پرداخت.به گفته نظري جويباري، سرپرست استقلال غيبت قلعه نويي موقتي است و در تمرينات بعدي دوباره در كنار استقلالي ها حاضر خواهد بود.
درخواست مسئولان سپاهان از استقلال
همشهري ورزشي- مسئولان سپاهان اصفهان خواستار دريافت مطالبات خود از باشگاه استقلال در ازاي انتقال سيدمهدي رحمتي به اين باشگاه تهراني شدند.
باشگاه استقلال براي به خدمت گرفتن سيدمهدي رحمتي متعهد به پرداخت مبالغي به باشگاه سپاهان اصفهان شد كه هنوز بخش اعظمي از آن به زرد پوشان اصفهاني پرداخت نشده است.در اين بين، مسئولان باشگاه سپاهان در تماس با آبي پوشان از آنها درخواست كرده اند هرچه زودتر نسبت به پرداخت اين رقم اقدام كنند، در غير اين صورت با شكايت از اين باشگاه، مطالبات خود را اخذ خواهند كرد. از سوي ديگر، سرپرست تيم فوتبال استقلال به مسئولان سپاهان قول همكاري داده و قصد دارد در زمان سفرآبي پوشان به اصفهان براي رويارويي با ذوب آهن مذاكراتي با مديران سپاهان براي حل اين مشكل داشته باشد.تيم فوتبال استقلال روز جمعه در چارچوب هفته شانزدهم مسابقات فوتبال ليگ برتر در ورزشگاه فولاد شهر اصفهان به ديدار ذوب آهن مي رود.
مديرعامل ابومسلم: مساوي براي ما مثل برد است
مهر: ناصر شفق گفت: پرسپوليس يكي از تيم هاي خوب فوتبال كشور است و در حال حاضر شرايط مناسبي دارد تا مقابل ابومسلم با دست پر از ميدان خارج شود.
البته ما نسبت به نقاط قوت و ضعف پرسپوليس اشراف داريم و قطعا در بازي با اين تيم، دست و پا بسته عمل نخواهيم كرد.مديرعامل باشگاه ابومسلم تصريح كرد: به هر حال ما مي دانيم كه روز پنج شنبه چه بازي دشواري پيش رو داريم و فكر مي كنم كسب نتيجه مساوي در اين ديدار هم براي ابومسلم در حكم پيروزي باشد. اميدوارم بازيكنان دو تيم با اجراي يك بازي جوانمردانه، فوتبال زيبايي را به نمايش بگذارند. برنده اين ديدار كسي است كه بتواند بهتر از حريف، انديشه هاي تاكتيكي خود را اجرا كند.
هفته دوازدهم رقابتهاي ليگ دسته اول
پيروزي پگاه گيلان و هما تهران
ايپنا:  نيم فصل دوم مسابقات فوتبال ليگ دسته اول باشگاههاي كشور عصر ديروز با برگزاري پنج ديدار آغاز شد.درتبريز پگاه گيلان با گل دقيقه 90 حسين پوريعقوبي مقابل ميزبان خود شهرداري تبريز به پيروزي رسيد تا با 28 امتياز به تنهايي درصدرگروه اول اين مسابقات قرارگيرد. هما تهران نيز با پيروزي يك برصفربرابرميهمان خود كشت و صنعت شوشتربا 17 امتياز و 4 پله صعود، رده چهارم اين گروه را به خود اختصاص داد.در اهواز كوثر تهران موفق شد با يك گل، ميزبان خود ديهيم اهواز را شكست دهد تا با 17امتياز به رده چهارم جدول رده بندي گروه دوم مسابقات ليگ دسته اول صعود كند.
نتايج كامل بازيهاي ديروز به شرح زير است:
* شهرداري تبريزصفر- پگاه گيلان يك
* هما تهران يك - كشت وصنعت شوشتر صفر
* شاهين بوشهر صفر - ماشين سازي  تبريز صفر
* ديهيم اهواز صفر- آتيه سازان كوثرتهران يك
</TEXT>
</DOC>
<DOC>
<DOCID>HAM2-851104-072</DOCID>
<DOCNO>HAM2-851104-072</DOCNO>
<ORIGINALFILE>/1385/851104/news/_iran.htm</ORIGINALFILE>
<ISSUE>چهارشنبه 4 بهمن 1385 - سال چهاردهم - شماره4191 - Jan 24, 2007</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
هنرمندان سفال، سراميك و آبگينه حمايت مي شوند
</TITLE>
<TEXT>
گروه ادب و هنر- سازمان فرهنگي هنري شهرداري تهران هم از هنرمندان بخش سفال، سراميك و آبگينه حمايت مي كند.
سيدمحسن هاشمي مدير هنرهاي تجسمي و امور موزه هاي سازمان گفت: درادامه فعاليت هاي حمايتي خود از رويدادها و رخدادهاي هنري رايج در سطح كشور، همزمان با برپايي هشتمين 2سالانه سفال، سراميك و آبگينه معاصر ايران با انتخاب چهار برگزيده در بخش سفال و دو برگزيده در بخش آبگينه و اهداي هدايايي، سازمان فرهنگي هنري شهرداري تهران از هنرمندان عرصه سفال، سراميك و آبگينه حمايت مي كند.
هاشمي برگزيدگان را به اين شرح اعلام كرد:
- لوح تقدير و جايزه نقدي پنج ميليون ريالي به منصوره پورسنگري براي اثر ماهي سياه كوچولو براي خلق فضاي تجسمي متأثر از ادبيات معاصر ايران و نشان دادن قابليت هاي سراميك به عنوان ماده اي مناسب جهت خلق اثر هنري مناسب.
- لوح تقدير و جايزه نقدي پنج ميليون ريالي به آزاده شولي براي مجموعه آثار باغ ايراني به دليل توجه به مضامين كهن در قالبي نوين و احياء متون و نقوش سراميك دوران اسلامي با شيوه اي متناسب با بيان هنر روز.
- لوح تقدير و جايزه نقدي پنج ميليون ريالي به اثر بسم الله نقش برجسته سفال كار كيانوش معتقدي براي استفاده از فلسفه وجودي سفال و تأثير از كاشي هاي هفت رنگ مساجد.
- لوح تقدير و جايزه نقدي پنج ميليون ريالي به اثري با عنوان قشقايي‎/ راكو به مهري هنربين هاليدي به دليل ايجاز و خلاقيت به همراه انسجام در ايجاد اثر هنري.
برگزيدگان و جوايز در بخش آبگينه نيز به اين شرح معرفي شدند:
- لوح تقدير و جايزه نقدي پنج ميليون ريالي به اثر ذهن سيال كار مشترك عبدالرضا و الميرا اسعدي براي بيان ظرفيت هاي بالقوه شيشه در عرصه هنرهاي تجسمي و ايجاد زمينه اي نوين در توليد آبگينه غير كاربردي.
- لوح تقدير و جايزه نقدي پنج ميليون ريالي به اثر آينده نگري كار فاطمه مجيد كشميري براي استفاده از آبگينه در جهت ايجاد فضايي رمزآميز.
همچنين مدير هنرهاي تجسمي و امور موزه هاي سازمان فرهنگي هنري شهرداري تهران در پايان اظهار اميدواري كرد در آينده نزديك شاهد رشد و رونق هنر سفال، سراميك و آبگينه باشيم.
چندي پيش نيز اين سازمان از همايش تجسمي هنر جوان حمايت كرده بود.
</TEXT>
</DOC>
<DOC>
<DOCID>HAM2-851104-073</DOCID>
<DOCNO>HAM2-851104-073</DOCNO>
<ORIGINALFILE>/1385/851104/news/_iran.htm</ORIGINALFILE>
<ISSUE>چهارشنبه 4 بهمن 1385 - سال چهاردهم - شماره4191 - Jan 24, 2007</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
تالاسمي ها چشم انتظار تصميمات نمايندگان مجلس
</TITLE>
<TEXT>
مهر: انجمن تالاسمي ايران به نمايندگي از 18 هزار و 616 بيمار تالاسمي از نمايندگان مردم در مجلس شوراي اسلامي مي خواهد با توجه به نياز بيماران، سهم بيشتري را به بهداشت و درمان در بودجه سال 86 اختصاص دهند.
انجمن تالاسمي ايران طي بيانيه اي درمورد سهم بهداشت و درمان در بودجه سال 86 آورده است: سال گذشته با مشكلات فراواني براي بيماران مبتلابه تالاسمي همراه بود؛ به گونه اي كه كمبود منابع مالي موجب شد، داروي مورد نياز تالاسميك ها سهميه بندي شده و در بسياري از موارد كمتر از نياز بيماران به آنها تحويل داده شود. در ادامه اين بيانيه آمده است: با اين وجود، انجمن تالاسمي ايران اميدوار بود كه در سال 86 با همت همه مسئولان و قانونگذاران كمبود منابع مالي رفع مي شود.
</TEXT>
</DOC>
<DOC>
<DOCID>HAM2-851104-074</DOCID>
<DOCNO>HAM2-851104-074</DOCNO>
<ORIGINALFILE>/1385/851104/news/_kharj.htm</ORIGINALFILE>
<ISSUE>چهارشنبه 4 بهمن 1385 - سال چهاردهم - شماره4191 - Jan 24, 2007</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
نيرو هاي وفادار سينيوره با شليك اسلحه و سلاح سرد100 تظاهر كننده را مجروح و2نفر را به قتل رساندند
لبنان دردست مخالفان دولت سينيوره
</TITLE>
<TEXT>



گروه بين الملل - همانطور كه حزب الله و ديگر گروه  هاي معارض دولت لبنان خبر داده بودند ديروز تظاهرات عظيم مردمي در اين كشور برپا شد. ديروز هواداران دولت با خشونت و اقدامات تحريك آميز سعي داشتند فضاي لبنان را متشنج كرده و كاري كنند كه ارتش وارد منازعه شود اما به رغم مجروح كردن افزون بر صد نفر و قتل دو مخالف دولت و شليك تير هاي هوايي دراين امر ناكام ماندند.
تظاهرات ديروز به گزارش خبرگزاري هاي جهان در ميان تدابيرشديد امنيتي برگزار شد.
به گزارش ايسنا، در حالي كه سيد حسن نصرالله دبيركل حزب الله لبنان و ميشل عون رهبر حزب مستقل ملي لبنان دوشنبه شب نسبت به وجود برخي گروه هاي نفوذي ميان اعتصاب كنندگان خبر دادند و نسبت به هدف احزاب داخل دولت لبنان براي به آشوب كشيدن اين اعتصاب هشدار دادند، اعتصاب صبح ديروز معارضان با درگيري مسلحانه و به آتش كشيدن لاستيك هاي ماشين ها و بستن راه هاي اصلي در لبنان آغاز شد.
آغاز اين درگيري ها در شمال لبنان و با حمله يك گروه مسلح طرفدار دولت به طرفداران حزب ميشل عون آغاز شد و در اين درگيري ها دست كم هفت تن زخمي شدند كه حال برخي از اين افراد وخيم است.
اين در حالي است كه عزالدين رييس دفتر سياسي حزب الله لبنان در گفت وگو با شبكه تلويزيوني الجزيره اظهار داشت: اعتصاب كنندگان همان مردمي هستند كه 50 روز در خيابان ها به صورت مسالمت آميز تحصن كردند و حرف هاي خود را گفتند؛ اما دولت نامشروع و مستبد سينيوره حاضر به گوش دادن مطالبات و خواسته هاي اين مردم نبود و امروز اين مردم خشم خود را اين چنين بيان كرده اند. اميد كه دولت سينيوره و تمامي طرفدارانش خشم اين مردم را جدي بگيرند.
در پي اعتصاب عمومي ديروز، اكثر مدارس لبنان خصوصا مدارس مناطق شمال و جنوب اين كشور كاملا تعطيل شده  و طرفداران حزب حاكم در رويارويي با اعتصاب كنندگان به استفاده از ابزار آلات غير قانوني چون سلاح دست زده اند.
همچنين بر اساس گزارش هاي رسيده، تمامي مسيرهاي منتهي به فرودگاه بين المللي بيروت با به آتش كشيده شدن لاستيك هاي ماشين ها و برخي از موانع بسته شد.
در منطقه ضحله نيز درگيري ميان طرفداران حزب حاكم و اعتصاب كنندگان به وقوع پيوست كه با دخالت نيروهاي ارتش اين درگيري ها متوقف شد.
در همين حال به گزارش واحد مركزي خبر برخي جريان هاي طرفدار دولت سينيوره به خود داري ارتش و نيرو  هاي امنيتي اين كشور در سركوب مردم به شدت اعتراض كردند.اين اعتراض بخصوص از سوي وليدجنبلاط چشمگير بود.وي درحالي اين انتقاد را مطرح كرد كه هوادارانش در درگيري با هواداران ميشل عون كه از گروه هاي هم پيمان با حزب الله است تعدادي از آنها را به شدت مجروح كردند.
گفته مي شودكه مخالفان دولت سينيوره اين اعتصابات را براي سه روز متوالي طراحي كرده و معتقدند در اين مدت تحولات مهمي در لبنان بوقوع خواهد پيوست.
</TEXT>
</DOC>
<DOC>
<DOCID>HAM2-851104-075</DOCID>
<DOCNO>HAM2-851104-075</DOCNO>
<ORIGINALFILE>/1385/851104/news/_kharj.htm</ORIGINALFILE>
<ISSUE>چهارشنبه 4 بهمن 1385 - سال چهاردهم - شماره4191 - Jan 24, 2007</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
رودررويي ارتش آمريكابا نيرو هاي مقتدا صدر در عراق
</TITLE>
<TEXT>
گروه بين الملل - آمريكايي ها از چندي پيش بطور رسمي به رويارويي با نيرو  هاي مقتدا صدر در عراق روي آورده اند. ارتش اشغالگر آمريكا در عراق مدعي است كه نيرو  هاي نظامي مقتدا صدر موسوم به ارتش مهدي از نيرو هاي تندرو نظامي در اين كشور است كه در رويارويي با نيرو  هاي  آمريكايي نقش دارد. از همين روي بارها با همراهي ارتش عراق به بخش شيعه نشين بغداد معروف به شهرك صدر حمله كرده است و طي روز  هاي اخير تعدادي از رهبران ارتش مهدي و مشاوران مقتدا صدر در نقاط مختلف عراق را بازداشت كرده است. به گزارش ايرنا ديروز ارتش آمريكا طي بيانيه اي اعلام داشت كه طي 45 روز گذشته سربازان اين كشور با همراهي ارتش عراق 600 نفر از اعضاي ارتش مهدي را دستگير و به دستگاه قضايي عراق تحويل داده اند.
براساس اين گزارش 16 نفر از دستگير شدگان از اعضاي ارشد سپاه مهدي هستند و پنج تن ديگر نيز از فرماندهان اين سپاه در شهرك صدر هستند. به اين ترتيب و با توجه به اينكه اين اطلاعيه وعده داده است كه عمليات عليه نيرو هاي صدر ادامه پيدا خواهد كرد به نظر مي رسد كه حضور نيرو هاي جديد آمريكا در بغداد به منظور تامين امنيت اين شهر بيشتر براي مقابله با نيرو هاي صدر بوده است.
</TEXT>
</DOC>
<DOC>
<DOCID>HAM2-851104-076</DOCID>
<DOCNO>HAM2-851104-076</DOCNO>
<ORIGINALFILE>/1385/851104/news/_kharj.htm</ORIGINALFILE>
<ISSUE>چهارشنبه 4 بهمن 1385 - سال چهاردهم - شماره4191 - Jan 24, 2007</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
آغاز مذاكرات فتح و حماس براي تشكيل دولت وحدت ملي
</TITLE>
<TEXT>
گروه بين الملل  - يك روز پس از ديدار محمود عباس با خالد مشعل در خصوص تشكيل دولت وحدت ملي و رفع كدورت ها بين فتح و حماس كه اولي رياست تشكيلات خودگردان دولت فلسطين را دراختيار و دومي رهبري دولت منتخب مردم را بر عهده دارد،محمود عباس بار ديگر دولت را به برگزاري انتخابات زودهنگام تهديد كرد.
واحد مركزي خبر ديروز از برگزاري نشست جنبش هاي حماس و فتح در خصوص تشكيل دولت وحدت ملي خبر دارد اما در همين حال ايسنا در خبري اعلام كرد كه در همين شرايط محمود عباس بار ديگر نسبت به برگزاري انتخابات زودهنگام هشدار داد.
به نوشته روزنامه النهار - چاپ لبنان - محمود عباس، رييس تشكيلات خودگردان فلسطين پس از ديدار با خالد مشعل، رييس دفتر سياسي جنبش مقاومت اسلامي فلسطين، حماس، در دمشق تاكيد كرد: چنانچه طي چند هفته آينده دولت متحد ملي تشكيل نشود هيچ راهي جز برگزاري انتخابات زودهنگام پارلماني و رياست تشكيلات خودگردان وجود ندارد. وي در ادامه سفرش به دمشق بار ديگر با رهبران گروه هاي فلسطيني از جمله طلال ناجي، معاون دبير كل جبهه خلق براي آزادي فلسطين ديدار كرد.
رييس تشكيلات خودگردان هم چنين با هياتي از جبهه مبارزه ملي فلسطين به رياست خالد عبدالمجيد و محمد خليفه، دبير كل سازمان الصاعقه و هياتي از جبهه آزادي بخش فلسطين به رياست ابونضال الاشقر ديدار كرد.
عبدالمجيد پس از اين ديدار عنوان داشت كه ابومازن از گروه هاي فلسطيني خواسته تا با افزايش تلاش ها و اقدامات خود هر چه سريع تر به توافق برسند و چنانچه اين توافق ملي چند هفته آينده ايجاد نشود ما چاره اي جز روي آوردن به انتخابات زودهنگام نداريم.
عباس هم چنين پس از ديدارش با مقامات سوري و رهبران گروه هاي فلسطيني در جمع خبرنگاران هدف از اين ديدارها را بررسي اوضاع دشوار حاكم بر فلسطين و رايزني جهت تشكيل دولت متحد ملي دانست.
</TEXT>
</DOC>
<DOC>
<DOCID>HAM2-851104-077</DOCID>
<DOCNO>HAM2-851104-077</DOCNO>
<ORIGINALFILE>/1385/851104/news/_kharj.htm</ORIGINALFILE>
<ISSUE>چهارشنبه 4 بهمن 1385 - سال چهاردهم - شماره4191 - Jan 24, 2007</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
موج دوم رويارويي در لبنان
محمدرضا زائري / بيروت
</TITLE>
<TEXT>
موج دوم رويارويي معارضه لبنان با حكومت مورد حمايت قدرتهاي خارجي، از صبح ديروز آغاز شد و چنان كه سران معارضه اعلام كرده بودند جديت و قدرت معارضه را نشان داد و رويكرد تصاعدي مقابله را بيش از پيش آشكار ساخت.
پيش از اين مخالفان دولت تنها به حكومت اتحاد ملي رضايت داشتند اما اين بار و در موج دوم رويارويي برگزاري انتخابات زودهنگام مجلس نيز به خواسته صريح و قاطع مخالفان اضافه شده است. از روزهاي گذشته و پس از مصاحبه تلويزيوني و سخنراني دبيركل حزب الله در آغاز دهه محرم كه با اعلام بيانيه سران معارضه و دعوت به اعتصاب عمومي و سراسري در كل كشور همراه شد واكنش هاي شتاب زده و گسترده طرفداران دولت نشان مي داد آنان علي رغم آنچه در الفاظ و كلمات اظهار مي كنند در واقع از قدرت نمايي معارضه بسيار نگرانند زيرا از يك سو به پايگاه مردمي معارضان واقف هستند و از سوي ديگر ضعف و سستي موقعيت خود را مي شناسند.
حمايتهاي صريح و گسترده خارجي كه حتي ناباورانه دفاع علني مقامات رژيم اشغالگر قدس از كابينه ناقص فواد سينيوره را در بر داشت در عمل صادق  بودن ادعاي حزب الله و معارضه را تأييد مي  كرد كه از آغاز بر دست نشانده  بودن اين حكومت اصرار داشته اند.
اين البته به معناي پوشالي بودن قدرت دولت فعلي نيست زيرا حتي در دوره قبل كه آنان با شرايطي مشابه دولت عمر كرامي را سرنگون كرده و فواد سينيوره را به نخست وزيري رساندند از حمايت بخشي از مردم لبنان برخوردار بودند.
واقعيت غيرقابل انكار اين است كه بافت و ساختار اجتماعي و مذهبي لبنان و مناسبات مختلف ميان نهادهاي قدرت، موجب مي شود وابستگي ها و تعلقات جدي و حساسي بر اساس گرايشات مذهبي و طايفه اي به وجود بيايد كه بسياري از معادلات را رقم مي زند.
از اين روي بايد اين واقعيت را پذيرفت كه هم منافع و مصالح دولتهاي فرانسه و عربستان در لبنان بسيار ريشه دار و عميق است و هم  چنان كه حوادث فعلي عراق و حاشيه هاي منطقه اي نشان مي دهد تعصبات مذهبي و تعلقات سياسي مبتني بر آنها بسيار جدي تر از يك تصور ساده و بسيط است. لذا همان طور كه علايق و وابستگي هاي بخش عمده و اكثريت قاطع شيعيان لبنان به ارزشهاي انقلاب اسلامي آنان را به جمهوري اسلامي پيوند مي دهد، وجود ريشه هاي درازمدت تاريخي و تعصبات قومي و طايفه اي و مذهبي در هريك از عناصر شكل دهنده جمعيت لبنان چه مسيحيان ماروني يا ارتودكس يا كاتوليك و چه اهل سنت و دروزي ها مناسبات و وابستگي هاي خاصي را رقم مي زند. بنابراين نمي توان در همين حال حمايت بخشي از مردم از دولت سينيوره را ناديده گرفت. شايد همين واقعيت باعث شده است كه دبيركل حزب  الله لبنان از تجربه حركتهاي سياسي پيشينيان خود درسي جديد و كارآمد بياموزد و با تمام وجود به هم پيماني با دشمنان ديروز حزب الله وفادار بماند.
رمز همراهي جدي و استراتژيك حزب الله با ژنرال ميشل عون مسيحي و نبيه بري جنبش شيعي امل را در اين راستا مي توان دريافت و اضافه بر آن حساسيت همراهي حزب الله در معارضه با بخشهايي از اهل سنت و دروزيان است كه باعث مي شود مرزبندي مشخص مذهبي و طايفه اي به وجود نيايد بلكه تنها عامل رقم زننده رويارويي، اتفاق نظر همه آنان با تمام اختلاف ها و تفاوت ها در ضرورت شكل گيري حكومت جديد اتحاد ملي و در مرحله جديد برگزاري انتخابات زودهنگام است.
تاكنون معارضه با هدايت و تدبير تحسين برانگيز حزب الله موفق شده است ابتكار عمل را به دست بگيرد و حتي در حوزه رسانه اي بسيار هوشمندانه عمل كند و همين سابقه به اضافه اعتماد عمومي مخاطبان حتي مخالفين به وعده ها و اميدهاي سيدحسن نصرالله باعث مي شود علي رغم همه مشكلات و حوادث حاشيه اي جريان معارضه بتواند از قدرت نمايي ديروز خود بهره گيرد و نشان دهد نه تنها طبق ادعاي دولت سينيوره و رسانه هاي آن در اقليت نيست بلكه اگر بخواهد مي تواند حتي حمايتهاي گسترده خارجي از اين دولت را نيز كم اثر سازد.
محاسبات و تحليل ها از اوضاع كشورهايي با شرايط بسيار ساده و روشن نيز در شرايط كنوني جهان ساده نيست، چه رسد به تحليل اوضاع لبنان با پيچيدگي ها و حساسيت هاي كم نظير كه البته رويدادهاي اخير منطقه آن را بيش از گذشته تحت تأثير قرار داده است و اكنون هر دو سوي مقابله مي دانند در وضعيت مرگ و حيات قرار دارند و بايد كار را به پايان برسانند. در اين ميان آنچه به روشني به چشم مي آيد برنامه از پيش طراحي شده و مشخصي است كه معارضه با حوصله و تدبير آن را براي تأمين هدف خود مديريت مي كند و آشفتگي بيش از پيش دولت در مقابل آن نشان مي دهد كه اين برنامه به حصول نتيجه بسيار نزديك شده است.
</TEXT>
</DOC>
<DOC>
<DOCID>HAM2-851104-078</DOCID>
<DOCNO>HAM2-851104-078</DOCNO>
<ORIGINALFILE>/1385/851104/news/_kharj.htm</ORIGINALFILE>
<ISSUE>چهارشنبه 4 بهمن 1385 - سال چهاردهم - شماره4191 - Jan 24, 2007</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
كوتاه از جهان سياست
</TITLE>
<TEXT>
چين آزمايش سلاح ضد ماهواره را تاييدكرد
گروه بين الملل نزديك به يك هفته بعد از انجام آزمايش سلاح ضد ماهواره در چين مقامات  اين كشور ديروز و براي  نخستين  بار آزمايش  اين  سلاح  را تاييد كرده  و اطمينان  دادند اين  آزمايش  هيچگونه  خطري  براي  ساير نقاط جهان  در بر ندارد.
سخنگوي  وزارت  امور خارجه  چين  ديروز گفت ، پكن  انجام  اين  آزمايش  را به  اطلاع  ديگر كشورها و از جمله  آمريكا رسانده  بود. وي  گفت : چين  به  طرفداري  از توسعه  صلح آميز فضا پايبند بوده  و مخالف  نظا مي  سازي  و رقابت هاي  نظامي در فضا است .چين  پس  از آمريكا و شوروي  سابق  سومين  كشوري  است  كه  قادر است  شيئي  را در فضا منهدم  كند.
پوتين: روسيه به ثبات سياسي و اقتصادي رسيده است
گروه بين الملل- ولاديمير پوتين رئيس جمهوري روسيه در آستانه سفر به هند كه ازفردا آغاز مي شود در گفتگو با پي تي آي هند ابراز اميدواري كرد جانشين وي در اين مقام، به سياستهاي او ادامه دهد.پوتين كه دوره دوم و آخر رياست جمهوري خود را مي گذراند افزود: در سالهاي اخير روسيه از وضعيت بحرانهاي دائمي به ثبات سياسي و اقتصادي رسيده است كه نتيجه آن رشد پايدار اقتصادي و افزايش درآمد مردم است.
رئيس جمهوري روسيه در پاسخ به پرسشي كه آيا مردم روسيه براي ادامه رياست جمهوري وي در دوره سوم خواهان تغيير قانون اساسي هستند، گفت: اين مسئله را بايد با مردم روسيه مطرح كرد. ولاديمير پوتين از سال????ميلادي، رياست جمهوري روسيه را به عهده دارد و در سال????دوره دوم رياست جمهوري وي به پايان مي رسد و طبق قانون اساسي اين كشور وي اجازه تصدي اين پست براي دوره سوم را ندارد.
گفتگوي لهستان و آمريكا در مورد استقرار پايگاه موشكي
گروه بين الملل- معاون وزير امور خارجه لهستان گفت كه تا دو هفته ديگر گفتگوهاي مقدماتي در مورد استقرار احتمالي پايگاه راداري سامانه پدافند موشكي آمريكا در خاك لهستان آغاز مي شود. به گزارش خبرگزاري آلمان،اين مقام لهستاني گفت: اين گفتگوها به يك توافق بر سر استقرار اين پايگاهها در لهستان و جمهوري چك منجر خواهد شد و ما منتظر پيشنهادي صريح در اين زمينه هستيم. مقامات لهستاني پيش از اين از آمريكا درخواست كرده بودند كه در صورت استقرار پايگاههايي درلهستان، ضمانت هاي امنيتي لازم را در اختيار ورشو قرار دهند. آمريكا پيشتر نيز انجام گفتگوهاي مقدماتي در مورد استقرار اين پايگاهها در خاك جمهوري چك را تاييد كرده بود.
عمروموسي: خاورميانه بمبي در حال انفجار است
ايسنا: به نوشته روزنامه  النهارچاپ لبنان- عمرو موسي، دبيركل اتحاديه  عرب طي سخناني در مقر روابط بين الملل پادشاهي بلژيك در بروكسل ضمن هشدار نسبت به اوضاع بحراني منطقه، تاكيد كرد: منطقه به بمبي در حال انفجار تبديل شده كه هر لحظه امكان انفجار آن وجود دارد.
موسي با اشاره به عدم پايبندي اسرائيل به تعهداتش خاطرنشان كرد كه كشورهاي عربي خواهان حل مسالمت آميز بحران اسرائيل و فلسطين هستند.
دبيركل اتحاديه  عرب ضمن انتقاد از علمكرد كميته  چهار جانبه  صلح تاكيد كرد كه نقش اين كميته در روند صلح چندان فعال نيست و اين نقش تنها به صدور بيانيه منحصر است.
وي تنها راه موفقيت طرح هاي پيشنهادي جهت كنترل بحران عراق را مشاركت تمامي احزاب عراقي در روند سياسي اين كشور، برقراري آشتي ملي و تقسيم عادلانه  ثروت به دور از گرايش هاي مذهبي و طايفه  اي دانست.
الظواهري: مقاومت،توانايي از بين بردن ارتش آمريكا را دارد
گروه بين الملل - ايمن الظواهري مرد شماره 2 القاعده در نوار ويديويي جديدي استراتژي بوش مبني بر اعزام نيروهاي مازاد به عراق را به تمسخر گرفت.
الظواهري در اين نوار كه در اينترنت پخش شد، ضمن به تمسخر گرفتن طرح جديد جورج بوش رييس جمهوري آمريكا مبني بر اعزام نيروهاي مازاد به عراق تاكيد كرد: مقاومت توانايي از بين بردن تمام ارتش آمريكا را نيز دارد.
</TEXT>
</DOC>
<DOC>
<DOCID>HAM2-851104-079</DOCID>
<DOCNO>HAM2-851104-079</DOCNO>
<ORIGINALFILE>/1385/851104/news/_kharj.htm</ORIGINALFILE>
<ISSUE>چهارشنبه 4 بهمن 1385 - سال چهاردهم - شماره4191 - Jan 24, 2007</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
برژينسكي:
ديدگاه آمريكا در مورد عراق احمقانه و كوركورانه است
</TITLE>
<TEXT>
گروه بين الملل- در حالي كه رئيس جمهور آمريكا در شامگاه سه شنبه به وقت آمريكا در برابر كنگره آمريكا سياست هاي خود در مورد عراق را به اطلاع اعضاي كنگره خواهد رساند، انتقاد از وي در آمريكا بالا گرفته است.
در كنار بسياري از سناتورهاي دموكرات، برژينسكي مشاور امنيتي ملي سابق آمريكا، نيز به جمع انتقاد كنندگان پيوسته است.
سخنراني بوش، نخستين سخنراني وي در كنگره پس از به دست آوردن اكثريت صندلي ها از سوي حزب دموكرات است و محافل خبري آمريكا گزارش داده اند كه وي قصد دارد مخالفان سياست خود را در عراق براي راهبرد تازه خود متقاعد سازد. ولي زبگنيف برژينسكي در مصاحبه با روزنامه آلماني دي ولت كه ديروز به چاپ رسيد، گفت كه تصور و ديدگاه آمريكا مبني بر اين كه تنها اين كشور حق تعيين سرنوشت عراق را دارد، احمقانه و كوركورانه است. وي در ادامه گفت كه اين تصور آنچنان احمقانه و كوركورانه است كه در مورد آن به سختي مي توان بحث كرد.وي در همين حال به نقش ايران در منطقه اشاره كرد و گفت كه ايران علايق و منافع مشروعي نسبت به آنچه در عراق اتفاق مي افتد، دارد. برژينسكي با اشاره به گزارش بيكر- هميلتون گفت كه آمريكا بايد با كشورهايي كه نسبت به حوادث عراق علاقه مند هستند، حتي اگر اين علاقه با منافع آمريكا تفاوت هم داشته باشد، گفت وگو كند.
مشاور امنيتي كارتر سياست جديد جرج بوش رئيس جمهوري آمريكا براي عراق را، هم از نظر راهبردي مبهم و بي محتوا و هم از نظر تاكتيكي بدون چشم انداز خواند و گفت: چنين به نظر مي رسد كه اين راهبردي براي راضي كردن طيفي است كه به بوش رأي داده اند.
مشاور سابق امنيتي آمريكا افزود: آمريكا بايد اين واقعيت را درك كند كه حضورش در عراق تنها باعث تشديد درگيريهاي قومي مي شود و حضور نظامي، اين امر را به مراتب تشديد كرده است.
</TEXT>
</DOC>
<DOC>
<DOCID>HAM2-851104-080</DOCID>
<DOCNO>HAM2-851104-080</DOCNO>
<ORIGINALFILE>/1385/851104/news/_learning.htm</ORIGINALFILE>
<ISSUE>چهارشنبه 4 بهمن 1385 - سال چهاردهم - شماره4191 - Jan 24, 2007</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">علمی فرهنگی</CAT>
<CAT xml:lang="en">Science and Culture</CAT>
<TITLE>
مروري بر سفرنامه و ديدگاه هاي فرهنگي و گردشگري ناصرخسرو
هفت سال سفر و پژوهش
دكتر رحيم چاووش اكبري
</TITLE>
<TEXT>


چندي پيش در صفحه فرهنگ و آموزش كه روزهاي يكشنبه و چهارشنبه، با موضوعات ميراث فرهنگي و گردشگري، با مخاطبان خود ارتباط برقرار مي كند، مطلبي چاپ كرديم از دكتر رحيم چاووش اكبري با عنوان بسيار سفر بايد... و قول داديم در ادامه، در سلسله مطالبي كه هر از چند گاه در همشهري منتشر خواهد شد، سفرنامه هاي مهم مشرق زمين، از جمله سفرنامه هاي انديشمندان ايراني را به قلم دكتر اكبري مرور كنيم. امروز در نخستين بخش از اين مطالب، ديدگاه هاي ناصر خسرو، در باره فرهنگ و تمدن و گردشگري در جهان اسلام با نگاهي به سفرنامه جاويدان وي بررسي شده است.
حكيم ابومعين ناصرخسرو قبادياني مروزي در ماه ذيقعده سنه 394(هـ.ق)مطابق با مرداد ماه سال 382(هـ.ش)در قباديان از توابع بلخ به دنيا آمده بود و از جواني علوم متداول عصر خود مانند علوم يوناني، نجوم بطلميوس، هندسه اقليدسي، طب، موسيقي، حساب، نجوم و علم كلام و حكمت متالهين در حد تبحر ياد گرفت و در اين راستا به مقام عظيمي دست يافت.
نماند از هيچ گونه دانش كه من از آن
نكردم استفادت بيش و كمتر
از محسنات اخلاقي او شجاعت در گفتار است:
از مرو برفتم به شغل ديواني و به پنج ديه مروالرود فرود آمدم كه در آن روز قران رأس و مشتري بود. گويند كه هر حاجت كه در آن روز خواهد، باري تعالي و تقدس روا كند. به گوشه اي رفتم و دو ركعت نماز كردم و حاجت خواستم تا خداي تعالي و تبارك مرا توانگري دهد.
چون به نزديك ياران و اصحاب آمدم، يكي از ايشان شعري پارسي مي خواند. مرا شعري در خاطر آمد كه از وي درخواهم تا روايت كند. بر كاغذ نوشتم تا به وي دهم كه اين شعر بخوان. هنوز بدو نداده بودم كه او همان شعر به عينه آغاز كرد. آن حال به فال نيك گرفتم و با خود گفتم خداي تبارك و تعالي حاجت مرا روا كرد. پس از آنجا بجوزجانان شدم.
شبي در خواب ديدم كه يكي مرا گفت چند خواهي خوردن شراب كه خرد از مردم زائل كند، اگر بهوش باشي بهتر. من جواب گفتم كه حكما جز اين چيزي نتوانستند ساخت كه اندوه دنيا كم كند. جواب داد كه بيخودي و بيهوشي را حتي نباشد، حكيم نتوان گفت كسي را كه مردم را [به] بيهوش رهنمون باشد، بلكه چيزي بايد طلبيد كه خرد و هوش را به افزايد. گفتم كه من اين را از كجا آرم. گفت جوينده يابنده باشد. پس سوي قبله اشارت كرد و ديگر سخن نگفت. چون از خواب بيدار شدم، آن حال تمام بر يادم بود و بر من كار كرد و با خود گفتم كه از خواب دوشين بيدار شدم، بايد كه از خواب چهل ساله نيز بيدار گردم. انديشيدم كه تا همه افعال و اعمال خود بدل نكنم، فرح نيابم(سفرنامه، صفحه: 2و 3)
حكيم بزرگ در اين گفتار كوتاه به اندازه چهار سال تحصيل معارف و فرهنگ اسلامي- و شايد بيشتر- راه و رسم توبه و انابت و مسلمان واقعي شدن را درس داده است. اگر ناصرخسرو اين شهامت اخلاقي را نداشت حكيم ناميدنش خطا بود.
سفر هفت ساله ناصر خسرو يك سفر كلاً تحقيقاتي و براي كسب و تحصيل تمدن و فرهنگ اسلامي بود. وي مي گويد: پنجم محرم سنه ثمان و ثلثين و اربعمايه(5/1/438 قمري)، دهم مرداد ماه سنه 415 از تاريخ فرس به جانب قزوين روانه شدم و به ديه قوهه رسيدم. قحط بود و آنجا يك نان جو به دو درهم مي دادند از آن جا به قزوين رفتم. نهم محرم(يعني دقيقاً 4 روز بعد)به قزوين رسيدم. باغستان بسيار داشت، بي ديوار و خار(1)و هيچ چيز كه مانع شود دررفتن راه نبود(سفرنامه، ص 5 و 6).
با امعان نظر در اين نوشته كوتاه درمي يابيم كه ناصرخسرو از ديدگاه اقتصادي هم متبحر بوده است و به علاوه با همه قحطي در قوهه با فاصله سه يا چهار روز از قزوين آن قدر فرهنگ ديني قوي بوده است كه باغات زيباي قزوين حتي خار در ديوار و خود ديوار را نداشته است و گرفتاران قحطي قوه به آنجا تجاوز نمي كردند. در عين حال وسايل ارتباطي هم نبوده است.
در بيستم صفر 438 به تبريز مي رسد كه مصادف با 5/6/ تقويم قديم ايراني بوده است و مي نويسد: آن شهر و وخبه آذربايجان است(يعني مركز آذربايجان). شهري آبادان. طول و عرضش به گام پيمودم، يك هزار و چهارصد بود... مرا حكايت كردند كه بدين شهر زلزله افتاد. شب پنجشنبه هفدهم ربيع اول سنه اربع و ثلثين و الربعمايه و در ايام مسترقه بود.(2)(يعني دقيقاً 4 سال و بيست و هفت روز قبل از ورود ناصر خسرو به تبريز)پس از نماز خفتن بعضي از شهر خراب شده بود و بعضي ديگر را آسيبي نرسيده بود و گفتند چهل هزار آدمي هلاك شده بودند.(سفرنامه، صفحه 7 و 8).
بنابه نوشته خود ناصرخسرو روز يكشنبه غره رمضان به رمله رسيديم و از قياريه تا رمله هشت فرسنگ بود و آن شهرستاني بزرگ است... مسجد آنجا را سيصدگام اندر دويست گام مساحت است. بعد در صفت بيت المقدس مي نويسد: شهري بزرگ است. آن وقت ديدم بيست هزار مرد در وي بودند يعني هلاك شدگان تبريز دو برابر كل جمعيت بيت المقدس بوده است.
در باره تبريز خوانديم كه در آن زلزله چهل هزار آدمي هلاك شده بودند. اگر مساحت تبريز را حساب كنيم يك ميليون و 960 هزار گام مي شود(1400*1400)ولي تنها يك مسجد رمله(از توابع قدس)، شصت هزار گام(200*300)بوده است.
اگر هر گام را به طور متوسط نيم متر امروز بگيريم، طول و عرض تبريز هفتصد متر مي شود. اين در حالي است كه بيت المقدس چندين برابر بزرگتر از تبريز بوده و با جمعيتي درست نصف هلاك شدگان تبريز در زلزله.
قصدم انتقاد از ناصرخسرو نيست، بلكه نسخه نويسان بعد از وفات ناصرخسرو هستند كه اغلب با ذوق و سليقه شخصي در كتاب ها دستكاري مي كردند. به اين ضرب المثل دقت فرماييد: شغلتنا را شدرستنا كردن: گويند قاريي عامي به آن آيه رسيد... شغلتنا انفسنا... گفت: غلط در قرآن روا نباشد، از آن رو شغلتنا را محو كرده، به جاي آن شدرستنا نوشت.(دهخدا، 1025).
لابد توجه فرموديد كه آن قاري املاي كلمه غلط را هم نمي دانسته است، از اين گونه كاتبان و قاريان فراوان بوده است و شما نمي توانيد دو نسخه از ديوان حافظ را پيدا كنيد كه با همديگر مطابقت داشته باشد. گويند ميرزا رضاي كرماني به ناصرالدين شاه قاجار نامه نوشت كه اين يك بيت شعر حافظ:
كشتي نشستگانيم اي باد شرطه برخيز
باشد كه باز بينم ديدار آشنا را
در نسخه اي همين طور و در نسخه ديگر: كشتي شكستگانيم... آمده، كدام يك صحيح است. ناصرالدين شاه در جواب نوشت:
بعضي شكسته دانند، بعضي نشسته خوانند
چون نيست خواجه حافظ معذور دار ما را
علامه دهخدا به خاطر اين دخالت هاي بيجا است كه در وصيت نامه خود نوشته بود: اگر لغتنامه من همگي غلط باشد، دخالت نكنيد. حتماً به همان صورت كه من نوشته ام، چاپ كنيد.
من ايمان دارم كه برخي كاتبان بدون توجه به عظمت ناصرخسرو عددهاي طول و عرض تبريز را تحريف كرده اند. چه طور امكان دارد در شهري به آن كوچكي، آن همه جمعيت جا بگيرند، حتي اگر به فرض محال خيال كنيم كه در زمان آنان برجسازي به سبك امروز(سي چهل طبقه)رايج بوده است. حتي قطران تبريزي كه ناصرخسرو او را ملاقات كرده است، در قصيده زلزله تبريز با مطلع:
بود محال تو را داشتن اميد محال
به عالمي كه نماند هرگز بر يك حال
بنابه داشتن ذوق شاعران از صنعت اغراق شاعرانه استفاده كرده و روي عشق و علاقه به زادگاه خود گفته است:
بسا سراي كه بامش همي بسود فلك
بسا درخت كه شاخش همي بسود هلال
(قطران، ديوان، ص: 208)
قطعاً خود قطران بزرگ قبول داشته است كه اگر در تبريز آن زمان، بنايي بوده كه بامش به فلك بسايد، جز اغراض خيالي بيش نيست و از سوي ديگر تا امروز تنها درختان بلندي كه در جهان سراغ داريم، مثلاً سرو كاشغر(3)به روايت ابن خندق در تاريخ بيهق- و سروناز در باغ شيراز و سرو رسته از چوبدستي خانم شهربانو دختر يزدگرد و همسر حضرت امام حسين سالار و سرور شهيدان و مادر گرامي حضرت امام سجاد(عليه السلام)در قله كوه چكچكو(4)در نزديكي يزد است و محال است درختي باشد كه شاخش به هلال ماه بسايد.
باز هم در اين ارتباط سخن خواهيم گفت.
پي نوشت ها:
1 - در همه جا باغ ها ديوار بلندي داشتند و بالاي ديوار خار نصب مي كردند كه دزد نتواند از ديوار بالا رود و امروز جاي خار، نرده هاي آهنين و سيم خاردار نصب مي كنند.
صائب تبريز از خار سر ديوار مضمون بسيار زيبايي ساخته است:
من از ناچيزي خار سر ديوار دانستم
كه ناكس كس نمي گردد از آن بالا نشيني ها
(صائب تبريزي- ديوان)
2 - در تقويم ايران قبل از اسلام، هر دوازده ماه خورشيدي سي روز بود و هر روز از هر ماه نامي داشت مثلاً روز اول هورمزد روز، روز ششم خرداد روز، شانزدهمين روز مهرروز و خلاصه سي ام هر ماه سپندارمند روز ناميده مي شد. با اين حساب سال شمسي 360 روز مي شد و آن پنج روز باقيمانده را ايام مسترقه يا خمسه مسترقه(به معني 5 روز دزديده از سال)مي ناميدند و قبل از اسلام همان پنج قبل از نوروز را به نام 5 بخش گاتها(اصيل ترين سرودهاي خود زرتشت)با عنوان اندرگاهان پيش از نوروز جشن مي گرفتند.
3 - اين خندق از اهالي بيهق(سبزوار امروزي)در كتاب زيباي خودش تاريخ بيهقي نوشته است كه زرتشت در كاشغر سروي كاشته بود كه چند هزار گوسفند در سايه آن مي خوابيدند. تا حكومت المستنصر بالله(خليفه عباسي باقي بود. آن خليفه نادان تصميم گرفت كاخي به نام مستنصريه در بغداد بنا كند و براي ستون وسط بنا تنه همان سرو را انتخاب كرد و ماموراني را با لشكر به كاشغر فرستاد كه آن درخت را ببرند و به بغداد بياورند. مردم كاشغر به ماموران گفتند ما به تعداد شاخه هاي اين درخت به خليفه سكه طلا مي دهيم اين يادگار پيامبر ايراني را نبريد و قبول نكردند و بريدند و صدها هزار مرغ كه در آن درخت لانه داشتند چند روزي سرگردان در هوا مي پريدند و مردم آفتاب را نديدند.
تنه درخت را بر پشت هشتاد گاو نر بار كردند بعد از مدت ها(ماه هاي طولاني)كه درخت به دروازه بغداد رسيد جنازه خليفه را به گورستان مي بردند و چشمان پليدش آن درخت را نديد.
4 - براي اطلاعات بيشتر نگاه كنيد: مري بويس/زردشتيان و باورها و آداب ديني آنها. ترجمه عسگر بهرامي، نشر انتشارات ققنوس، چاپ ششم، 1381، تهران.
</TEXT>
</DOC>
<DOC>
<DOCID>HAM2-851104-081</DOCID>
<DOCNO>HAM2-851104-081</DOCNO>
<ORIGINALFILE>/1385/851104/news/_learning.htm</ORIGINALFILE>
<ISSUE>چهارشنبه 4 بهمن 1385 - سال چهاردهم - شماره4191 - Jan 24, 2007</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">علمی فرهنگی</CAT>
<CAT xml:lang="en">Science and Culture</CAT>
<TITLE>
تكنولوژي، علامت سؤال صنايع دستي
</TITLE>
<TEXT>


گروه علمي فرهنگي- صنايع دستي يا هنرهاي سنتي يا هر نامي كه بر آن بگذاريم، با ورود فناوري كم كم به فراموشي سپرده مي شود و اين موضوع تا حدي نيز سبب كاهش انگيزه هنرمندان و صنعتگران اين عرصه شده است.
"محمدرضا تاجري" از هنرمندان و صنعتگران پيشكسوت خراساني كه حدود 20 سال به نقاشي بر روي شيشه و بلور مشغول بوده، گراني لوازم اوليه و شرايط جديد اداره كار را عمده ترين مشكلات صنايع دستي مي داند و مي گويد: با وجودي كه امروزه در كشورهاي پيشرفته، بسياري از اقدامات حوزه صنايع دستي با دستگاه هاي ليزري صورت مي گيرد در ايران هنوز به قدرت و توانايي دست تكيه مي شود و اين درحالي است كه استفاده از دستگاه هاي پيشرفته، سرعت و ظرافت توليدات را در پي خواهد داشت.
"نعمت الله نكويي" از ديگر هنرمندان مبتكري است كه كتاب رباعيات خيام را به شيوه معرق مس خلق كرده است. وي درخصوص استفاده از فناوري در اين سبك هنري مي گويد: معرق در گذشته به روش خاص همان زمان انجام مي شد، اما با پيشرفت علم، تغييراتي در اصالت اين كار به وجود آمده و نحوه كار گسترش يافته است. وي با تأكيد بر اينكه ماشين هر قدر خوب كار كند باز ظرافت كار دست را ندارد، مي افزايد: تنها هنرمندان خبره اي كه از ديد هنري قوي برخوردارند، تفاوت كار ماشين و هنر دست را خوب متوجه مي شوند، اگرچه نتيجه كار با ماشين باز هم جزو صنايع دستي محسوب مي شود.
نكويي درخصوص مشكلات اين بخش چنين توضيح مي دهد: اگر كساني كه در رشته هاي متنوع هنري كار مي كنند حمايت نشوند،  به سمت تجارت خواهند رفت و اين مسئله نابودي هنر اصيل ايراني را در پي خواهد داشت.
"فرنگيس شادكام" توليدكننده لباس هاي محلي در خراسان نيز بهره گيري از كامپيوتر در پيشرفت كار هنرجو را بسيار مؤثر توصيف كرده و مي گويد: هنرمندان اين رشته سعي دارند هنر دوخت لباس هاي محلي قديمي را احيا كنند و حتي آن را به تكامل برسانند تا تغيير و تحريفي در آن به وجود نيايد.
وي درخصوص آموزش اين هنر تصريح مي كند: امروزه كسي در پي اين هنرهاي سنتي نيست و آموزش صحيح نيز تحقيقاتي را در اين بخش مي طلبد كه متأسفانه انگيزه آن به طور كل از ميان رفته است.
مشهد شهر فيروزه هاست. شهر آبي هاي مختلف بارگه هاي سياه و سفيد؛ شهر نگين هايي نشسته در ركاب طلا و نقره و آويخته از زنجيرهاي گوناگوني كه زيبايي و طنازي در ظاهرشان خلاصه مي شود.
"عبدالصمد رحيمي"، استاد فيروزه تراش مشهد، سال ها نامدار اين هنر بوده است.
وي درخصوص استفاده از ابزار و ماشين آلات در اين بخش صنعتيهنري مي گويد: خوشبختانه در اين هنر هنوز كارها با دست انجام مي شود شايد دليل آن اعتقادي است كه در ميان هنرمندان فيروزه تراش وجود دارد؛ زيرا از همان ابتدا كه سنگ خام را براي تراشيدن انتخاب مي كنند بايد با ذكر و ياد خدا پيش روند تا به نتيجه برسند، هر چه اميد و توسل به هنگام كار بيشتر باشد، سنگ كامل تر و به اصطلاح "پاك تر" درمي آيد.
وي ادامه مي دهد: با توجه به اينكه تعداد تراشكاران اين صنعت بسيار كم است، اما ايران و به خصوص خراسان بازار جهاني را به دست گرفته و توانسته توليدات خود را جذب بازارهاي خارجي كند كه اين ارزش رو به رشد هنر فيروزه تراشي، تنها عامل تشويق هنرمندان صنعتگر بوده است.
معاون سازمان ميراث فرهنگي، صنايع دستي و گردشگري خراسان رضوي نيز در اين خصوص اظهار مي دارد استفاده از تكنولوژي روز، به عنوان ابزار كار هنرمند، تا زماني كه اصالت توليد را مخدوش نكند و صرفاً  به عنوان ابزاري براي آفرينش آسان تر مورد بهره برداري قرار گيرد، مناقاتي با موضوع صنايع دستي نخواهد داشت. "خواجه بيدختي" ضمن اظهار تأسف از عدم آگاهي برخي افراد غيرمتخصص از خصوصيات صنايع دستي كه كار دستي را با محصولات اين صنعت، اشتباه مي گيرند معتقد است: برخي عوام، تقسيم بندي برقي را در گروه صنايع دستي قرار مي دهند تا نام خود را در رديف هنرمندان و صنعتگران حقيقي بگنجانند.
</TEXT>
</DOC>
<DOC>
<DOCID>HAM2-851104-082</DOCID>
<DOCNO>HAM2-851104-082</DOCNO>
<ORIGINALFILE>/1385/851104/news/_learning.htm</ORIGINALFILE>
<ISSUE>چهارشنبه 4 بهمن 1385 - سال چهاردهم - شماره4191 - Jan 24, 2007</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">علمی فرهنگی</CAT>
<CAT xml:lang="en">Science and Culture</CAT>
<TITLE>
ساختمان تاريخي دادگستري بابلسر تخريب شد
</TITLE>
<TEXT>
ايسنا: ساختمان تاريخي دادگستري بابلسر جمعه(29 دي ماه)تخريب شد.
اين بناي تاريخي و ثبت شده در فهرست آثار ملي، بدون گرفتن مجوز و هماهنگي با سازمان ميراث فرهنگي و گردشگري استان مازندران تخريب شد.
ساختمان دادگستري بابلسر كه در اختيار دادگستري بوده، پس از دخل و تصرف هاي متعدد تخريب شده است.
</TEXT>
</DOC>
<DOC>
<DOCID>HAM2-851104-083</DOCID>
<DOCNO>HAM2-851104-083</DOCNO>
<ORIGINALFILE>/1385/851104/news/_learning.htm</ORIGINALFILE>
<ISSUE>چهارشنبه 4 بهمن 1385 - سال چهاردهم - شماره4191 - Jan 24, 2007</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">علمی فرهنگی</CAT>
<CAT xml:lang="en">Science and Culture</CAT>
<TITLE>
با هيپنوتيزم آشنا شويد
</TITLE>
<TEXT>


گروه علمي فرهنگي - هيپنوتيزم را حالتي در هوشياري تعريف كرده اند كه ويژگي آن، آرامش عميق و القاپذيري شديد است. اين عبارت را جيمز بريد در سال1842 براي توصيف حالتي به كار برد كه تا پيش از آن، مغناطيس جانوري يا مجذوب شدن خوانده مي شد. اين حالت كه مانند خواب مصنوعي است، با تكرار يكنواخت كلمات و اشارات ايجاد مي شود در حالي كه شخص در آرامش كامل قرار دارد.
با وجودي كه تقريبا هر كسي را مي توان هيپنوتيزم كرد، استعداد افراد تفاوت فراواني دارد. تحقيقات جديد نشان مي دهد در اين حالت، تغييرات الكتريك در فعاليت مغز پديدار مي شود. در سالهاي اخير، هيپنوتيزم در روان درماني و پزشكي كاربرد پيدا كرده است. در برخي تحقيقات جنايي نيز از آن استفاده مي شود.
علاقه مندان به اين روش روان شناختي مي توانند براي كسب اطلاعات بيشتر به كتاب راهنماي جامع هيپنوتيزم مراجعه كنند كه تازه منتشر شده است. اين كتاب كه نوشته روبرتا تمس و ترجمه سياوش چگيني است، 6 بخش و 26 فصل دارد. فرايند خلسه، عجايب هيپنوتيزم، بي خوابي،  هوشياري در محيط كار، هيپنوتيزم و لذت،  هيپنوتيزم در دندانپزشكي، چگونه خود را هيپنوتيزم كنيم و پيدا كردن هيپنوتيست قابل اطمينان از جمله عناوين فصل هاي اين كتاب حجيم است.
مترجم كتاب را راهنماي روش آسان سازي براي استفاده از هيپنوتيزم درماني در كاهش تنش و فشار، كاهش درد، درمان بي خوابي، درمان اختلالات تمركز، كاهش وزن و ترك سيگار معرفي كرده است. اين كتاب 392 صفحه اي با شمارگان 1100 نسخه با قيمت 4000 تومان توسط نشر روان منتشر شده است.
</TEXT>
</DOC>
<DOC>
<DOCID>HAM2-851104-084</DOCID>
<DOCNO>HAM2-851104-084</DOCNO>
<ORIGINALFILE>/1385/851104/news/_learning.htm</ORIGINALFILE>
<ISSUE>چهارشنبه 4 بهمن 1385 - سال چهاردهم - شماره4191 - Jan 24, 2007</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">علمی فرهنگی</CAT>
<CAT xml:lang="en">Science and Culture</CAT>
<TITLE>
ايران زيبا
برج دوزال امامزاده شعيب حميد دهقان
</TITLE>
<TEXT>


برج دوزال در 65كيلومتري شهرستان جلفا در مكاني بسيار باصفا بر فراز كوهي مشرف به رود ارس بر روي آرامگاه امامزاده شعيب بنا شده است.
اين برج كه قدمت آن به اواخر قرن هفتم هجري و دوره حكومت ايلخاني مي رسد، داراي هشت ضلع آجري بلند است كه روي يك قاعده سنگي استوار شده و در هر ضلع آن، طاق نمايي بلند با طاق  جناغي قرار دارد. حاشيه اي از تزئينات معرق با كاشي هاي لاجوردي و فيروزه اي دور تا دور قسمت بالاي برج را جلوه گر ساخته است.
روستاي دوزال به سرسبزي و خرمي و ميوه هاي فراوان باغ هايش به ويژه برنج معطر در منطقه شهرت دارد. آرامگاه امامزاده شعيب كه به گفته خادم آن، فرزند امام موسي كاظم(ع)و برادر حضرت امام رضا(ع)است و نيز آرامگاه امامزاده محمد فرزند امامزاده شعيب در روستاي نوجه مهر در نزديكي دوزال، زيارتگاه اهالي اين روستاها و بسياري از ساكنان آبادي هاي مسير رود ارس است.
كشاورزان هر سال پس از برداشت محصول به زيارت امامزاده شعيب و امامزاده محمد مي روند و نذورات خود را ادا مي كنند.
</TEXT>
</DOC>
<DOC>
<DOCID>HAM2-851104-085</DOCID>
<DOCNO>HAM2-851104-085</DOCNO>
<ORIGINALFILE>/1385/851104/news/_shari.htm</ORIGINALFILE>
<ISSUE>چهارشنبه 4 بهمن 1385 - سال چهاردهم - شماره4191 - Jan 24, 2007</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
با مصوبه روز گذشته شوراي شهر و با هدف حذف فعاليت هاي موازي
ساختار تشكيلات شهرداري تهران اصلاح مي شود
حاشيه نشست ديروز شوراي شهر
</TITLE>
<TEXT>
*در جلسه ديروز شوراي شهر حسن بيادي نايب رئيس شورا در تذكري با اشاره به موانع سرمايه گذاري در طرح هاي مشاركتي شهرداري گفت: مقررات دست و پاگير شهرداري مانع سرمايه گذاري است و كساني كه به شركت سرمايه گذاري مراجعه مي كنند معلوم نيست با چه كسي طرف هستند
*حسن زياري نيز در تذكر ديگري به شهرداري، با بيان اينكه 2 سال از مهلت مقرر براي ارائه طرح جامع حمل و نقل گذشته است خواستار ارائه هر چه سريعتر اين طرح شد.ولي جعفر تشكري هاشمي معاون حمل و نقل و ترافيك شهرداري در اين باره خاطرنشان كرد كه فاز يك اين مرحله اجرايي و كار سنگين و مستمري روي آن انجام شده و طي چند ماه آينده فاز 2 نيز آماده خواهد شد.
گروه شهري- با مصوبه ديروز شوراي شهر،  ساختار تشكيلاتي شهرداري تهران اصلاح مي شود.شوراي اسلامي شهر تهران، ديروز در دويست و نود و پنجمين جلسه علني خود با تصويب يك طرح دو فوريتي، كميسيون ويژه اي را مكلف كرد تا با همكاري شهرداري، نمودار ساختار اصلي تشكيلات شهرداري تهران را تهيه و ظرف 15 روز آن را به شورا ارائه كند.
در اين مصوبه، هدف از اصلاح ساختار شهرداري، حذف فعاليت هاي موازي و غيرضروري و ارتقاي كارآمدي و توانمندي سازمان شهرداري اعلام شده است. نادر شريعتمداري، حسن زياري، رسول خادم، حسن بيادي، حبيب كاشاني، مسعود زريبافان و نسرين سلطانخواه به عنوان اعضاي اين كميسيون انتخاب شدند.
حسن بيادي نايب رئيس شوراي شهر هنگام بررسي اين طرح، با بيان اينكه شهرداري در ارائه اصلاحيه ساختار تشكيلاتي خود تعلل كرده است، گفت: بر همين اساس مجبور شديم كه خود شوراي شهر براي اصلاح ساختار شهرداري اقدام كند.نسرين سلطانخواه، عضو هيات رئيسه شورا نيز با بيان اينكه برخلاف سياست مورد نظر شوراي شهر، ساختار شهرداري در حال بزرگ شدن است گفت: در اصلاح ساختار شهرداري بر اساس اين طرح بايد 72 شركت تحت پوشش معاونت ها نيز درنظرگرفته شود.
از سوي ديگر حسين پورزرندي، معاون مالي و اداري شهرداري تهران با بيان اينكه طبق ماده 54 قانون شهرداريها، ساختار كلان شهرداري ها بايد با اطلاع انجمن شهر تهيه و براي تصويب به وزارت كشور ارائه شود خاطرنشان كرد كه تاكنون نيز بر همين اساس عمل شده است. حسن بيادي در پاسخ به اظهارات پورزرندي با طرح اين سئوال كه اگر شهرداري اصلاح ساختار را پس از چند سال به شورا نياورد چه بايد كرد گفت: شوراي شهر مي تواند اصلاح ساختار شهرداري را بررسي كند و نيازي نيست منتظر شهرداري بماند.
مهدي چمران، رئيس شوراي شهر نيز با اشاره به تشكيل كميسيون ويژه متشكل از 7 عضو شوراي شهر براي اصلاح ساختار شهرداري گفت: اصلاح ساختار با همكاري شهرداري انجام خواهد شد و بالاخره بايد اين ساختار ارائه شود و تعلل در آن باعث مي شود كه اين موضوع عملي نشود.
ادامه بررسي لايحه خصوصي سازي اتوبوسراني
در جلسه ديروز شوراي شهر همچنين، 9 تبصره ديگر از لايحه تاسيس و فعاليت شركت هاي اتوبوسراني و ميني بوسراني تعاوني و خصوصي در شهر تهران  تصويب شد.
بر اساس تبصره دو اين لايحه،  شهرداري موظف است در قالب تشكيل تعاوني همكار با استفاده از پرسنل و رانندگان شركت واحد، با در اختيار گذاشتن اتوبوسهاي موجود براي بهره برداري از خطوط با نرخ مصوب شوراي شهر به صورت ريالي اقدام كند.
به موجب تبصره ديگري، شهرداري موظف است در واگذاري هاي مربوط به اين مصوبه به گونه اي عمل كند كه در هر شرايط 40 درصد اتوبوس ها را در اختيار داشته باشد.
شريعتمداري رئيس كميسيون برنامه و بودجه شورا هنگام بررسي لايحه مذكور با بيان اينكه اتوبوسراني نبايد در كل ناوگان، خصوصي شود گفت: 60 درصد ناوگان بايد به صورت ريالي باشد و از اين گذشته توزيع اتوبوسهاي خصوصي نيز به گونه اي صورت گيرد كه سهم محدوده مركزي و جنوب شهر تهران بيشتر از 20 درصد نباشد و 80 درصد به صورت بليتي انجام شود و حتي امكانات بيشتري به مناطق جنوبي داده شود.
وي تاكيد كرد: ما به دنبال كاهش حمايت هاي شوراي شهر و شهرداري از شبكه حمل و نقل عمومي نيستيم، بلكه قصد توسعه و بهبود آن را داريم. رسول خادم رئيس كميسيون فرهنگي اجتماعي شوراي شهر نيز گفت: بهتر است فعلا در مورد خود لايحه تصميم گيري شود زيرا وارد شدن به جزئيات آن زمان زيادي لازم دارد. از سوي ديگر   تشكري هاشمي، معاون حمل ونقل و ترافيك شهرداري نيز گفت: نگراني هاي موجود در مورد سپردن كار به بخش خصوصي بيشتر به دليل آن است كه گمان مي رود اين بخش توان نظارت را ندارد و به عبارتي نوعي تهديد براي سيستم دولتي تلقي مي شود.
بر اساس مصوبه شوراي شهر سهم اتوبوسهاي ريالي در تهران در حد 60 درصد باقي مي ماند.
</TEXT>
</DOC>
<DOC>
<DOCID>HAM2-851104-086</DOCID>
<DOCNO>HAM2-851104-086</DOCNO>
<ORIGINALFILE>/1385/851104/news/_shari.htm</ORIGINALFILE>
<ISSUE>چهارشنبه 4 بهمن 1385 - سال چهاردهم - شماره4191 - Jan 24, 2007</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
زباله هاي آلوده 6 هزار مركز كوچك درماني در تهران رها شده است
</TITLE>
<TEXT>
گروه شهري- مديرعامل سازمان خدمات موتوري شهرداري تهران از بي توجهي وزارت بهداشت به جمع آوري زباله هاي آلوده مراكزدرماني كوچك پايتخت انتقاد كرد و گفت: زباله هاي بيمارستاني شش هزار درمانگاه و مطب شهر تهران بدون هيچ نظارتي در شهر رها شده است.
مصطفي سليمي با بيان اين مطلب اظهار داشت: مراكز درماني كوچك و مطب هاي شخصي بدون هيچ گونه نظارتي زباله هاي پزشكي و بيمارستاني خود را همراه با ديگر زباله هاي شهري دفع مي كنند و اين موضوع بهداشت و سلامت شهر را تهديد مي كند.
وي با بيان اينكه وزارت بهداشت، درمان و آموزش پزشكي متولي اصلي در بخش نظارت و جمع آوري زباله هاي بيمارستاني است، خاطرنشان كرد: متأسفانه با وجود پيگيري ها و درخواستهاي فراوان شهرداري تهران هيچ اقدامي در اين خصوص صورت نپذيرفته است.
مديرعامل سازمان خدمات موتوري شهرداري تهران تصريح كرد كه شهرداري تهران هم اكنون بدون آنكه وظيفه اي در خصوص جمع آوري اينگونه زباله ها داشته باشد، زباله هاي بيمارستاني 340 مركز درماني پايتخت را جمع آوري و دفن مي كند.
وي خاطرنشان كرد: جمع آوري هر كيلو زباله بيمارستاني هزينه اي را به شهرداري تحميل مي كند كه وزارت بهداشت حتي يك ريال از آن را پرداخت نمي كند.
مديرعامل سازمان خدمات موتوري شهرداري تهران، سوزاندن زباله  هاي بيمارستاني به وسيله دستگاههاي زباله سوز و يا ساير راهكارهاي علمي پيش بيني شده از طرف وزارت بهداشت را از عوامل كاهش معضلات زيست محيطي اين زباله ها دانست و از وزارت بهداشت درخواست كرد اقدامات جدي را در اين خصوص انجام دهد.
</TEXT>
</DOC>
<DOC>
<DOCID>HAM2-851104-087</DOCID>
<DOCNO>HAM2-851104-087</DOCNO>
<ORIGINALFILE>/1385/851104/news/_shari.htm</ORIGINALFILE>
<ISSUE>چهارشنبه 4 بهمن 1385 - سال چهاردهم - شماره4191 - Jan 24, 2007</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
نصب 50 دوربين ثبت سرعت در 4 بزرگراه اصلي پايتخت
</TITLE>
<TEXT>
سما: مديرعامل شركت كنترل ترافيك شهرداري تهران از نصب حدود 50 دوربين نظارت تصويري و ثبت سرعت در چهار اتوبان و بزرگراه پايتخت شامل همت، صياد، نيايش و چمران ظرف 4 ماه آينده در پي توافقات صورت گرفته با پليس راهنمايي و رانندگي خبر داد.
حجت الله بهروز با اشاره به جلسات متعددي كه با پليس راهنمايي و رانندگي در زمينه توسعه دوربين هاي ثبت سرعت در بزرگراه ها و اتوبان هاي تهران برگزار شده، افزود: پس از رسيدن به توافقات نهايي چهار اتوبان اصلي پايتخت شامل چمران، همت، نيايش و صياد شيرازي ظرف 4 ماه آينده تحت پوشش دوربين هاي ثبت سرعت قرار مي گيرند.
به گفته بهروز نصب دوربين هاي ثبت سرعت در بزرگراه ها و اتوبان هاي شهر تهران ضمن امكان نظارت دقيق بر نحوه رانندگي و كنترل سرعت مطمئن، تخلفات رانندگان در بحث سرعت را در ساعات مختلف شبانه روز ثبت مي كند.
</TEXT>
</DOC>
<DOC>
<DOCID>HAM2-851104-088</DOCID>
<DOCNO>HAM2-851104-088</DOCNO>
<ORIGINALFILE>/1385/851104/news/_shari.htm</ORIGINALFILE>
<ISSUE>چهارشنبه 4 بهمن 1385 - سال چهاردهم - شماره4191 - Jan 24, 2007</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
پرسه
</TITLE>
<TEXT>
سالمندان با محرم و دهه فجر
پاتوق سالمندان اين روزها برنامه هاي فشرده اي را تدارك ديده است. فرهنگسراي سالمند به مناسبت فرا رسيدن دهه فجر و ماه محرم مسابقات نقاشي و پيام كوتاه محرم، خاطره نويسي محرم 1357، بازديد از موزه عبرت و زيارت مرقد حضرت امام خميني(ره)را در كنار نمايشگاه عكس دهه فجر اجرا مي كند.
عاشورا، ميراث معنوي جهان اسلام
در دهه اول محرم چند ميدان بزرگ شهر هم شاهد اجراي برنامه هاي متنوعي هستند. حسين جعفري، معاون فرهنگي سازمان ميراث فرهنگي و گردشگري خبر از اجراي ويژه برنامه كاروان سمبليك شهدا و اسراي كربلا در برخي خيابان ها و ميادين شهر تهران از جمله ميادين شهدا، امام حسين، تجريش و ولي عصر داد. در ضمن به گفته جعفري به طور همزمان نمايش ايراني تعزيه در برخي نقاط شهر به ويژه ميدان تجريش و پارك لاله اجرا مي شود. در اين برنامه ها، نشانه هاي مذهبي و عاشوراي تعزيه خواني از استان بوشهر مثل استفاده از سنج و دمام و شروه خواني تلفيق شد است.
شهربازي و باغ وحش جديد
پايتخت كشور جاي درست و حسابي براي تفريح ندارد، اين را ديگر همه مي دانند. اما خبر مي رسد كه بزودي شهربازي و باغ وحش جديد در تهران احداث خواهد شد. قرار است شهربازي جديد در جنوب بوستان آزادگان ساخته شود.
</TEXT>
</DOC>
<DOC>
<DOCID>HAM2-851104-089</DOCID>
<DOCNO>HAM2-851104-089</DOCNO>
<ORIGINALFILE>/1385/851104/news/_shari.htm</ORIGINALFILE>
<ISSUE>چهارشنبه 4 بهمن 1385 - سال چهاردهم - شماره4191 - Jan 24, 2007</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
2 هزار و 500 ميني بوس فرسوده در پايتخت تردد مي كنند
</TITLE>
<TEXT>
سما: مديرعامل شركت اتوبوسراني تهران و حومه با اشاره به وجود 2500 دستگاه ميني بوس فرسوده در ناوگان ميني بوس هاي پايتخت گفت: به جز 300 دستگاه از ميني بوس هاي موجود كه تقريبا جوان هستند تقريبا تمام ناوگان ميني بوس هاي شهر تهران با عمر بالاي 22 سال فرسوده بوده و بايد از رده خارج شوند.
محمد احمدي بافنده با بيان اينكه طي سال هاي اخير هيچ ميني بوس نويي به پايتخت تزريق نشده است، تاكيد كرد: تمام ميني بوس هاي پايتخت دچار مشكلات فيزيكي، ايمني و كيفيتي بوده و رانندگان اين خودروها به عنوان مالكان آنها از اين بابت همواره متحمل خسارات متعددي براي هزينه تعمير و نگهداري هستند.وي تصريح كرد: بر اساس مساعدتي كه وزارت كشور در اين زمينه داشته قرار است برنامه پرداخت وام 20 ميليون توماني به مالكان ميني بوس هاي فرسوده براي نوسازي داده شود كه اميدواريم اين قضيه با جديت از سوي متوليان امر جامه عمل به خود بپوشد.
معاينه فني 11 هزار تاكسي پايتخت
از سوي ديگر، در قالب طرح معاينه فني تاكسي هاي تهران در مدت دو ماه گذشته بيش از 11 هزار دستگاه از تاكسي هاي پايتخت معاينه فني شدند. روابط عمومي معاونت حمل و نقل و ترافيك شهرداري تهران خبر داد كه از ابتداي آذرماه تا پايان دي ماه تعداد 3600 دستگاه تاكسي در مركز موقت مستقر در پاركينگ طبقاتي حافظ، 2800 دستگاه در مركز معاينه بيهقي، 2400 دستگاه در مركز موقت مستقر در پاركينگ طبقاتي كرمانيان و بيش از 2200 دستگاه نيز در ساير مراكز معاينه فني مورد بازديد قرار گرفتند.بنابر اين گزارش علاوه بر مراكز ششگانه معاينه فني شامل مراكز بيهقي، سراج، الغدير، شكوفه و نيايش و شهيد آبسالان دو مركز موقت معاينه فني در پاركينگ طبقاتي حافظ و پاركينگ طبقاتي كرمانيان در جهت ارائه خدمات هر چه بهتر به شهروندان تهراني تعيين شده است.
</TEXT>
</DOC>
<DOC>
<DOCID>HAM2-851104-090</DOCID>
<DOCNO>HAM2-851104-090</DOCNO>
<ORIGINALFILE>/1385/851104/news/_shari.htm</ORIGINALFILE>
<ISSUE>چهارشنبه 4 بهمن 1385 - سال چهاردهم - شماره4191 - Jan 24, 2007</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
براي مهار اثرات سهميه بندي بنزين در حمل و نقل عمومي
واگن هاي متروبراي پاسخگويي به مسافران بايد دو برابر شود
</TITLE>
<TEXT>


گروه شهري شركت قطار شهري تهران و حومه(مترو)براي پاسخگويي به نياز مسافران پس از سهميه بندي بنزين به 615 دستگاه واگن و 38 دستگاه لكوموتيو نياز دارد.
مدير عامل شركت بهره برداري قطار شهري تهران و حومه با بيان اين مطلب گفت: در حال حاضر كه هنوز بنزين سهميه بندي نشده و خودروهاي شخصي و مسافربرها بدون هيچ محدوديتي فعاليت مي كنند، تقريباً تمام مسافران از ازدحام و شلوغي قطارها در ساعات اوج سفر(2 ساعت در صبح و 2 ساعت در بعد از ظهر)گله دارند.
بقيه از صفحه اول
جعفر ربيعي تأكيد كرد كه ظرفيت شبكه قطار شهري تهران و حومه در ساعات اوج رفت و آمد مدتهاست پر شده و اگر ظرفيت افزايش پيدا كند شاهد بدتر شدن وضعيت خواهيم بود.
ربيعي ادامه داد: ترديدي نيست كه سهميه بندي بنزين موجب بيشتر شدن مسافران مترو و ازدحام بيشتر در ايستگاه ها مي شود، اما شركت قطار شهري تهران و حومه آماري از تعداد مسافراني كه احتمالاً اضافه مي شوند ندارد. با اين وجود پيش بيني كرده ايم براي اينكه وضعيت از اين بدتر نشود لازم است فاصله زماني حركت قطارها را در داخل تهران به 2 دقيقه و در خارج تهران به 10 دقيقه در ساعات اوج سفر برسانيم.
مديرعامل شركت بهره برداري قطار شهري تهران و حومه با بيان اين مطلب كه در حال حاضر فاصله زماني حركت قطارها در زمان اوج سفر در داخل تهران 4 دقيقه و در مسير تهران گلشهر 10 دقيقه است گفت: پيش بيني شده است با خريد قطارهاي جديد اين فاصله زماني را نصف كنيم و براي اين كار نياز به خريد 445 واگن براي داخل تهران، 160 واگن دوطبقه و 38 لوكوموتيو براي خارج تهران داريم. ربيعي تأكيد كرد: نكته اي كه بايد به آن توجه كرد اين است كه خريد واگن و لوكوموتيو بين 12 تا 18 ماه طول مي كشد، بنابراين در كوتاه مدت امكان خريد واگن و مقابله با تبعات سهميه بندي بنزين وجود ندارد. به گفته وي در حال حاضر مجوز شهرداري و شوراي شهر براي خريد واگن ها صادر و مناقصه آن نيز برگزار شده است و مترو منتظر تأمين نياز مالي براي خريد قطارها است.
ربيعي با بيان اينكه قطارهايي كه به تازگي وارد شبكه شده اند سال 83 سفارش داده شده اند گفت: هزينه مالي خريد قطارهاي جديد 850 ميليون دلار برآورد شده است.
</TEXT>
</DOC>
<DOC>
<DOCID>HAM2-851104-091</DOCID>
<DOCNO>HAM2-851104-091</DOCNO>
<ORIGINALFILE>/1385/851104/news/_siasi.htm</ORIGINALFILE>
<ISSUE>چهارشنبه 4 بهمن 1385 - سال چهاردهم - شماره4191 - Jan 24, 2007</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
دبير شوراي عالي امنيت ملي:
در همكاري با آژانس،تغييري ايجاد نشده است
</TITLE>
<TEXT>
گروه سياسي- دبير شوراي عالي امنيت ملي در مورد ممنوعيت ورود برخي بازرسان آژانس بين المللي انرژي اتمي به كشور گفت: اتفاق خاصي در نوع رابطه ايران با آژانس رخ نداده و همكاري ما با آژانس انرژي اتمي بر اساس معاهده ان پي تي ادامه دارد.
علي لاريجاني در گفت وگو با ايرنا اظهار داشت: در مورد بحث بازرسان مطابق روال قانوني تغييرات انجام مي گيرد و مسأله به اين نحو كه در رسانه ها منعكس شده، نيست.
ايسنا همچنين گزارش داد روز گذشته علي لاريجاني، دبير شوراي عالي امنيت ملي با محمد البرادعي دبيركل آژانس بين المللي انرژي اتمي در مورد موضوع تجديدنظر در پذيرش 38 نفر از بازرسان آژانس با مليت هاي خاص به صورت تلفني گفت وگو كرده است.
پس از آن كه ايران اعلام كرد در اولين گام براي اجراي مصوبه مجلس شوراي اسلامي مبني بر ايجاد محدوديت در روند همكاري با آژانس بين المللي انرژي اتمي از ورود 38 بازرس آژانس به ايران خودداري مي كند، محافل سياسي و مقامات كشورهاي غربي به اين موضوع واكنش نشان دادند.
سخنگوي آژانس بين المللي انرژي اتمي با تأييد خبر درخواست ايران براي عدم ورود تعدادي از بازرسان آژانس به ايران تأكيد كرد كه اين مسأله در روند بازرسي ها خللي ايجاد نخواهد كرد.
به گزارش ايسنا، مليسا فلمينگ در بيانيه اي اعلام كرد: جزئيات تعيين بازرسان، موضوعي محرمانه ميان آژانس و كشور مربوطه است و در اين مورد ما در حال گفت وگو با ايران هستيم.
وي افزود: با اين حال تعداد كافي از بازرسان تعيين شده براي ايران  وجود دارد و آژانس قادر است فعاليت هاي بازرسي خود را مطابق با توافقنامه  جامع پادمان انجام دهد.
در همين  حال، وزارت  خارجه  آمريكا ادعا كرد: خودداري تهران از پذيرش  بازرسان آژانس بين المللي انرژي اتمي، اين كشور را در مقابل جامعه  جهاني  منزوي مي كند.
شان مك كورمك، سخنگوي  وزارت خارجه  ايالات متحده ممنوعيت ورود برخي بازرسان آژانس به ايران  را نشانه  ديگري از قصد  ايران براي سرپيچي از خواست جامعه  بين المللي خواند و گفت: اين اقدام نمونه  ديگري از تلاش ايران براي تحميل خواست خود به جامعه  بين المللي است.
علي اصغر سلطانيه نماينده دائم ايران در آژانس بين المللي انرژي اتمي نيز درباره اين تصميم گفت: مطابق قرارداد پادمان جامع ان پي تي، كشورهاي عضو حق دارند از ليست بازرسان انتصابي هر موردي را حذف نمايند و هيچ لزومي به ارائه توضيحات و دليل اين تصميم در مفاد اين قرارداد ذكر نشده است.
آژانس بين المللي انرژي اتمي 200 بازرس ويژه بازرسي از تأسيسات هسته اي ايران را در اختيار دارد و گفته مي شود بازرسان ممنوع الورود به ايران از مليت هاي فرانسوي، انگليسي، آلماني و كانادايي هستند.
معاون وزيرخارجه ايالات متحده پيش بيني كرد كه ايران در آينده فعاليتهاي هسته اي خود را سرعت خواهد بخشيد.
به گزارش خبرگزاري مهر، نيكلاس برنز در گفت وگو با روزنامه يو.اس.نيوز اعلام كرد كه ايران طي 30 روز آينده به طور ناگهاني فعاليت هاي غني سازي اورانيوم خود در نطنز را تسريع خواهد كرد.
رئيس جمهور پاكستان در جريان سفر به مصر و در گفت وگو با روزنامه الاهرام تأكيد كرد: ما به حق ايران براي دستيابي به انرژي هسته اي صلح آميز كه در چارچوب ضمانت هاي آژانس بين المللي انرژي باشد، احترام مي گذاريم.در عين حال، مشرف از ايران خواست تا تدابيري را براي جلب اعتماد جهانيان در مورد برنامه صلح آميز هسته اي خود اتخاذ كند.
وي همچنين گفت: با هرگونه استفاده از زور بر ضد ايران كه اوضاع متشنج منطقه را بحراني تر مي كند، مخالفيم و پاكستان بر اين باور است كه گفت وگوهاي مستمر نقش مثبتي در حل مسالمت آميز برنامه هسته اي ايران دارد.
همچنين ولاديمير پوتين، رئيس جمهور روسيه در آستانه سفرش به هند اعلام كرد: برنامه هسته اي ايران موردي منحصر به فرد نيست و همه كشورها حق دستيابي بدون تبعيض به فن آوري هاي برتر را دارند.
</TEXT>
</DOC>
<DOC>
<DOCID>HAM2-851104-092</DOCID>
<DOCNO>HAM2-851104-092</DOCNO>
<ORIGINALFILE>/1385/851104/news/_siasi.htm</ORIGINALFILE>
<ISSUE>چهارشنبه 4 بهمن 1385 - سال چهاردهم - شماره4191 - Jan 24, 2007</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
با تصويب نمايندگان
انتخابات رياست جمهوري و مجلس تجميع شد
</TITLE>
<TEXT>


گروه سياسي - روز گذشته بالاخره پس از چند جلسه بحث و بررسي و مخالفت هاي جدي در مورد مغايرت طرح يك فوريتي مجلس براي ادغام انتخابات رياست جمهوري دهم و انتخابات مجلس هشتم با قانون اساسي، بالاخره اين طرح به تصويب نهايي مجلس رسيد.
در همين زمينه موسي قرباني عضو هيات رئيسه مجلس در گفتگو با خبرنگار ما گفت: كار بررسي اين مصوبه در مجلس به پايان رسيده و آن را به شوراي نگهبان ارسال خواهيم كرد اما برخي ديگر از نمايندگان از جمله حميد بهرام احمدي نماينده رفسنجان گفت: بايد طرح هاي جايگزين به زودي در مجلس در مورد جزئيات اين طرح مطرح شود.
شاه  بيت تذكرات
در تذكرات كتبي روز گذشته نمايندگان مشكلات كشاورزان از جمله گراني ادوات و بذر محصولات و تأثير اين امر بر قيمت هاي سال آتي مهمترين موضوعي بود كه مورد تذكر نمايندگان قرار گرفت. تذكر به وزير خارجه به خاطر نشر اكاذيب در مطبوعات آذربايجان، تذكر به وزير علوم براي اتخاذ تدابير لازم در دانشگاه ها و آزمايشگاه ها براي جلوگيري از تكرار حوادث ناگوار همانند انفجار آزمايشگاه تربيت مدرس از ديگر تذكرات مهم ديروز بود.
آخرين وضعيت فراكسيون جديد
روز گذشته راهروهاي مجلس و اكثر مصاحبه هاي نمايندگان حول آخرين تحولات فراكسيون اصول گرايان بود.
در حالي كه سعيد ابوطالب باز هم در جمع خبرنگاران حاضر شده و از تعيين اعضاي هيات موسس فراكسيون اصول گرايان خلاق خبر داد، اكثر چهره هاي برجسته مجلس وقوع اين اتفاق را نتيجه اختلاف سليقه دانستند.
حسين فدايي دبير جمعيت ايثارگران و از چهره هاي برجسته مجلس گفت: هر كس بخواهد در اين شرايط در ميان اصول گرايان اختلاف ايجاد كند، آب به آسياب غير ريخته است. اما صريح ترين موضع گيري را خود محمدرضا باهنر داشت، او علت انشعاب برخي اصول گرايان را اين دانست كه آنها مي خواهند يا با دولت نهم جدي تر برخورد كنيم اما به اعتقاد ما مردم از مجلس و دولت اصول گرا اين اختلافات را نمي پذيرند. رئيس فراكسيون اصول گرايان گفت: ما در جلسات خصوصي انتقاداتي را به دولت داريم و به آنها تذكر هم مي دهيم اما نمي خواهيم اين اختلافات را به صحن علني بكشيم. به اعتقاد ما خيلي از اين گونه موارد را مي توان با مذاكره حل كرد.
در راهروهاي مجلس
* امروز تعدادي از نمايندگان مجلس در مجمع تشخيص مصلحت نظام با اكبر هاشمي رفسنجاني ديدار مي كنند. مسائل سياسي روز، سياست هاي كلي اصل 44 و مسائل انتخاباتي اخير از جمله موضوعات اين جلسه به شمار مي رود.
* به دنبال ادعاي برخي راديوهاي بيگانه مبني بر انتشار گزارش محرمانه كميسيون امنيت ملي و سياست خارجي در خصوص مسائل سياست خارجي در نشريه لوموند، تعداد زيادي از اعضاي اين كميسيون در گفتگو با خبرنگار ما از وجود چنين گزارشي اظهار بي اطلاعي كردند و مخبر اين كميسيون نيز اصل اين خبر را تكذيب كرد.
* فراكسيون فرهنگيان مجلس نسبت به كاهش جدي بودجه آموزش و پرورش در سال آتي به طور جد نگران است. به گفته حميدرضا حاجي بابايي بودجه اين وزارتخانه از لحاظ لايحه 3 درصد و از نظر كاركرد نسبت به امسال 180 درصد كاهش داشته است. در همين زمينه دوشنبه صبح اين فراكسيون جلسه اي را با مسئولان اين وزارتخانه برگزار كرده است.
</TEXT>
</DOC>
<DOC>
<DOCID>HAM2-851104-093</DOCID>
<DOCNO>HAM2-851104-093</DOCNO>
<ORIGINALFILE>/1385/851104/news/_siasi.htm</ORIGINALFILE>
<ISSUE>چهارشنبه 4 بهمن 1385 - سال چهاردهم - شماره4191 - Jan 24, 2007</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
سخنگوي دولت:
آژانس انرژي اتمي به تكاليف خود عمل نكرده است
واكنش به برگزاري همايش اصل 44
</TITLE>
<TEXT>
مهر: غلامحسين الهام ديروز در جمع خبرنگاران درباره غيبت دولت در همايش سياست هاي اصل 44 كه روز دوشنبه با حضور رؤساي قواي مقننه و قضائيه، رئيس مجمع تشخيص مصلحت نظام، دبير شوراي نگهبان و جمعي ديگر از مقامات ارشد كشور برگزار شد، گفت: از روند اجرايي همايش ملي سياست هاي اصل 44 كه توسط يك مركز غير اجرايي برگزار شده، مطلع نيستيم، البته بحث، سمينار و گفتگو در كشور آزاد است، ولي دولت مسئول اجرايي اين كار است. وي افزود: نبايد بر كار دولت، حواشي بست و همه دستگاه ها بايد كار خود را انجام دهند و نظارت هم بر اجراي سياست هاي كلي نظام از وظايف رهبري است و دولت در برابر رهبر مسئول است.
گروه سياسي سخنگوي دولت اظهار داشت: در چارچوب قانون pt كشورهايي كه داراي فناوري هسته اي باشند، بايد به ديگر كشورها براي دستيابي به اين فناوري در جهت اهداف صلح آميز كمك كنند، ولي آژانس تاكنون به اين تكليف خود را عمل نكرده است.
غلامحسين الهام صبح ديروز در ساختمان معاونت اجرايي رياست جمهوري به پرسش هاي خبرنگاران داخلي و خارجي، در ارتباط با موضوعات مختلف داخلي چون بودجه و لايحه  خدمات كشوري و سياست خارجي مانند روابط ايران با كشورهاي همسايه و منطقه و همچنين پرونده  هسته اي كشورمان پاسخ گفت.
الهام در اين نشست خبري كه ايسنا خبر آن را منتشر كرد، در مورد تصميمات اخير اتحاديه  اروپا مبني بر عدم كمك به ايران در ارتباط با فناوري هسته اي و تحريم ايران گفت: آن ها هيچ وقت در ارتباط با مساله  هسته اي به ما كمكي نكرده اند و اين فناوري در كشور ما بومي است.
سخنگوي دولت با توصيه به اروپايي ها براي حركت منطقي و به رسميت شناختن حق ايران افزود: كشورهاي اروپايي بايد بدانند كه تصميمات نسنجيده به نفع آن ها نخواهد بود و بايد از اين امر اجتناب كنند. آن ها بهتر است كه تعاملات خود را در چارچوب قانون ادامه دهند و مسير معقول و منطقي را در اين راستا در پيش بگيرند؛ چرا كه اين به نفع همه خواهد بود.
وي در پاسخ به سؤالي در خصوص اظهارات يكي از نمايندگان مجلس در مورد ممانعت از ورود تعدادي از بازرسان آژانس بين المللي انرژي اتمي به كشور، گفت: اخبار رسمي بايد از منابع رسمي اعلام شود.
به گزارش ايرنا، غلامحسين الهام تاكيد كرد: دستگاههاي مسئول در موضوع هسته اي از جمله وزارت امور خارجه و شوراي عالي امنيت ملي سخنگو دارند و در مواقع لزوم اطلاع رساني مناسب و درست را انجام مي دهند.
سخنگوي دولت در عين حال خاطرنشان كرد: در مورد آژانس نيز اين حق قانوني دولتها است كه در مورد بازرسان اظهارنظر كنند و اين كار كاملا قانوني و متعارف است.
پيگيري آزادي
ديپلمات هاي ايراني
غلامحسين الهام در پاسخ به پرسشي درباره آخرين پيگيري هاي دولت جمهوري اسلامي ايران در ارتباط با ديپلمات هاي ايراني ربوده شده از سوي سربازان آمريكايي در اربيل عراق گفت: تلاش هاي ايران براي آزادي اين ديپلمات ها به صورت بي وقفه ادامه دارد و بر اين تلاش ها، تلاش هاي حقوقي نيز افزوده شده است.
وي گفت: در اين راستا درخواست كرده ايم سازمان ملل از ظرفيت خود براي پيگيري حقوقي اين مساله استفاده كند و اميد حركت موثر از سوي اين سازمان را داريم و ما هم موضوع را به شكل مستمر پيگيري مي كنيم.
وضعيت نامعلوم دادگستري
سخنگوي دولت با بيان اين كه هنوز وضعيت وزارتخانه  دادگستري معلوم نيست، گفت: ما منتظر هستيم رئيس قوه  قضائيه فردي را براي اين سمت به رئيس جمهوري پيشنهاد دهند تا رئيس جمهور نيز بعد از بررسي آن فرد را براي راي اعتماد به مجلس شوراي اسلامي معرفي كنند و هنوز در اين راستا رئيس قوه  قضائيه فردي را به رئيس جمهور معرفي نكرده اند.
كاهش وابستگي به نفت
الهام در خصوص تحقق برنامه ريزي هاي دولت در جهت كاهش وابستگي به نفت گفت: اين امر يك توان جديد قوي مديريتي را ايجاد كرده است. اين امر را در بودجه  امسال پيش بيني كرده ايم و ما فكر مي كنيم كه تحقق آن شدني است. كشور ما ظرفيت بزرگي دارد و مي تواند در اين مسير حركت كند.
وي با بيان اين كه عزم دولت در راستاي كاهش وابستگي به نفت است گفت: كاهش تراز عملياتي بودجه دولت كه رئيس جمهور نيز گزارش آن را ارائه دادند، نشان موفقيت دولت است و اين خود گامي موثر در كاهش وابستگي به نفت است.
</TEXT>
</DOC>
<DOC>
<DOCID>HAM2-851104-094</DOCID>
<DOCNO>HAM2-851104-094</DOCNO>
<ORIGINALFILE>/1385/851104/news/_siasi.htm</ORIGINALFILE>
<ISSUE>چهارشنبه 4 بهمن 1385 - سال چهاردهم - شماره4191 - Jan 24, 2007</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
ناكامي اشغالگران در اختلاف افكني
</TITLE>
<TEXT>
وزير امور خارجه سوريه با رئيس مجمع تشخيص مصلحت نظام نيز ديدار و پيرامون مسايل دوجانبه  و منطقه اي گفت و گو كرد. آيت الله اكبر هاشمي رفسنجاني در اين ديدار همكاري سازنده كشورهاي منطقه  به ويژه جمهوري اسلامي ايران و سوريه را در حل مسائل و مشكلات منطقه، به خصوص عراق پراهميت عنوان كرد.
رئيس مجمع تشخيص مصلحت نظام، ناامني موجود در عراق را ناشي از ادامه حضور اشغالگران در خاك اين كشور عنوان كرد و افزود: آنها در تحقق اهدافشان به ويژه اختلاف افكني ميان شيعه و سني در منطقه ناكام خواهند بود.
به گزارش روابط عمومي مجمع تشخيص مصلحت نظام وليد المعلم نيز در اين ديدار با تاكيد بر اهميت روابط دوستانه جمهوري اسلامي و سوريه در صلح و ثبات منطقه، گفت:  آمريكا مانعي مهم بر سر راه تقويت روابط جمهوري اسلامي ايران با سوريه و عراق است.
</TEXT>
</DOC>
<DOC>
<DOCID>HAM2-851104-095</DOCID>
<DOCNO>HAM2-851104-095</DOCNO>
<ORIGINALFILE>/1385/851104/news/_siasi.htm</ORIGINALFILE>
<ISSUE>چهارشنبه 4 بهمن 1385 - سال چهاردهم - شماره4191 - Jan 24, 2007</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
احمدي نژاد: آمريكا رو به افول است
</TITLE>
<TEXT>
گروه سياسي - رئيس جمهوري با اشاره به شكست هاي پياپي طرح هاي نظام سلطه در منطقه خاورميانه، حيات آمريكا و رژيم صهيونيستي را در منطقه رو به افول دانست و تاكيد كرد: كشورهاي اسلامي و عربي بايد با هشياري، مقاومت، وحدت، انسجام و همكاري زمينه تقويت دولت هاي مستقل و مردمي و تامين ثبات و امنيت و پيشرفت  ملت هاي منطقه را فراهم كنند.
به گزارش دفتر امور رسانه هاي رياست جمهوري، محمود احمدي نژاد صبح ديروز در ديدار وليد المعلم وزير امور خارجه سوريه به مشكلات داخلي دولت آمريكا اشاره و طرح جديد بوش براي خاورميانه را در راستاي تبليغ و ترميم وجهه دولت و حزب حاكم آمريكا در داخل اين كشور عنوان كرد و گفت: آمريكا براي ادامه حضور در منطقه و رسيدن به اهداف استعماري خود درصدد ايجاد ناامني و درگيري و تضعيف دولت هاي مستقل و مردمي منطقه است.
احمدي نژاد با بيان اينكه رژيم صهيونيستي براي تهديد، تجاوز و تفرقه افكني تشكيل شده است، تاكيد كرد: ايجاد اختلاف بين مسلمانان به ويژه شيعه و سني توطئه صهيونيسم و آمريكا به منظور تسلط و غارت منابع ملت هاي منطقه است. احمدي نژاد با بيان اينكه روابط تهران - دمشق رو به گسترش و تعميق است وجود كشورهاي قدرتمند و پيشرفته و مناسبات دوجانبه و چندجانبه پيشرفت و اقتدار خود را فراهم كنند و در اين راستا گسترش روابط استراتژيك ايران سوريه و عراق نقش مهمي در برقراري ثبات و آرامش در خاورميانه دارد.
وليد المعلم، وزير امور خارجه  سوريه نيز در اين ديدار ضمن بيان گزارشي از آخرين اوضاع منطقه و سفر رئيس جمهور عراق به سوريه، روابط با تهران را براي دمشق استراتژيك و راهبردي دانست و گفت: گسترش روابط دوجانبه بين جمهوري اسلامي ايران و سوريه به برقراري ثبات و امنيت در منطقه و پيشرفت دو ملت كمك مي كند.
</TEXT>
</DOC>
<DOC>
<DOCID>HAM2-851104-096</DOCID>
<DOCNO>HAM2-851104-096</DOCNO>
<ORIGINALFILE>/1385/851104/news/_siasi.htm</ORIGINALFILE>
<ISSUE>چهارشنبه 4 بهمن 1385 - سال چهاردهم - شماره4191 - Jan 24, 2007</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
شوراي نگهبان با تجميع انتخابات مخالف است
</TITLE>
<TEXT>
گروه سياسي - عضو حقوقدان شوراي نگهبان تاكيد كرد كه طرح تجميع انتخابات مجلس هشتم و انتخابات رياست جمهوري دهم به دليل مغايرت با اصول قانون اساسي حتما در شوراي نگهبان تاييد نخواهد شد.
محسن اسماعيلي عضو حقوقدان شوراي نگهبان در گفت وگو با ايسنا، در ارزيابي از طرح تجميع انتخابات اظهار داشت: هرگونه افزايش يا كاهش دوره هاي مجلس يا رياست جمهوري مغاير با قانون اساسي است چون قانون اساسي به صراحت دوره زماني مجلس و رياست جمهوري را 4 سال معين كرده و اين به هيچ وجه قابل كم و زياد شدن توسط قوانين عادي نيست. وي افزود: تقسيم اين مدت بين مجلس و رياست جمهوري به اين شكل كه 6 ماه به دوران مجلس اضافه شده و 6 ماه از دوران رياست جمهوري كم شود، اشكال را بيشتر مي كند نه اينكه مشكل را مرتفع كند چون در هر صورت با اصولي از قانون اساسي مغايرت خواهد داشت.
رئيس فراكسيون اكثريت مجلس هم پيش بيني كرد كه شوراي نگهبان با مصوبه مجلس در خصوص تجميع انتخابات مجلس و رياست جمهوري مخالفت مي كند. محمدرضا باهنر در حاشيه جلسه علني روز گذشته در خصوص تجميع انتخابات مجلس هشتم با رياست جمهوري دوره دهم، گفت: من مخالف اين طرح بودم و آن را مغاير قانون اساسي مي دانم و تصورم اين است كه شوراي نگهبان آن را رد مي كند. وي در پاسخ به اين سؤال كه چرا نمايندگان مجلس به رغم تصميم فراكسيون اكثريت مجلس مبني بر راي ندادن به اين طرح به آن راي مثبت دادند، گفت: مسئله فراكسيون در مجلس همچون احزاب نيست كه يك دستورالعمل صادر شود و همه اعضا مكلف به تبعيت از آن باشد، در مجلس گاهي اوقات يك تصميم فراكسيوني گرفتيم كه اعضاي فراكسيون بعضاً آن را قبول نداشتند.
</TEXT>
</DOC>
<DOC>
<DOCID>HAM2-851104-097</DOCID>
<DOCNO>HAM2-851104-097</DOCNO>
<ORIGINALFILE>/1385/851104/news/_siasi.htm</ORIGINALFILE>
<ISSUE>چهارشنبه 4 بهمن 1385 - سال چهاردهم - شماره4191 - Jan 24, 2007</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
يادداشت
چالش هاي راهبردي آمريكا در خاورميانهحشمت الله فلاحت پيشه
</TITLE>
<TEXT>
بخشي از تحولات خاورميانه كه در ميدان ژئوپوليتيك منطقه شكل مي گيرند ريشه در گذشته دارند و اين چنين نيست كه ناشي از فرايندهاي اخير باشند.
در حال حاضر دولتي در عراق شكل گرفته كه داراي ماهيتي دموكراتيك است و زمينه هاي همگرايي در راهبردهاي منطقه اي را از خود بروز مي دهد. اما تا پيش از اين، حكومت صدام به عنوان حكومتي كه مورد حمايت غرب قرار داشت توانسته بود با به راه انداختن جنگ بر ضد ايران موجبات غفلت كشورهاي عربي از اسرائيل را فراهم كند و به حدود 30 سال جنگ اعراب و اسرائيل خاتمه دهد. از زمان شعله ور شدن جنگ بين ايران و عراق، اعراب ديگر با اسرائيل نجنگيدند و در اين ايام شاهد بيشترين نرخ رشد توسعه نظامي و اطلاعاتي اسرائيل هستيم، اما اكنون دولتي در عراق بر سر كار آمده كه ديگر نمي تواند نقش دولت صدام را براي اسرائيل بازي  كند، البته اين در حالي است كه پس از جنگ هاي اعراب و اسرائيل، تنها جنگ هاي رژيم صهيونيستي با حزب الله لبنان به عنوان منادي تفكر و آرمان انقلاب اسلامي ايران بوده كه در هر دو جنگ نيز، اسرائيل متحمل شكست شده است. از سوي ديگر، ايالات متحده آمريكا از گذشته هاي دور از حلقه هاي وابسته اي در منطقه خاورميانه سود برده است كه اكنون دچار نوعي فروپاشي راهبردي شده اند. دولتمردان وابسته به آمريكا در شرايط كنوني با موقعيتي مواجه شده اند كه حكايت از تضعيف راهبردهاي ژئوپوليتيك آنها در منطقه دارد و همين مسأله موجب شده تا نوعي احساس تحقير بر تفكر ارتجاع عرب سايه افكند. شكاف هاي به وجود آمده در دنياي عرب كه ناشي از اختلافات فكري، عقيدتي و همچنين منافع اقتصادي كشورهاي عربي است، موجب شده تا فرايندي كه از آن با عنوان فروپاشي راهبردي حلقه هاي وابسته به غرب در خاورميانه ياد كرديم، تشديد شده و به عنوان مثال جريان هايي مانند جريان هاي سلفي كه زماني در جهت عملياتي كردن اهداف غرب در منطقه مورد استفاده قرار مي گرفتند، اكنون كاركردي عكس پيدا كنند.
در شرايط كنوني ايدئولوژي برگرفته از انقلاب اسلامي يك ايدئولوژي پويا در منطقه است كه توانسته تنها شكست هاي اسرائيل را رقم بزند. از سوي ديگر الگوي دموكراسي در ايران الگويي است كه در عراق اجرا شده و نتيجه مثبت داده است، چراكه عراقي ها خود بر اجراي موفقيت آميز الگوي دموكراسي ايراني در عراق صحه گذارده اند. در چنين شرايطي، ارتجاع عرب كه 8 سال به شدت تحت فشارهاي حقوق بشري دولت دموكرات كلينتون قرار داشت پس از آن كه به ناتواني خود براي هماهنگ شدن با خواسته هاي استعماري دولت بوش پي برد و دريافت كه برخي ديدگاه ها در آمريكا خواستار عملي شدن طرح دموكراتيزاسيون در مورد تمامي كشورهاي خاورميانه است، دچار نوعي خلأ استراتژيك شده و ايالات متحده نيز دريافته است كه بايد هزينه هاي بيشتري را براي هماهنگ كردن ارتجاع عرب با اهداف خود پرداخت كند. علاوه بر اين ناكامي هاي آمريكا در افغانستان كه به  نوعي به قدرت گرفتن مجدد طالبان در بخش هايي از اين كشور منجر شده و همچنين قرارداد هسته اي جديد آمريكا و هند كه پاكستان را وادار كرده تا روابط جديدي را با القاعده آغاز كند، موجبات دوچندان شدن مشكلات راهبردي آمريكا در منطقه را فراهم كرده است. اما جداي از ميدان ژئوپوليتيك منطقه و در مقام اشاره به مشكلات كوتاه مدت ايالات متحده مي توان پيروزي دموكرات ها در انتخابات كنگره را آغاز نوعي شمارش معكوس براي جورج بوش به حساب آورد.
انتظار مي رفت دولت بوش در بحبوحه اين مشكلات بر اساس طرح بيكر- هميلتون رويكرد مذاكره با ايران را جدي بگيرد و بدين وسيله علاوه بر تسهيل شرايط براي خروج خود از عراق، افكار عمومي ايالات متحده را به سمت خود متمايل كند، اما دولت بوش با موضع گيري شديد در مقابل ايران و سوريه تاكنون اين فرصت را از خود سلب كرده است. به هر حال با نگاه به شرايط ايالات متحده در خاورميانه كه برخي از آنها مورد اشاره قرار گرفت مي توان علت سفرهاي تكراري رايس به منطقه و همچنين مسافرت اخير رابرت گيتس، وزير دفاع و ديك چني معاون رئيس جمهور آمريكا به خاورميانه را دريافت و البته پي برد كه چرا اين سه مقام آمريكايي در فاصله هاي زماني كوتاه با مقامات عربستان ديدار مي كنند. به  نظر مي رسد در شرايط كنوني جمهوري اسلامي ايران به هيچ وجه نبايد سياست مقابله به مثل را در برابر اقدامات ايالات متحده كه نمونه آن  را در مورد ديپلمات هاي ايراني در عراق شاهد هستيم اتخاذ كند، كما اين كه چنين سياستي در دستور كار ايران نيست، البته طبيعي است كه هوشياري در مقابل تحركات آمريكا در منطقه شرط لازم براي عملكرد موفق دستگاه سياست خارجي ايران است.
* عضو كميسيون امنيت ملي و سياست خارجي مجلس
</TEXT>
</DOC>
<DOC>
<DOCID>HAM2-851104-098</DOCID>
<DOCNO>HAM2-851104-098</DOCNO>
<ORIGINALFILE>/1385/851104/news/_siasi.htm</ORIGINALFILE>
<ISSUE>چهارشنبه 4 بهمن 1385 - سال چهاردهم - شماره4191 - Jan 24, 2007</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
برگزاري رزمايش موشكي سپاه در گرمسار
</TITLE>
<TEXT>
گروه سياسي - گروه توپخانه 63 خاتم الانبياء در راستاي حفظ و ارتقاي توانمندي هاي رزمي و افزايش قدرت دفاعي و پشتيباني گروههاي توپخانه موشكي نيروي زميني سپاه پاسداران، رزمايش يگاني تمرين پرتاب موشك هاي برد كوتاه و شليك راكت اندازهاي فاتح را در منطقه عمومي گرمسار برگزار كرد.
روابط عمومي سپاه پاسداران انقلاب اسلامي با صدور اطلاعيه اي با اعلام  اين خبر تاكيد كرد كه رسانه هاي غربي و برخي رسانه هاي منطقه در جهت اغراض سياسي رزمايش يك يگان سپاه را بزرگنمايي كردند. در اين اطلاعيه آمده است: رسانه هاي غربي و برخي رسانه هاي منطقه، علي رغم محدودبودن اين رزمايش كه درادامه سلسله رزمايش هاي تخصصي و يگاني، به صورت محدود برگزار شد، بيش از حد انتظار اخبار و ابعاد آن را بزرگنمايي كردند. به گزارش روابط عمومي كل سپاه، اين رزمايش برابر تقويم يگاني گروه توپخانه 63 خاتم الانبياء نيروي زميني سپاه با استفاده از تسليحات آزمايش شده و به كارگيري شده در رزمايش هاي قبلي به مدت دو روز از اول بهمن انجام شد. سرتيپ دوم پاسدار مجيد آيينه فرمانده يگان موشكي نيروي زميني سپاه پاسداران انقلاب اسلامي هم از پرتاب موفقيت آميز موشك هاي زلزال و فجر5 در اين مرحله از رزمايش موشكي اين نيرو در گرمسار خبر داد. به گزارش خبرگزاري ها تمرين پرتاب موشك هاي زلزال و فجر5 با شركت يگان هاي تابعه نيروي زميني، يگان هاي موشكي و گردان هاي توپخانه اين نيرو در منطقه عمومي گرمسار آغاز شده است و تا دو روز آينده ادامه دارد.
</TEXT>
</DOC>
<DOC>
<DOCID>HAM2-851104-099</DOCID>
<DOCNO>HAM2-851104-099</DOCNO>
<ORIGINALFILE>/1385/851104/news/_theatre.htm</ORIGINALFILE>
<ISSUE>چهارشنبه 4 بهمن 1385 - سال چهاردهم - شماره4191 - Jan 24, 2007</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">ادب و هنر.هنر.تئاتر</CAT>
<CAT xml:lang="en">Literature and Art.Art.Theater</CAT>
<TITLE>
واقعيات  صنعت ايرانگردي در گفت وگو با دكتر ضرغام
آمارسازي ناصواب در صنعت ايرانگردي
چشم انداز
</TITLE>
<TEXT>



تصوير، گزارشگران نشنال ژئوگرافيك را در ايران نشان مي دهد. كشور ما هميشه براي مردمان جهان كنجكاوي برانگيخته است. به واقع آنچه اكنون صنعت ايرانگردي از آن تغذيه مي كند همين كنجكاوي است وگرنه هيچ برنامه و مديريت منسجمي براي توسعه اين صنعت در ايران وجود ندارد. صفحات روزنامه  ها پر است از وعده هاي عجيب و غريب، آمارهاي پا در هوا و ادعاهاي غيرقابل قبول، اما در واقعيت  ما همچنان كشور هشتادم صنعت توريسم هستيم.
فاطمه ستوده: مي گويند ورود گردشگران تا آذرماه سال جاري، نسبت به سال هاي قبل 71 درصد افزايش داشته است. اين آمار و آمارهاي ديگري كه هر از گاهي از سوي مسئولان ذي ربط اعلام مي شود؛ شگفتي بسياري از كارشناسان را برانگيخته است؛ اين شگفتي وقتي بيشتر مي شود كه اين آمارهاي رسمي در كنار ديدگاه هاي كارشناسان قرار گيرد. آيا به راستي گردشگري در ايران رشدي 70 درصدي داشته است؟! اين نكته و برخي مباحث مرتبط با گردشگري محور گفت وگويي است با دكتر حميد ضرغام، عضو هيأت علمي دانشگاه علامه طباطبايي. ضرغام از طراحان طرح جامع توسعه گردشگري استان تهران است كه ارديبهشت ماه 85 به سازمان هاي مديريت و برنامه ريزي و ميراث فرهنگي، صنايع دستي و گردشگري ارائه شده است.
سهم 20 درصدي ما
دكتر ضرغام ابتدا شرح كوتاهي از طرح جامع توسعه گردشگري استان تهران مي دهد:
طرح جامع گردشگري استان تهران را ارديبهشت ماه امسال به سازمان برنامه- به عنوان كارفرما- و سازمان ميراث فرهنگي و گردشگري- به عنوان بهره بردار- تحويل داديم، ولي عملاً انعكاس درخوري از آن نديديم. با توجه به ضرورت هاي موجود تهران در زمينه گردشگري، تمهيدات لازم در اين حيطه، در اين طرح گنجانده شده بود. هنگامي كه از مدير كل خواسته شد كه طرح مطالعه تفصيلي گردشگري آغاز شود،ابتدا طرح با استقبال مواجه شد، اما پس از آن به دليل كمبود اعتبارات به تعويق افتاد. از سال 1382 به اين سو، پنج مدير كل تغيير كرده اند؛ شايد از نقاط ضعف برخورد با طرح جامع توسعه گردشگري استان تهران تغيير مديريت ها و در نتيجه برخوردهاي سليقه اي باشد كه مانعي بر سر راه اجراي اصولي طرح به شمار مي آيد.
اين استاد دانشگاه درباره قابليت ها و ويژگي هاي طرح جامع گردشگري استان تهران تصريح مي كند:
خدمات اين طرح از سه مرحله تشكيل شده كه شامل مطالعات عام- شناخت استان و تحليل وضع موجود آن- هدف ها و راهبردهاي توسعه گردشگري استان و در نهايت طرح و برنامه  نواحي مختلف استان مي شود. اساس نگرش ما در اين طرح، مبتني بر توسعه پايدار گردشگري بود.
در شرايط كنوني كه نگاه جهانيان، به جمهوري اسلامي و پايتخت آن، تهران معطوف شده، لازم است با توسل به برنامه هم پيوند توسعه پايدار و مديريت گردشگري و ايجاد زيرساخت هاي مناسب، انگيزه بازديد از جاذبه هاي استان تهران را تحريك كرد و مورد بهره برداري قرار داد.
چنين برنامه اي بدون توجه به ابعاد مختلف موضوع و تنظيم راهكارهاي مبتني بر واقعيت هاي فرهنگي، اجتماعي، اقتصادي و زيست محيطي ميسر نيست. پس هدف ما از تدوين اين طرح، توسعه پايدار گردشگري با حفظ كرامت انساني و ايجاد فضاي مناسب براي كاهش بار معضلات اجتماعي پايتخت است؛ به شكلي كه حتي به تعطيلات آخر هفته خانواده ها هم نگريسته شود.
حميد ضرغام بر تقسيم بندي تهران به پنج منطقه در اين طرح تأكيد مي كند: با توجه به ملاحظات، بازار، دسترسي، موقعيت اقليمي و ظرفيت تحمل مهمان هاي غيربومي، تهران به پنج منطقه تقسيم شد، بعد از آن براي هر منطقه، مناطق نمونه گردشگري را شناسايي كرديم كه طبق آن فضاهاي قابل توسعه گردشگري هم اولويت بندي شدند و براي هر كدام از اين مناطق به شكلي اختصاصي طرح و پروژه تدوين كرديم.
از اين كارشناس وقتي جايگاه فعلي ايران در صنعت گردشگري را جويا شديم و پرسيديم كه طبق آماري كه ارائه مي شود، ايران جايگاه خوبي در برخورداري از جاذبه هاي گردشگري دارد، اما در عمل با نتيجه ديگري مواجهيم. نتيجه نامناسبي كه نشان از سهم اندك ايران در صنعت گردشگري دارد. ضرغام پاسخ داد:
نبايد گردشگري ايران را با تعداد 700 ميليون گردشگر در دنيا مقايسه كنيم، سپس نتيجه گيري كنيم كه ايران سهم ناچيزي دارد. تقريباً حدود 80?درصد گردشگران بين المللي را گردشگران انبوه تشكيل مي دهند.
اما با توجه به مجموعه محدوديت هاي كشور ما، هر گردشگري نمي تواند به ايران بيايد. در نتيجه اين كه، ما نمي توانيم از آن 80 درصد، سهمي داشته باشيم؛ چرا كه گردشگران انبوه مايلند به جايي براي خوشگذراني بروند كه به اين مفهوم، ايران جايگاه مناسبي براي آنان نيست. بنابر اين، بايد ميان 20 درصد باقي مانده، رقم گردشگران ايران را لحاظ كنيم. اين 20 درصد هم اغلب اكوتوريست ها، گردشگران فرهنگي و يا گردشگران با تمايل ويژه هستند؛ مثل كساني كه قصد صخره نوردي يا ضبط صداي پرندگان را دارند. اگر قرار باشد به اين صورت به موضوع نگاه كنيم، سهم ايران با توجه به ميزاني كه براي جذب گردشگران سرمايه مي كند، چندان هم ناچيز نيست.
اين كارشناس درباره آمار ارائه شده گردشگري در اين روزها و اينكه طي 9 ماه ابتدايي سال ورود گردشگران به ايران حدود 70 درصد رشد داشته، مي گويد: در اين زمينه خيلي بايد حساس بود؛ چرا كه رقم سازي كار صوابي نيست. اما نكته اي را كه بايد در نظر بگيريم، اين است كه نظام اطلاعات مديريت سالم و مناسب گردشگري در كشور وجود ندارد. سال هاست كه اين كمبود به شكل محسوسي به چشم مي آيد، ولي چندان جدي تلقي نشده است. در تعريف اقلام آماري هم هر سازمان متناسب با برداشت هايي كه مي خواهد از نتيجه آمار اعلام كند، ارقام خاصي را ارائه مي دهد. در هيچ زمينه  اي در گردشگري، رقم واحدي را از طرف دستگاه هاي رسمي نمي شنويم. نظام آماري منسجم و رسمي يك ضرورت حياتي است كه بايد در دستور كار مديران قرار بگيرد.
از اين آشناي حوزه گردشگري درباره موانع توسعه گردشگري سئوال كرديم كه آيا مي توان اين موانع را در دو دسته برخوردهاي مسئولان و بينش فرهنگي مردم در رودررويي با گردشگر در نظر گرفت؟ او عقيده دارد: تجربه اي كه در سراسر جهان وجود دارد، اين است كه تا مادامي كه مردم حضور غريبه را در بين خود نپذيرند، غريبه نه حس امنيت و نه حس نشاط مي كند. پس نقش پذيرش مردم نقشي مهم و حياتي است كه تا به حال برنامه هاي توسعه گردشگري فارغ از حضور مردم بوده اند. مردم هنگامي احساس رضايت مي كنند كه منافع گردشگري را در جيب، سر سفره و يا در محيط هاي فرهنگي اجتماعي حس كنند. اگر اين چرخه ايجاد شود كه مردم منافع گردشگري را لمس كنند، در نتيجه مردم به بهترين راهبرهاي توسعه گردشگري تبديل مي شوند. در نگاه ديگر، تصميم گيران حوزه گردشگري هم از تخصص كافي در اين حيطه برخوردار نيستند. به دليل اين ضعف تخصصي، معمولاً مشاوران ضعيف تري را هم انتخاب مي كنند.
ضرغام درباره نگاه به مردم در طرح جامع توسعه گردشگري تهران مي افزايد: سعي كرده ايم ارزش هاي اجتماعي حاكم متناسب با جامعه را در نظر بگيريم. با توجه به تنوع قوميتي استان تهران و فرهنگ هاي مختلف حاكم بر آن، تهران به نوعي الگوي كل كشور است. طبق پژوهش هاي ما، مردم استان  تهران در برخي نقاط مهمان پذيرند و در برخي مناطق كمتر حاضر به پذيرش غريبه هستند.
براي تدوين و طراحي استراتژي هاي طرح جامع، با ائمه جماعات شهرستان ها و تعدادي از سرشناسان محلي به گفت وگو نشستيم. اين مرحله با كمك تعدادي از اساتيد رشته جامعه شناسي و مردم شناسي كه مسئول تدوين پرسشنامه هاي مرتبط، استخراج اطلاعات و نيز تحليل وضعيت بودند، صورت گرفت.
ضرغام درباره تعيين مناطق نمونه گردشگري در كشور بيان مي كند:  ايده تعيين مناطق گردشگري در دوران مرعشي، رئيس وقت سازمان ميراث فرهنگي، صنايع دستي و گردشگري، قوت گرفت كه استان ها موظف شدند مناطق نمونه گردشگري خود را اعلام كنند كه براساس آن به آنها اعتبار اختصاص مي يافت. البته ما دستور العملي را براي تعيين منطقه نمونه گردشگري تدوين كرديم؛ طرح خوبي بود و به نظر مي رسيد كه تمام مناطق مي توانستند به آن عمل كنند، كه به دليل عجله چنين نشد. اما در تهران با پشتوانه مطالعات بالاخره توانستيم منطقه نمونه را براساس مباحث علمي تعيين كنيم، اما بيش از 70 درصد مناطق نمونه گردشگري معرفي شده در كشور براساس ملاحظات ديگري تعيين شدند.
حميد ضرغام درباره اين موضوع كه ايران چقدر توانسته به استانداردهاي جهاني نزديك شود، مي گويد: نيامدن مشتاقان بازديد از ايران به كشور ما، تنها به دليل ضعف خدمات نيست. اصل مهم ديگر داشتن تصوير خوش از مقصد گردشگري است؛ تصويري كه از ايران در رسانه ها ارائه مي شود، تصوير خوبي نيست. البته جهانگردان وقتي به ايران وارد مي شوند، اين نوع نگاهشان تغيير مي كند. اما گردشگري كشور ما از استانداردهاي جهاني بسيار عقب تر است. تلاش هاي مستمر، همه جانبه و ملي را مي طلبد. در اين زمينه، سازمان متولي اين امر، بايد گردشگري را به عنوان يك راهبرد اساسي و يك فعاليت استراتژيك ملي تعريف كند.
وي با اشاره به مضامين اسلامي و با تأكيد بر آيه... سيرو في الارض چنين گفت: با تعريف مفهوم گردشگري داخلي، بايد بتوان مردم را براي پذيرش غريبه هاي هموطن آماده كرد. بايد انواع خاص گردشگري را تعريف كرد. متوليان امر گردشگري در حكومت اسلامي موظفند كه امكان سفر ارزان، راحت و ايمن را براي عامه مردم فراهم كنند.
عضو هيأت علمي دانشگاه علامه طباطبايي درباره رويارويي نهادهاي مختلف مثل سازمان حفاظت محيط زيست و سازمان ميراث فرهنگي، صنايع دستي و گردشگري مي گويد:  گردشگري فعاليتي چند بخشي است كه بخش هاي مختلف لزوماً منافع منطبق بر هم ندارند. مثلاً سازمان گردشگري فلان منطقه را به عنوان منطقه اي بكر در جذب توريست اعلام مي كند و سازمان محيط زيست با اين موضوع به دليل تخريب هاي احتمالي منطقه مخالفت مي كند. در جهان براي حل چنين مشكلي يك سازمان مقتدر دولتي بين منافع بخش هاي مختلف تعادل ايجاد مي كند كه به اين شكل سهم هر كدام در جهت توسعه گردشگري و حفظ منابع در نظر گرفته مي شود.
</TEXT>
</DOC>
<DOC>
<DOCID>HAM2-851104-100</DOCID>
<DOCNO>HAM2-851104-100</DOCNO>
<ORIGINALFILE>/1385/851104/news/_theatre.htm</ORIGINALFILE>
<ISSUE>چهارشنبه 4 بهمن 1385 - سال چهاردهم - شماره4191 - Jan 24, 2007</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">ادب و هنر.هنر.تئاتر</CAT>
<CAT xml:lang="en">Literature and Art.Art.Theater</CAT>
<TITLE>
پسماندهاي واحدهاي صنعتي بي ضابطه وارد محيط زيست مي شود
</TITLE>
<TEXT>


ايلنا: بررسي ژها نشان مي دهد پسماندهاي صنعتي استان فارس بدون ضابطه و بي ژهيچ كنترلي وارد محيط زيست مي ژشوند.
پريا اميريان، كارشناس محيط زيست، گفت: رشد جمعيت و افزايش تنوع نيازهاي جوامع انساني به دنبال خود افزايش توليد پسماندهاي زائد را در پي داشته كه برخي از آنها خطرناك بوده و در مقادير ناچيز مي ژتواند اثرات مخرب بهداشتي و محيطي را پديدار سازند.
وي افزود: منابع توليد مواد زائد خطرناك بسيار متعدد و متنوع بوده، ولي عمده ژترين منبع توليد آنها را فعاليت ژهاي صنعتي تشكيل مي ژدهند، به نحوي ژكه با توجه به ملاحظات بهداشتي و اقتصادي انگيزه انجام مطالعه ژاي در خصوص شناسايي مواد زايد خطرناك صنعتي در استان فارس كه نقش جدي در روند رو به رشد صنعت ايران را دارند، ايجاد كرده است.
اميريان گفت: طبق بررسي در 101 واحد صنعتي مستقر در استان فارس مشخص شده كه حدود 4 ميليون و 954 هزار و 162 تن مواد زايد در سال از اين واحدها توليد مي شود كه از اين ميان در حدود 2 هزار و 505 تن تحت عنوان مواد زائد خطرناك طبقه ژبندي شده است.
وي تصريح كرد: در حدود 31 درصد از كل مواد زائد داراي ويژگي سميت بوده و سهم حالات فيزيكي جامد و مايع به ترتيب حدود 54 و 45درصد است.
كارشناس محيط زيست استان فارس گفت: در رابطه با 35 درصد مواد زائد توليد شده نگهداري موقتي صورت نمي ژپذيرد، اين درحالي است كه بررسي اطلاعات مربوط به نحوه دفع نهايي نشانگر اين است كه حدود 32 درصد مواد زائد توليدي بدون هيچ كنترلي به محيط زيست تخليه مي ژشود.
</TEXT>
</DOC>
<DOC>
<DOCID>HAM2-851104-101</DOCID>
<DOCNO>HAM2-851104-101</DOCNO>
<ORIGINALFILE>/1385/851104/news/_theatre.htm</ORIGINALFILE>
<ISSUE>چهارشنبه 4 بهمن 1385 - سال چهاردهم - شماره4191 - Jan 24, 2007</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">ادب و هنر.هنر.تئاتر</CAT>
<CAT xml:lang="en">Literature and Art.Art.Theater</CAT>
<TITLE>
ضرورت نصب زباله سوز
</TITLE>
<TEXT>


فارس: رئيس سازمان حفاظت محيط زيست گفت: وزارت بهداشت براي امحاي زباله هاي بيمارستاني در تهران زباله سوز مركزي بايد راه اندازي كند.
فاطمه واعظ جوادي افزود: سازمان محيط زيست به وزارت بهداشت، راه اندازي زباله سوز مركزي براي امحاي زباله هاي بيمارستاني در تهران را ابلاغ كرده است.
وي گفت: براي امحاي زباله هاي بيمارستاني در شهرهاي كوچك نيز سيستم اتوكلاو(بي خطرسازي زباله)بايد راه اندازي شود كه مجوز آن از سوي محيط زيست صادر مي شود.
رئيس سازمان حفاظت محيط زيست اظهار داشت: راه ندازي زباله سوز در هر بيمارستان، كنترل آنها را با مشكل مواجه مي كند و بهتر است زباله سوز مركزي احداث شود و تمام بيمارستان ها زباله هايشان را به آن جا منتقل كنند. جوادي گفت: محيط زيست فقط به عنوان دستگاه نظارتي و حاكميتي راه صحيح و بي خطر را به دستگاه ها نشان مي دهد و دستگاه ها بايد نسبت به اجراي آنها اقدام كنند. زباله هاي بيمارستاني در حال حاضر مثل زباله هاي عادي امحا مي شوند.
</TEXT>
</DOC>
<DOC>
<DOCID>HAM2-851104-102</DOCID>
<DOCNO>HAM2-851104-102</DOCNO>
<ORIGINALFILE>/1385/851104/news/_theatre.htm</ORIGINALFILE>
<ISSUE>چهارشنبه 4 بهمن 1385 - سال چهاردهم - شماره4191 - Jan 24, 2007</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">ادب و هنر.هنر.تئاتر</CAT>
<CAT xml:lang="en">Literature and Art.Art.Theater</CAT>
<TITLE>
پلمپ كارخانه آسفالت
</TITLE>
<TEXT>


ايسنا:  كارخانه آسفالت سازمان همياري شهرداريهاي لرستان پلمپ و تعطيل شد.
مهندس كاكاوند مدير كل محيط زيست لرستان ضمن بيان اين مطلب افزود: اين كارخانه كه در روستاي تجره گله دار خرم آباد واقع است، بر اساس ماده 11 قانون حفاظت و بهسازي سازمان حفاظت محيط زيست با مجوز دادستان خرم آباد رسماً پلمپ و تعطيل شد.
وي با بيان اين كه اين كار در راستاي عمل به وظايف ذاتي و رسالت سازمان حفاظت محيط?زيست، برخورد و كنترل منابع آلاينده محيط زيست و جلوگيري از به خطر افتادن بهداشت و سلامت عمومي صورت گرفته اظهاركرد: آلودگي بسيار بالاي كارخانه( بيش از سه برابر حد استانداردهاي تعيين شده زيست محيطي)، شكايات متعدد مردمي و عدم توجه به اخطارهاي صورت گرفته مهمترين عوامل تعطيلي اين واحد به شمار مي آيند.
</TEXT>
</DOC>
<DOC>
<DOCID>HAM2-851104-103</DOCID>
<DOCNO>HAM2-851104-103</DOCNO>
<ORIGINALFILE>/1385/851104/news/_theatre.htm</ORIGINALFILE>
<ISSUE>چهارشنبه 4 بهمن 1385 - سال چهاردهم - شماره4191 - Jan 24, 2007</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">ادب و هنر.هنر.تئاتر</CAT>
<CAT xml:lang="en">Literature and Art.Art.Theater</CAT>
<TITLE>
توسعه ميدان نفتي آزادگان در هورالعظيم مجوز گرفت
تالاب شادگان قرباني نفت مي شود
</TITLE>
<TEXT>


ايسنا: در حالي كه هيأت دولت در جلسه خود در استان خوزستان با تسريع در عمليات اجرايي احداث پتروشيمي انديمشك و شادگان و تعيين تكليف آغاز عمليات اجرايي طرح نفت آزادگان جنوبي توسط وزارت نفت موافقت كرد، معاون دفتر ارزيابي زيست محيطي سازمان حفاظت محيط زيست گفت: گزارش ارزيابي زيست محيطي مصوب در خصوص توسعه ميدان نفتي آزادگان، تنها براي تأسيسات بخش خشكي بوده است!
تالاب شادگان و خور موسي با مساحت آبگيري حداكثر 538 هزار هكتار و پناهگاه حيات وحش و رامسر سايت به مساحت 296 هزار هكتار در استان خوزستان واقع است.
تالاب بين المللي شادگان مانند محيطي اسفنجي طغيان هاي كارون و پيشروي دريا را در خود ذخيره كرده و مانع آبگرفتگي اراضي اطراف مي شود، همچنين در اين تالاب 152 گونه پرنده، 45 گونه ماهي، 9 گونه خزنده و 37 گونه پستاندار و 110 گونه گياهي زيست مي كند.
اين تالاب همچنين منبع تغذيه مردم محلي و تأمين علوفه براي دام، تلطيف هوا و جاذبه هاي فرهنگي، اجتماعي، تاريخي و اكوتوريستي است.
براساس اين گزارش، اين در حالي است كه بحث توسعه ميدان نفتي آزادگان كه سال 84 مجوز ارزيابي زيست محيطي خود را آن هم با توجه به اين كه بخشي از اين پروژه قرار بود با سرمايه گذاري خارجي انجام شود، از سازمان محيط زيست دريافت كرد سرانجام اخيراً مجوز دولت را نيز گرفت.
هرچند كه معاون محيط طبيعي و تنوع زيستي سازمان حفاظت محيط زيست معتقد است كه مراحل اكتشافي نفت و گاز خسارت چنداني به محيط زيست وارد نمي كند، اما برخي كارشناسان اعتقاد دارند كه اين پروژه مي تواند خسارت قابل توجهي به هورالعظيم وارد كند.
همچنين دكتر دلاور نجفي، معاون محيط طبيعي و تنوع زيستي سازمان حفاظت محيط زيست در خصوص مصوبه اخير دولت در خوزستان در زمينه تسريع در عمليات اجرايي احداث پتروشيمي انديمشك و شادگان و تعيين تكليف شروع عمليات اجرايي طرح نفت آزادگان جنوبي توسط وزارت نفت گفت: بخشي از طرح توسعه ميدان نفتي آزادگان در تالاب هورالعظيم واقع مي شود كه با كشور عراق مشترك است.
وي افزود: در خصوص دو موضوع با وزارت نفت تفاهم كرده ايم اول آنكه در ميدان هاي مشترك براي اكتشاف و استخراج با توجه به اينكه نمي توانيم بگوييم چاه نفت را در جاي ديگري بزنند مجبوريم با رعايت مسايل زيست محيطي و حداقل خسارت اين كار انجام شود؛ اما در بخش فراوري بايد كارخانه و پالايشگاه در خارج از منطقه احداث شود.
معاون محيط طبيعي و تنوع زيستي سازمان حفاظت محيط زيست با اشاره به اين كه مراحل اكتشافي نفت و گاز خسارت چنداني به محيط زيست وارد نمي كند، گفت: فاز جديد ميدان نفتي آزادگان كه قرار است بخشي از آن در تالاب هورالعظيم احداث شود يكي از بزرگترين ميادين نفتي كشور است.
برهمين اساس، دكتر عباس دانش، معاون دفتر ارزيابي زيست محيطي سازمان حفاظت محيط زيست در خصوص مصوبه هيأت دولت در استان خوزستان، گفت: گزارش ارزيابي زيست محيطي توسعه ميدان نفتي آزادگان كه در سال 84 مصوب شده است، تنها براي تأسيسات بخش خشكي بوده است.
وي افزود: اين در حاليست كه مسئولان اين پروژه اين مجوز را مشروط بر اين كه فعاليت هاي آنها اثرات زيست محيطي بر روي تالاب هاي منطقه و هورالعظيم نداشته باشد دريافت كرده اند.
معاون دفتر ارزيابي زيست محيطي سازمان حفاظت محيط زيست گفت: در صورتي كه مسئولان پروژه توسعه ميدان نفتي آزادگان بخواهند در داخل هورالعظيم فعاليتي انجام دهند بايد مجدداً گزارش ارزيابي جديد ارايه كنند.
وي در خصوص پتروشيمي شادگان نيز با تاكيد بر اين كه تالاب شادگان براي سازمان محيط زيست از اهميت ويژه اي برخوردار است، گفت: اگر اين طرح مطرح شده باشد مسلماً در داخل تالاب نيست.
</TEXT>
</DOC>
<DOC>
<DOCID>HAM2-851104-104</DOCID>
<DOCNO>HAM2-851104-104</DOCNO>
<ORIGINALFILE>/1385/851104/news/_theatre.htm</ORIGINALFILE>
<ISSUE>چهارشنبه 4 بهمن 1385 - سال چهاردهم - شماره4191 - Jan 24, 2007</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">ادب و هنر.هنر.تئاتر</CAT>
<CAT xml:lang="en">Literature and Art.Art.Theater</CAT>
<TITLE>
نگاه دوم
سهم منابع طبيعي و محيط زيست از بودجه! اسدالله افلاكي
</TITLE>
<TEXT>
محيط زيست و منابع طبيعي از مهمترين و اساسي ترين زيرساخت هاي هر كشور و جامعه اي محسوب مي شود؛ از همين منظر است كه حفظ منابع پايه- هوا، آب، خاك و پوشش گياهي- در زمره اعمال حاكميتي حاكميت ها و دولت ها قرار مي گيرد. فراتر از آن، حفظ كره زمين جايگاه ويژه اي دارد و همه دولت ها در قبال آن مسئول اند، گستره اين مسئوليت تا آنجاست كه دولت ها نه تنها در برابر نسل امروز كه در برابر نسل فردا نيز بايد پاسخگو باشند. بر اين اساس، هيچ دولتي حق ندارد ميراث طبيعي و محيط زيست كشور متبوع خود را تخريب كند. اين نكته سالهاست مورد توجه قرار گرفته، بر همين اساس است كه در كشورهاي توسعه يافته، افزون بر نهادهاي بين المللي، تشكل هاي مردم نهاد به عنوان اهرمي قوي مانع از تخريب محيط زيست مي شوند، چرا كه حفظ منابع پايه يا منابع زيستي همواره در شمار مهمترين مطالبات مردمي قرار دارد.
در كشور ما نيز قوانين و تشكيلات منابع طبيعي و محيط زيست پيشينه اي صدساله دارد، ضمن آن كه عموم مردم در طول تاريخ رفتاري مهربانانه با طبيعت داشته اند. اما در چند دهه اخير، تخريب و نابساماني دامن عرصه هاي منابع طبيعي و محيط زيست كشور را فرا گرفته و اين ناشي از آن بوده است كه محيط زيست و منابع طبيعي طي همه اين سال ها از منزلت و جايگاه خاص خود برخوردار نبوده است. با اين همه، در دو دهه اخير به رغم همه مشكلات و محدوديت ها، محيط زيست و منابع طبيعي به طور نسبي مورد توجه دولت قرار گرفت و با همين رويكرد، چند ماده و تبصره در برنامه سوم توسعه اقتصادي و اجتماعي به محيط زيست و منابع طبيعي اختصاص يافت و با آن كه به درستي اجرا نشد، ولي زمينه را براي تعيين جايگاه بهتر در برنامه هاي بعدي فراهم كرد تا آن جا كه مسائل منابع طبيعي و محيط زيستي به عنوان بخشي از امور حاكميتي در سند چشم انداز 20 ساله نظام قرار گرفت. در بخشي از اين سند آمده است: بر اساس اين سند راهبردي ايران كشوري توسعه يافته با جايگاه اول اقتصادي، علمي، فناوري در سطح منطقه با هويت اسلامي و انقلابي الهام بخش در جهان اسلام و با تعامل سازنده و مؤثر در روابط بين المللي خواهد بود و برخوردار از سلامت رفاه، امنيت قضايي، تأمين اجتماعي، فرصت هاي برابر، توزيع مناسب درآمد، نهاد مستحكم خانواده به دور از فقر، فساد، تبعيض و بهره مند از محيط زيست مطلوب.
اين سند نشان مي دهد مجموعه امور فوق مشروط به بهره مندي از محيط زيست مطلوب است. هم چنان كه در بخشي از سياست هاي كلي منابع طبيعي- كه طي نامه شماره 76230/1 مورخ 3/11/1379 از سوي رهبر معظم انقلاب ابلاغ شده- آمده است: 1- ايجاد عزم ملي براي احياي منابع طبيعي تجديدشونده و توسعه پوشش گياهي براي حفاظت و افزايش بهره وري مناسب و سرعت بخشيدن به روند توليد اين منابع و ارتقا بخشيدن به فرهنگ عمومي و جلب مشاركت مردم در اين زمينه. 2- شناسايي حفاظت منابع آب و خاك و ذخاير ژنتيكي جانوري و بالا بردن غناي حياتي خاك ها و بهره برداري بهينه بر اساس استعداد منابع و حمايت مؤثر از سرمايه گذاري در آن. 3- اصلاح نظام بهره برداري از منابع طبيعي و مهار عوامل ناپايداري اين منابع و تلاش براي حفظ و توسعه آنها. 4- گسترش تحقيقات كاربردي و فناوري هاي زيست محيطي و ژنتيكي و اصلاح گونه هاي گياهي و حيواني و متناسب با شرايط محيطي ايران و ايجاد پايگاه هاي اطلاعاتي و تقويت آموزش و نظام اطلاع رساني.
و بر همين اساس، اهداف و راهبردهاي برنامه 20ساله حفاظت، توسعه و بهره برداري از منابع طبيعي تدوين شده است.
در برنامه چهارم توسعه اقتصادي- اجتماعي و فرهنگي نيز تا حدودي جايگاه محيط زيست و منابع طبيعي مورد توجه قرار گرفته است؛ اختصاص 25ماده از بخش دوم اين برنامه- مواد 58 تا 83 بخش دوم- به حفظ محيط زيست و منابع طبيعي و آمايش سرزمين حاكي از رويكرد مثبت نظام به حفظ ميراث طبيعي است. بر اين اساس، همه مديران و كارشناسان معتقدند چنان چه اعتبارات لازم به منابع طبيعي و محيط زيست تخصيص يابد و اين اعتبارات صرف طرح ها و برنامه هاي مرتبط شود، منابع طبيعي و محيط زيست مي تواند جايگاه خود را بازيابد. شايد از همين رو بود كه بيش از 150 نماينده مجلس شوراي اسلامي با ارسال نامه اي به رئيس جمهور، از وي خواستند منابع طبيعي و محيط زيست بيش از گذشته مورد توجه قرار گيرد.
به نظر مي رسد ارسال چنين نامه اي ناشي از آن باشد كه در بودجه ريزي ها حتي كمتر از 50 درصد اعتبارات براي طرح ها و پروژه ها تأمين مي شود و همواره طرح ها به صورت ناقص اجرا مي شود و در نتيجه بيلان محيط زيست و منابع طبيعي همواره منفي است. بنابراين اكنون كه تقريباً شرايط لازم براي برنامه ريزي و بودجه ريزي عالمانه و آگاهانه براي محيط زيست و منابع طبيعي فراهم آمده و توانمندسازي ساختارهاي مديريتي محيط زيست و منابع طبيعي امكان پذير است، همت نمايندگان محترم مجلس را مي طلبد تا پيش از آن كه ميراث طبيعي كشور از دست برود و مادامي كه هنوز اميدي به حفظ و بازسازي منابع طبيعي و محيط زيست كشور وجود دارد براي يك بار هم كه شده، با تخصيص اعتبارات لازم، زمينه توانمند سازي ساختارهاي مديريتي و حفظ منابع طبيعي و محيط زيست كشور را فراهم آورند.
</TEXT>
</DOC>
<DOC>
<DOCID>HAM2-851104-105</DOCID>
<DOCNO>HAM2-851104-105</DOCNO>
<ORIGINALFILE>/1385/851104/world/_asib.htm</ORIGINALFILE>
<ISSUE>چهارشنبه 4 بهمن 1385</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
حوادث ناشي از كار، سالانه ده ها قرباني  مي گيرد
فرياد بي صدا
</TITLE>
<TEXT>


عكس:هادي مختاريان
سميه صيادي فر
در قسمت انتهايي، كاميون باري در حال پياده كردن كالا و تجهيزات كارخانه است. هر روز، كارش همين است. ناگهان احساس مي كند كالاها در حال ريزش هستند. اگر كالاها صدمه ببينند اوست كه بايد پاسخگو باشد؛ اين فكري است كه مثل برق از ذهنش مي گذرد. بي درنگ گامي به جلو برمي دارد اما همزمان، راننده نيز به عقب حركت مي كند. صداي خردشدن استخوان هايش را مي شنود و دردي وحشتناك تمام وجودش را فرا مي گيرد.
اشك، امان زن را بريده است. كودكش نيز با ديدن اشك هاي مدام مادر، گريه سر داده است. زن، رو به قاضي مي كند و بريده بريده مي گويد: جناب قاضي! شوهرم از كار بيكار شده. در اين حادثه لعنتي، استخوان پايش خرد شده. كارفرما هم مي گويد تقصير با خود اوست و اخراجش كرده است. تازه اگر هم كارفرما اخراجش نكرده بود، باز هم نمي توانست به كارش ادامه دهد. زن، در حالي كه اشك هايش بر صورتش مي غلتد و بغضش را فرومي خورد، مي گويد: جناب قاضي! من وامانده از همه جا، نمي دانم چه كنم؟ هزينه هاي درمان شوهرم، هزينه هاي زندگي.... از طرفي شوهرم در بيمارستان بستري است و نياز به جراحي دارد و بايد هزينه هاي درماني اش پرداخت شود و از طرفي ديگر نمي دانم وضعيت زندگي ام را چه كنم؛ حتي قادر به تأمين معاش روزانه خود و فرزندانم نيستم.
قاضي رو به كارفرما مي كند:
-آيا كارگر شما بيمه بوده است؟
***
عوامل بسياري در ايجاد حوادث ناشي از كار وجود دارد. شناسايي اين عوامل و رفع يا كاهش ميزان آنها، در كاهش ميزان حوادث ناشي از كار كه علاوه بر رنج و درد براي كارگران، باعث اتلاف سرمايه و صرف هزينه هاي هنگفت است، بسيار مؤثر است. البته حوادث ناشي از كار را نمي توان به طور كلي از ميان برد اما با تدابير لازم و به هنگام، مي توان از ميزان اين حوادث كاست.
انواع حوادث بر مبناي ميزان وخامت
طبق يك تحقيق انجام شده، انواع حوادث را بر مبناي ميزان وخامت به 3دسته تقسيم كرده اند: الف- حوادث وخيم(ناتواني دائمي يا ناتواني براي چندين  ماه)ب- حوادث نسبتاً وخيم(ناتواني براي چندين روز يا چندين هفته)ج- حوادث جزئي(ناتواني كه كارگر با وجود آن، همان  روز يا حداكثر روز بعد از وقوع حادثه، مي تواند به سر كار برگردد).
سازمان اروپايي آمار حوادث شغلي(esaw)پيشنهاد مي كند حوادثي كه به مدت يك سال از تاريخ وقوع حادثه، باعث مرگ فرد مصدوم شود يا همه حوادثي كه باعث غيبت كارگر به مدت بيشتر از سه روز تقويمي از محل كار باشد بررسي شوند. تقريباً نيمي از كشورهايي كه به انتشار آمار حوادث شغلي خود مي پردازند(حوادث شغلي منجر به فوت، حوادث شغلي منجر به ازدست رفتن زمان كار و همه بيماري هاي شغلي)مرز حداقل يك روز غيبت از محل كار را در ارتباط با جراحات غيركشنده در نظر مي گيرند يا اين كه اصلاً حد و مرزي براي آن قائل نيستند. بقيه كشورها اطلاعات خود را به جراحاتي كه منجر به غيبت بين 2 تا 8 روز(اغلب بين 3 تا 4 روز)مي شوند محدود كرده اند. اين محدوده ها معمولاً براي جبران خسارت هاي غيبت فرد از محل كار به علت جراحات يا بيماري و متناسب با قوانين ملي هستند و مي توانند با گذشت زمان اصلاح شوند.
علل حوادث ناشي از كار
حوادث ناشي از كار، معمولاً پيچيده اند. ممكن است عوامل به وجودآورنده حادثه، 10مورد يا حتي بيشتر باشد. كميته اجرايي بهداشت و ايمني حرفه اي آمريكا معتقد است با تجزيه و تحليل جزئيات حادثه مي توان عوامل به وجودآورنده حادثه را به 3دسته تقسيم كرد:
1 - عوامل اصلي
2 - عوامل غيرمستقيم
3 - عوامل مستقيم
ممكن است حادثه، ناشي از مواد خطرناك يا انرژي هاي مهارنشده باشد. اين انرژي و مواد خطرناك جزو عوامل مستقيم هستند. عوامل مستقيم، خود در نتيجه اعمال ناايمن يا شرايط ناايمن يا هر دوي آنها به وجود مي آيند كه اين اعمال و شرايط ناايمن را عوامل غيرمستقيم مي نامند و به همين ترتيب، عوامل غيرمستقيم نيز در نتيجه تصميمات و سياست هاي ضعيف مديريت يا فاكتورهاي محيطي و فردي به وجود مي آيند كه به اين عوامل، عوامل اصلي مي گويند.
بي احتياطي؛ مهمترين علت حادثه
طبق آمار اعلام شده دفتر آمار و محاسبات اقتصادي و اجتماعي سازمان تأمين اجتماعي، بي احتياطي با 72/52درصد، عامل بيشترين حوادث ناشي از كار بوده است. خود اين بي احتياطي و سهل انگاري مي تواند ناشي از عدم اطلاع و آگاهي يا آموزش كافي كارگر از سوي كارفرما، مبني بر ميزان اهميت رعايت نكات ايمني يا استفاده از تجهيزات ايمني باشد. كارفرماها هرگز نبايد اين طور فكر كنند كه كارگران، خودشان مي توانند از وسايل كار به نحو ايمن استفاده كنند؛ مخصوصاً اگر تازه كار باشند يا حتي اگر قبلاً از وسايل مشابهي در جاي ديگر استفاده كرده اند. بايد اين نكته را به خاطر سپرد كه بالاترين خطرات، بهترين آموزش ها را مي طلبد. براي بعضي كارها كه داراي ريسك بالايي هستند، از قبيل ليفتراك هاي چنگك دار، استفاده از اره برقي و كار با جراثقال، آموزش افراد بايستي توسط مربيان متخصص انجام گيرد.
سياوش قراگزلو ضمن بيان اينكه، آمار حوادث كار در استان تهران در مقايسه با مدت مشابه در سال گذشته 30درصد رشد داشته است، گفت: در سه ماه نخست سال جاري 4هزار و 818 نفر از بيمه شدگان تأمين اجتماعي دچار حادثه ناشي از كار و از اين تعداد 1280مورد از ناحيه پا، 1275مورد انگشت دست، 1095مورد از ناحيه دست و 185نفر از ناحيه ستون فقرات، 141نفر تمام بدن، 134مورد از ناحيه صورت، 133مورد انگشتان پا، 123مورد از ناحيه چشم، 70نفر جمجمه و 18 مورد از ناحيه مغز دچار حادثه شده اند.
طبق گفته رئيس مركز تحقيقات و مطالعات وزارت كار و امور اجتماعي، آموزش ايمني و بهداشت كار، طي 10سال گذشته، بيش از 500ميليارد تومان صرفه جويي را به دنبال داشته است. صالح قاسمي عقيده دارد چنانچه هزينه هاي درمان، ديه فوت، هزينه زمان استراحت، كاهش بازده توليد و بسياري موارد ديگر را لحاظ كنيم، به طور متوسط هر سانحه كار 10ميليون تومان هزينه به كشور تحميل مي كند.
***



زن در حال خروج از دادگاه، سؤال هاي زيادي در ذهن دارد؛ سؤال هايي كه آزارش مي دهند و فكركردن به آنها، رمقي برايش نگذاشته اند. او هيچ نمي داند! نمي داند كه آيا قانوني وجود دارد كه كارفرما را به پاسخگوبودن در قبال اين حادثه، ملزم كند؟ نمي  داند كه قاضي چطور مي خواهد تشخيص دهد حق با شوهر آسيب ديده اوست يا كارفرما؟ اصلاً اين پرونده كي به نتيجه مي رسد؟ تا زماني كه مشخص شود چه كسي مقصر است در قبال هزينه هاي درماني شوهرش و ساير هزينه هاي زندگي، چه كسي مسئول است؟ شوهرش كه بيمه هم نبوده، حالا اگر كارفرما هم مقصر نباشد، او بايد با ادامه زندگي اش چه كند؟
آقاي عليرضا راجي-حقوقدان- در زمينه نحوه قضاوت در وقوع يك حادثه كارگري مي گويد: در يك حادثه كارگري نيز قوانيني كه براي قضاوت مورد استفاده است هيچ فرقي با ساير موارد ندارد؛ يعني در اين مورد هم از همان قوانيني استفاده مي شود كه فرضاً يك فرد عادي به فرد ديگري آسيب بزند. از اين قوانين در قانون مدني تحت عنوان ضمان قهري بحث مي شود؛ از جمله آن مي توان به قانون مسئوليت مدني اشاره كرد. اين دسته از قوانين، قوانيني هستند كه مورد استفاده ما از جهت جبران خسارت هستند. البته قاضي طبق شرايطي كه وجود دارد -هم با توجه به قانون مسئوليت مدني و هم موادي از قانون كار كه صراحتاً كارفرما را به ايجاد وسايل و امكانات حفاظتي و ايمني و... و نيز كارگر را به كارگيري وسايل ايمن ملزم كرده است- قضاوت خود را انجام مي دهد.
اين مورد كه در حادثه ايجادشده دقيقاً چه كسي مقصر است، تنها خود قاضي نمي تواند تشخيص دهنده باشد. در اينجاست كه بايد كارشناس ايمني نيز با توجه به صحنه حادثه، نظر خود را اعلام كند. آقاي عليرضا راجي در اين مورد مي گويد: قاضي متخصص تطبيق اوضاع و احوال متعين با موارد قانوني است؛ يعني بايد بگويد اين موارد خاص پيش آمده، با كدام قانون مطابقت دارد و در نتيجه حكم را صادر مي كند. در اين مواقع، در همان بدو امر اگر قاضي خودش نتواند، قرار كارشناسي صادر مي كند و امر به يك كارشناس ارجاع مي شود. كارشناس، نتيجه كار را به اين صورت ابراز مي كند كه مثلاً 40درصد كارگر تقصير داشته و 60درصد كارفرما مقصر است يا نه، 100درصد كارگر مقصر است. قاضي نيز بر همين اساس، حكم خود را صادر خواهد كرد.
البته از زماني كه كارگر حادثه ديده دادخواست خود را به دادگاه ببرد تا زماني كه حكم نهايي صادر شود، ممكن است تا 2سال طول بكشد. تشكيل اولين جلسه دادگاه2، 3 يا 4ماه بعد از بردن دادخواست به دادگاه، صدور قرار كارشناسي براي اعلام نظر كارشناس و ارائه به دادگاه و تشكيل دومين جلسه دادگاه(2 تا چند ماه)؛ به هر صورت ممكن است تا اعلام نتيجه اصلي دادگاه مدت زيادي طول بكشد. به نظر آقاي عليرضاراجي، همه عواملي كه باعث مي شوند به نتيجه رسيدن يك پرونده حادثه ناشي از كار طول بكشد، قهري و قانوني بوده و مثل تمامي پرونده هاي ديگري كه وجود دارند، دستخوش وضعيت كلي نظام قضايي ماست و هيچ مورد استثنايي در قانون براي حوادث كارگري درنظر گرفته نشده است.
در مدت زمان بين تشكيل پرونده تا اعلام نتيجه قطعي دادگاه، طبق قانون، تكليف خاصي براي كارگر حادثه ديده و خانواده اش در نظر گرفته نشده است. آنها بايد منتظر حكم قطعي دادگاه بمانند و اين كه در بين مدت زمان تشكيل پرونده تا اعلام نظر دادگاه كه ممكن است 1 تا 2سال طول بكشد، چگونه بايد زندگي خود را بگذرانند در حيطه مسائل عرفي جامعه بوده و قانوني نيست! نظر حقوقدان در اين مورد به اين صورت است كه دادگاه براي اين كه حكم به خسارت دهد، اول بايد مقصر برايش مشخص شود و اگر بخواهد تا قبل از تعيين مقصر، حكمي براي جبران خسارت دهد، كاري غيرقانوني است. به لحاظ قانوني، تكليف خاصي براي كارگر در بين زمان تشكيل پرونده تا اعلام نتيجه در نظر گرفته نشده است؛ چون تا وقتي مقصر معين نشود، نمي توان حكمي را صادر كرد.
اگر حكم دادگاه عليه كارگر آسيب ديده صادر شود، يعني دادگاه تشخيص دهد كه خود او مقصر بوده، از لحاظ قانوني كارگر نمي تواند درخواست حمايتي از كسي داشته باشد چون ما قاعده اي داريم به نام قاعده اقدام. طبق اين قاعده، نمي توان كاري انجام داد؛ مثلاً فردي روي نااميدي و يأس به خودش آسيبي مي زند كه باعث مرگش نمي شود اما آسيب جدي مي بيند. در اينجا اين فرد به صورت حقوقي نمي تواند كمكي را از ديگران مطالبه نمايد. كارگري نيز كه خودش علاوه بر محيط ايمن و علاوه بر آموزشي كه كارفرما مبني بر استفاده از وسايل به او داده، با بي احتياطي عليه خودش اقدام مي كند و با عدم استفاده از وسايل ايمني به خودش آسيب مي زند، طبق قاعده اقدام، از نظر حقوقي كاري، نمي تواند حمايتي را از ديگران مطالبه نموده و تقصير با خود اوست؛ البته اگر كارگر بيمه باشد، بيمه هزينه هاي درمان او را متقبل خواهد شد. اگر بيمه هم نباشد و كارگر محسوب شود اما كارفرما او را بيمه نكرده باشد، كارفرما از سوي بيمه تأمين اجتماعي جريمه خواهد شد و پس از اينكه كارگر را بيمه كرد، سازمان بيمه هزينه هاي درمان كارگر آسيب ديده را متقبل خواهد شد.
سؤال خيلي مهمي كه پيش مي آيد اين است كه اگر كارفرما، كارگر را در همان لحظه ايجاد حادثه اخراج كند و تشكيل پرونده و اعلام نتيجه پرونده از 1 تا 2سال طول بكشد، در ضمن كارگر از سوي كارفرما بيمه نشده باشد، بعد از 2 سال كه ديگر آن كارگر آسيب ديده، كارگر آن كارفرما محسوب نمي شود، چه در صورت تقصير كارگر و چه در صورت تقصير كارفرما، مي توان كارفرما را به بيمه كردن كارگري كه 2سال پيش در كارخانه اش كار مي كرده و در حادثه آسيب جدي ديده است، ملزم كرد؟ اصلاً حين تشكيل پرونده تا اعلام نتيجه كه مدت زمان زيادي مي برد، اين كارگر بايد درمان شود. اگر به علت عدم توانايي براي پرداخت هزينه هاي درماني، آسيبي كه ديده است بسيار عميق تر و وخيم تر شود و باعث ازكارافتادگي او تا آخر عمر شود، چه كسي پاسخگو است و از چه كسي مي توان حمايت طلبيد؟!
</TEXT>
</DOC>
<DOC>
<DOCID>HAM2-851104-106</DOCID>
<DOCNO>HAM2-851104-106</DOCNO>
<ORIGINALFILE>/1385/851104/world/_asib.htm</ORIGINALFILE>
<ISSUE>چهارشنبه 4 بهمن 1385</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
نگاه امروز
آمار واقعي كدام است
</TITLE>
<TEXT>
بنيامين صدر
درحالي كه بسياري از كارشناسان معتقدند به دليل نبود آمار رسمي در زمينه بيمارهاي شغلي و ميزان مرگ و مير نمي توان برآورد دقيقي از ميزان خسارت ها و مرگ و مير ناشي از كار در ايران ارائه داد، آمارهاي تامين اجتماعي نشان مي دهد كه حوادث ناشي از كار هر ساله افزايش يافته و از شانزده هزار و 383 مورد در سال 82 به 25هزار مورد در سال 85 رسيده است.
در همين حال بنابر گزارشي كه سازمان تأمين اجتماعي به تازگي منتشر كرده، در سال گذشته بيست هزار نفر در حوادث ناشي از كار آسيب ديده و يكصد نفر نيز بر اثر وقوع حادثه در محيط كار جان باخته اند كه 18 هزار نفر از آسيب ديدگان محيط هاي كارگري سلامتي خود را به دست آورده اند.اين در شرايطي است كه هيچگاه به وضعيت دوهزار نفر ديگري كه دچار آسيب شده اند اشاره اي نشده و معلوم نيست اين افراد بعد از درمان به سر كار خود برگشته يا به دليل از كار افتادگي امكان ادامه كار پيدا نكرده اند.اين آمار كارگراني را در بر مي گيرد كه بيمه اند و تحت پوشش سازمان تأمين اجتماعي قرار دارند و گرنه آمار مرگ و مير ناشي از كار بسيار بيشتر از اين رقم است.به طوري كه سازمان پزشكي قانوني در گزارشي تكان دهنده آورده است كه در سال هاي 83 و 84 به ترتيب 697 و 800 نفر در حوادث و بيماريهاي ناشي از كار جان باخته اند.
استان هاي تهران و اصفهان بيشترين و استان هاي خراسان جنوبي و سيستان و بلوچستان كمترين آمار حوادث ناشي از كار را به خود اختصاص داده اند و اين حكايت از آن دارد كه تجمع فعاليتهاي اقتصادي در شهرهاي بزرگي نظير تهران و اصفهان مي تواند دليل بالا بودن آمار حوادث در اين شهرها باشد. بيشترين حوادث كار نيز در فصل تابستان و كمترين حوادث در فصل زمستان رخ داده است كه به نظر مي رسد رشد فعاليت هاي اقتصادي، به خصوص كارهاي ساختماني در تابستان و ركود فعاليت ها در زمستان دليل اين مسئله باشد.
سازمان تأمين اجتماعي بي احتياطي را دليل نيمي از حوادث حين كار دانسته و بريدگي، شكستگي و سقوط را مهمترين حوادث حين كار در ايران معرفي كرده است. ازسوي ديگر سازمان تأمين اجتماعي افراد حادثه ديده را به "آسيب ديده كلي"، "آسيب ديده جزئي" و "پرداخت غرامت نقص عضو" تقسيم مي كند تا براي آنها مستمري در نظر بگيرد.هزينه هاي از كار افتادگي بسيار بالاست و برآوردها نشان مي دهد كه سازمان تأمين اجتماعي بايد به هر از كار افتاده به طور متوسط 45 ميليون تومان مستمري پرداخت كند. اين ها همه در حاليست كه در چند سال اخير مباحثي در مورد اصلاح قوانين كار و افزايش ايمني محيط هاي كاري مطرح شده، ولي اين بحث ها از حد حرف و شعار فراتر نرفته و اقدامي عملي در اين مورد صورت نگرفته است. بنا بر اين از آنجايي كه شرايط محيطي به دلايل گوناگون به ويژه فقدان امنيت شغلي تغيير مي كند،  قوانين نيز بايد متناسب با شرايط تغيير كند.
</TEXT>
</DOC>
<DOC>
<DOCID>HAM2-851104-107</DOCID>
<DOCNO>HAM2-851104-107</DOCNO>
<ORIGINALFILE>/1385/851104/world/_asib.htm</ORIGINALFILE>
<ISSUE>چهارشنبه 4 بهمن 1385</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
آخرين گزارش جهاني از وضعيت مواد مخدر؛
توليد 1500 تن هروئين و كوكائين در سال 2005
</TITLE>
<TEXT>
گروه اجتماعي - حدود 200 ميليون نفر يا به عبارتي 5 درصد از كل جمعيت 15 تا 64 ساله دنيا حداقل يكبار در 12 ماه گذشته مصرف كننده غيرقانوني مواد مخدر بوده اند.
آخرين بررسي هاي دفتر مقابله با مواد مخدر و جرم سازمان ملل طي سالهاي 2004 و 2005 حاكيست كه كانابيس، بيشترين ماده مخدر مصرفي بوده و در سال 2005، 160ميليون مصرف كننده در دنيا وجود داشته و در حال حاضر حدود 162 ميليون نفر يا 4 درصد ازكل جمعيت 15 تا 64 سال مصرف كننده اين ماده مخدر هستند.
اين گزارش همچنين نشان مي دهد تخمين هاي سال 2006 حاكيست كه مصرف كنندگان اكستازي حدود 22 درصد افزايش پيدا كرده و مخصوصاً اين افزايش در آسيا چشمگير بوده و تعداد مصرف كنندگان اكستازي در آمريكاي شمالي به صورت قابل ملاحظه اي، كمتر از سالهاي گذشته است و اين به دليل آگاه شدن افراد از خطرهاي ناشي از مصرف اكستازي است. از تعداد 200 ميليون مصرف كننده مواد مخدر غيرقانوني، 25 ميليون نفر مصرف كننده آمفتامين، 7/9 ميليون نفر اكستازي، 9/15 ميليون نفر نيز مصرف كننده مشتقات ترياك هستند كه از اين بين 3/11 ميليون نفر مصرف كننده هروئين و 4/13 ميليون نفر كوكائين مصرف مي كنند.
بر اساس گزارش unodc، توليد جهاني هروئين در سال 2005، 462 تن و كوكائين 932 تن و توليد ترياك در افغانستان، 4100 تن و به عبارتي 89 درصد توليد ترياك جهان در اين سال بوده و دومين توليدكننده ترياك جهان، ميانمار با 312 تن، 6/8درصد، مكزيك و كلمبيا، 2 درصد، پاكستان 3/1 درصد و لائوس 3/0 درصد داراي توليد ترياك جهاني است.
حدود 580 نفر از هر يك ميليون نفر در سال 2004 مصرف كنندگان مواد مخدر درمان شده اند و در گزارشهاي سال 2004، 53 درصد كشفيات كانابيس، 15 درصد مشتقات ترياك و 10 درصد انواع آمفتامين و 9 درصد كوكائين به چشم مي خورد.
عمده ترين صادركننده پيش سازه هاي مواد مخدر
رئيس بخش كنترل پيش سازه هاي incb مواد مخدر گفت: سه كشور چين، هند و امارات متحده عربي، عمده ترين كشورهايي هستند كه پيش سازه ها را براي توليد موادمخدر صادر مي كنند.كولوهون - رئيس بخش كنترل پيش سازه هاي incb - افزود: در سال 2000 زماني كه عمليات  تروپاز آغاز شد كشور ايران اولين كشوري بود كه موفقيت هايي را در زمينه مبارزه با قاچاق مواد مخدر كسب كرد.
وي كه در نشست تخصصي بررسي كنترل پيش سازه ها سخن مي گفت خاطرنشان كرد: كشورها شاهد كشت گسترده خشخاش در افغانستان هستند كه همچنان سير صعودي خود را ادامه مي دهد.
كولوهون در ادامه گفت: سازمان incb سعي مي كند تا عمليات مشتركي را براي جلوگيري از انحراف مواد مخدر و توقيف محموله هاي قاچاق بين كشورها ايجاد كند.
رئيس بخش كنترل پيش سازه هاي incb خاطرنشان كرد: در سال 2006 سازمانincb،م955مورد محموله قاچاق پيش سازه ها را شناسايي و متلاشي كرد كه 20 كشور صادركننده و 74 كشور واردكننده در اين كار دخالت داشته اند.
ترانزيت60 درصد مواد مخدر افغانستان از ايران به اروپا
رئيس ستاد مبارزه با مواد مخدر با اشاره به فعاليتهاي گسترده اين ستاد در كنترل مرزها گفت: خبر ترانزيت 60 درصد مواد مخدر افغانستان از ايران به اروپا كاملا كذب است.فداحسين مالكي كه در هشتمين جلسه شوراي هماهنگي مبارزه با مواد مخدر استان اصفهان سخن مي گفت افزود: براي حفظ و كنترل هر كيلومتر خطوط مرزي بيش از 50ميليون تومان هزينه مي شود.
وي افزود: پس از بازديد مقامات اروپايي از مرزها، اكنون سازمان ملل نيز اذعان دارد كه ترانزيت مواد مخدر از پاكستان و آسياي ميانه انجام مي شود.
وي اولويت مبارزه با مواد مخدر را به اقدامات پيشگيرانه، درماني و عملي دانست و اظهار كرد: كمبود اعتبارات استاني در اين خصوص مرتفع خواهد شد.
دبيركل ستاد مبارزه با مواد مخدر ضمن اشاره به اتمام مهلت 3 ماهه فاز اول طرح ساماندهي معتادان و تمديد اين مهلت گفت : فاز اول طرح همچنان ادامه داشته و تنها ممكن است در بعضي استانها چون تهران فاز دوم(جمع آوري)زودتر اجرايي شود.
وي افزود: اين بحث احتمالا در جلسه كميته درمان هفته جاري ستاد مبارزه با مواد مخدر، مطرح و استان هايي كه بايد فاز دوم طرح در آنها اجرايي شود مشخص مي شوند. وي روند كار در فاز اول طرح ساماندهي معتادان حاد، رهاشده و پرخطر را بسيار مناسب ارزيابي و اظهار كرد: اين اقدامات قطعا در سال آينده نيز ادامه خواهد داشت و تا سال 86 معتادان پرخطر را سامان داده ايم. دبيركل ستاد مبارزه با مواد مخدر با تاكيد بر اينكه اجراي مرحله دوم طرح ساماندهي معتادان چنان نخواهد بود كه به مرحله اول لطمه وارد كند، افزود: از آنجا كه نظر متخصصان بر اين است كه با جمع آوري معتادان ممكن است مراكز درماني كه براي آنها سرمايه گذاري هاي علمي بسياري شده است تعطيل شوند، لذا مرحله اول و دوم طرح ساماندهي به صورت تلفيقي انجام خواهد شد.
وي در ادامه با اشاره به اينكه مهلت سه ماهه فاز اول طرح ساماندهي معتادان و اعلام جمع آوري پس از آن، تنها به اين جهت بود كه حضور نيروي انتظامي هشداري باشد تا معتادان خود را براي درمان به مراكز معرفي كنند، اذعان كرد: اگر بررسي هاي كارشناسي بر روي فاز اول حاكي از آن باشد كه احساس كنيم روند طرح به گونه اي پيش رفته كه معتادان خودمعرف به مراكز مراجعه مي كنند، جمع آوري را عقب تر خواهيم انداخت.
مالكي تاكيد كرد: اگر فاز اول طرح به خوبي انجام شده و موفقيت آميز باشد، نيازي به جمع آوري ـ يعني اجراي مرحله دوم ـ نخواهيم داشت.
</TEXT>
</DOC>
<DOC>
<DOCID>HAM2-851104-108</DOCID>
<DOCNO>HAM2-851104-108</DOCNO>
<ORIGINALFILE>/1385/851104/world/_asib.htm</ORIGINALFILE>
<ISSUE>چهارشنبه 4 بهمن 1385</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
پنجره
حوادث كار در ايران و جهان
</TITLE>
<TEXT>
گروه اجتماعي- حادثه ناشي از كار، يك رويداد پيش بيني نشده است كه منجر به ايجاد وقفه در انجام فعاليت هاي معمول مي شود و ممكن است همراه با آسيب هاي جسمي و رواني يا خسارات مالي باشد.
در تمام جهان، سالانه كارگران بسياري از طريق حوادث ناشي از كار، جان خود را از دست داده يا دچار آسيب ديدگي جزئي، كلي و ازكارافتادگي دائم مي شوند.
مدير كل دفتر آمار و محاسبات اقتصادي و اجتماعي سازمان تأمين اجتماعي اعلام كرده است: طي سه ماه نخست سال جاري 4هزار و 818 نفر از بيمه شدگان تأمين اجتماعي دچار حادثه ناشي از كار شده اند. طبق گفته سياوش قراگزلو، استان تهران با 71/21درصد، بيشترين آمار و در مقابل، استان خراسان جنوبي با 21/0درصد، كمترين آمار حادثه ناشي از كار را داشته است.
سازمان تأمين اجتماعي، بي احتياطي را علت نيمي از حوادث حين كار دانسته و بريدگي، شكستگي و سقوط را مهمترين حوادث حين كار در ايران معرفي كرده است. قطع دست و انگشت دست، شايع ترين حادثه حين كار در ايران است و تقريباً نيمي از حوادث حين كار را تشكيل مي دهد.
بنابه گزارشي كه سازمان تأمين اجتماعي منتشر كرده، در سال گذشته 20هزار نفر در حوادث ناشي از كار آسيب ديده و 100نفر نيز بر اثر وقوع حادثه جان باخته اند.
به گزارش دفتر آمار و محاسبات اقتصادي و اجتماعي سازمان تأمين اجتماعي، 19هزار نفر از آسيب ديدگان محيط هاي كارگري، سلامتي خود را به دست آورده اند.
در اين گزارش به وضعيت يك هزار نفر ديگري كه دچار آسيب  شده اند اشاره اي نشده و معلوم نيست اين افراد بعد از درمان، به سر كار خود برگشته يا به دليل ازكارافتادگي، امكان ادامه كار پيدا كرده اند يا نه؟ اين در حالي است كه معمولاً سازمان تأمين اجتماعي افراد حادثه ديده را به آسيب ديده كلي،  آسيب ديده جزئي و پرداخت غرامت نقص عضو   تقسيم مي كند تا براي آنها مستمري در نظر بگيرد. متأسفانه هزينه هاي ازكارافتادگي بسيار بالاست و برآوردها نشان مي دهد كه سازمان تأمين اجتماعي بايد به هر ازكارافتاده، به طور متوسط 45ميليون تومان مستمري پرداخت كند.
بر اساس آخرين آمار سازمان بين المللي كار(ilo)، با توجه به مناطق مختلف جهان، آمارها نشان مي دهد در كشورهاي تازه صنعتي شده، ميزان حوادث شغلي رو به   كاهش، اما در برخي از كشورهاي آسيا و آمريكاي لاتين كه در روند سريع صنعتي شدن قرار گرفته اند، اين حوادث رو به افزايش است؛ چنانچه آمارها حاكي است گرچه در برخي مناطق، ميزان حوادث شغلي مرگبار و يا غيرمرگبار ثابت يا رو به كاهش است، اما در چين، شمار حوادث مرگبار از 73هزار و 500 مورد در سال 1998 به 90هزار و 500 مورد در سال 2001 افزايش يافته است و در عين حال شمار حوادث منجر به غيبت سه روزه يا بيشتر كارگران از محيط كار، از 56ميليون مورد به 69ميليون مورد رسيده است.
در اين بين در آمريكاي لاتين به دليل افزايش تعداد كارگران شاغل در بخش ساختمان و رشد اين صنعت، به ويژه در برزيل و مكزيك، در همين مدت زماني، شمار حوادث مرگبار از 29هزار و 500 به 39هزار و 500 مورد رسيده است.
كنفرانس حفاظت و ايمني محل كار نيز در آوريل سال گذشته اعلام كرد كه بر اساس آمار موجود، روزانه 6000كارگر بر اثر حوادث و بيماري هاي ناشي از مواد سمي در محل كار، جان خود را از دست مي دهند.
</TEXT>
</DOC>
<DOC>
<DOCID>HAM2-851104-109</DOCID>
<DOCNO>HAM2-851104-109</DOCNO>
<ORIGINALFILE>/1385/851104/world/_asib.htm</ORIGINALFILE>
<ISSUE>چهارشنبه 4 بهمن 1385</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
جدول اعداد(سودوكو)272
</TITLE>
<TEXT>


اعداد 1 تا 9 را در هر يك از سطرها و ستون ها و مربع هاي كوچك 3 در 3 طوري قرار دهيد كه فقط يك بار نوشته شود. پاسخ جدول را فردا در روزنامه ملاحظه خواهيد كرد.
</TEXT>
</DOC>
<DOC>
<DOCID>HAM2-851104-110</DOCID>
<DOCNO>HAM2-851104-110</DOCNO>
<ORIGINALFILE>/1385/851104/world/_econw.htm</ORIGINALFILE>
<ISSUE>چهارشنبه 4 بهمن 1385</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
كارشناسان در تشريح علل گراني و تداوم روند افزايش قيمت ها مطرح كردند:
تخريب يا تنظيم بازار
</TITLE>
<TEXT>


علي ابراهيمي
تداوم روند افزايش گراني و نابساماني قيمت و عرضه برخي كالا  ها موجب شد تا دولت در ماه هاي گذشته اقداماتي براي جلوگيري از افزايش قيمت برخي كالا ها و اقلام مصرفي مورد نياز مردم به عمل آورد. در اين راستا اعمال سياست هاي تنظيم بازار و مداخله كالايي دولت در بازار، افزايش تعرفه صادرات و اعمال بازرسي، نظارت و كنترل بر بازار هر چند در برخي موارد كاهش قيمت ها يا جلوگيري از روند رو به رشد قيمت برخي اقلام مصرفي را به دنبال داشته است، اما به نظر
مي رسد اين شيوه عملكرد دولت، قادر به رفع مشكل گراني و مقابله با تورم نبوده است به نحوي كه هرگونه نوسان در توليد و عرضه برخي كالا ها، گراني و افزايش قيمت ها را در پي دارد .در شرايطي كه چندي پيش با افزايش قيمت تخم مرغ و مرغ، دولت با دخالت در بازار و افزايش تعرفه صادرات، كاهش قيمت اين فرآورده ها را دنبال مي كرد تازه ترين اخبار از افزايش قيمت گوشت قرمز و گوجه فرنگي و برخي ديگر از كالا ها حكايت دارد . اين در حالي است كه دولت به استناد آمار و ارقام معتقد است قادر به مهار نرخ رشد تورم و حتي كاهش اين نرخ بوده.از سوي ديگر برخي با اشاره به بي انضباطي مالي دولت، افزايش نرخ رشد نقدينگي را علت اصلي افزايش قيمت ها دانسته و معتقدند تنها راه مهار قيمت ها انضباط مالي دولت و جلوگيري از افزايش نرخ رشد نقدينگي است. ديدگاه هاي برخي كارشناسان در زمينه علل واقعي گراني و نابساماني قيمت ها با وجود اقدامات دولت براي مهار قيمت ها، در پي مي آيد.
نظام ناكار آمد توليد و توزيع
نايب رئيس شوراي اصناف كشور معتقد است حاكميت نظام ناكار آمد كنوني توليد و توزيع در اقتصاد كشور و نابساماني سيستم عرضه و تقاضا موجب شده است تا صادرات كالا و خدمات در تنازع با توليد و توزيع داخلي كالا در بازار قرار گيرد . بديهي است در هر اقتصادي كه اين كمبودها وجود داشته باشد پيامد آن نابساماني بازار، تورم، گراني و زيان توام توليدكننده و مصرف كننده خواهد بود.
جلال الدين شكريه، ضعف يا قدرت ارزش پول ملي ، مباحث مطرح پيرامون تراز اقتصادي و مسايل سياسي را از ديگر عواملي مي داند كه در برهه اي از زمان مي تواند به گراني ، نابساماني بازار و افزايش قيمت ها منجر شود.
وي مي افزايد: اخيراً دولت براي تنظيم بازار كالاها و جلوگيري از لجام گسيختگي قيمت ها بهره گيري از توانمندي اصناف و تشكل هاي غير دولتي را مورد توجه قرار داده است، گرچه برخي معتقدند اين تجربه در اجراي طرح ضيافت و تنظيم بازار ماه مبارك رمضان ناموفق بوده است، اما با توجه به ابزار و مدت زمان كم دو هفته اي اصناف براي انجام اين كار و عدم استفاده از همه ظرفيت هاي موجود، بايد نمره قبولي به اصناف داد.
ضرورت ريشه يابي موانع كاهش تورم
اين در حالي است كه سخنگوي دولت در نشست هفتگي خود با خبرنگاران با اشاره به اين كه دولت براي كاهش گراني هيچ غفلتي نداشته، اعلام كرد كه دولت با همه قوا براي مبارزه با گراني تلاش نموده و انتظار همراهي براي ريشه يابي، تحليل و جلوگيري از التهابات مقطعي دارد .وي همچنين خواستار ريشه يابي موانع پايين آوردن نرخ تورم با همكاري همه نهادها به نحوي شد كه با برخي اقدامات سياسي تكان و التهاب به آن وارد نشود.
غلامحسين الهام با اشاره به مسئوليت هاي دولت براي كاهش قيمت ها، گفت: دولت هر جا وارد اقتصاد مي شود از سوي منتقدين مورد اعتراض قرار مي گيرد و هر جا قيمت را در اختيار بازار آزاد قرار مي دهد، جريانات سياسي سودجو بازار را تحت تأثير قرار مي دهند و باز هم از دولت انتقاد مي شود.
وي به تشريح علل گراني و فعاليت هاي دولت براي رفع آن پرداخت و با اشاره به انتقادات سازمان يافته عليه دولت گفت: وضعيت افزايش قيمت ها و تورم از مشكلات ساختاري اقتصاد كشور است و در همه دولت ها وجود داشته كه روند آن را بايد در كاركرد دولت ها سنجيد.
سخنگوي دولت با اشاره به اينكه طي سه دهه گذشته نرخ تورم همواره دو رقمي بوده است، از تلاش پيگير دولت براي تك رقمي كردن اين نرخ خبر داد و مواردي چون نرخ بهره وري، اثرپذيري قيمت ها از خارج از كشور و افزايش مخارج دولت را از عوامل اقتصادي، اجتماعي و ساختاري گراني برشمرد.
الهام با اشاره به اينكه نرخ تورم بر اساس محاسباتي است كه از 8 گروه كالايي با ضرايب بانك  مركزي تعيين مي شود، ضريب مواد خوراكي و آشاميدني و دخانيات در اين محاسبات را 45/32، در پوشاك 55/9 درصد و در بخش مسكن، سوخت و روشنايي 04/27دانست و گفت: طبق آمار بانك مركزي گروه هاي اول و دوم حدود 60 درصد شاخص تورم را نشان مي دهد و بر اين اساس در گروه اول شاخص تورم در هشت ماهه اول سال 84 نسبت به 83 به ميزان3‎/15 درصد بوده كه امسال به 7/8 درصد كاهش يافته يعني روند رشد كنترل شده است.
سخنگوي دولت در خصوص اقدامات دولت براي مقابله با گراني، گفت: تنظيم ذخاير احتياطي كشور در شرايط مختلف، تدوين برنامه تقويم كالايي براي كنترل نوسانات بازار، ايجاد تعرفه هاي فصلي با توجه به زمان توليد محصولات، تأمين مناسب كالاهاي ضروري، تلاش در جهت واگذاري تصدي ها به بخش خصوصي، برنامه ريزي جهت عرضه بدون واسطه كالا، پيش بيني جهت اعطاي يارانه براي تنظيم بازار در مقاطع مختلف، ثابت نگه داشتن قيمت كالاهاي يارانه اي و دولتي و تخصيص سهميه به مصرف كنندگان عمده در بخش هاي مختلف از سياست هاي دولت در كاهش گراني بوده است. اين ديدگاه هاي سخنگوي دولت در حالي مطرح مي شود كه كارشناسان دخالت دولت در بازار را عامل تداوم روند گراني و افزايش قيمت ها دانسته و معتقدند از آنجا كه تورم و گراني موضوعي اقتصادي است؛ مقابله با اين پديده نيز نيازمند اتخاذ ساز  و كارهاي اقتصادي مناسب است.
پرهيز دولت از دخالت در بازار
استاد اقتصاد دانشگاه علامه طباطبايي در زمينه علل گراني و تورم با وجود اقدامات دولت براي مهار قيمت ها، مي گويد: تحقيقات زيادي در اقتصاد ايران صورت گرفته كه همه نشان مي دهد تورم موجود در كشورمان پديده اي پولي است. وقتي ريشه تورم در ايران حجم پولي باشد هيچ راه چاره اي جز كنترل حجم نقدينگي براي رفع تورم نخواهيم داشت. در نتيجه اقداماتي نظير كنترل قيمت ها، برچسب گذاري، تعزيرات، توزيع كالاهاي ارزان قيمت، سهميه بندي و اعطاي كوپن يا هر نوع سياست هاي مشابه اثري در كنترل سطح عمومي قيمت ها ندارد. تمام سياست هاي اتخاذ شده دولت ها در سه دهه اخير به دليل عدم توانايي در كنترل حجم نقدينگي اثري در كنترل تورم نداشته و اگر دولت قصد كنترل تورم را دارد. براساس قوانين اثبات شده اقتصادي و رياضي بايد از همان ابزاري استفاده كند كه قادر به رفع علت اصلي تورم باشد.
بيژن بيد آباد مي افزايد: با توجه به اين موضوع دولت وقتي قادر به كنترل تورم خواهد بود كه ساختار پولي و بانكي كشور را از ريشه متحول كند. بايد بانك مركزي،شبكه بانكي، قوانين پولي و سياست هاي مالي و ارزي كشور بازبيني و مجدداً طراحي شود. در اين صورت مي توان بانك مركزي اي داشت كه توانايي كنترل حجم نقدينگي را داشته باشد. در غير اين صورت كنترل تورم از حد شعار فراتر نخواهد رفت، زيرا علت بيماري تورم در اقتصاد ايران، افزايش نقدينگي است.
وي در زمينه اعمال سياست هاي تنظيم بازار و دخالت دولت در قيمت گذاري و عرضه كالا ها مي گويد: سياست هاي تنظيم بازار و مداخله در قيمت ها جز آنكه قيمت ها را به ضرر توليدكنندگان تغيير داده و در مدت كوتاهي شوك هاي درآمدي به آنها وارد كند هيچ اثر مثبتي بر اقتصاد نخواهد داشت. در واقع اكنون سياست هاي دولت در جهت تخريب و نه تنظيم بازار است، زيرا اين سياست ها سبب مي شود تا توليدكنندگان و عرضه كنندگان كه خود در مرحله بعد مصرف كننده هستند، دچار آسيب شوند و وقتي توليد كننده با آسيب مواجه گردد سرمايه گذاري با مشكل روبرو شده و نتيجه آسيب سرمايه گذاري، تخريب بنيه اقتصاد در بلندمدت است. وي مي افزايد: در اين شرايط بهترين كار آن است كه دولت ها از سياست هاي مداخله گرايانه تنظيم بازار دست بردارند، چرا كه همواره دولت ها به اين شيوه درآمد توليدكنندگان را به سوي مصرف كننده سوق مي دهند كه اين سياست ها عملاً توزيع مجدد درآمد است، دولت نبايد درآمد توليدكننده را حذف و آن را به مصرف كننده اختصاص دهد.
نا كارآمدي سياست هاي تنظيم بازار
اين در حالي است كه رئيس كميسيون كشاورزي اتاق بازرگاني و صنايع و معادن ايران معتقد است دخالت دولت در بازار عامل نابساماني و نوسان قيمت ها بوده و دولت بايد نظام عرضه و تقاضا را بر بازار حاكم نمايد تا گراني كنترل شود.
شاهرخ ظهيري مي افزايد: گرچه مجموعه اي از عوامل در افزايش قيمت ها مؤثر است مثلاً در محصولات كشاورزي نرخ بالاي نهاده هاي توليد و عدم كيفيت نهاده   هايي كه به شكل يارانه اي عرضه مي شود باعث افزايش قيمت تمام شده در مراحل كاشت،داشت و برداشت محصولات كشاورزي شده است. از سوي ديگر نقش واسطه ها در نابساماني قيمت ها را نبايد از نظر دور داشت، اما معتقدم عامل اصلي در گراني ها سيستم توزيع نامناسب و نا كارآمدي سياست هاي تنظيم بازار است.
وي مي افزايد: ضعف سياست هاي تنظيم بازار موجب زيان توليدكننده و گراني كالاها براي مصرف كننده شده است. در حالي كه اكنون قيمت گوجه فرنگي در جيرفت 300تومان است اين محصول با قيمت بيش از 3 هزار تومان به دست مصرف كننده مي رسد. همچنين گرچه دولت خود را تاجر خوبي نمي داند اما با اعمال سياست هايي مانند تثبيت قيمت ها با دخالت در بازار كالا و خدمات تنها سازمان هاي نظارتي را افزايش داده و عملاً تأثير چنداني در جلوگيري از افزايش قيمت ها نداشته است.
</TEXT>
</DOC>
<DOC>
<DOCID>HAM2-851104-111</DOCID>
<DOCNO>HAM2-851104-111</DOCNO>
<ORIGINALFILE>/1385/851104/world/_econw.htm</ORIGINALFILE>
<ISSUE>چهارشنبه 4 بهمن 1385</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
اقتصادانرژي
صنعت پتروشيمي عربستان
</TITLE>
<TEXT>
گروه اقتصادي- فعاليت صنعت پتروشيمي در عربستان را مي توان به سه مرحله تقسيم كرد. اولين مرحله با ايجاد صنايع پتروشيمي در عربستان به آغاز دهه هفتاد ميلا دي بازمي گردد و تا سال1983 ادامه پيدا مي كند.
به گزارش نشريه برنامه، طي اين دوران كشور عربستان با حمايت سرمايه گذاران خارجي كه بيشتر آنها شركت هاي آمريكايي بودند بيش از34 ميليارد دلا ر در بخش هاي زيربنايي صنايع پتروشيمي سرمايه گذاري كرد. ايجاد دو شهر صنعتي جبيل و ينبوع با سرمايه اي بالغ بر 22ميليارد دلا ر، توسعه سيستم هاي توليد، فرآورش، توزيع و ذخيره سازي گاز طبيعي با سرمايه اي بالغ بر 12ميليارد دلا ر در اين دوران انجام شد. همچنين تأسيس شركت سابيك به منظور توليد مواد پتروشيميايي پايه و مياني كودها، فلزات و تشويق بخش خصوصي براي سرمايه گذاري در صنعت پتروشيمي در همين دوره زماني انجام گرفته است.
دومين مرحله فعاليت صنعت پتروشيمي عربستان يا دوران توسعه اين صنعت طي سال هاي 1984 تا 1999 اتفاق افتاد. راه اندازي اولين واحد توليد متانول توسط شركت الرازي و بهره برداري از اولين واحد كراكر توسط شركت پتروكيميا از دستاوردهاي عربستان در اين دوران است. سرعت گرفتن فرآيند خصوصي سازي صنعت پتروشيمي عربستان نيز در همين دوران اتفاق افتاد. مرحله جهش و تثبيت صنعت پتروشيمي عربستان طي سال هاي پس از آغاز هزاره جديد ميلا دي آغاز شد. طي اين سال ها، مجتمع هاي جديد پتروشيميايي- پالا يشگاهي با سرمايه گذاري مشترك شركت هاي آرامكوي سعودي و سوميتومو در شهر ربيق احداث شدند.
از تفاوت هاي اصلي اهداف راهبردي صنعت پتروشيمي در عربستان با كشور ايران مي توان به حجم بالا ي سرمايه گذاري در عربستان و محدوديت منابع  مالي ايران اشاره كرد و همچنين مي توان بيان كرد كه پي گيري برنامه هاي خصوصي سازي توسط دولت عربستان از بدو تولد اين صنعت در عربستان آغاز شده است، در صورتي كه اين سياست با فاصله زماني حدود سي سال در ايران و از ابتداي برنامه سوم توسعه مورد توجه قرار گرفت. صنعت پتروشيمي در كشور عربستان به دليل فراواني گاز همراه نفت ايجاد شده است. تا قبل از ايجاد صنعت پتروشيمي در عربستان، گاز همراه سرشار از اتان، سوزانده يا دوباره به ميادين نفتي تزريق مي شد كه هر دو عمل ارزش اقتصادي آن را كاهش مي داد. برنامه ريزان براي جلوگيري از هدر رفت سرمايه و در راستاي توسعه اقتصادي، اقدام به بكارگيري اتان در زنجيره هاي توليدي محصولا ت پتروشيمي كرده اند. محصولا ت توليدي كشور عربستان در حال حاضر در سه گروه زير ارائه مي شوند: 1- مواد اساسي پتروشيمي 2 - مواد شيميايي و مياني 3 - پليمرها.
مطابق راهبرد يادشده، كشور عربستان رسيدن به 70 ميليون تن را در سال 2010 ميلادي در برنامه دارد كه رشد 159درصدي نسبت به سال2004 ميلادي را نشان مي دهد.
</TEXT>
</DOC>
<DOC>
<DOCID>HAM2-851104-112</DOCID>
<DOCNO>HAM2-851104-112</DOCNO>
<ORIGINALFILE>/1385/851104/world/_idea.htm</ORIGINALFILE>
<ISSUE>چهارشنبه 4 بهمن 1385</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
تاريخ تعزيه در ايران
نمايش اندوه
</TITLE>
<TEXT>


مريم فريام منش
تعزيه تجسم دلبستگي  شيعيان به رسالت امام حسين(ع)در كربلاست. نماد مرگ و آزادگي در تعزيه موجب تنوع و غناي فرهنگ شيعه شده است
يادآوري مصائب پيشينيان به صورت نمايش سابقه اي كهن دارد. بسياري از تمدن ها و ملت هاي جهان سرگذشت و اساطير حزن انگيز خدايان و پادشاهان بدفرجام خود را از گذشته هاي دور تا به امروز با اجراي اين نمايش ها تكرار مي كنند و آنها را اساس عبرت و ذكر اين مصائب را از آيين مذهب مي شمارند. در مصر باستان آيين مربوط به اوزيريس(نمايش مصائب آبيدوس)همه ساله در آبيدوس مقدس ترين مكان مصر بين 2500 تا 550 پيش از ميلاد برگزار مي شده است.(1)در يونان باستان درام از مراسمي كه در معابد و بر مزار قهرمانان اجرا مي شد پديد آمد و تقريباً همه بر اين عقيده اند كه درام به تدريج از دل آيين ها درآمده و استقلال يافته است.(2)علاوه بر اين آيين ها، آيين هاي ديگري در خاور نزديك(سومر، بابل و...)از 2500 سال پيش از ميلاد وجود داشته است كه نشان دهنده سرگذشت و همچنين پرستش خدايان اين اقوام بوده و جنبه ديني داشته است. در اروپا نيز به خصوص در كشورهاي فرانسه و انگلستان در قرون وسطي نمايش هايي به صورت تعزيه در خصوص زندگاني حضرت عيسي(ع)و شهداي بزرگ اين دين در ميادين و محوطه هاي جلو كليساها اجرا مي شده است كه بعضي از اين نمايش ها تا به حال در بعضي از نقاط اين كشور ها اجرا مي گردد.
تعزيه در سوگ سالار شهيدان حسين بن علي(ع)اگرچه به صورت عزاداري در ايران از زمان آل بويه(عهد سلطان معزالدوله)و يا حتي قبل از آن در زمان مختار و ابومسلم شروع گرديد، ولي شبيه خواني و يا تعزيه به صورت نمايشي، به قول اكثر محققان، تاريخي ديرينه ندارد و يا لااقل تاريخ اين اجراها از زمان صفويه فراتر نمي رود. به نظر تعدادي از صاحب نظران منشاء پيدايش تعزيه در قرن دهم در آيين عزاداري قرار داشت؛ هنگامي كه افراد عزادار خود را با شخصيت هاي فاجعه كربلا شريك دانستند، در ادبياتي كه در خدمت آيين عزاداري بود به اقتضاي بيان شفاهي، زبان حال فاجعه پديدار شد و نقشي از شخصيت مصيبت ديده در تعزيه داري مجسم شد. شخص عزادار در حالت نوحه  خواندن، سينه زدن و گريستن، از راوي فاصله گرفت و به يكي از شخصيت هاي مصيبت ديده نزديك شد. در اين حال عزاداران هم در دنباله و امتداد فاجعه قرار گرفتند و با تكامل و پيشرفت در اين مسير شبيه خواني شكل گرفت.
نظريه ديگر در مورد آغاز و چگونگي به وجود آمدن تعزيه چنين است كه عده اي از محققين معتقدند در دوره كريم خان زند سفيري اروپايي به نام ويليام فرانكلين كه در ايران زندگي مي كرد اقدام به اجراي نمايش تراژدي در دربار نمود كه بعد از تماشاي اين تراژدي توسط كريم خان او دستور مي دهد، وقايع كربلا را نيز در شكل نمايش تراژدي به اجرا درآورند كه از آن پس با توصيف وقايع كربلا به صورت متون و نسخ تعزيه، شبيه خواني به شكل امروز پديد آمد.
اگر از چگونگي تاريخ پيدايش و تكوين تعزيه خواني بگذريم، دوره تكامل و رشد اين نمايش در دوران قاجاريه اتفاق افتاد. در اين دوران تعزيه به صورت يك نمايش آييني- مذهبي جلوه اي برجسته داشته است. در اين زمان چاپ متون تعزيه آغاز شد. اجراي باشكوه و توجه بيش از حد مردم، نسخه نويسان را تشويق كرد كه در آفرينش تعزيه نامه ها تجديد نظر كنند و ابتكار به خرج دهند و متن هاي كامل تري تأليف و ارائه نمايند. پشتيباني و علاقه مردم به اين نمايش مذهبي، كه در عين حال نيازهاي روحي اكثر مردم مسلمان ايران را ارضا مي كرد، در اين دوره به اوج خود رسيد.
پشتيباني و علاقه شاهان و دولتمردان سلسله قاجار به خصوص فتحعلي شاه و ناصرالدين شاه نقش اساسي در اعتلاء و تكامل تعزيه خواني در اين عصر داشت. فتحعلي شاه براي اولين بار سرپرستي و نظارت بر امور مربوط به مراسم عزاداري و تعزيه خواني دربار و دولت را در ماه محرم به بزرگان و رجال دربار خود سپرد. در اين تاريخ بسياري از رجال درباري و اعيان و اشراف مملكت هر يك به نوبه خود در دهه محرم در تكيه ها يا حياط هاي بزرگ خانه هايشان كه معمولاً آنها را به صورت تكيه مي بستند مجالس سوگ و تعزيه خواني برپا مي كردند.در اين برهه از تاريخ تكيه هاي متعددي در تهران و ديگر شهرهاي ايران احداث گرديد كه مورخين عصر قاجار و سياحان غربي كه در اين تاريخ، از ايران بازديد نموده اند به توصيف اين تكيه ها و مجالس تعزيه  كه در اين مكانها برگزار مي گرديده است پرداخته اند. از اين تكيه ها مي توان به تكيه دولت، كه به عنوان محل خاص انجام تعزيه ها زير نظر ارگ سلطنتي اداره مي شد، اشاره كرد. اين مكان در زمان خود مورد توجه بسياري از مردم و حتي خارجيان مقيم ايران بوده است.
عبدالله مستوفي كه در كودكي در عصر ناصرالدين شاه شاهد اجراي مجالس در تكيه دولت و ديگر تكاياي تهران بود، در زمينه گرايش و علاقه ناصرالدين شاه و مردم به تعزيه مي نويسد: رفتار پادشاه براي رجال سرمشق است. شاهزاده ها و رجال هم به شاه  تأسي مي كردند و آنها هم تعزيه خواني راه مي انداختند. كم كم تكيه هاي سر محل كه سابقاً تعزيه هاي عاميانه قديمي خود را مي خواندند، از حيث نسخه و تجمل به بزرگان تأسي جسته و هر يك به فراخور توانايي اهل محل كم و بيش تجمل و شكوه را در اين عزاداري وارد كردند. در اواخر سلطنت ناصرالدين شاه، تعزيه خواني تجمل بيش از عزاداري شده و هر جا تعزيه اي برپا مي شد، جمعيت زيادي در آن حاضر مي شدند، به طوري كه صاحب مجلس مجبور بود همين كه مجلس پر مي شد در خانه را ببندد كه از ازدحام،  مجلس بر هم نخورد.همين كه اعيانيت در تعزيه وارد شد نسخه  هاي تعزيه هم اصلاح شده و پاره اي چيزها كه هيچ مربوط به عزاداري نبود مانند تعزيه دره الصدف و تعزيه امير تيمور و تعزيه حضرت يوسف و عروسي دختر قريش نيز در آن وارد گرديد.(3)
بعد از ناصرالدين شاه اشتياق به تعزيه خواني و حمايت دولت از اين مجالس تدريجاً رو به كاهش گذاشت تا اين كه رضاشاه پهلوي تعزيه خواني و حركت دسته هاي عزاداري را به كلي ممنوع اعلام كرد و در نتيجه مجالس تعزيه خواني به صورت پنهاني و دور از چشم دولتيان و بيشتر در روستاها و در ميان جماعت محلات دور از مراكز شهر باقي ماند و به اجرا درآمد تا اين كه در سالهاي بعد از انقلاب اسلامي كوشش هايي توسط گروه هايي از دوستداران اين نمايش مذهبي جهت احياي آن به عمل آمد.
تحول و تكامل نمايش آييني- مذهبي تعزيه خواني حداقل طي سه قرن گذشته با فراز و نشيب هاي متعددي همراه بوده است. تعزيه تجسم دلبستگي  شيعيان به رسالت امام حسين(ع)در كربلاست. نماد مرگ و آزادگي در تعزيه موجب تنوع و غناي فرهنگ شيعه شده است و اين نمايش مذهبي علاوه بر تقويت روحيه مذهبي و ايثار، لااقل طليعه دار و راهبر سه عنصر والاي موسيقي، شعر و تئاتر در ايران بوده است.
ابوالحسن صبا در يادداشت هاي خود مي نويسد: موسيقي تعزيه بود كه مي توان آن را اپراتراژيك نام نهاد، بهترين جواناني كه صداي خوب داشتند از كوچكي نذر مي كردند كه در تعزيه شركت كنند و در ماه هاي محرم و صفر همگي جمع شده و تحت تعليم معين البكاء، كه شخص وارد و عالمي بود، تربيت مي شدند، اين بهترين موسيقي اي بود كه قطعاً منطبق با موضوع مي شد و هر فردي مطالبش را با شعر و آهنگ رسا مي خواند: ناگفته نماند كه تاكنون تعزيه بوده است كه موسيقي ما را حفظ كرده است.(4)
پيتر چلكوفسكي مي نويسد: تعزيه در ايران نمايشي سنتي است كه شكل و محتوايش را از سنت هاي ديرينه مذهبي گرفته است. تعزيه هر چند ظاهري اسلامي دارد اما قوياً ايراني است و نيروي الهام خود را از ميراث فرهنگي و سياسي آن ديار مي گيرد. من براي اولين بار حس كردم كه هيچ چيز در تعزيه ايراني ساختگي و مصنوعي نيست. همه چيز در عين سادگي سخت طبيعي است و اصولاً همين ساده بودن و طبيعي بودن امتيازي بدان مي بخشد كه باعث تجلي بيشتر و استحكام و اصالت و حقانيت بيشتر آن است. تعزيه ايراني مانند زندگي است. ساده و آرام، غني و بي تكلف.(5)
تعزيه داستان دل مويه ها و سوگ چامه هاي شيعه است و حكايت ديرپاي مظلوميت انسان در عنادها، نيرنگ ها و شقاوت  ديوسيرتان تاريخ با آموزه هاي بلند و ماندگاري كه اين آموزه ها قاموس شيعه را زينتي ويژه بخشيده است.
پي نوشت ها:
1 - تاريخ تئاتر جهان- اسكارگ. براكت، ترجمه هوشنگ آزادي ور، ج 1، ص 48.
2 - همان، ص 62.
3 - شرح زندگاني من يا تاريخ اجتماعي و اداري دوره قاجاريه، ج 1، ص 228.
4 - مجله موسيقي- شماره 18. بهمن ماه 1336، نقل از يادداشت هاي صبا، ص 10.
5 - پيتر چلكوفسكي، بن بست جهاني تئاتر، مجله جوانان، سال 1356، درباره تعزيه و تئاتر در ايران به كوشش لاله تقيان، ص 113.
</TEXT>
</DOC>
<DOC>
<DOCID>HAM2-851104-113</DOCID>
<DOCNO>HAM2-851104-113</DOCNO>
<ORIGINALFILE>/1385/851104/world/_idea.htm</ORIGINALFILE>
<ISSUE>چهارشنبه 4 بهمن 1385</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
نگاه
در حضور امام
</TITLE>
<TEXT>
گروه انديشه- پژوهشگران، تعزيه را درام آييني اي دانسته اند كه غالبا با تصويرپردازي و بازآفريني واقعه عاشورا، سعي در جذب مخاطب در فضايي دراماتيك دارد. شكل گيري اين فضا، خود حاصل چندين مولفه بنيادين است كه بدون هر يك از آنها، نتوان بر آن نام تعزيه گذاشت؛ شخصيت پردازي، موسيقي خاص، گفتگو(ديالوگ)و صحنه پردازي ، اما همه اين فرم ها در خدمت يك محتواي خاص است و آن رويارويي خير و شر يا حق و باطل در چهره يزيديان(اشقيا)و حسينيان(ابرار)است.
اين عوامل صوري و محتوايي، از چنان سازوكاري برخوردارند كه مخاطب نه تنها احساس بيگانگي نمي كند، بلكه با آن يگانه شده و احساس هم پيوندي و همبودي با آن دارد. بدين سان تعزيه از چنان تواني برخوردار است كه مي  تواند واقعه عاشورا را به گونه اي به تصوير بكشد كه در عين حال كه مخاطب آن را واقعي و ملموس مي  پندارد، خود را در آن صاحب نقش مي  بيند. اين مسئله، اوج پالايش رواني فرد است. بنا به تفسير شيعه، اكنون كه حقيقت زمانه(امام)در غيبت به سر مي  برد و ما بدان دسترسي نداريم، تعزيه با بازسازي واقعه عاشورا، حضور امام حسين(ع)را براي ما ميسر مي  گرداند. در اينجاست كه به ديدار امام و ياران و رفتار و گفتار او حقانيت پيدا مي  كنيم. اين سرشت تعزيه؛ يعني به حضور طلبيدن حقيقت امام است. اين حضور آن قدر پررنگ است كه گاه شده در برخي تعزيه ها، تماشاگران از فرط هيجان، خواهان ايفاي نقش در ميانه تعزيه بوده اند.
در اين فضا- آن گونه كه در آغاز اشاره شد- همه عناصر ساختاري، در خدمت محتواي عظيم عاشورا درمي آيد. آن گونه كه موسيقي خاص تعزيه كاملا متناسب با آن فضا نواخته مي  شود. براي مثال پيش از آغاز اجراي تعزيه، به عنوان پيش درآمد نوايي سوزناك نواخته مي  شود.
اين نوا چنان تاثير شگرفي بر تماشاگران مي  نهد كه گويي هر آن بايد انتظار فاجعه اي دردناك را بكشند. به همين دليل برخي پژوهشگران بر اين اعتقادند كه عنصر اساسي تعزيه موسيقي است و بعدها در طول تاريخ عنصر نمايشي بدان افزوده شده است.
به هر روي، چه براي تعزيه خاستگاه ايراني قائل باشيم و چه نباشيم، مهم آن است كه اين گونه هنري در طول تاريخ يكي از روزنه هاي هويت بخش شيعه بوده است.
</TEXT>
</DOC>
<DOC>
<DOCID>HAM2-851104-114</DOCID>
<DOCNO>HAM2-851104-114</DOCNO>
<ORIGINALFILE>/1385/851104/world/_litew.htm</ORIGINALFILE>
<ISSUE>چهارشنبه 4 بهمن 1385</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">ادب و هنر.ادبیات</CAT>
<CAT xml:lang="en">Literature and Art.Literature</CAT>
<TITLE>
صلات ظهر كه شد، ايستاده جان دادند
</TITLE>
<TEXT>


سيد اكبر ميرجعفري
مير جعفري متولد 1348 است. كتاب حرفي از جنس زمان در حوزه ادبيات معاصر و مجموعه شعري درسري گزيده ادبيات معاصرنيستان از آثار اوست. ميرجعفري كارشناس دفتر تأليف كتاب درسي است و بر روي شعر پايداري و آييني تمركز به سزايي داشته است. او يادگاري هاي زيادي از جنگ با جان شيفته اش دارد.
سفر اول
اين غزل در بازگشت از نخستين سفرم به عتبات عاليه سروده شده است.
و نخل ها كه سحر سر به آسمان دادند
صلات ظهر كه شد، ايستاده جان دادند
صلات ظهر درختان اقامه مي بستند
كه روح و راحت خود را به باغبان دادند
چه نخل ها كه به انگشت هاي نامعلوم
جهان گم شده اي را به ما نشان دادند
كنار نعش افق  ناله هاي نيزاران
غروب بود و چه حالي به كاروان دادند
مسافران غريبي كه دير مي رفتند
به كاروان نرسيدند تشنه جان دادند
همين مشاهد مظلوم در ديار غريب
به سرزمين شما هفت آسمان دادند
(به سرزمين شما آه سرزميني كه
غريب و دوست بدان زخم و استخوان دادند
غريبه ها كه فقط شكل ميزبان بودند
به زائران رطب، خنجر و سنان دادند
براي هر كه مسافر براي هر كه رسيد
سگان كوفه دويدند، دم تكان دادند
وقيح بود ولي عابران نامربوط
به جاي چشم، شما را دو تكه نان دادند)
همين مشاهد مظلوم در ديار غريب
به سرزمين شما هفت آسمان دادند
به تشنگان مجاور فرات نوشاندند
به خستگان سفر توشه و توان دادند
به احترام شكفتن، جوانه روياندن
به نخل هاي كهن فرصتي جوان دادند
اگر چه تشنه در آغوش آسمان رفتند
به سرزمين عطش، صبح و سايبان دادند
به رغم آنچه به حلق بريده اي نرسيد
چه جامها كه به مردان اين جهان دادند
شبيه رود اگر آبروي اين خاكند
شبيه چشمه به هرخطه اي روان دادند
خداي من چه بهار شگفت انگيزي
به بوستان غزل خيز عاشقان دادند
چقدر بوي تو پيچيد و باد مي آيد
چقدر بوي تو ر ا ياس و ارغوان دادند
زبان خامه ندارد سر بيان فراق
زبان خام مرا جرأت بيان دادند
شيرين شدم دهان به دهانم گذاشتي
زبان حال علي اكبر خطاب به پدر بزرگوارش
با ظلمت سپيده دمانم گذاشتي
چشمي گشودم و نگرانم گذاشتي
شيرين تر از سلام و عسل از لبان تو
نقلي چكيد و زير زبانم گذاشتي
از چشمه سار تشنه تر از من شبيه راز
رودي دميد و در جريانم گذاشتي
ديدم بهشت گم شده اي را از آسمان
برداشتي به جاي جهانم گذاشتي
من مي روم چنان كه به حسرت نمي روم
اي پير تا هميشه جوانم گذاشتي
هر روز با سپيده دم آغاز مي شوم
خون توام كه در سيلانم گذاشتي
نبض مرا بگير، ببين تند مي زند
انگار بوسه بر شريانم گذاشتي
مي خواستم كه از تو بگويم، نشد، ولي
شيرين شدم دهان به دهانم گذاشتي
من ايستاده ام به تماشاي زيستن
تا آفتاب از حركات تو مي وزد
از سمت سيب، عطر صفات تو مي وزد
دل مي دهيم پنجره را باز مي  كنيم
باران گرفته يا كلمات تو مي وزد!
دل مي شويم محض تپيدن به پاي تو
بر خاك كوچه اي كه حيات تو مي وزد
اينك چقدر بوي شهادت، چقدر صلح!
اينك چقدر از نفحات تو مي وزد
امشب بهار مي دمد از خون روشنت
فردا بهشت از بركات تو مي وزد
من ايستاده ام به تماشاي زيستن
جايي كه موج موج فرات تو مي وزد
با هر اذان به ياد همان ظهر چاك چاك
گيسوي خونچكان صلات تو مي وزد
كشتي نشستگان تو را بيم موج نيست
آنجا كه بادبان نجات تو مي وزد



سيد شهاب الدين موسوي
سيد شهاب الدين موسوي، متولد 1350 از شاعران يزد است. سيد شهاب الدين، پس از پايان جنگ، تمام قريحه  خود را معطوف به شعر آييني، به مفهوم اخص كلمه كرد. او به همراه دوست پيش كسوتش رضا پهلوان نصير - كه اين يكي را بايد در مقامي مستقل و مفصل باز شناساند - در به وجود آوردن جرياني روشنگر در هيأت هاي مذهبي استان يزد نقشي بسزا داشته اند، تمام شعرهايي كه امروز از موسوي در اين صفحه خواهيم خواند، در واقع نوحه هايي است كه او براي اجرا در سينه زني ها و زنجيرشكني ها ! سروده است.
چون صاعقه حق حق زد و چون زلزله پيچيد
اي عاشق شوريده ي اين دشت بلاخيز
عشق آمد و عشق آمد از اين عشق مپرهيز
نور آمد و نور آمد و شور آمد و با شور
از خانه برون آمده آن شاهد مستور
يار آمد و ديار عيار آمد و عيار
از پرده برون تاخته آن گوهر منظور
اين حيدر كرارست يا احمد مختار
اين جام تجلي زده اين نور علي نور
دادند و نهادند ز سر چشمه ي خورشيد
در سينه ي او جوششي از باده ي توحيد
جوشيد و خروشيد و بنوشيد از آن جام
رقصان شد و چرخان شد و طوفان شد و غريد
ساغر زد و تسخر زد و پرپر زد از اين دام
چون صاعقه حق حق زد و چون زلزله پيچيد
هفت آينه حيرت شد و هفتاد و دو خورشيد
هفتاد و دو خون جوش زد و عشق پسنديد
هفتاد و دو خون موج زد از جوش تمنا
هفتاد و دو آيينه سحر غرق تماشا
هفتاد و دو بيخود شده هفتاد و دو لبريز
هفتاد و دو شط حنجره در شعشعه يكريز
اي عاشق شوريده ي اين دشت بلاخيز
عشق آمد و عشق آمد از اين عشق بپرهيز
ذرات جهان جمله به جوشند و خروشند
چون چشم به هم نامده گوشند و به هوشند
اعصار و قرون خسته زنجير كه بشتاب
تاريخ برآورده سر از گور كه درياب
دريا به خروش آمد از اين شور شررخيز
طوفان و جنون جامه دريدند كه برخيز
برخيز و ببين آن چه به انسان ز جفا رفت
برخيز كه اين قافله هم راه خطا رفت
رنگ از گل و نور از دل و صدق از همه جا رفت
پرواز به خون خفت، پرستو به عزا رفت
برخيز و ببين آنچه كه ديديم و كشيديم
با نام حسين آينه ي جور يزيديم
برخيز و ببين داعيه داران خلافت
ز آغاز چه گفتند و چه كردند به غايت
اي آينه گردان جهان آينه  گردان
ما سلسله بر جان و تويي سلسله جنبان
از تيره ي اين ابر چنان صاعقه باز آي
اي خورده مي وحدت از اين تفرقه باز آي
بنگر شتر كينه ي صفين و جمل را
آن پينه ي پيشاني ياران دغل را
وز چمبر اين بغض فرو خورده فراز آي
سودي ندهد موعظه زين شقشقه باز آي
اين موج خروشان را زنجير ز پا بشكن
دو غزل به هم پيوسته
اي تشنه ترين دريا سيراب ترين عطشان
سر مست سماعي سرخ در دايره ي ميدان
دف مي شودت خورشيد كف مي زند اقيانوس
موجي ز دلت دريا شوري زدمت طوفان
برخيز و هياهو كن هي هي زن و هوهو كن
تشنه ست دليري ها بر حادثه اي عريان
تنگ است نفس تنگ است اين حجم قفس تنگ است
اي روح رها از تن بشكن در اين زندان
ايمان خوارج بين اين سكه ي رايج بين
بر مسخ علي كوشد اسلام ابوسفيان
يك عمر تو را خوانديم در سوگ تو گل كرديم
ما از تو چه مي دانيم اي وسعت بي پايان
(2)
اي خون خدا بشكن بشكن به خدا بشكن
در حنجره ي تاريخ نيرنگ صدا بشكن
بت هاي پليدي را اين تخت يزيدي را
اي وارث ابراهيم با نام خدا بشكن
رنگي كه فراگير است زور و زر و تزوير است
اي آينه ي توحيد، تثليث ريا بشكن
با صاعقه ي خشمت با گردش يك چشمت
قيلوله ديوان را اي بانگ رها بشكن
رخصت بده طوفان را آزادي انسان را
اين موج خروشان را زنجير ز پا بشكن
بزن آن ضربه كه آشفته كند خواب جهان را
ديگ ديوانه ي خون جوش زد اينك هيجان را
رقص تيغ است هماواز جنون كن شريان را
بزن آن ضربه كه آشفته كند خواب جهان را
بزن آن زخمه كه ديگر كند آهنگ زمان را
تپش نبض زمين آمده در ذوق به پايت
عطش حادثه كف مي زند از شوق برايت
باز كن بعض فرو خورده ي مردان خطر را
كه شبيخون زده آيينه ي آيين بشر را
ناله سر كن كه بريدند گلو مرغ سحر را
كعب الاحبار زده جار احاديث و خبر را
شارحان را بهل اين فرقه ي شيطان زدگان را
چه به عدل علوي سفره ي سفيان زدگان را
چه كند خالي ميدان هله هيهاي تو بايد
يله بر عزم يلان زخم تمنّاي تو بايد
نفس صاعقه بند آمده غوغاي تو بايد
فصل سرخ گل ني شد تپش ناي تو بايد
تو بخوان گر تو نخواني دگر از عشق كه خواند
تو بمان گر تو نماني دگر از عشق چه ماند



قاسم رفيعا
متولد 1350 در طرقبه  مشهد است. كارشناس رشته تاريخ و معلم است و نيز كارشناس مراكز فرهنگي-تفريحي شهرداري مشهد. يك مجموعه شعر محلي در دست چاپ دارد.
از سمت درختان
تقديم به علمدار نينوا
رد شد شبحي بي خبر از سمت درختان
باقي است سكوت خطر از سمت درختان
مثل نفس روشن يك پنجره جاري است
آرامش ما بيشتر از سمت درختان
سرشار بهار است دل بيشه روشن
با يك نفس مختصر از سمت درختان
هرچند كوير آمده تا اين طرف كوه
سبزاست زمين با گذر از سمت درختان
فرياد زديم: آي گل خفته ببين رود
جاري شده بار دگر از سمت درختان
گفتيم در اين بيشه يخ بسته نداريم
اميد بهاري مگر از سمت درختان
ناگاه ميان عطش و حسرت و لبخند
برخاست صداي تبر از سمت درختان
ببر اگر ببر واقعي باشد
گفتم آري به دارمان بزنيد
چاره جز ريسمان نخواهد كرد
مطمئن باش اين زمين با ما
آنچه كرد آسمان، نخواهد كرد
مرد بيرون از بدن باشد
مرگ بر آدمي كه تن باشد
مرد اگر لايق شدن باشد
تكيه حتي به جان نخواهد كرد
قصه مانند شمس و مولاناست
شمس رفته حكايتش برجاست
اينكه بيهوده مولوي هرگز
سجده بر استخوان نخواهد كرد
گر بماند دل فقط يك برگ
پيش سرشاخه هاي خشك درخت
هيبت پرشكوه و لختش را
هيچ بادي خزان نخواهد كرد
ما گرسنه قلم به دستان تا
همصدا با شكم شويم اما
اين قلم توتم اساطيري
صحبت از درد نان نخواهد كرد
ما حسين شكنجه و درديم
كينه ديديم و طاقت آورديم
ما اگر چه سكوت غم كرديم
تيغ مختارمان نخواهد كرد
يونسيم و غنوده بر دريا
پشت اين غربت نمك تنها
بين اين كوسه ها خدا ما را
بيش از اين امتحان نخواهد كرد
بين مردان قريه معروف است:
ببر اگر ببر واقعي باشد
پشت سرسخت صخره هاي سرد
تا ابد آشيان نخواهد كرد
</TEXT>
</DOC>
<DOC>
<DOCID>HAM2-851104-115</DOCID>
<DOCNO>HAM2-851104-115</DOCNO>
<ORIGINALFILE>/1385/851104/world/_mycity.htm</ORIGINALFILE>
<ISSUE>چهارشنبه 4 بهمن 1385</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
بودجه سال 86 شهرداري تهران به شوراي شهر ارائه شد
مديريت شهري درقله
</TITLE>
<TEXT>


عباس ثابتي راد
چند روز پيش شهرداري تهران براي برنامه ريزي فعاليت هايش و ساماندهي اقداماتش در سال آينده بودجه مورد نظرش را به شوراي شهر تهران ارائه كرد؛ بودجه اي كه به تعبير معاون هماهنگي و برنامه ريزي شهرداري تهران با محورهاي اساسي توسعه حمل و نقل عمومي و بهبود معابر و بزرگراه ها و افزايش سرانه فضاي سبز و امور فرهنگي و اجتماعي و نظام هاي ساخت و ساز مسكن تدوين شده است.
شايد در نگاه اول اين رويكرد شهرداري براي ساماندهي فعاليت هاي شهر چندان قابل توجه به نظر نرسد، اما اگر به ارقام در نظر گرفته شده در بودجه سال آينده شهرداري تهران نگاه كنيم حيرت زده خواهيم شد. شهرداري تهران در حالي براي بودجه سال آينده اش برنامه ريزي مي كند كه در سال گذشته از بودجه اي بسيار بالا بهره برد و اتفاقاً موفق به تأمين آن نيز شد. در واقع هنگامي كه شهرداري در سال گذشته لايحه بودجه خود را به شوراي شهر داد، كمتر كسي مي توانست تصور كند كه بودجه پيشنهادي شهرداري كه رقم بي سابقه يك هزار و 800 ميليارد تومان است در اين شورا رأي بياورد. اما در سال گذشته و با اصرار شهرداري اين رقم به تصويب رسيد و هم اكنون پس از گذشت تقريباً 10 ماه از سال، آثار اين بودجه را در سطح شهر مي توان ديد. اما شهرداري تهران براي آن كه بتواند بسياري از مشكلات پايتخت را ساماندهي كند و بتواند براي آينده اين شهر برنامه ريزي كند امسال با طرحي بلندپروازانه و رؤيايي براي تصويب بودجه به تالار شوراي شهر راه يافته است. طرحي كه به اعتقاد معاون هماهنگي و برنامه ريزي شهرداري تهران مي تواند بسياري از مشكلات شهر را ساماندهي كند. در واقع اين طرح به منظور اهتمام به هويت ديني و مذهبي شهروندان در تمامي ابعاد، تكميل پروژه هاي عمراني مهم در سطح شهر تهران، همچنين اجراي طرح جامع و تفصيلي شهر، توسعه فرهنگ مشاركت در پروژه ها، به كارگيري سيستم هاي فناوري اطلاعات در خدمات رساني، توسعه اماكن فرهنگي و ورزشي، نوسازي بافت فرسوده و توجه جدي به رفع نياز فوري شهروندان از طريق سامانه 137، نظارت واقعي شهروندان بر امور شهري از طريق سامانه 1888، توسعه خدمات شهري مكانيزه با ايجاد تعامل و هماهنگي با شوراياران محلات از جمله رويكردهاي اساسي برنامه پيشنهادي شهرداري تهران است. شايد تمامي اين موارد بتواند اندكي از سيماي فعلي شهر تهران بكاهد و اين شهر را زيباتر كند. هرچند در سال گذشته شهرداري با بودجه پيشنهادي به شوراي شهر و تصويب آن توانست بسياري از مشكلات و مسائل شهر را حل كند، آيا نمي توان انتظار داشت كه در سال آينده و با افزايش چشمگير بودجه طرحي نو بر اندام فرتوت پايتخت بزند؟
مرور گذشته
هنگامي كه شهردار پيشين در سال 1368 به عنوان شهردار تهران برگزيده شد هنوز اين شهر بزرگ چندان ساماني نيافته بود و بودجه اين شهر بزرگ نيز چندان مورد توجه نبود. او تهران را با بودجه اي معادل 15 ميليارد تومان تحويل گرفت. در حدود نه سال تلاش او به عنوان شهردار موجب شد تا چهره اين شهر كه در آن روزگار زمزمه تغيير پايتخت شنيده مي شد تغيير كند و سيماي تهران زيباتر شود. شايد يكي از مهمترين فعاليت هاي وي در زمان تصدي شهرداري پايتخت توجه به بودجه اين شهر و ايجاد تغيير با تكيه بر اعتبارهاي مختلفي بود كه او به وجود آورد. در واقع هنگامي كه در سال 1377 شهردار پيشين مجبور به ترك ساختمان خيابان بهشت شد، بودجه اين شهر به ميزان حيرت انگيزي افزايش يافته بود. در واقع تهران در عرض تنها نه سال توانست از بودجه 15 ميلياردي به رقمي در حدود 240 ميليارد برسد كه اعجاب آور است. بودجه شهرداري تهران در زمان تصدي شهردار پيشين و در عرض نه سال در حدود 1500 درصد افزايش داشت كه اين رقم بسيار چشمگير است. بي ترديد اثرات اين افزايش بودجه در شهر بسيار نمايان و آشكار است.
تهران در سالهاي بعد تقريباً از حركت باز ايستاد و چندان تحولي به خود نديد. بودجه تهران در سال 80 و هنگام شهرداري الويري در حدود 550 ميليارد تومان بود و در سال بعد از آن و در زمان تصدي ملك مدني به 730 ميليارد تومان رسيد. هرچند ملك مدني در آن روزگار متوجه شد كه اين بودجه ها چندان مشكلي از پايتخت حل نمي كند و با تنظيم لايحه بودجه 2000 ميلياردي قصد داشت تا تهران را به حركتي دوباره وادارد اما به دليل مخالفت شوراي شهر تهران اين رقم تعديل شد و شهر تهران با بودجه اي معادل 730 ميليارد تومان در سال 81 كار خود را آغاز كرد. در سال 82 نيز تغيير چشمگيري در بودجه اين شهر به وجود نيامد و ناگزير سيماي شهر چندان دگرگوني به خود نديد. در سال 83 و با توجه به تورم موجود بودجه شهرداري نيز بنا به اقتضاء هر سال تغيير كرد و به بيش از 1000 ميليارد رسيد. در تمام اين سالها بودجه شهر جهشي انقلابي به خود نديد. تنها آنچه باقي بود خاطره روشني از روزگاران آغازين دهه هفتاد بود. در سال پيش هنگامي كه شهرداري تهران با تنظيم بودجه سال 85 موجب تعجب و شگفتي همگان شد بسياري از كارشناسان بر بلندپروازانه بودن اين بودجه و عدم دستيابي شهرداري تهران به اين اعتبار تأكيد كردند. بودجه بي سابقه يك هزار و 800 ميلياردي شهرداري كه رشدي 26 درصدي نسبت به سال گذشته اش داشت شايد اندكي رؤيايي به نظر مي رسيد، اما درست چند روز پيش معاون مالي اداري شهرداري تهران از تأمين بيش از 80 درصد از اين بودجه در نه ماهه اول سال خبر داد.
يك اتفاق تازه
شهرداري تهران در روزهاي آينده به منظور اجراي برنامه هاي خود در سال آينده و تأمين اعتبار خود بودجه سال آينده خود را به شوراي شهر خواهد برد و شوراي شهر نيز به بررسي آن خواهد پرداخت. نكته حيرت انگيز و بسيار شگفت آور اين كه شهرداري تهران علي رغم تحقق بودجه سال جاري اين بار نيز با بودجه اي افسانه اي و حيرت انگيز براي سال آينده پايتخت در حال برنامه ريزي است. بودجه شهرداري تهران براي سال آينده در حدود 3 هزار و 300 ميليارد تومان پيش بيني شده است كه اين رقم در مقايسه با بودجه سال گذشته در حدود 80 درصد افزايش داشته است.
در واقع اين بودجه قدرتي در اختيار شهرداري تهران خواهد گذاشت تا بهتر از سال گذشته به خدمات رساني به شهروندان و اجراي دقيق تر برنامه هايش بپردازد. بودجه حيرت انگيز 3 هزار و 300 ميلياردي شهرداري تهران زماني اعجاب انگيز است كه در حدود 2 هزار و 300 ميليارد تومان از اين بودجه به انجام پروژه هاي عمراني اختصاص يافته است. به عبارتي مبلغي معادل كل بودجه شهرداري تهران در سال 85 به فعاليت هاي عمراني اختصاص يافته است و اين پيش بيني در صورتي كه در شوراي شهر رأي بياورد مي تواند افق پيش روي شهر را روشن تر كند. شايد اين اتفاق در ساختمان بهشت به زلزله اي بي شباهت نباشد كه در سالهاي اخير رخ داده است.
آينده اي روشن
اگرچه اين اتفاق شگفت انگيز در شهر تهران چندان بي سابقه نيست، اما در روزهايي كه تهران هر روز با مشكلي جديد روبه رو مي شود مي تواند بيانگر نكات قابل توجهي باشد. بسياري از پروژه هاي اين شهر تا به امروز به دليل مشكلات مالي و اعتباري آن گونه كه بايد پيش نرفته است و علي رغم تلاش مردان ساختمان خيابان بهشت هنوز ساماندهي نشده اند. اما تصويب اين بودجه شهرداري مي تواند دوباره تهران دود گرفته و در غبار فرو رفته را احيا كند و بر مشكلات اين شهر مرهمي باشد. در واقع تمام آنچه شهرداري تهران به عنوان معضلات پيش روي شهر با آن مواجه است مي تواند با تكيه بر اين بودجه، ساماندهي شود و چهره فرتوت اين شهر كهنسال دوباره رنگ جواني به خود بگيرد. اين بودجه شهرداري بسيار بلندپروازانه و انقلابي است. شايد اين تعبير را در روزهاي آينده از زبان بسياري از كارشناسان بشنويم. اما هرچه هست بارقه اميدي مي تواند باشد بر ساختار مديريت شهري تهران.
</TEXT>
</DOC>
<DOC>
<DOCID>HAM2-851104-116</DOCID>
<DOCNO>HAM2-851104-116</DOCNO>
<ORIGINALFILE>/1385/851104/world/_mycity.htm</ORIGINALFILE>
<ISSUE>چهارشنبه 4 بهمن 1385</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
زاويه ديد
سهميه بندي بنزين؛ كشتي به خشكي راندن
</TITLE>
<TEXT>
* مسعود زلفي
پس از سهميه بندي ارزاق عمومي در دهه اول انقلاب به خاطر شرايط جنگ و مديريت بهينه سازي مصرف در حوزه هاي مختلف اكنون و پس از سال ها رهايي از سياست سهميه بندي، ماجراي سهميه بندي سوخت به ويژه بنزين بر سر زبان ها افتاده و يكي از راه هاي كاهش مصرف سوخت و به تبع آن كاهش ترافيك معابر دانسته شده است، فارغ از اين كه بررسي شود. سهميه بندي بنزين اگر به فرض كاهش مصرف، كاهش ترافيك و آلودگي هوا را در پي دارد چه پيامدهاي پيش بيني نشده ديگري برجاي مي گذارد.
اگر شما تك بعدي و غيركارشناسانه به آثار و پيامدهاي يك تصميم بنگريد آن گاه پس از اجرايي و عملياتي شدن آن تصميم، به نواقص، ايرادها و انتقادات برمي خوريد اما از آنجايي كه اين اراده يك اراده كارشناسانه و جمعي نبوده است، تن به اظهار نظر و مشاوره دلسوزانه كارشناسان نمي دهد و در اين ميان شهروندان هستند كه خسران مي بينند.
بي ترديد يكي از اهداف سهميه بندي بنزين كاهش سفرهاي درون شهري است اما واقعيت اين است كه با سهميه بندي بنزين ممكن است بخش عمده اي از سفرهاي درون شهري با وسايل نقليه شخصي به سوي ناوگان حمل و نقل عمومي متمايل شود كه اين ناوگان در شرايط حاضر در مقابل سيل تقاضا كمر خم كرده است چه رسد به اين كه بخواهيم حجم بيشتري بر ناوگان بار كنيم.
به نظر مي رسد مادامي كه ناوگان حمل و نقل عمومي را توسعه نبخشيده ايم، خدمات الكترونيك را بي نقص و فراگير نكرده ايم، فرهنگ استفاده از سرمايه ملي سوخت را ارتقا نداده ايم، سهميه بندي بنزين حركتي غيركارشناسي و از تأثيرگذاري چشمگيري برخوردار نخواهد شد.
بي شك براي آن كه بتوانيم سهميه بندي بنزين را طرحي موفق و تأثيرگذار معرفي كنيم بايستي خدمات الكترونيك را بي وقفه گسترش دهيم؛ كاري كنيم تا شهروندان ناچار نباشند براي جزيي ترين نيازها و خدمات به ماشين استارت زنند، راه معابر در پيش گيرند و هر روز بيش از گذشته به ازدحام و تراكم اتومبيل ها در داخل شهر دامن زنند.
اگر در پي ساماندهي آمد و شد در كلان شهر تهران هستيم، بايستي همراه توسعه حمل و نقل عمومي كه كاري اجتناب ناپذير و ضروري است، هزينه استفاده از وسايل نقليه شخصي را افزايش دهيم؛ به گونه اي كه افراد در ابتدا به استفاده از وسايل نقليه عمومي ترغيب شوند و ديگر اين كه هزينه بالاي استفاده از خودروي شخصي را بپذيرند.ترديد نكنيد اگر اراده اي ملي و همه جانبه پشت يك تصميم باشد و مردم همراه و همفكر آن جريان شوند هر كاري شدني است و به سرمنزل مقصود مي رسد در غير اين صورت كارهاي مقطعي، فصلي و غيركارشناسانه به مثابه مسكن هايي هستند كه درد را به صورت موقتي خاموش مي كنند اما به صورت ريشه اي آن را از ميان برنمي دارند. راهكارهاي فصلي و موقتي در حوزه هاي ملي چونان آب در هاون كوبيدن و كشتي به خشكي راندن است.
* كارشناس مديريت و برنامه ريزي شهري
</TEXT>
</DOC>
<DOC>
<DOCID>HAM2-851104-117</DOCID>
<DOCNO>HAM2-851104-117</DOCNO>
<ORIGINALFILE>/1385/851104/world/_mycity.htm</ORIGINALFILE>
<ISSUE>چهارشنبه 4 بهمن 1385</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
افق شهري
سئول تلاقي شرق و غرب
</TITLE>
<TEXT>


گروه شهري- سئول شهري در شرقي ترين بخش قاره آسياست كه زيبايي هاي ويژه اي دارد. آسمان خراشهاي اين شهر به چند دسته تقسيم مي شوند؛ آسمان خراشهايي كه در بخش تجاري متمركزند و آسمان خراشهايي كه مسكوني هستند. نكته جالب اينكه در سئول بيشتر آسمان خراشها را ساختمانهاي مسكوني بالاي 60 طبقه تشكيل مي دهند.
در سئول 10 ساختمان بالاي 200 متر وجود دارد و ساير ساختمانها با ارتفاع يكسان شبيه به يك ديوار به نظر مي رسند كه آنرا از بقيه متمايز مي كند.
سئول جايي است كه شرق كهن با غرب مدرن به هم پيوسته اند. جمعيت اين شهر در حدود 8/20 ميليون نفر است و در زمره بزرگترين و پرجمعيت ترين شهرهاي جهان محسوب مي شود.
</TEXT>
</DOC>
<DOC>
<DOCID>HAM2-851104-118</DOCID>
<DOCNO>HAM2-851104-118</DOCNO>
<ORIGINALFILE>/1385/851104/world/_sciew.htm</ORIGINALFILE>
<ISSUE>چهارشنبه 4 بهمن 1385</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">علمی فرهنگی.علمی</CAT>
<CAT xml:lang="en">Science and Culture.Science</CAT>
<TITLE>
سانتريفوژ چيست؟
</TITLE>
<TEXT>


رامتين راوندي
اين روزها يكي از واژه هايي كه در ارتباط با مباحث انرژي هسته اي، به طور مكرر شنيده مي شود دستگا ه هاي سانتريفوژ است. در مطلبي كه از پي مي آيد، مولف كوشيده است با اطلاعاتي در حد دانش عمومي خوانندگان روزنامه، سانتريفوژ را شرح دهد
اولين سانتريفوژ صنعتي دنيا بيش از نيم قرن پيش توسط يك دانشمند آلماني به نام زيپه اختراع شد و به طور عملياتي مورد استفاده قرار گرفت. البته تكنولوژي آن با سانتريفوژهاي امروزي فرق زيادي داشت، ولي اصول كار آن فرقي با سانتريفوژهاي امروزي نداشت.
در صنعت سوخت هسته اي، اين وسيله نقشي اساسي دارد جهت جدا كردن ايزوتوپ هاي اورانيوم235 و اورانيوم238در گاز هگزافلورايد اورانيوم(uf6)از سانتريفوژ استفاده مي شود. البته روش هاي متعددي مانند جداسازي ايزوتوپي الكترومغناطيسي، پخش ديفوزيون گازي، ديفوزيون گرمايي، فرآيندهاي آئروديناميكي، جداسازي ايزوتوپي ليزري، تبادل يوني و فرايند جداسازي پلاسمايي وجود دارد ولي در بيش از 95درصد صنعت هسته اي جهان، اورانيوم به وسيله يكي از دو روش سانتريفوژ گازي و پخش گازي جدا شده و غني مي شود.
سانتريفوژ دستگاه استوانه اي شكلي است كه درست مثل توربين هواپيما پره هايي در وسط آن وجود دارد. اين پره ها به طور متوسط در هر ثانيه 1000 دور مي زنند. در نتيجه اين چرخش، اورانيوم سنگين روي ديواره آخرين سانتريفوژ قرار مي گيرد و اورانيوم235در كنار آن مي نشيند. بايد هزاران سانتريفوژ در كنار هم قرار گيرند تا بتوان با كمك مجموعه آنها اورانيوم را غني كرد ايران در فرآيند كاربردي غني سازي از روش سانتريفوژ گازي استفاده مي كند.
در روش پخش گازي، هگزافلورايد اورانيوم تحت فشار از ميان يك سري ديافراگم ها يا غشاهاي متخلخل عبور كرده و از آنجايي كه اورانيوم 235 سبك تر از اورانيوم 238 مي باشد آنها سريعتر حركت كرده و امكان كمي بيشتري براي عبور از سوراخ هاي موجود در غشا را دارند.
گاز uf6 كه از طريق غشا پخش مي شود اندكي غني بوده ضمن اينكه آنچه نمي تواند گذر كند از اورانيوم 235 تهي است.
در روش پخش گازي دوران سريع ماده سبب مي شود تا ايزوتوپ هاي سنگين تر به طرف ديواره خارجي حركت كنند. عامل جداسازي در اين روش به تفاوت جرمي ايزوتوپ هايي كه بايد جداسازي شوند بستگي دارد در غني سازي اورانيوم با روش سانتريفوژ گازي، از تعداد زيادي سيلندر دوار كه به صورت موازي و متوالي كنار هم قرار داده شده اند استفاده مي شود.دستگاه هاي سانتريفوژ به صورت آبشاري يا كاسكد(سيستم غني سازي دنباله اي)به هم مرتبط هستند اين دوران باعث ايجاد يك نيروي گريز از مركز مي شود، به طوري كه مولكول هاي گازي سنگين تر به طرف خارج سيلندر حركت كرده و مولكول هاي گازي سبك تر در قسمت مركزي(محورگردنده)جمع مي شوند. گاز به داخل يك سري لوله هاي خلأ وارد شده كه هر يك شامل يك گردنده با بيش از دو متر طول و قطر 15تا20سانتيمتر هستند. گردنده ها با سرعت بالاي 50000 تا 70000 دور در دقيقه، مولكول هاي سنگين تر حاوي اورانيوم 238 در لبه خارجي سيلندر متمركز مي شوند. افزايش اورانيوم 235 نيز در مركز وجود دارد. جهت جداسازي بالاتر نياز به سانتريفوژهاي با سرعت بالاتر و استفاده از تعداد بيشتري از آنها است.
بايد يادآور شد كه به دليل سرعت هاي دوران بسيار بالا، طراحي آنها و همچنين مواد استفاده شده در آنها از نظر متالوژي پيچيده بوده و دقت بالايي را طلب مي كند. گاز uf6 خورنده بوده، بنابراين بايد تمام اجزايي كه با اين ماده در تماسند مقاوم در برابر خوردگي باشند.
جهت بالا بردن ظرفيت جداسازي سانتريفوژها بايد طول گردنده و سرعت ديواره گردنده افزايش يابد. براي ساخت گردنده ها از آلياژ هاي آلومينيوم، فولاد ماراژين، تيتانيوم و يا تركيباتي كه با برخي شيشه هاي خاص تقويت شده كه با نام فيبرهاي كربني معروف هستند،استفاده مي شود؛ البته متداولترين ماده در حال حاضر، فولاد ماراژين است يك سانتريفوژ مدرن از زمان راه اندازي، به مدت بيش از 10سال مي تواند بدون نگهداري به كار خود ادامه دهد. از مراكز مهم غني سازي اورانيوم كه از روش پخش گازي استفاده مي كنند در اروپا مي توان به گروناو(gronau)آلمان و يورنكو كه متشكل از شركت هاي انگليسي، آلماني و هلندي هستند نام برد كه مكان آن در capenhurst بريتانيا مي باشد.
روسيه هم به عنوان يك غول صنعتي در اين زمينه از چهار مركز كه چهل درصد ظرفيت جهان را توليد مي كند از همين شيوه پخش گازي استفاده مي كند. آمريكا هم تكنولوژي سانتريفوژ گازي را در آينده نزديك جايگزين تكنولوژي سانتريفوژهاي پخش گاز قديمي مي كند زيرا اين روش نسبت به روش قديمي به انرژي كمتري براي رسيدن به جداسازي مشابه نياز دارد.
ژاپن، چين، برزيل، پاكستان و شايد كره شمالي هم جهت غني سازي اورانيوم از چنين روشي استفاده مي كنند. به طور كلي مجموعه آبشارهاي بزرگ سانتريفوژ گازي كه در كشورهاي فرانسه، آلمان، بريتانيا و چين مورد استفاده قرار مي گيرند براي توليد اورانيومي است كه براي مصرف داخلي و نيز صادرات است، اما در ژاپن توليد آن فقط جهت مصرف داخلي است.
باتوجه به اين آمار مي توان دريافت كه در حال حاضر و آينده هم سانتريفوژهاي گازي مهمترين نوع جهت غني سازي اورانيوم در سطح جهان بوده و هر روز در جهت افزايش تكنولوژي و راندمان آن كار مي شود؛ البته لازم به ذكر است كه روسيه اين صنعت عظيم را به عنوان يادگاري ارزشمند از اتحادجماهيرشوروي سابق به ارث برده است و در حال حاضر تأمين كننده سوخت هسته اي تعداد زيادي از راكتورهاي قدرت دنيا بوده و از اين نظر در دنيا پيش رو است.
</TEXT>
</DOC>
<DOC>
<DOCID>HAM2-851104-119</DOCID>
<DOCNO>HAM2-851104-119</DOCNO>
<ORIGINALFILE>/1385/851104/world/_sciew.htm</ORIGINALFILE>
<ISSUE>چهارشنبه 4 بهمن 1385</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">علمی فرهنگی.علمی</CAT>
<CAT xml:lang="en">Science and Culture.Science</CAT>
<TITLE>
موشك محبوب سايدويندر
</TITLE>
<TEXT>


 گروه علمي فرهنگي - در طول سال هاي جنگ جهاني دوم و قبل از آن، تنها سلاح موجود براي هواپيماهاي جنگنده براي ساقط كردن يك ديگر، توپها و مسلسل هاي آنان بود كه ابزاري بسيار غير دقيق و كوتاه برد بودند كه براي موثر واقع شدن، دو هواپيما بايد بسيار به هم نزديك شده و يك جنگ تن به تن(dogfight)واقعي را انجام دهند. سرانجام پس از اتمام جنگ، اولين موشك هاي هوا به هوا با قابليت شليك به سمت هدف بدون انحراف دماغه هواپيما به سمت آنها طراحي و ساخته شدند كه با سابقه ترين و پرفروش ترين آنان، موشك موفق سايدوايندر بود.
اين موشك كه با كد aim-9 شناخته مي شود و مسلماً نام آن را بسيار شنيده ايد، به طور بسيار گسترده اي عليه نيروي هوايي دشمن در جنگ ويتنام توسط آمريكا به كار گرفته شد و شايد بتوان به جرات اظهار كرد كه اين سلاح، معمول ترين اسلحه هوا به هواي هواپيماهاي جنگنده در چند دهه اخير بوده است. نمونه b، يعني اولين نمونه ابتدايي آن در سال 1953 تحويل نيروي هوايي آمريكا شد كه داراي توانايي هاي نسبتاً كم و محدودي براي انجام يك نبرد تمام عيار بود. براي نمونه، اين موشك قادر به حمله به اهداف نزديك به زمين و يا اهدافي كه مستقيم به سوي هواپيما مي آمدند نبود و نواقص فراواني داشت.
موشك سايدويندر، موشكي حرارتي است كه گرماي موتور يا در حقيقت اشعه هاي مادون قرمز ساطع شده از گرماي موتور هواپيما ها را شناسايي كرده و به دنبال آن ها به تعقيب مي پردازد. قسمت هدايت مادون قرمز، شناساگر نوري هدف، كلاهك جنگي و موتور راكتي بخش هاي اساسي اين موشك كوتاه برد را تشكيل مي دهند. سايدويندر نام يك نوع مار افعي است كه شكار خود را از روي حرارت بدن او رديابي مي كند و نام اين موشك نيز بر همين اساس تعيين شده است.
اين موشك هوا به هوا، موشكي مافوق صوت، با سرعتي حدود 5/2 ماخ است و از موتور توربوراكت با سوخت جامد براي پيشرانش خود بهره مي برد. حداكثر برد اين موشك، حدود 30 كيلومتر است كه البته برد موثري كه قادر به وارد ساختن ضربه جدي به دشمن باشد، در حدود 10 كيلومتر است. اين موشك، موشكي در كلاس كوچك محسوب شده و داراي طولي به ميزان 8/2 متر و قطر 13 سانتيمتر است.
وزن اين موشك در هنگام پرتاب از 70 تا 90 كيلوگرم، بسته به نوع آن متغير است و قادر به حمل كلاهك جنگي به وزن بين 5/4 تا 10 كيلوگرم است. در سال 1958، اين موشك توسط نيروي هوايي ملي چين بر عليه ميگ17هاي كمونيست هاي چيني به كار گرفته شد كه تعداد 11 فروند از آنان را سرنگون ساخت. اين موشك داراي سيستم هومينگ فعال است، به اين معني كه رادار هواپيما پس از شليك اين موشك مي تواند از حالت قفل بر روي هدف بيرون آمده و به دنبال هدف هاي ديگر رود، در حالي كه در برخي موشك ها لازم است تا لحظه برخورد به هدف رادار هواپيما موشك را هدايت كرده و مشغول باشد. سايدويندر داراي بدنه اي استوانه شكل است كه در انتها به وسيله بالچه هاي ثبات پروازي خاتمه مي يابد. بالچه هاي جلوي اين موشك، مشهور به كانارد بوده و همراه با بالچه هاي عقبي اين موشك وظيفه هدايت آن را بر عهده مي گيرند. ناگفته نماند كه براي دفاع عليه تهديد اين موشك و ساير موشك هاي حرارتي، اكثر هواپيماهاي جنگنده مجهز به سيستم پرتاب فلر يا گوي هاي آتشين بسيار داغي هستند كه موشك را با گرماي فوق العاده خود از مسير مورد نظر آن منحرف مي سازند.
اين موشك، داراي انوع بسيار مختلف طراحي و توليد شده است كه ذكر تمامي آن ها در اينجا لزومي نداشته و تنها ذكر اين نكته ضروري است كه در هر مدل از اين موشك، كارايي و قابليت هاي آن بالا رفته و افزون تر از گونه هاي قبلي گشته است.
آخرين مدل اين موشك كه هم اكنون در دست طراحي است، مدل ايكس اين موشك است كه داراي ويژگي هاي جديدي از جمله موتور نيرومندتر در نتيجه برد بيشتر و سيستم هاي هدف ياب جديدتر است. در جنگ تحميلي عليه ايران، اين موشك به طور گسترده اي عليه نيروي هوايي عراق توسط جنگنده هاي فانتوم، تامكت و تايگر به كار گرفته شد و جنگنده هاي عراقي فراواني را سرنگون كرد.
</TEXT>
</DOC>
<DOC>
<DOCID>HAM2-851104-120</DOCID>
<DOCNO>HAM2-851104-120</DOCNO>
<ORIGINALFILE>/1385/851104/world/_sciew.htm</ORIGINALFILE>
<ISSUE>چهارشنبه 4 بهمن 1385</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">علمی فرهنگی.علمی</CAT>
<CAT xml:lang="en">Science and Culture.Science</CAT>
<TITLE>
r-172، يكي ازدوربردترين موشك هاي هوا به هواي روسي
</TITLE>
<TEXT>


گروه علمي فرهنگي - موشك نوواتار(novator)موسوم به ks-172 aam-l(نام ديگر: r-172)موشك هوا به هواي بسيار دوربرد در دفتر طراحي novator توسعه يافته و توليد شده است. اين موشك تنها جهت نصب بر روي هواپيماهايsu-35، su-37 و mig-31bm طراحي شده است. هرچند گزارش هايي مبني بر استفاده از اين موشك دوربرد بر روي آواكس هاي a-50 نيز منتشر شده است.
هدف اصلي از طراحي اين موشك، جلوگيري از پرواز آواكس و ساير هواپيماهاي پيش اخطار بود. هرچند كه به راحتي مي توانست به عنوان سيستم abm نيز به كار رود كه افشاي اين موضوع باعث تيره شدن روابط با ايالات متحده مي گشت، زيرا دو طرف اتحاد شوروي سابق و ايالات متحده، پيمان abm يا منع توليد موشكهاي ضدبالستيك را امضاء كرده بودند تا بدين وسيله از گسترش بي حد و حساب موشك هاي  اس اس به نوعي جلوگيري كنند.
اين موشك بسيار دوربرد از سيستم هدايت راداري فعال بهره مي برد و مي تواند به اهدافي تا ارتفاع 100 هزار فوت كه سرعتي برابر 4 ماخ دارند هدف گيري شده و به دقت اصابت كند در حالي كه هدف مورد نظر در حال اجراي مانورهايي تا 12g است.
هرچند نوع خاصي از رادار ناشناخته توليدشده توسط زاسلون فقط جهت جنگنده هايي كه از اين موشك بهره
مي گيرند ساخته شده است كه طبق گزارش مامور cia اين رادار ويژه، بردي برابر500 تا 600 كيلومتر در عرضي به پهناي 60 درجه را تراك مي كند، ضمن اينكه همانند ساير رادارهاي روسي از قابليت ديد پايين - شليك پايين نيز بهره مي برد و قادر است به اهدافي به ابعاد حدود 50 سانتيمتر مربع در ارتفاع 5 فوتي نيز شليك شود! با اين حساب، جنگنده بمب افكن هاي رادارگريزي نظير f-22، b-2 و f-117 نيز مي توانند به آساني شكار r-172 شوند.
طرح ها و نقشه هاي r-33، r-37،mig-31 و
r-172 در دهه 1980 از طريق يك مامور cia با نام مستعار دونالد سر از ايالات متحده درآورد. وي بعدها توسط
كا. گ.ب شناسايي و دستگير شد و در اواخر دهه 1980 در مسكو تيرباران شد.
اين موشك براي اولين بار در نمايشگاه هوايي در ابوظبي به سال 1993 بر روي سوخوي 35 رؤيت شد. هرچند كمبود منابع مالي، مانع توليد و توسعه انبوه آن شده است، اما آزمايش هاي پرتابي آن با موفقيت همراه بوده است.
توليد اين موشك در روسيه بارها به تعويق افتاده است. در سال 1997 پروژه  اين موشك كاملاً روسي محسوب مي شد، ولي به سال 2004 قرار بر اين شده كه با توليد مشترك در هند، بر روي جنگنده هاي هندي su-30mki نصب شود. موشك ks-172 حدس زده مي شود كه بر پايه همان موشك ضدهوايي(9k37m1 buk-m)طراحي شده باشد.(نام ناتو: sa-11 'gadfly')
اين موشك از يك راكت دومرحله اي به عنوان موتور استفاده مي كند كه قادر مي سازد برد زيادي معادل 400 كيلومتر(250 مايل)داشته و به راحتي به سرعت 4 ماخ دست يابدو با سيستم ناوبري داخلي و براساس اطلاعات منتقل شده از جنگنده شليك كننده، خود را به نزديكي هدف مي رساند، سپس با استفاده از رادار دروني خود، هومينگ دقيق و نهايي خود را انجام داده و سپس سرجنگي بسيار پرقدرت آن منفجر مي شود.
اين موشك بيشتر جهت هدفگيري بسيار دوربرد عليه سيستم هاي آواكس يا تانكرهاي سوخت رسان آمريكايي يا جنگنده هاي محافظ ناوهاي دريايي(نظير اف14)به كار مي رود، بدون آنكه وارد نبرد نزديك با آنها شود. سيستم بسيار پيشرفته  رهگيري اهداف دوربرد، امكان سرنگوني جنگنده هاي رادارگريز آمريكايي را به راحتي فراهم مي آورد. با اين تفاصيل، مي توان گفت كه يكي از دلايلي كه ايالات متحده دست به طراحي aim-152 زده است، موشك هايي جديد و بسيار دوربرد و ضداستيلت روسي نظير r-37 و r-172 هستند.
مشخصات فني(تخميني)
طول: 4/7 متر
طول بالچه ها: 75 سانتي متر
قطر موشك: 51 سانتي متر
وزن: 750 كيلوگرم
سرعت: 4 ماخ
برد: 400 كيلومتر(250 مايل)
هدايت پذيري: ناوبري اوليه و هومينگ نهايي به صورت راداري فعال
سرجنگي: 50 كيلوگرم tnt
موشك هاي معادل: aim-54c و r-33 و r-37 و aim-152
</TEXT>
</DOC>
<DOC>
<DOCID>HAM2-851104-121</DOCID>
<DOCNO>HAM2-851104-121</DOCNO>
<ORIGINALFILE>/1385/851104/world/_sciew.htm</ORIGINALFILE>
<ISSUE>چهارشنبه 4 بهمن 1385</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">علمی فرهنگی.علمی</CAT>
<CAT xml:lang="en">Science and Culture.Science</CAT>
<TITLE>
غول هاي اينترنت و حقوق آنلاين
</TITLE>
<TEXT>
ايرنا: دو گروه حقوق بشر آمريكا به منظور حمايت از آزادي هاي مدني با شركت هاي گوگل، ياهو، مايكروسافت و وودافون همكاري مي كنند.
به گزارش پايگاه اينترنتي خبرگزاري فرانسه، مركز دموكراسي و فناوري در واشنگتن اعلام كرد غول هاي اينترنت در تهيه قوانيني شركت خواهند داشت كه شركت هاي اينترنتي هنگام مواجهه با قوانين، مقررات، و سياست هايي كه در دستيابي به حقوق افراد اختلال ايجاد مي كند مي توانند به آنها تكيه كنند.
لسلي هريس مدير اين مركز مي گويد شركت هاي فناوري اطلاعاتي نقش حياتي در رشد اقتصادي و اصلاحات دموكراتيك در كشورهاي در حال توسعه ايفا كرده اند، اما گاهي ابداعات ابزاري براي سركوب قرار گرفته اند.
هريس افزود: بسياري از دولت ها راه هايي براي استفاده از فناوري اطلاعاتي عليه شهروندان خود يافته اند و فعاليت هاي قانوني آنلاين آنها را نظارت مي كنند.
به گفته او يافتن راه حل هايي براي محافظت از ارزش هاي عظيم دموكراتيك كه زاييده توسعه فناوري است، براي پاسداري ازحقوق بشر و آزادي هاي مدني افراد ذي نفع جنبه حياتي دارد. سرمايه گذاران، دانشگاهيان و گروه هايي مانند گزارشگران بدون مرز، حقوق بشر چين و بنياد آزادي الكترونيك در سانفرانسيسكو در اين طرح كه قرار است امسال تكميل شود شركت دارند. يك نماينده سازمان ملل نيز به عنوان ناظر در اين گروه حضور دارد كه با همكاري سازمان غيرانتفاعي تجارت براي مسئوليت مدني( bsr)در سانفرانسيسكو، هماهنگي اين تلاش ها را بر عهده دارد.
اين طرح حاصل مذاكراتي است كه سال گذشته گروه هاي حقوق بشر بطور جداگانه با شركت هاي فناوري انجام دادند. آرون كريمر مسئول اجرايي bsrمي گويد: ما موانع پيش روي خود و راه هايي كه شركت ها مي توانند براي حل اين چالش كمك كنند را شناسايي كرده ايم.
اين گفت وگوي مهم بيانگر تعهد مشتركي براي به حداكثر رساندن اطلاعات موجود از طريق اينترنت براساس اصول جهاني حفظ حريم خصوصي است.
گروه جديد قصد دارد شبكه اي براي اجراي اين اصول ايجاد كند كه امضا كنندگان آن مسئوليت قانوني خواهند داشت.
</TEXT>
</DOC>
<DOC>
<DOCID>HAM2-851104-122</DOCID>
<DOCNO>HAM2-851104-122</DOCNO>
<ORIGINALFILE>/1385/851104/world/_sciew.htm</ORIGINALFILE>
<ISSUE>چهارشنبه 4 بهمن 1385</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">علمی فرهنگی.علمی</CAT>
<CAT xml:lang="en">Science and Culture.Science</CAT>
<TITLE>
50 درصد پچ هاي امنيتي براي مايكروسافت
</TITLE>
<TEXT>
پي سي ورلد- مايكروسافت، چهار سري پچ كه شامل سه پچ براي آسيب پذيري هاي بحراني در نرم افزار آفيس، آوت لوك و ويندوز خود مي شود را عرضه كرده است.
به روزرساني ماهانه شركت براي ماه ژانويه، انتظار مي رفت كه داراي هشت سري پچ شود، اما چهار پچ به طور ناگهاني از سري جدا شده اند. هيچ دليلي براي اتخاذ اين تصميم ارائه نشده است.
</TEXT>
</DOC>
<DOC>
<DOCID>HAM2-851104-123</DOCID>
<DOCNO>HAM2-851104-123</DOCNO>
<ORIGINALFILE>/1385/851104/world/_sciew.htm</ORIGINALFILE>
<ISSUE>چهارشنبه 4 بهمن 1385</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">علمی فرهنگی.علمی</CAT>
<CAT xml:lang="en">Science and Culture.Science</CAT>
<TITLE>
همايش ها
</TITLE>
<TEXT>
كنترل تحولات و تغييرات
1 - زمان برگزاري: 25-23 ژانويه 2007
2 - مكان برگزاري: آمريكا‎/ واشنگتن
3 - پست الكترونيكي: jhudson @ advanstar.com
4 - صفحه الكترونيكي: http://www.ivtconferences.com/shop/scripts
5 - نيم نگاه: تغيير و تحول بخشي از نياز مراكز توليدي و يا هر مجموعه در حال كار و فعاليتي است؛ چرا كه حفظ پويايي و در نهايت بقاي يك مجموعه تنها با پذيرش تغيير و تحول ميسر است. پانزدهمين همايش ساليانه كنترل تحولات و تغييرات با هدف تبادل نظر درباره مباحثي چون؛ معرفي زمينه تغييرات و اثرات آنها، مديريت صحيح و هدايت تحولات؛ بررسي مباحث تحقيقاتي اجرا شده در آزمايشگاه هاي مرجع و نتايج آنها؛ ارزيابي شيوه هاي تغيير و اثرات آن و كنترل روند تغييرات؛ كنترل تغييرات و تغييرات زيست محيطي با بررسي دقيق آن طي چند مرحله شامل شناسايي، برنامه ريزي براي تغيير، تغييرات ضروري و سريع و تغييرات تدريجي، كنترل فرآيند تغيير، بررسي قوانين و محدوديت هاي يك تحول زيست محيطي، بررسي نتايج و نتيجه گيري؛ كنترل تغييرات به ويژه در شرايط بحراني؛ كنترل سيستم ها و تغييرات آنها؛ شكل گيري فرآيند يك تغيير و كنترل مراحل آن؛ عوامل مداخله گر در تغييرات سيستم ها؛ برنامه ريزي براي كنترل تغييرات؛ آموزش صحيح به مديران براي كنترل تغييرات؛ مديريت، تغييرات و اقتصاد؛ رفع شكاف هاي ميان برنامه هاي تدوين شده و نتيجه برنامه هاي اجرا شده؛ شيوه هاي صحيح ارزيابي تغييرات به منظور رفع مشكلات و پيشرفت برنامه ها؛ استفاده از سيستم ها و دستگاه هاي خودكار و هوشمند راهي جهت ايجاد تغيير در روش هاي قديمي؛ تغييرات جهاني و هم سو شدن با آنها و... برگزار خواهد شد.
گياهان انگلي
1 - زمان برگزاري: 7-3 ژوئن 2007
2 - مكان برگزاري: آمريكا‎/ ويرجينيا
3 - پست الكترونيكي: apollock @ vt.edu
4 - صفحه الكترونيكي: http://www.cpe.vt.edu/wcopp
5 - نيم نگاه: آسيب ناشي از رشد گياهان انگلي در مزارع، هر سال بالاترين ميزان خسارت را به زمين هاي زراعي بسياري از كشورها وارد مي كند. نهمين گردهمايي گياهان انگلي با هدف بررسي نكاتي چون: ارزيابي و شناخت عملكرد گياهان انگلي در مزارع مختلف؛ شناسايي ساختار بيوشيميايي و فيزيولوژي انگل ها با تمركز بر بيولوژي ملكولي انگل ها؛ بررسي پژوهش هاي انجام شده بر روي پوشش(فلور)طبيعي گياهان و انگل هاي ويژه هر پوشش گياهي؛ بررسي مطالعات انجام شده در زمينه خسارت هاي اقتصادي گياهان انگلي و تكثير سريع آنها در مزارع، شناسايي انگل هاي مهمان در كنار انگل هاي ويژه هر فلور طبيعي شامل شناسايي نحوه تكثير، انتقال و... انگل هاي مهمان؛ مديريت مزارع براي جلوگيري از آلودگي با گياهان انگلي؛ آشنايي با پژوهش هاي انجام شده براي شناسايي گونه ها، عملكرد و نحوه تكثير و آسيب گياهان انگلي، برگزار مي شود.
انجمن اندودنستيت هاي اروپا(ese)
1 - تاريخ برگزاري: 8-6 سپتامبر 2007
2 - مكان برگزاري: تركيه‎/ استانبول
3 - پست الكترونيكي:
info@eseistanbul.org
4 - صفحه الكترونيكي:
http://www.eseistanbul.org
5 - نيم نگاه: سيزدهمين نشست ese با محور گفت وگو درباره؛ يافته هاي جديد درباره شاخه تخصصي اندو؛ درمان ريشه(روت كانال)و يافته هاي نو در اين زمينه؛ جرم گيري دندان ها و روش هاي جديد؛ مواد و شيوه هاي جديد مورد استفاده در درمان ريشه؛ استفاده از تركيبات باكتري زدايي جديد مورد استفاده در اندودنتولوژي؛ ارائه آخرين يافته هاي آزمايشگاهي در علم اندو؛ عصب كشي و شيوه هاي جديد كاهش درد؛ كاشت دندان و... برگزار خواهد شد. استفاده از كارگاه هاي آموزشي يكي ديگر از امكانات همايش است.
مهتاب خسروشاهي
</TEXT>
</DOC>
<DOC>
<DOCID>HAM2-851104-124</DOCID>
<DOCNO>HAM2-851104-124</DOCNO>
<ORIGINALFILE>/1385/851104/world/_sciew.htm</ORIGINALFILE>
<ISSUE>چهارشنبه 4 بهمن 1385</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">علمی فرهنگی.علمی</CAT>
<CAT xml:lang="en">Science and Culture.Science</CAT>
<TITLE>
خبر
</TITLE>
<TEXT>
بزرگ ترين سرقت آنلاين دنيا
گروه علمي فرهنگي- كلاهبرداران اينترنتي حدود 1/1 ميليون دلار(576 هزار پوند)را از بانك nordea كه يكي از معتبرترين بانك هاي سوئيس است، به  سرقت بردند.
به گزارش فاوانيوز، اين طور كه رسانه هاي محلي سوئيس اعلام كرده اند، اين بزرگ ترين سرقت آنلايني است كه تاكنون رخ داده و طي سه ماه انجام شده است. اين دزدان پس از ارسال برنامه اي كه در ظاهر شبيه به نرم افزارهاي امنيتي بود، شماره  شناسايي و رمز عبور افرادي كه در اين بانك حساب داشتند را شناسايي مي كردند و از اين طريق تمام پول هاي آن را به سرقت مي بردند. بانك nordea اعلام كرده كه خسارت وارد شده به 250 مشتري خود را پرداخت خواهد كرد و حساب هاي بانكي آنها را ايمن خواهد ساخت.سخنگوي اين بانك مي گويد: آنچه كه هم اكنون اهميت دارد آن  است كه هيچ خسارتي به مشتريان ما وارد نمي شود و آنها مي توانند با اطمينان خاطر در اين بانك به فعاليت بپردازند. ما در تلاش هستيم تا هرچه سريع تر جلوي اين سرقت ها را بگيريم. اين سرقت به وسيله يك ويروس از نوع تروجان با نام haxdoor.ki انجام شده و توانسته به كمك آن جزئيات حساب هاي بانكي افراد را به  دست آورد. گفته مي شود كاربراني كه در اين جريان خسارت ديده اند، نرم افزاري كه شبيه برنامه هاي ضدويروسي بوده را از پست الكترونيكي خود بارگذاري كرده اند. اين پست الكترونيكي كه از بانك ارسال شد بود، افراد را تشويق مي كرد كه با بارگذاري اين برنامه خود را در مقابل حملات آنلاين ايمن كنند.



تار عنكبوت مشابه سازي شد
يونايتد پرس: ساخت تار كش  دار، اما محكم براي عنكبوت آسان است، اما مهندسان دانشگاه ام آي تي به سختي توانستند مشابه آن را توليد كنند. محققان موسسه فناوري ماساچوست اعلام كردند راهي براي توليد موادي يافته اند كه هم كش دار و هم محكم هستند. اين مواد كه نانو كمپوزيتهاي پليمري نام دارند، در وسايل زيست پزشكي براي محكم كردن بسته بندي يا توليد پارچه ضد فرسودگي به كار مي رود.
گرت مك كينلي گفت: دانشمندان راز استحكام تار عنكبوت را در آرايش نانو كريستالي آن مي دانند. وي گفت: تار عنكبوت از مقادير زيادي بلورهاي كوچك تشكيل شده است كه باعث استحكام آن مي شود.
گروه مك كينلي با افزودن يك ماده پلي اورتان تجاري به ذرات ريز خاك رس، توانستند ساختاري مشابه تار عنكبوت توليد كنند. مشروح اين پژوهش در شماره جديد نشريه نيچر درج شده است.
مولكول كليدي حافظه
ايسنا: حافظه ها چه طور شكل مي گيرند؟ اين سؤال سالها دانشمندان را گيج و سردرگم كرده است اما به نظر مي رسد كه با پژوهش هاي اخير يك گام به كشف پاسخ اين سؤال نزديكتر شده اند. پروسه اصلي مورد نظر روشي موسوم به توانايي بلندمدت(ltp)است كه در آن ارتباطات بين سلول هاي مغزي در هر فرد هرچه بيشتر مورد استفاده قرار بگيرند، قوي تر و توانمندتر مي شوند كه نمونه آن در طول مدت يادگيري است اما از آنجا كه پروسه ltp اغلب در قطعه هايي از مغز در شرايط آزمايشگاهي مشاهده مي شود، ضبط اين پروسه در يك مغز زنده به هنگامي كه يادگيري در حال انجام است، مشكل است. در يافته هاي اخير ليليانا ميني شيلو و دستياران وي از آزمايشگاه بيولوژي مولكولي اروپا در ايتاليا و نيز پابلو دي اولاويد از دانشگاه سويل در اسپانيا همين  كار را با ايزوله كردن مولكولي كه مسير نشانه گذاري را براي انجام ltp در مغز يك موش زنده به وجود مي آورد، انجام داده اند.



راهيابي روبات هاي پرستار
به مراكز درماني
مهر: گروهي از محققان دانشگاهي با حمايت مالي اتحاديه اروپا نسل جديدي از روبات هاي تربيت شده را براي به خدمت گرفته شدن در بيمارستان ها به عنوان پرستار مي سازند. دانشمندان دانشگاه هاي وارويك، كارديف، دوبلين و نيوكسل با استفاده از تكنولوژي شگفت آوري روبات هاي پرستار را براي خدمات رساني در بيمارستان هاي انگليس ظرف 3 سال آينده طراحي مي كنند.
به گفته توماس شلگل سرپرست اجراي اين پروژه، هدف از طراحي روبات هاي پرستار جايگزيني آنها با كاركنان بيمارستاني نيست، بلكه در اين راستا امكان برقراري تقابل دوسويه در بيمارستان هاي اروپايي دنبال مي شود. وي افزود: اجراي اين پروژه نه تنها امكان استفاده از روبات هاي سيار را در بيمارستان ها فراهم مي سازد، بلكه سيستم جامعي از اطلاعات و راهكارها را نيز ارائه مي دهد. بنا بر گزارش يونايتدپرس اينترنشنال، زمان آزمايش اوليه روي سري اول از اين روبات ها براي سال2010 تعيين شده و اصلي ترين نقش اين روبات ها برخوردهايي است كه با انسان ها انجام مي دهند.
تقابل بين انسان و روبات در اين طرح مهارت آميز خواهد بود زيرا روبات هاي پرستار بايد از توان لازم براي مراقبت از بيماران، افراد ناتوان و سالخورده و مجروحان و زخميان برخوردار باشند.
</TEXT>
</DOC>
<DOC>
<DOCID>HAM2-851104-125</DOCID>
<DOCNO>HAM2-851104-125</DOCNO>
<ORIGINALFILE>/1385/851104/world/_siasatw.htm</ORIGINALFILE>
<ISSUE>چهارشنبه 4 بهمن 1385</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
دولت آنكارا خود را آماده عمليات نظامي در كردستان عراق مي كند
تركيه در شمال عراق
</TITLE>
<TEXT>



گروه بين الملل - اواخر آذرماه ژنرال اديب باشار از ارتش تركيه و ژنرال آمريكايي جوزف راستون در اشتوتگارت آلمان با هم ديدار كردند. تمام مدت گفت وگو به اين گذشت كه ژنرال تركيه اي اصرار داشت كه يا امكان عمليات فرامرزي ارتش تركيه بر ضد كردهاي پ.ك.ك در عراق فراهم شود و يا اين كه آمريكا با اتخاذ سياست هاي جديد ضرورت اقدام نظامي تركيه در شمال عراق را از بين ببرد.
دولت تركيه معتقد است اگر آمريكا به اندازه كافي بر دولت عراق و كردهاي شمال عراق فشار آورد، پايگاه هاي پ.ك.ك در شمال عراق بسته خواهد شد و كردهاي پ.ك.ك سلاح هاي خود را بر زمين خواهند گذاشت.
تركيه در صدد است به آمريكا بقبولاند كه پ.ك.ك تهديدي بر منافع آمريكا نيز هست.
اواخر تير ماه رجب طيب اردوغان به نظاميان تركيه اجازه داد هر اقدامي(حمله به شمال عراق)كه براي مقابله با پ.ك.ك لازم مي دانند به مورد اجرا گذارند.
پنج روز بعد جرج بوش رئيس جمهور آمريكا در مكالمه تلفني با اردوغان قول داد اقدامات لازم براي مقابله با چريك هاي پ.ك.ك در شمال عراق صورت گيرد.
در گزارش هميلتون كه درباره عراق تهيه شده است نيز پيش بيني شده چنانچه نابساماني و درگيريها در عراق ادامه يابد، ممكن است ارتش تركيه وارد شمال عراق شود.
علاوه بر فعاليت هاي چريك هاي پ.ك.ك، كركوك نيز نگراني هاي تركيه را دامن زده است. چندي پيش سرويس اطلاعاتي تركيه(mit)گزارشي محرمانه درباره تهديدهاي استراتژيك تركيه تهيه كرد كه با عنوان بسيار ساده عراق، ترور كركوك و پ.ك.ك به دفتر رئيس جمهور و نخست وزير تركيه ارسال شد.
در اين گزارش به طور مشخص به تحولات سياسي در اقليم كردستان عراق اشاره شده است. بر اساس منابع اطلاعاتي تركيه منطقه كردستان شمال عراق كه از سال 1992 خودمختاري مشخصي را تجربه مي كند در صورت عدم ثبات در عراق ممكن است به صورت يك دولت كرد در جنوب تركيه ظاهر شود. ظهور يك دولت كرد در جنوب تركيه و همجوار با استان هاي كردنشين تركيه در جنوب و شرق اين كشور طبعاً  آثار ناخوشايندي در آنكارا از خود به جاي خواهد گذاشت.
كركوك شهري است كه اساساً  با جمعيت تركمن نشين تشكيل شده است، اما تركيه كرد هاي عراق را متهم مي كند كه به صورت سازمان يافته در صدد تغيير بافت جمعيتي كركوك به نفع كردها هستند. به گزارش نشريه آلماني اشپيگل در سالهاي اخير قريب 600 هزار كرد به جمعيت كركوك افزوده شده است و قريب 200 هزار تركمن ساكن كركوك به بهانه هاي مختلف از شهر رانده شده اند. تركيه، تركمن هاي عراق را در كنف حمايت خود دارد و اساساً  چشمداشت ارضي خود به كركوك را با پوشش حمايت از تركمن ها دنبال مي كند.
تغييرات جمعيتي از آنجا براي تركيه حساسيت برانگيز شده كه بر اساس قانون اساسي عراق، در سال 2007 بايد همه پرسي در كركوك انجام شود. در اين همه پرسي مردم كركوك بايد تصميم بگيرند كه جزء قلمرو اقليم كردستان عراق باشند و يا امور آنان به دست دولت بغداد سامان يابد. آنكارا معتقد است، تغييرات جمعيتي به گونه اي است كه احتمالاً  نتيجه همه پرسي براي تركيه ناخوشايند خواهد بود.
دولت تركيه خواستار تعويق در برگزاري همه پرسي شده است و اين درخواست در گزارش بيكر- هميلتون نيز مطرح بوده است.اردوغان رأي اهالي كركوك به ماندن در اقليم كردستان را با شروع جنگ داخلي در شمال عراق يكسان فرض كرده و در مصاحبه با اشپيگل در هفته گذشته اعلام كرد، تماميت ارضي عراق بايد حفظ شود و بايد از شروع جنگ داخلي در كركوك جلوگيري كنيم.
بر اساس گزارش مطبوعات تركيه، شمار نيروهاي نظامي تركيه در مرز با عراق افزايش يافته و دنيز بايكال رهبر حزب جمهوري خواه خلق از پارلمان تركيه خواسته است مجوز دخالت نظامي ارتش در شمال عراق را صادر كند. دولت اردوغان هنوز چنين درخواستي را مطرح نكرده است.
برخي تحليل گران معتقدند، مانورهاي سياسي دولت و پارلمان در تركيه بيش از آن كه زمينه سازي براي حمله نظامي به شمال عراق باشد، اقدامي براي تحت فشار قرار دادن آمريكا است؛ چرا كه رهبران تركيه به خوبي واقفند كه در صورت مداخله نظامي در شمال عراق، علاوه بر اين كه خطرات مخالفت شديد آمريكا را به جان خواهند خريد، روشن نيست كه در باتلاق عراق، نيروهاي تركيه چه سرنوشتي خواهند داشت؛ به خصوص اين كه بحث كركوك با دارا بودن 4 درصد ذخيره نفت جهان و 40 درصد ذخيره نفت عراق، موضوع بسيار حساسي است.
اگر كركوك مملو از نفت پايتخت دولت كرد شمال عراق شود، آنكارا در مناطق كمتر توسعه يافته جنوب و شرق تركيه به شدت تحت فشار قرار خواهد گرفت. تحولات شمال عراق در 15 سال اخير آرام، آرام شكل جدي  تري به خود گرفته است و هر بار آنكارا با قول هاي واشنگتن، خويشتن داري خود را حفظ كرده است. اما رئيس سرويس اطلاعاتي تركيه چندي پيش گفت: سياست صبر و ميوه چيني ديگر پاسخگوي نيازهاي تركيه نيست و تركيه لاجرم بايد سياست ابتكاري و تهاجمي خود را در عراق آغاز كند. بي صبري تركيه البته دلايل واقعي دارد. تركيه معتقد است وقتي رهبران پ.ك.ك به راحتي براي مداوا و تجديد نيرو در حضور آمريكايي ها در شمال عراق رفت و آمد مي  كنند، اين امر نمي تواند بدون رضايت آمريكا باشد. آنكارا صريحاً  از آمريكا خواسته است همان گونه كه تركيه از واشنگتن در مسأله حادثه 11 سپتامبر حمايت كرد، آمريكا نيز بايد از آنكارا در قبال پ.ك.ك حمايت كند.
ژنرل باشار هفته گذشته با ابراز نارضايتي از امتناع آمريكا در مقابله با نيروهاي پ.ك.ك مستقر در شمال عراق گفت كه تركيه تا ابد نمي تواند در انتظار مقابله آمريكا با پ.ك.ك بماند.
دولت تركيه ديگر قصد ندارد ناراحتي خود از موضع آمريكا را پنهان كند، عبدالله گل وزير امور خارجه تركيه، موضع آمريكا در قبال پ.ك.ك را مايه شرمساري آمريكا توصيف كرده و به روزنامه حريت گفته است آمريكايي ها مي گويند كه نمي خواهند نيروهاي خود را براي مقابله با پ.ك.ك بسيج كنند و جبهه ديگري براي خود باز كنند. علاوه بر بحث پ.ك.ك مسأله كركوك نيز مايه منازعه آنكارا و كردستان عراق شده است. تحركات نظامي و سياسي تركيه در كردستان عراق بي پاسخ نمانده است؛ چنان كه مسعود بارزاني رئيس منطقه كردستان عراق گفته است، كركوك جزو كردستان است و ما از تهديدهاي تركيه هراس نداريم.
به گزارش ايرنا بارزاني بر اين نكته تأكيد كرده است كه ما(كردها)بر ضرورت اجراي ماده 140 قانون اساسي و محو آثار عربي سازي در كركوك، سنجار، مزمار(موصل)خانقين(ديالي)و ساير مناطق كردستان عراق تأكيد مي كنيم. اين موضع دقيقاً با موضع تركيه كه كركوك به همه عراقي ها تعلق دارد و تركيه با حاكميت يك قوم بر كوكوك موافق نيست، تعارض دارد.
ماده 140 قانون اساسي متضمن عادي سازي اوضاع، اجراي طرح سرشماري نفوس و مسكن و اجراي همه پرسي در كركوك و اراضي ديگر مورد منازعه براي مشخص كردن خواسته ساكنان آن قبل از 31 دسامبر 2007(10 دي ماه 1386)است. آمريكا نيز به انجام اين همه پرسي اصرار دارد. نيكلاس برنز معاون امور سياسي وزير امور خارجه آمريكا كه پنج شنبه گذشته در آنكارا بود موضع آمريكا را اين گونه اعلام كرد كه كركوك مساله حساسي است و ما به حساسيت تركيه در اين مورد واقف هستيم و به نظرات تركيه گوش داده ايم. اما عراق هم يك كشور مستقل است و كركوك يك شهر عراقي است و مساله آن بايد در چارچوب قوانين عراق حل و فصل شود.
</TEXT>
</DOC>
<DOC>
<DOCID>HAM2-851104-126</DOCID>
<DOCNO>HAM2-851104-126</DOCNO>
<ORIGINALFILE>/1385/851104/world/_siasatw.htm</ORIGINALFILE>
<ISSUE>چهارشنبه 4 بهمن 1385</ISSUE>
<DATE calender="Western">2007-01-24</DATE>
<DATE calender="Persian">1385/11/04</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
نگاه
تمركز تركيه بر حوزه  عربي
</TITLE>
<TEXT>
گروه بين الملل- در سال جاري ميلادي تركيه با چالش هاي داخلي و خارجي مهمي روبه رو است. انتخابات رياست جمهوري تركيه در ماه مي 2007(11 ارديبهشت تا 20 خرداد)برگزار مي شود.
رئيس جمهور تركيه توسط نمايندگان پارلمان انتخاب مي شود. در حال حاضر حزب عدالت و توسعه به رهبري رجب طيب اردوغان در پارلمان تركيه اكثريت دارد و چه بسا اين اكثريت پارلماني اردوغان را وسوسه كند تا براي جانشيني نجدت سزر رئيس جمهور فعلي تركيه خود را آماده كند.
البته رئيس جمهور شدن اردوغان در تركيه كم مشكل نيست، چنان كه برخي سياستمداران براي از بين بردن احتمال رياست جمهوري اردوغان، خواهان انحلال پارلمان و برگزاري انتخابات زودرس هستند.
اين سياستمداران اميدوارند انتخابات زودرس پارلماني، تركيب كرسي ها را تغيير دهد و حزب عدالت و توسعه اكثريت پارلماني خود را از دست بدهد.
انتخابات پارلماني تركيه طبق برنامه قرار است نوامبر(10 آبان تا 10 آذر ماه)آينده برگزار شود و ارتش تركيه تاكنون تمايلي براي برگزاري انتخابات زودرس از خود نشان نداده است.
به گزارش سايت پيش  بيني هاي استراتژيك در سياست خارجي تركيه به خصوص در رابطه آنكارا و اتحاديه اروپا بن بست سياسي ادامه خواهد يافت. اتحاديه اروپا ظاهراً  از يك طرف به دليل مقاومت تركيه در برابر تقاضاهاي اتحاديه اروپا درباره قبرس و از طرف ديگر به دليل آنچه به عهده اتحاديه اروپا نسبت به تركيه درباره مسأله عضويت در اتحاديه اروپا تلقي مي شود نمي تواند طرح تعميق و گسترش روابط با آنكارا را تسريع كند.
stratfor بر آن است كه سال 2007 سال تمركز تركيه بر حوزه عربي به ويژه تحولات عراق است. از نظر تركيه تحولات عراق مايه  نگراني جدي است و نتيجه برگزاري همه پرسي درباره نحوه اداره كركوك مي تواند مشكلاتي را براي تركيه ايجاد كند.
از نظر آنكارا ناآرامي هاي عراق اگر به استقرار سربازان آمريكا در شمال عراق منجر شود، اين مهم تلاش تركيه براي محدود كردن تأثير تحولات منطقه كردنشين عراق بر مناطق كردنشين تركيه را تحت الشعاع قرار خواهد داد. تركيه معتقد است، سياست آمريكا در قبال كردهاي عراق و پ.ك.ك صادقانه نيست و تركيه خود بايد ابتكار عمل را در شمال عراق در دست بگيرد.
</TEXT>
</DOC>
</HAMSHAHRI2>