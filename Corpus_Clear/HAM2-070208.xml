<?xml version="1.0" encoding="utf-8"?>
<!DOCTYPE HAMSHAHRI2 SYSTEM "hamshahri.dtd">
<HAMSHAHRI2>
<COPYRIGHT>
Hamshahri2 Corpus, Beta Release!
Copyright 2004-2008, Database Research Group (DBRG), Faculty of Engineering, University of Tehran
All the news content in the corpus is copyrighted by Hamshahri Newspaper (www.hamshahri.net)

Homepage:
http://ece.ut.ac.ir/dbrg/hamshahri/ham2

Contact:
darrudi@insf.org 

Please view the enclosed `Help.txt` file in the package for more information (tag description, etc).

IT IS A BETA RELEASE, PLEASE DON NOT REDISTRIBUTE IT!
</COPYRIGHT>
<DOC>
<DOCID>HAM2-851119-001</DOCID>
<DOCNO>HAM2-851119-001</DOCNO>
<ORIGINALFILE>/1385/851119/news/_adabh.htm</ORIGINALFILE>
<ISSUE>پنجشنبه 19 بهمن 1385 - سال چهاردهم - شماره4202 - Feb 8, 2007</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
فيلم فجر از نيمه راه گذشت
جشنواره هرچه دارد، امروز و فردا رو مي كند
</TITLE>
<TEXT>


عكس: محمد توكلي
گروه ادب و هنر - خميازه هاي كشدار و پر سر و صدا در سينماي مطبوعات كه به اعتقاد برخي انگار قلب جشنواره فيلم فجر در آن مي تپد با گذشت 5 روز بيشتر به گوش مي رسد؛ البته اگر بشود ايستاده خميازه كشيد.
ناهماهنگي هاي جشنواره اي به روي بيست و پنجمين آن نو نشده است، اما حضور نمايندگاني بين 1 تا 20 نفر از 49 روزنامه ، 16 خبرگزاري ، 26 نشريه تخصصي سينما ، 14 پايگاه اينترنتي هنري - سينمايي ، 35 گروه راديويي و تلويزيوني ، 45 نشريه عمومي ، 22 گروه عكاسي و تلويزيوني خارجي در كنار خيل عظيمي از عكاسان كه نمي خواهند لحظه اي از فيگورهاي عوامل فيلم را از دست بدهند ، 100 داور بخش تجلي اراده ملي از 25 سازمان ، وزارتخانه و نهاد دولتي و غير دولتي و 255 عضو انجمن منتقدان در كنار تعداد بيشماري ديگران جايي براي فيلم ديدن در سينماي كوچك فلسطين نگذاشته است. اين همه به جز سينماگراني اند كه سينماي بزرگ صحرا را رها مي كنند و برخلاف طول سال كه روي خوش به مطبوعاتي ها نشان نمي دهند در تمام اين 10 روز با كارت هاي vip ميهمان سينما فلسطينند. اين تعداد نامحدود موجب شده صندلي كه هيچ، جايي براي فيلم ديدن روي زمين هم پيدا نشود.
با تمام اين احوال جشنواره اي كه نمي تواند به اتكاي وزن فيلم هايش خبرساز شود و مجبور است به ضرب شايعات رسيدن و حذف چند فيلم اسم و رسم دار تنورش را گرم نگه دارد ، با گذر از نيمه كار خود با شتاب بيشتري پيش مي رود و قصد دارد چنته اش را آخر سر خالي كند. سنتوري مهرجويي با اكران محدود در سينماي مطبوعات و يك سانس از سينما سروش بالاخره به جشنواره رسيد ولي مخمصه سجادي هنوز آماده نشده است.
سينماي ايران شاعرانه است
در كنار نمايش فيلم و دور از جار و جنجال هاي سينمايي ، ماريو موني چلي، كارگردان سينماي ايتاليا كه به دعوت عباس كيارستمي به همراه همسرش به ايران آمده است، پيش از اكران فيلم خود با عنوان بورژواي كوچك در موزه  سينما در سخناني پس از ابراز خرسندي از سفر به ايران گفت: دليل خوشحالي من اين است كه سينماي ايران، سينماي بسيار باشكوهي است و در سال هاي اخير، به ويژه در ايتاليا، فضاي زيادي براي خودش باز كرد.
به گزارش ايسنا، ماريو موني چلي در مراسمي كه با حضور عباس كيارستمي، عليرضا رضاداد - دبير جشنواره - و محمدحسن پزشك - مديرعامل موزه سينما، برگزار شد، همچنين اظهار كرد: مي دانم درخواست هاي زيادي براي ديدن سينماي ايران هست و اگرچه، متأسفانه زياد فيلم هاي ايراني را نديده ام، ولي معتقدم فيلم هاي ايراني و به خصوص فيلم هاي عباس كيارستمي كه بيشتر آنها را ديده ام، داراي فضاي باز، با روحي شاعرانه است.
عباس كيارستمي نيز در اين نشست با اشاره به ميزباني اش از موني چلي، او را فيلمسازي معتبر و برجسته براي هم نسل هاي فيلمسازش در ايران معرفي كرد و گفت: وقتي به دوستانم گفتم كه چند ماه پيش، ماريو موني چلي را در ايتاليا ملاقات كردم، باورشان نشد.
عليرضا رضاداد، دبير اين دوره  جشنواره فيلم فجر، نيز در متني خطاب به موني چلي عنوان كرد: شما به كشوري پا گذاشته ايد كه سينماي آن چند سالي بيش از سن شما قدمت دارد و مردمي پذيراي شما شده اند كه رفتار و كلام طنز آميز را با پوست و گوشت خود لمس مي كنند و ارزش آن را با تكيه بر مباني فرهنگي خويش مي ستايند، چرا كه باور دارند شاد كردن دل آدميان از پرخير و بركت ترين اعمال محسوب مي شود.
ماريو موني چلي، 15 مه 1915 در توسكوني ايتاليا متولد شد. وي كارگردان 66 فيلم است و گفته مي شود برخي فيلم هاي وي از جمله: معامله بزرگ در خيابان مدونا، جنگ بزرگ، دوستان من، بورژواي كوچك و زندگي دوگانه ماتيا پاسكالز، به سنت اصيل طنز اجتماعي ايتاليايي عمق و معناي خاصي بخشيده است. موني چلي از مهم ترين كارگرداناني است كه به نقد، هجو، اصول و قواعد دست وپاگير و غيرانساني بورژوازي پرداخته است. قرار است از وي در مراسم اختتاميه بيست وپنجمين جشنواره  فيلم فجر با اهداي لوح تقدير شود.
نشست هاي مطبوعاتي در سينما فلسطين
بازار نشست هاي مطبوعاتي همچنان داغ است آن هم بخاطر اين كه هر كس به صندلي سالن اصلي سينما فلسطين مي رسد ديگر آن را رها نمي كند و از اين لحاظ ، نظر گردانندگان جشنواره كه تمايل داشتند سالن ها پرو پيمان باشد ، تأمين شده است.
در اولين نشست ، وحيد موسائيان، كارگردان فيلم گوشواره، تأكيد كرد مسير فيلمسازي اش تغيير نكرده و بر همان شيوه توليد قبلي خود عمل مي كند. به گزارش مهر، اين فيلم با حضور موسائيان، مسعود رايگان و رويا تيموريان بازيگران، هوشنگ مرادي كرماني فيلمنامه نويس و شهريار اسدي فيلمبردار مورد نقد و بررسي قرار گرفت.
موسائيان درباره ساخت اين فيلم گفت: من قصه مرادي كرماني را خواندم و از آن خوشم آمد. زيرا اين قصه از جمله داستان هايي بود كه در آن مفاهيم فرهنگي وجود داشت. اگر من به سمت سينماي تجاري و مبتذل مي رفتم، اين تعريف را قبول داشتم كه تغيير مسير داده ام، اما در روند فيلمسازي من هيچ تغييري اتفاق نيفتاده است.
در نشست نقد و بررسي فيلم سينمايي راننده تاكسي غير از مهدي صباغ زاده كارگردان، حبيب اسماعيلي و قربان محمدپور فيلمنامه نويسان، لاله اسكندري و هيلدا رنجبران بازيگران فيلم نيزحضور داشتند.
صباغ زاده درباره حضور فيلم در بخش مهمان جشنواره فجر گفت: از گذشته به نوع نگاه جشنواره اي كاملا آگاهي و شناخت داشتم. قصدم اين نبود كه فيلم را به جشنواره ارائه دهم، اما دوستان علاقه مند بودند فيلم در جشنواره ديده شود و در بخش ميهمان قرار بگيرد. من هم مخالفتي نكردم. وي در مورد ويژگي هاي فيلم خود خاطرنشان كرد: من فيلمي  ساده ساخته ام و تلاش هم دارم با مخاطب عام ارتباط برقرار كنم. البته بخش هايي از فيلم امكان دارد با دغدغه هاي من هم نزديك باشد.
اما احمدرضا معتمدي قصد خود از ساخت فيلم قاعده بازي را در نشست اين فيلم تلاش براي خنداندن مخاطب عنوان كرد. اين نشست با حضور، داريوش ارجمند، گوهر خيرانديش، حيدر ساجدي و فرج اله حيدري برگزار شد.
وي ادامه داد: من هيچ ادعايي ندارم. ما به همراه گروه تلاش كرده ايم و به اينجا رسيده ايم. اميدوارم درباره اين فيلم منتقدين نقدهاي خود را بنويسند تا من به تمام كمي ها، كاستي ها و نقاط قوت فيلم پي ببرم. بيشتر تكنيك هاي من براي خنديدن مهم بود. براي نمونه من از فيلم هاي پدرخوانده، هملت و... براي قرينه سازي در فيلم استفاده كردم.
دومين فيلم بلند سينمايي محمدمهدي عسگرپور با حضور كارگردان، حسين ياري و پانته آ بهرام بازيگران، مرتضي پورصمدي فيلمبردار، ناصر عنصري تهيه كننده و محمدرضا گوهري فيلمنامه نويس با نام اقليما در نشست مطبوعاتي ديگري مورد نقد و بررسي قرار گرفت.
عسگرپور درباره طرح بحث خرافات در اين فيلم گفت: خرافات نخستين رويكرد براي كسي است كه اين اتفاقات برايش مي افتد. شخصيت اصلي داستان وقتي به قرآن و دعا روي مي آورد دچار آرامش دروني خاصي مي شود. در اين گونه موارد رايج است كه راه هاي آسان با استفاده از ابزار فيزيكي مورد استفاده قرار بگيرد. اينكه شخصيت اصلي قصه فكر كند دچار توهم شده امري بسيار طبيعي است.
او درباره مرگ شخصيت زن داستان عنوان كرد: او دنبال چيز ديگري در زندگي اش مي گردد و ضربه هايي از اطرافيانش مي خورد. طبيعي ترين اتفاق براي او مرگ است. چون بايد مي رفت تا آنها كه مانده اند از خود بپرسند به چه دليل اين كار را كرده اند.
آخرين نشست مربوط به فيلم روز باران بود. اسماعيل براري، كارگردان فيلم گفت: براي نخستين بار كه فيلمنامه  فيلم را خواندم، علاقه مند به ساخت اين فيلم شدم و آمادگي خودم را به تهيه كننده اعلام كردم تا فيلمنامه را به شخص ديگري ندهند. براري درباره عدم استفاده از بازيگران مطرح در فيلمش گفت: داشتن چهره براي مقاصدي به كار مي رود كه بيشتر براي فيلم هاي تجاري مناسب است، آن چيزي كه در اين فيلم مي توانست بازي ها را يكدست كند انتخاب مستند گونه آن بود و به خاطر همين نمي توانستيم از بازيگران چهره كه پيش زمينه اي را القا كنند بهره ببريم.
معرفي نامزدان جشنواره
در حالي كه نامزدان جشنواره در بخش هاي مختلف فردا معرفي مي شوند ، نامزدهاي آثار مستند در بخش هاي بهترين فيلم ، بهترين كارگرداني و بهترين تحقيق و پژوهش معرفي شدند. به گزارش روابط عمومي جشنواره فيلم فجر ، در بخش بهترين فيلم مستند ، تهران انار ندارد ساخته مسعود بخشي، خاطرات يك هفتاد و پنج ساله ساخته محمدرضا اصلاني، سرزمين گمشده ساخته وحيد موسائيان و ليلي كجاست؟ ساخته محمد شيرواني نامزد دريافت سيمرغ بلورين هستند.
در بخش بهترين كارگرداني نيز ، مسعود بخشي براي مستند تهران انار ندارد  ، مهرداد اسكويي براي روزهاي بي تقويم، محمود كياني فلاورجاني براي زيستن، وحيد موسائيان براي سرزمين گمشده  ، كاوه بهرامي مقدم براي سفر در امتداد سرزمين كهن و محمد شيرواني براي ليلي كجاست؟ براي دريافت سيمرغ بلورين اين بخش نامزد شده اند.
پيروز كلانتري براي تهران چند درجه ريشتر  ، محمدرضا اصلاني براي خاطرات يك هفتادو پنج ساله  ، منوچهر طياب براي درياي پارس  ، اميد بنكدار و كيوان علي محمدي براي سرخ، وحيد موسائيان براي سرزمين گمشده و محمدرضا درويشي براي ليلي كجاست؟ نامزدهاي بخش تحقيق و پژوهش هستند.
اخراجي ها هنوز بهترين فيلم تماشاگران
اخراجي ها به كارگرداني مسعود ده نمكي با بيش از 89 درصد آراي مردمي همچنان در رتبه  نخست آمار مردمي در بخش مسابقه  سينماي ايران، در پنجمين روز جشنواره قرار دارد. طبق اعلام ستاد انتخاب فيلم مردمي جشنواره  فجر، اتوبوس شب به كارگرداني كيومرث پوراحمد با بيش از 68 درصد آمار مردمي در رتبه  دوم قرار گرفت ، خون بازي با بيش از 67 درصد آمار مردمي و پاداش سكوت با بيش از 65 درصد آمار مردمي به ترتيب در رتبه  سوم تا چهارم قرار گرفتند. بچه هاي ابدي نيز با بيش از 58 درصد آرا و پابرهنه در بهشت با بيش از 50 درصد آرا در رتبه  پنجم و ششم قرار گرفت.
در بخش فيلم هاي خارجي جشنواره  فيلم فجر به ترتيب هاله، مرد حصيري، زندگي ديگران، جنگجوي خداوند و سياه به ترتيب بين 26 تا 15 درصد آراي مردمي در رتبه هاي اول تا ششم آمار مردمي قرار دارند.
</TEXT>
</DOC>
<DOC>
<DOCID>HAM2-851119-002</DOCID>
<DOCNO>HAM2-851119-002</DOCNO>
<ORIGINALFILE>/1385/851119/news/_adabh.htm</ORIGINALFILE>
<ISSUE>پنجشنبه 19 بهمن 1385 - سال چهاردهم - شماره4202 - Feb 8, 2007</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
بازسازي يوم الله 22 بهمن در 4 نقطه تهران
</TITLE>
<TEXT>
گروه ادب و هنر- رخدادهاي چهار نقطه از شهر تهران با نزديك شدن به يوم الله 22 بهمن، هم چون روزهاي پرالتهاب آن روز، به وسيله گروه هاي تئاتري بازسازي مي شود.
اين حماسه آفريني ها كه حضور پرشور مردم را در صحنه هاي مختلف روزهاي پرشور انقلاب سال 57 نشان مي دهد، در زندان قصر، چهارصد دستگاه- خيابان پيروزي، كاخ نياوران و در نهايت محل اولين سخنراني امام در بهشت زهرا به وسيله چند گروه تئاتري و در قالب نمايش  هاي خياباني بازسازي مي  شود.
10 دستگاه اتوبوس منقش به تصاويري از تظاهرات مردم در بهمن ماه سال 1357 كه عنوان كاروان نور را به خود اختصاص داده اند، با حضور در مناطق 22گانه تهران به ارايه خدمات فرهنگي و هنري با موضوع انقلاب مي پردازند.
اتوبوس هاي كاروان نور، با حمايت معاونت امور اجتماعي و فرهنگي شهرداري تهران، خدماتي فرهنگي و هنري با موضوع انقلاب به مردم ارايه مي دهند.
حركت اين كاروان ها كه از روز پنج شنبه 12 بهمن ماه آغاز شده تا روز يكشنبه 22 بهمن ماه ادامه دارد و قرار است در نهايت با حضور در 360 نقطه تهران فعاليت هاي فرهنگي انجام دهند.
</TEXT>
</DOC>
<DOC>
<DOCID>HAM2-851119-003</DOCID>
<DOCNO>HAM2-851119-003</DOCNO>
<ORIGINALFILE>/1385/851119/news/_adabh.htm</ORIGINALFILE>
<ISSUE>پنجشنبه 19 بهمن 1385 - سال چهاردهم - شماره4202 - Feb 8, 2007</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
روزنامه نگاران دفاع مقدس دهم اسفند تجليل مي شوند
</TITLE>
<TEXT>
ايلنا: دبير اجرايي گردهمايي مطبوعات دفاع مقدس اعلام كرد: طي مراسمي در دهم اسفند ماه از خبرنگاران و نويسندگان عرصه دفاع مقدس تجليل مي شود.
حجت  الاسلام حسين زكريايي افزود : از آن جايي كه در هفته دفاع مقدس امسال موفق به برگزاري جشنواره خبرنگاران و مطبوعات دفاع مقدس نشديم، دنبال اين بوديم تحت هر شرايطي از نويسندگان و فعالان عرصه دفاع مقدس كه در راه حفظ و نشر ارزش  هاي دفاع مقدس تلاش مي كنند، تجليل كنيم .
بر اين اساس طي هماهنگي  هايي با معاونت مطبوعاتي و اطلاع  رساني وزارت فرهنگ و ارشاد اسلامي از آنها خواسته شد با مشاركت اين معاونت و مجمع خبرنگاران و نويسندگان مطبوعاتي دفاع مقدس اين جشنواره را برگزار كنيم.
وي اظهار داشت : از آنجايي كه اين جشنواره دهم اسفند ماه امسال برگزار خواهد شد و اين ايام با ماه محرم و صفر همزمان شده است، نام جشنواره زيبنده اين ايام نبود. بر اين اساس امسال استثنائا نام جشنواره را به گردهمايي مطبوعات دفاع مقدس تغيير داديم.
زكريايي يادآور شد: هر يك از شركت  كنندگان مي توانند در همه رشته ها آثار خودشان را ارسال كنند و تعدد آثار ارسالي محدوديتي ندارد.
</TEXT>
</DOC>
<DOC>
<DOCID>HAM2-851119-004</DOCID>
<DOCNO>HAM2-851119-004</DOCNO>
<ORIGINALFILE>/1385/851119/news/_adabh.htm</ORIGINALFILE>
<ISSUE>پنجشنبه 19 بهمن 1385 - سال چهاردهم - شماره4202 - Feb 8, 2007</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
يك هفته با تئاتر
جمشيد مشايخي و جهانگير الماسي در صحنه
</TITLE>
<TEXT>
گروه ادب و هنر- اجراي شانزدهمين سال نمايش خورشيد كاروان بازگشت جمشيد مشايخي و جهانگير الماسي به صحنه تئاتر و آغاز اجراي چند نمايش جديد در تالارهاي مختلف تهران از مهمترين رويدادهاي نمايشي اين هفته است.
نمايش خورشيد كاروان نوشته مهدي سهيلي اين هفته شانزدهمين سال اجراي خود را در سالن بزرگ وزارت كشور آغاز كرد. اين نمايش كه امسال به كارگرداني محمود فرهنگ به صحنه آمده است در مدت 20 روز پذيراي 70 هزار تماشاگر خواهد بود. در اجراي جديد نمايش خورشيد كاروان بيش از 40 بازيگر به اجراي نقش مي پردازند.
جمشيد مشايخي بازيگر پيشكسوت تئاتر نيز قرار است با بازي در نمايشي به كارگرداني هادي مرزبان بار ديگر به صحنه تئاتر بازگردد. اين نمايش كه دكتر نون زنش را از مصدق بيشتر دوست دارد عنوان دارد بر اساس داستاني به همين نام نوشته شهرام رحيميان توسط حسين پاكدل نوشته شده، درباره روزنامه نگاري است كه به خاطر نجات جان همسرش ناچار مي شود از مصاحبه دروغين با دكتر مصدق پرده بردارد.در اين نمايش بازيگراني چون شهرام عبدلي روح الله كماني، مهدي عبادتي و فرزانه كابلي در كنار جمشيد مشايخي به ايفاي نقش مي پردازند.جمشيد مشايخي تاكنون بارها اعلام كرده بود كه عاشق تئاتر است اما مجال و توان لازم را براي حضور در صحنه ندارد.
نمايش و اينك يحيي نوشته سيد عظيم موسوي به كارگرداني سياوش تهمورث از اين هفته در سالن اصلي تئاتر شهر به صحنه آمد. اين نمايش كه پيش از اين در چهارمين جشنواره تئاتر رضوي و سومين همايش هاي آيين هاي عاشورايي اجرا شد بازيگراني چون رسول نجفيان، محمد پور حسن، ناهيد مسلمي، اسماعيل بختياري و سياوش تهمورث حضور دارند. داستان نمايش درباره پرده خواني است به نام يحيي كه پرده خواني را از پدرش به ارث برده و اكنون در سن كهولت قصد دارد آخرين پرده خواني را انجام دهد. درگيري او با وجدانش كه آيا پرده را به امر خير بفروشد يا نه شكل كلي داستان را تحت الشعاع قرار مي دهد.
تهمورث مي گويد اين نمايش درباره مفهوم معجزه اديان گوناگون است. من در اين نمايش مي كوشم اين موضوع را مطرح كنم كه ايمان و ساده دلي مي تواند در زندگي ما مؤثر باشد. حضور جهانگير الماسي نيز در صحنه از ديگر رويدادهاي نمايشي اين هفته است. او كه پس از سال ها فعاليت در سينما اكنون به تئاتر آمده از اين هفته با نمايش بدرود امپراتور در تالار چهارسو به هنرنمايي مي پردازد. نمايش بدرود امپراتور بر اساس نوشته جان گابريل بوركمن اثر هنريك ايبسن توسط محمد ابراهيميان تنظيم و با كارگرداني علي پويان به اجرا درآمده است. الماسي درباره حضورش در اين نمايش مي گويد براي من حضور در تئاتر از دو جهت اسباب تعظيم و سرخوشي است. اسباب تعظيم من است از اين جهت كه با كار شاخص و دقيقي روي صحنه مي روم و سرخوشي هم از اين جهت كه علي رغم بالا رفتن سن هنوز جان تئاتر و جاودانگي اش اين محبت را به من داده كه بتوانم هنوز هم بخشي از حضور شريفش را حمل كنم و هنوز هم نقشي را ايفا كنم.
</TEXT>
</DOC>
<DOC>
<DOCID>HAM2-851119-005</DOCID>
<DOCNO>HAM2-851119-005</DOCNO>
<ORIGINALFILE>/1385/851119/news/_adabh.htm</ORIGINALFILE>
<ISSUE>پنجشنبه 19 بهمن 1385 - سال چهاردهم - شماره4202 - Feb 8, 2007</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
آخر هفته با تلويزيون
از نفس دوباره تا بايكوت!
</TITLE>
<TEXT>
گروه ادب و هنر - در روزهاي آخر هفته، تلويزيون فيلم هاي نفس دوباره ساخته ژان پيرملويل، افسانه 1900 اثر جوزپه تورناتوره، بايكوت به كارگرداني محسن مخملباف و ما همه زنده ايم كار اسماعيل فلاح پور را روي آنتن مي برد.
فيلم هاي بايكوت و ما همه خوبيم در واقع به مناسبت دهه فجر از تلويزيون پخش مي شود. بايكوت از ساخته هاي اوليه محسن مخملباف تاكنون بارها از سيما روي آنتن رفته، بار ديگر روز جمعه در ساعت 30/17 از شبكه دوم پخش خواهد شد.
بايكوت در سال 1365 به نمايش عمومي درآمد و پرفروش ترين فيلم سال هم شد، مجيد مجيدي كارگردان نام آشناي امروز، نقش اصلي را بازي كرده است. فيلم ماجراي مردي به نام واله معصومي است كه عضو يكي از سازمان هاي چپي است كه عليه نظام شاه مبارزه مي كند. در پي اتفاقاتي واله دستگير و زنداني مي شود. در زندان او شرايط دشواري را تجربه كرده، جايي كه مرگ در يك قدمي اش است و انديشه هاي ماركسيستي او را دچار خلاء مي كنند.مخملباف سال ها پيش اعلام كرد كه بايكوت را براساس خاطرات شخصي خود از زندان هاي رژيم شاه، نوشته و كارگرداني كرده. بايكوت در زمان خودش به لحاظ تكنيكي يك گام بلند به جلو محسوب شد. به ويژه اين كه فيلم، پس از سياه مشق هايي چون توبه نصوح و دو چشم بي سو ساخته شده بود.
بايكوت همچنان به عنوان فيلم حادثه اي با ته مايه اي فلسفي، سياسي، جذاب به نظر مي رسد. هر چند چيزي كه در دهه 60 از آن به عنوان تسلط تكنيكي ياد مي شد، حالا جلوه چنداني ندارد. به خصوص بايد به زوم هاي فراوان فيلم اشاره كرد كه توي ذوق مي زند.
با اين همه بايكوت به عنوان تنها فيلم حادثه اي مخملباف اثري قابل تأمل است.
ما هنوز زنده ايم روز پنجشنبه از شبكه تهران روي آنتن مي رود. در اين فيلم تلويزيوني حسين محجوب، سيروس كهوري نژاد، قربان نجفي كاظم افرندنيا، نقش هاي محوري را بازي مي كنند.
ما هنوز زنده ايم ماجراي آسايشگاه جانبازاني را به تصوير مي كشد كه در آن از بيماري خاصي رنج مي برند و با شنيدن هرگونه صداي مهيب ياد و خاطره جبهه براي آنها زنده مي شود. فيلم در روز تاسوعايي مي گذرد كه مصادف با چهارشنبه سوري است. بچه هاي محل براي تفريح، تعدادي ترقه به داخل آسايشگاه پرتاب مي كنند و صداي آن منجر به حاد شدن بيماري جانبازان مي شود.
دكتر معالج براي تسكين حال جانبازان تصميم مي گيرد آنها را به مرخصي بفرستد، اما شش نفر از آنها مصمم اند در آسايشگاه بمانند و ياد روزهاي جبهه و جنگ را با خواندن زيارت عاشورا زنده كنند.
نفس دوباره نيز در قالب برنامه سينما چهار در ساعت 30/20 از شبكه چهار روي آنتن مي رود. در اين فيلم كه از ساخته هاي ژان پيرملويل، كارگردان نام آشناي فرانسوي است، لينوونتورا و پل موريس ايفاي نقش كرده اند. نفس دوباره اثري پليسي و خوش پرداخت است كه در آن تمام مولفه هاي سينماي ملويل به چشم مي خورد.
ملويل كه با فيلم سامورايي جايگاه ويژه اي را كسب كرده به غمخوار گنگسترها شهرت دارد.در نفس دوباره او ماجراي فردي را روايت مي كند كه از زندان فرار مي كند و به شهر مارسي مي رود.او اعتقاد دارد فردي به نام جوريچي در محكوميت نقش داشته است. افسانه 1900 نيز در قالب برنامه صد فيلم در ساعت 30/22 روز جمعه از شبكه سه پخش مي شود. اين فيلم توسط جوزپه تورناتوره كارگرداني شده كه در اين جا با فيلم سينما پاراديزو شناخته شده است.
افسانه 1900 ماجراهايش در زمان جنگ جهاني دوم مي گذرد. اين فيلم در چندين جشنواره معتبر جوايزي را دريافت كرده است.
</TEXT>
</DOC>
<DOC>
<DOCID>HAM2-851119-006</DOCID>
<DOCNO>HAM2-851119-006</DOCNO>
<ORIGINALFILE>/1385/851119/news/_adabh.htm</ORIGINALFILE>
<ISSUE>پنجشنبه 19 بهمن 1385 - سال چهاردهم - شماره4202 - Feb 8, 2007</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
اخبار كوتاه
</TITLE>
<TEXT>
هنر زنان ايراني در تركيه: نمايشگاه آثار هنري زنان آذري ايران در آنكارا برپا شد. در اين نمايشگاه آثاري از كارهاي دستي زنان هنرمند استان آذربايجان شرقي شامل آثار نقاشي، خوشنويسي، سرمه دوزي، بريده دوزي، قيطان دوزي، طراحي روي پارچه، معرق، سفال، ورني، قالي، تابلوفرش و... تا 22بهمن ماه  جاري به نمايش در مي آيد.
نمايشگاه مدار نور: مراسم تقدير از برگزيدگان نمايشگاه عكس آئيني مدار نور عصر ديروز در تالار فردوسي جهاد دانشگاهي مشهد برگزار شد و نشست تخصصي عكاسي آئيني با حضور هيأت داوران و عكاسان شركت كننده امروز پنج شنبه 19 بهمن در نگارخانه ميرك مشهد برگزار مي شود.
نمايشگاه عكس آئيني مدار نور به همت انجمن سينماي جوانان ايران دفتر مشهد با همكاري كانون هنر خراسان، ستاد برگزاري جشنواره هاي فرهنگي و هنري سفير عرش و معاونت هنري اداره كل فرهنگ و ارشاد اسلامي خراسان رضوي به منظور ارج گذاري به ساحت مقدس پيامبر اعظم(ص)در قالب مسابقه برگزار مي شود.
نمايشگاه عكس آفريقا: نمايشگاه عكس هاي كامران عدل از معماري خاكي شهري آفريقايي در تهران برپا مي شود. اين نمايشگاه در بر گيرنده 10 عكس سياه وسفيد عدل از ديوار بنايي با معماري خاكي در جنه - شهري باستاني و گلي در كشور مالي - است. او براي نخستين بار عكس هايش را در ابعاد 100 در 70 چاپ كرده و از 27 بهمن ماه سال جاري به گالري خاك مي برد.



اليور استون بار ديگر 11سپتامبر: اليور استون، كارگردان جنجال برانگيز هاليوود، براي ساخت فيلم بعدي خود، بار ديگر به سراغ حادثه 11 سپتامبر مي رود. استون كه سال گذشته فيلم جنجال برانگيز مركز تجارت جهاني را ساخت، در پروژه جديد خود نيز به سراغ حادثه 11 سپتامبر رفته و بدين منظور، اميلو استيوز را دعوت به كار كرده است. نويسنده فيلم مشهور راهي بسوي 911 قرار است فيلمنامه فيلم جديد استون را بنويسد.
مسابقه نيايش و آفرينش: كانون آفرينش هاي ادبي كانون پرورش فكري كودكان و نوجوانان در سال جديد ميزبان 2 مسابقه آفرينش و نيايش خواهد بود. شركت كنندگان اين 2 مسابقه را كودكان و نوجوانان عضو مراكز ادبي كانون پرورش فكري كودكان و نوجوانان تشكيل مي دهند. شركت كنندگان مسابقه نيايش از ابتداي ارديبهشت ماه سال جديد فرصت دارند آثار خود را تا پايان شهريور به دبيرخانه ارسال كنند. مسابقه آفرينش نيز از اول مهرماه 86 به مدت 2 ماه پذيراي آثار ارسالي نوجوانان خواهد بود.
افتتاح مجهزترين آمفي تئاتر خراسان جنوبي: بزرگترين و مجهزترين آمفي تئاتر استان خراسان جنوبي همزمان با بيست و هشتمين سالگرد پيروزي انقلاب اسلامي ايران مورد بهره برداري قرار مي گيرد. مرحله دوم مجتمع فرهنگي هنري بيرجند شامل سالن آمفي تئاتر با زيربنايي معادل 990 متر مربع و ظرفيت حدود 400 نفر روز 21 بهمن ماه 85 با افتتاح رسمي توسط مسئولان مورد بهره برداري قرار مي گيرد.
سفر چهار اثر راديويي به اسلواكي: برنامه هاي راديويي رنگين بال، اين يك تئاتر خياباني است، ما بچه هاي ايرانيم و ايران در گذر زمان از ايران به جشنواره اسلواكي ارائه شدند. برگزاركننده اين جشنواره رقابتي راديو اسلواكي با همكاري اتحاديه راديو و تلويزيون هاي آسيا و اقيانوسيه(abu)است.
</TEXT>
</DOC>
<DOC>
<DOCID>HAM2-851119-007</DOCID>
<DOCNO>HAM2-851119-007</DOCNO>
<ORIGINALFILE>/1385/851119/news/_akhar.htm</ORIGINALFILE>
<ISSUE>پنجشنبه 19 بهمن 1385 - سال چهاردهم - شماره4202 - Feb 8, 2007</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
عكس روز
</TITLE>
<TEXT>


عكس: خبرگزاري فرانسه‎/ آدرين دنيس
تيم ملي پرتغال بامداد چهارشنبه با نتيجه 2 بر صفر برزيل را در يك ديدار دوستانه كه در شهر لندن برگزار شد شكست داد. فرد(بازيكن سمت راست)از برزيل تسليم حركت خشن هوگو ويانا از پرتغال شده است.
</TEXT>
</DOC>
<DOC>
<DOCID>HAM2-851119-008</DOCID>
<DOCNO>HAM2-851119-008</DOCNO>
<ORIGINALFILE>/1385/851119/news/_akhar.htm</ORIGINALFILE>
<ISSUE>پنجشنبه 19 بهمن 1385 - سال چهاردهم - شماره4202 - Feb 8, 2007</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
درشهر چه خبر
</TITLE>
<TEXT>
مكالمات كرجي ها
از اين پس خانواده هاي كرجي با تماس با شماره تلفن 1818 مي توانند از ريز مكالمات و صورتحساب تلفن ثابت خود و احياناً ميزان مكالمات اعضاي پر چانه خانواده مطلع شوند. همزمان با ايام الله دهه مبارك فجر سيستم گوياي ريزمكالمات و صورتحساب تلفن مشتركان در اين منطقه راه اندازي شد. اين سيستم با هدف خدمت  رساني به تمامي مشتركان تلفن ثابت ايجاد شده است. ريز مكالمات از طريق سيستم شنيداري يا نمابر براي مشتركان قابل دريافت است. شهروندان كرجي براي استفاده از اين خدمات بايد ابتدا به مراكز مخابراتي منطقه مراجعه و يك رمز 5 رقمي دريافت كنند. در حال حاضر مخابرات منطقه كرج حدود 750 هزار مشترك دارد.
نمايشگاه اسباب بازي
نخستين نمايشگاه اسباب بازي بومي و محلي استان هرمزگان در بندرعباس افتتاح شد. در اين نمايشگاه هنرمندان ده ها نوع از اسباب بازي هاي بومي و محلي متعلق به اين استان را تهيه و مسئولان آنها را در معرض ديد عموم قرار داده اند. هدف از برگزاري اين نمايشگاه احياي اسباب بازي هايي است كه نسل هاي گذشته وقت خودشان را صرف بازي با آنها مي كرده  اند. نخستين نمايشگاه اسباب بازي هاي بومي و محلي هرمزگان تا سه شنبه 24بهمن ماه در محل مركز شماره 3 كانون پرورش فكري كودكان و نوجوانان شهر بندرعباس ادامه خواهد داشت. در اطلاعيه منتشره كانون پرورش فكري كودكان و نوجوانان هرمزگان آمده است اين مركز درحال حاضر داراي 5 هزار عضو است كه زير نظر 57 مربي فعاليت دارند. تعداد كتاب هاي موجود در كتابخانه هاي مراكز يازده گانه كانون پرورش فكري كودكان و نوجوانان هرمزگان نيز 70 هزار جلد عنوان شده است.
ماهيگيري و كوهنوردي
ممنوع
رئيس ستاد حوادث و سوانح غيرمترقبه استان مازندران كوهنوردان را از صعود به ارتفاعات برفگير و صيادان را براي ماهيگيري در درياي خزر برحذر داشت. بهزاد پورمحمد گفت: بر اساس گزارش هواشناسي از اواخر امروز هواي استان مازندران همراه با بارش رگبار، طوفان و در ارتفاعات با بارش برف و كولاك همراه خواهد بود. همچنين دريا نيز مواج است. وي با بيان اينكه احتمال ريزش بهمن و كولاك در مناطق كوهستاني وجود دارد، ادامه داد: گروه هاي كوهنوردي استان و ساير مناطق كشور كه قصد كوهنوردي و صعود به ارتفاعات برفگير مازندران را دارند، از سفر به اين مناطق خودداري كنند. اين  ستاد همچنين از ساكنين مناطق سيل گير خواست تا نكات ايمني را رعايت و آمادگي لازم را براي مقابله داشته باشند. آمادگي نيروهاي امدادي و همكاري با آنان از ديگر نكات مورد توجه ستاد حوادث غيرمترقبه مازندران در روزهاي آينده است. همچنين افزايش بارش برف و وزش باد در استان هاي كهگيلويه و بويراحمد، لرستان، كردستان، كرمانشاه، شرق خوزستان، غرب فارس، غرب اصفهان، جنوب آذربايجان غربي و گيلان پيش بيني مي شود.
اكو توريسم يزد
32 منطقه اكوتوريسم و 18 روستاي نمونه گردشگري در استان يزد شناسايي شده اند. در استان يزد، 6 هزارو 500 اثر تاريخي و فرهنگي شناسايي شده كه بيش از يكهزار مورد آن در فهرست آثار ملي كشور ثبت شده است. اين استان، همه ساله در تعطيلات نوروزي، پذيراي صدها هزار نفر از مسافران و گردشگران داخلي و خارجي است. همچنين سازمان ميراث فرهنگي، صنايع دستي و گردشگري استان يزد اعلام كرد: نخستين انجمن صنفي راهنمايان گردشگري استان يزد در آستانه سال نو، فعاليت خود را آغاز كرد. نظارت بر توانمندي هاي راهنمايان تور و رتبه بندي آنها از جمله اهداف تأسيس اين انجمن است.
تقويت مخابراتي
به منظور تقويت شبكه كابل عمليات كابل برگردان در مراكز مخابرات شهيد حق شناس، يزدان پناه، ملت و غريبي آغاز  شد. با اجراي عمليات كابل برگردان در مركز مخابرات شهيد حق شناس پيش شماره هاي 4470 تا 4472، در مركز مخابرات يزدان پناه پيش شماره هاي 4480 تا 4484، در مركز مخابرات ملت پيش شماره هاي 3390 تا 3396، 331 و 3397 و در مركز مخابرات شهيد غريبي نيز پيش شماره هاي 2220 تا 2224، 2267، 2268 به مدت 48 ساعت با اختلال همراه است.
</TEXT>
</DOC>
<DOC>
<DOCID>HAM2-851119-009</DOCID>
<DOCNO>HAM2-851119-009</DOCNO>
<ORIGINALFILE>/1385/851119/news/_akhar.htm</ORIGINALFILE>
<ISSUE>پنجشنبه 19 بهمن 1385 - سال چهاردهم - شماره4202 - Feb 8, 2007</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
بازار
سوسيس و كالباس گران
</TITLE>
<TEXT>


كارشناسان همواره مصرف كمتر سوسيس و كالباس را توصيه مي كنند. در حال حاضر سرانه مصرف سوسيس و كالباس در ايران 4 كيلو گرم در مقابل سرانه 60 كيلويي اروپايي هاست.
با اين حال قيمت اين محصولات در يك سال گذشته بين 10تا 31 درصد رشد داشته است. گويا گراني مواد اوليه به ويژه گوشت موجبات اين رشد قيمت را فراهم آورده است. از سوي ديگر زندگي ماشيني و سرعت سر سام آور آن، فست فود  ها را آسان ترين گزينه قابل دسترس شاغلان قرار داده است.هم اكنون بر اساس آمارهاي  موجود، تعداد اغذيه فروشي هاي داراي مجوز در شهر تهران بالغ بر 3 هزار باب است كه اگر به اين تعداد، اغذيه فروشي هاي فاقد مجوز را بيفزاييم، تعداد آنها بالغ بر 4 هزار باب خواهد شد.
با توجه به گراني گوشت، فرآورده هايي مانند سوسيس و كالباس كه ارزان تر از گوشت هستند در فهرست خريد دهك هاي پايين جامعه جايگاه ويژه اي دارد لذا نظارت بر كيفيت توليد اين مواد غذايي ضروري است.
</TEXT>
</DOC>
<DOC>
<DOCID>HAM2-851119-010</DOCID>
<DOCNO>HAM2-851119-010</DOCNO>
<ORIGINALFILE>/1385/851119/news/_akhar.htm</ORIGINALFILE>
<ISSUE>پنجشنبه 19 بهمن 1385 - سال چهاردهم - شماره4202 - Feb 8, 2007</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
ببخشيد؛ الان چكار مي كنيد؟
</TITLE>
<TEXT>


ميكائيل شهرستاني
تمرين در دفتر كار
قصد دارم نمايش برادران كارامازوف را براي اجرا در مجموعه تئاترشهر آماده كنم. نمايش برادران كارامازوف را بر اساس رمان مشهور داستايفسكي روي صحنه مي برم. اصغر همت، اسماعيل بختياري، علي ميلاني، صنم صالحي، رضا افشار، محمد رضا علي اكبري، محمد حسن عشقيان وبهناز بستان دوست بازيگران نمايش برادران كارامازوف هستند. در اين نمايش علاوه بر گروهي كه همواره با آن ها همكاري دارم، تعدادي از بازيگران با تجربه تر نيز حضور دارند كه از آن ميان مي توانم به مصطفي عبداللهي، علي ميلاني، اسماعيل بختياري و مينو زاهدي اشاره كنم. به احتمال زياد اين نمايش بعد از تعميرات تئاتر شهر، در سال جديد در تالار قشقايي يا چهارسو روي صحنه مي رود و اميدوارم از اولين گروه هايي باشم كه در سال جديد اجرا دارند.



ضياءالدين دري
من و ديورا
با گذشت 7 ماه از تصوير برداري سريال كلاه پهلوي همچنان تا بيش از يك سال ديگر درگير تصوير برداري اين سريال خواهيم بود. كلاه پهلوي به تهيه كنندگي محمد رضا تخت كشيان در 30 قسمت
50 دقيقه اي براي گروه فيلم و سريال شبكه اول ساخته مي شود. در اين مجموعه تلويزيوني بخشي از تاريخ معاصر ايران و مساله كشف حجاب در زمان رضاخان پهلوي به نمايش در مي آيد. كلاه پهلوي داستان جواني به نام فرخ را روايت
مي كند كه پس از ادامه تحصيل در فرانسه به ايران مي آيد و در شهري كوچك فرماندار مي شود. در همين زمان فرمان كشف حجاب از سوي رضاخان صادر مي شود و او موظف به اجراي اين فرمان است اما... غير از اين امسال با فيلم من و ديورا در بخش مهمان جشنواره فجر نيز حضور دارم.



پوران درخشنده
ترديد در بچه هاي ابدي
با بچه هاي ابدي در بخش رقابتي جشنواره  فيلم فجر حضور دارم. بچه هاي ابدي درباره  دختري به نام نگار است كه در آستانه ازدواج با سعيد متوجه مي شود كه او تعهدي در زندگي اش دارد كه نمي تواند آن را به خاطر ازدواج ناديده بگيرد. نگار دچار ترديد مي شود كه آيا به سعيد حق دهد و آينده زندگي مشتركشان را با نفر سوم تقسيم كند يا... در اين فيلم شهاب حسيني، الهام حميدي، هادي مرزبان، آهو خردمند، پانته آ بهرام، مهدي ميامي به ايفاي نقش مي پردازند. حسين جعفريان مدير فيلمبرداري، داوود يوسفيان تدوين كننده، كامبيز روشن روان سازنده موسيقي متن، مهري شيرازي چهره پرداز، يدالله نجفي صدا بردار، امير حسين قاسمي صداگذار و بهزاد كزازي طراح صحنه و لباس اين فيلم هستند. اين فيلم را تقديم مي كنم به همه كساني كه كفش  كودكي  شان هنوز اندازه پايشان است.



عادل بزدوده
چه خبر در كانون
چي شده چه خبر  را اسفند ماه در كانون پرورش فكري كودكان و نوجوانان روي صحنه مي برم. هم اكنون مشغول ضبط موسيقي و صداهاي نمايش هستيم و اميدواريم با طي شدن مراحل آماده سازي،  نمايش تا اوايل اسفند ماه آماده  اجرا شود. نمايش چي شده چه خبر درباره  يك اتفاق در يك سرزمين است، كه در آن صداهايي عجيب باعث ترس و وحشت مردم مي شود و آنها از آن جا مي روند، اما چند سال بعد دوباره همين صداها شنيده مي شود و اين بار مردم تصميم مي گيرند ايستادگي كنند و … اين نمايش با استفاده از عروسكهاي ميله اي و سايه اي اجرا مي شود و زهرا جعفري در ساخت عروسكها، مرا همراهي مي كند. همچنين مرتضي سعيديان، حسين زينالي همراه با يك گروه جوان، مرا در عروسك  گرداني اين نمايش همراهي مي كنند.
</TEXT>
</DOC>
<DOC>
<DOCID>HAM2-851119-011</DOCID>
<DOCNO>HAM2-851119-011</DOCNO>
<ORIGINALFILE>/1385/851119/news/_akhar.htm</ORIGINALFILE>
<ISSUE>پنجشنبه 19 بهمن 1385 - سال چهاردهم - شماره4202 - Feb 8, 2007</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
نظر شما
محله گرايي
</TITLE>
<TEXT>


پژوهشگران مركز مطالعات و تحقيقات رسانه اي همشهري در تاريخ 24 تا 28 دي ماه سال جاري اقدام به اجراي يك نظر سنجي تلفني در باره محله ها و محله گرايي در تهران كردند. در اين  نظر سنجي             به طور تصادفي با 1168 نفر از مردم تهران تماس گرفته شد. نتايج اين نظر سنجي نشان مي دهد كه اكثريت پاسخگويان(75 درصد)خود را متعلق به محله اي خاصي مي دانند. مهمترين معيار هم محله اي بودن از نظر پاسخگويان عبارت است از: سابقه سكونت در يك محله و تعلق خاطر به آن(21درصد)، نزديكي فرهنگي(15درصد)، صميميت(14درصد)و وضعيت اقتصادي(11درصد).
29درصد از پاسخگويان كنجكاوي افراد محله در زندگي يكديگر را از معايب احتمالي محلي گرايي مي دانند. باوجود اين، اكثريت پاسخگويان محاسن قابل توجهي براي تقويت محله گرايي ذكر كرده اند كه در نمودار نشان داده شده است. اين نظرسنجي ها ادامه دارد.
ممكن است در روزهاي آينده، پژوهشگران مركز مطالعات و تحقيقات رسانه اي همشهري، با تلفن شما هم تماس بگيرند.
</TEXT>
</DOC>
<DOC>
<DOCID>HAM2-851119-012</DOCID>
<DOCNO>HAM2-851119-012</DOCNO>
<ORIGINALFILE>/1385/851119/news/_akhar.htm</ORIGINALFILE>
<ISSUE>پنجشنبه 19 بهمن 1385 - سال چهاردهم - شماره4202 - Feb 8, 2007</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
چشم انتظار
</TITLE>
<TEXT>
سيد مهدي شجاعي
زين سان كه پاي عزم تو در خواب رفته است
بسيار مشكل است به منزل رسيدنت
در جاي جاي جاده پرپيچ و تابي كه نامش زندگي است، دسته ها و گروه هاي مختلف، از هر ايل و قبيله و حزب و تيره و طايفه اي، نشانه اي گذاشته اند. علمي برافراشته  اند، پرچمي به دست گرفته اند، حدود و ثغوري رسم كرده اند و دكان و دستگاهي به هم زده اند. هر كدام از اين احزاب، چنين گمان يا وانمود مي كنندكه خود حقيقت محض اند و ديگران - همه ديگران - باطل مطلق.
اينان مصداقي بارز و روشن و تمام عيارند. براي آيه: كلُ حزب بما لديهم فرحون1
هر كدام از اين جماعات مختلف و گوناگون، كل خلايق را به دو دسته خودي و غيرخودي تقسيم كرده اند و هر كس را در خيام خود نديده اند، لاجرم نامش را در فهرست دشمنان خدا و پيامبر و مردم جا داده اند.
اينان از حديث: الطرق الي الله بعدد انفاس الخلائق2 چنين فهميده اند كه تنها از يك مسير به خدا مي توان رسيد و آن همان مسيري است كه خود راهبري مي كنند. اگر تقسيم كار به اين قبايل سپرده شود، عاجزترين و نالايق ترين فرد خود را به شايسته ترين انسان غيرخودي ترجيح مي دهند. اگر در جايگاه قضاوت بنشينند، هر منكري از اعضاي قبيله خود را معروف مي بينند و سهو و صغيره مي شمرند و اعمال معروف و مباح ديگران را ذنب لا يغفر تلقي مي كنند.
اين احزاب و طوايف و قبايل، چنين نيست كه چشم انتظار آمدن موعود نباشند بلكه به عكس، بسيار دم از انتظار مي زنند و در فراق موعود مويه مي كنند. اما... اما موعود را هم موجودي قابل ارزيابي و گزينش مي بينند و آن موعودي را مي پذيرند كه آنان را بپذيرد و بر تفكر و تحزبشان صحه بگذارد.
ناگفته پيداست كه بر اين جنس از چشم و نگاه و بر اين قاب ميان تهي، نام انتظار نمي توان نهاد. انتظار اين نيست و اين انتظار نيست.
1 - هر حزب و گروهي به داشته هاي خود خشنود است.
2 - راه هاي به سوي خدا به تعداد تك تك آدميان است.
smshojaee.persianblog.com
</TEXT>
</DOC>
<DOC>
<DOCID>HAM2-851119-013</DOCID>
<DOCNO>HAM2-851119-013</DOCNO>
<ORIGINALFILE>/1385/851119/news/_akhar.htm</ORIGINALFILE>
<ISSUE>پنجشنبه 19 بهمن 1385 - سال چهاردهم - شماره4202 - Feb 8, 2007</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
مسابقه با جايزه‎/20
</TITLE>
<TEXT>
كدام غذا؟
مصرف كدام يك از مواد غذايي زير، بيماري هاي قلبي را كاهش مي دهد؟
a)گوشت قرمزc)ميوه و سبزيجات
b)حبوبات و برنجd)گوشت سفيد
نحوه شركت در مسابقه
شركت كنندگان بايد يكي از گزينه هاي a ,b ,c ,d را حداكثر تا ساعت 16 امروز - براي تهراني ها - و تا ساعت 18 - براي شهرستاني ها - به شماره 3000251 و دارندگان تلفن هاي تاليا و ايرانسل به شماره 9165-202-0912 اس ام اس كنند. به حساب 10 نفر از افرادي كه پاسخ صحيح داده باشند(5 نفر از تهران و 5 نفر از شهرستان ها)جايزه نقدي واريز مي شود.



پاسخ صحيح مسابقه شماره، 19 گزينه a بود.
</TEXT>
</DOC>
<DOC>
<DOCID>HAM2-851119-014</DOCID>
<DOCNO>HAM2-851119-014</DOCNO>
<ORIGINALFILE>/1385/851119/news/_bourse.htm</ORIGINALFILE>
<ISSUE>پنجشنبه 19 بهمن 1385 - سال چهاردهم - شماره4202 - Feb 8, 2007</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
پاسخ سازمان خصوصي سازي به منتقدان:
سهام مس را ارزان نفروختيم
</TITLE>
<TEXT>
گروه بورس- سازمان خصوصي سازي در پاسخ به شايعات روزهاي اخير اعلام كرد، سهام شركت ملي صنايع مس را ارزان نفروخته است.
سيد مهدي عقدايي، معاون واگذاري سازمان خصوصي سازي با اعلام اين خبر افزود: قيمت سهام شركت مس بر اساس نظام عرضه و تقاضا مشخص شد، در نتيجه نمي توان گفت سهام اين شركت ارزان فروخته شده است. وي تصريح كرد: سهامي كه براي اولين بار در بورس عرضه مي شود هيچ قيمت پايه اي ندارد و بنابراين، بر اساس مصوبه هيأت وزيران، قوانين بورس و همچنين ابلاغيه اصل 44 قانون اساسي قيمت سهام شركت هاي قابل واگذاري بر اساس مكانيزم عرضه و تقاضا مشخص مي شود.
عقدايي همچنين اخبار مربوط به بررسي قيمت عرضه سهام شركت ملي مس توسط وزارتخانه هاي اقتصاد و صنايع را تكذيب و بر قانوني بودن روند قيمت گذاري اولين شركت مشمول اصل 44 تأكيد كرد. وي تصريح كرد: در ابلاغيه بند الف اصل 44 قانون اساسي آمده است كه قيمت سهام شركت هاي دولتي مشمول بند ج بايد از طريق بورس تعيين شود. معاون واگذاري ساختمان خصوصي سازي همچنين در گفت وگويي ديگر با ايسنا و در پاسخ به اين پرسش كه چرا خريداران سهام مس بيشتر دولتي بودند گفت: حدود 297 ايستگاه معاملاتي در معامله مس شركت كردند كه به هر ايستگاه 600 هزار سهم قابليت خريد داده شده بود، بنابراين با اين سهميه بندي همه مي توانستند به خريد اين سهم بپردازند و هيچ محدوديتي وجود نداشت.سيد مهدي عقدايي همچنين از واگذاري سهام شركت فولاد مباركه دومين شركت مشمول اصل 44 قانون اساسي تا 20 روز آينده خبر داد و گفت: فولاد مباركه اطلاعات خود را به بورس ارسال كرده و ظرف 20 روز آينده سهام اين شركت نيز در بورس عرضه خواهد شد.
به گفته وي سود هر سهم فولاد مباركه در سال 84، 369 ريال بوده و اين شركت براي سال جاري مبلغ 260 ريال به ازاي هر سهم سود پيش بيني كرده است. بر اساس اين گزارش، سرمايه فولاد مباركه در حال حاضر يك هزار و 580 ميليارد تومان است و مجموع پيش بيني سود اين شركت براي سال جاري 410 ميليار د و 800 ميليون تومان برآورد مي شود. سود اين شركت در سال گذشته 583 ميليارد تومان بوده است.
</TEXT>
</DOC>
<DOC>
<DOCID>HAM2-851119-015</DOCID>
<DOCNO>HAM2-851119-015</DOCNO>
<ORIGINALFILE>/1385/851119/news/_bourse.htm</ORIGINALFILE>
<ISSUE>پنجشنبه 19 بهمن 1385 - سال چهاردهم - شماره4202 - Feb 8, 2007</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
شركت مس، چهره بورس را تغيير داد
</TITLE>
<TEXT>


گروه بورس- تازه ترين آمار دريافتي نشان مي دهد، عرضه سهام شركت مس چهره بازار سرمايه را تغيير داده است.
طبق اين آمار در حال حاضر شركت مس با ارزش بازاري معادل 22 هزار و 300 ميليارد ريال 6 درصد كل ارزش بازار سهام تهران را به خود اختصاص داده و به بزرگترين شركت بورس تبديل شده است. به اين ترتيب شركت سرمايه گذاري غدير كه ظرف دو سال گذشته با بازارگرداني و متوقف نگهداشتن نماد تلاش كرده ارزش سهام خود را حفظ كند، به رتبه دوم در جدول بزرگان بورس تهران تنزل كرده است.
در حال حاضر ارزش كل سهام غدير 20 هزار و 619 ميليارد ريال برآورد مي شود. غدير در هفته گذشته پيش بيني سود عملكرد خود را 150 ميليارد تومان كاهش داد، بر اين اساس پيش بيني مي شود به محض بازگشايي نماد، ارزش سهام اين شركت با سقوطي سريع مواجه شود، بنابر اين انتظار بازار بر اين است كه غدير در صورت ادامه نيافتن حمايت هاي غيرمنطقي از آن، تا رتبه هاي هشتم تا دهم جدول بورس پايين بيايد.
طبق اين آمار شركت پتروشيمي خارك در رتبه سوم جدول شركت هاي بزرگ بورس ايستاده است. روند رو به رشد قيمت سهام اين شركت در يك ماه اخير متوقف شده و صف هاي فروش طولاني براي سهام پتروشيمي خارك ايجاد شده است. در حال حاضر ارزش سهام اين شركت 20 هزار ميليارد ريال برآورد مي شود. در اين ميان سايپا نيز با توجه به ارزش 18 هزار ميليارد ريالي اش 9/4 درصد از كل ارزش بازار سهام تهران را به خود اختصاص داده و در رتبه چهارم بورس جاي گرفته است.
رتبه پنجم جدول بورس هم به گل گهر اختصاص يافته، ارزش سهام اين شركت معدني به 13 هزار و 600 ميليارد ريال رسيده است.
خريداران
شركت مس كه نامش اين هفته در بورس تهران عرضه شد، در همين مدت كوتاه توجه 5 هزار خريدار را به خود جلب كرده است. اين تعداد خريدار در مجموع 210ميليون سهم شركت مس را با پرداخت رقمي معادل 800 ميليارد ريال به سبد دارايي هايشان افزوده اند. به اين ترتيب شركت مس عنوان دومين سهام پرطرفدار بورس را ظرف دوره سپري شده از بهمن ماه به خود اختصاص داده است. در اين مدت تعداد خريداران سهام بانك پارسيان از 5 هزار و 200 نفر فراتر رفته و اين شركت را در صدر جدول سهام پرطرفدار بورس در بهمن ماه نشانده است. شركت هاي معادن و فلزات، ايران خودرو و سايپا 3شركت ديگري هستند كه در جمع 5شركت اول بازار از نظر حجم تقاضا جاي گرفته اند.
</TEXT>
</DOC>
<DOC>
<DOCID>HAM2-851119-016</DOCID>
<DOCNO>HAM2-851119-016</DOCNO>
<ORIGINALFILE>/1385/851119/news/_bourse.htm</ORIGINALFILE>
<ISSUE>پنجشنبه 19 بهمن 1385 - سال چهاردهم - شماره4202 - Feb 8, 2007</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
روزگار خوش شاخص
</TITLE>
<TEXT>


گروه بورس- شاخص كل بورس تهران اين روزها همزمان با عرضه سهام شركت ملي صنايع مس ايران روزگار خوش را سپري مي كند.
بر اساس اين گزارش، شاخص كل بورس تهران روز گذشته براي سومين روز متوالي پس از عرضه سهام مس با حركت صعودي به كار خود پايان داد و با 30 واحد افزايش به 9 هزار و 867 واحد رسيد. ديروز شاخص بازده بازار و صنعت نيز به ترتيب 50 و 14درصد رشد كردند، اما در مقابل شاخص واسطه گري هاي مالي با 46واحد كاهش به كار خود پايان داد.
اين گزارش حاكي است، ديروز شركت مس بار ديگر با 12واحد تأثير مثبت بر شاخص بيشترين نقش را در صعود شاخص داشت.
پس از مس شركت پارس خودرو كه پس از انتشار گزارش نمادش باز شده بود با 6 واحد تأثير مثبت بر شاخص در جايگاه بعدي جاي گرفت. شركت هاي سايپا، چادرملو و بانك پارسيان نيز از ديگر شركت هاي موثر در صعود شاخص بودند.
بر پايه اين گزارش ديروز كاشي نيلو با 4 واحد تأثير منفي بر شاخص بيشترين نقش را در نزول شاخص داشت. پس از اين شركت بانك اقتصاد نوين با 5/3واحد تأثير منفي بر شاخص در جايگاه بعدي قرار گرفت.
</TEXT>
</DOC>
<DOC>
<DOCID>HAM2-851119-017</DOCID>
<DOCNO>HAM2-851119-017</DOCNO>
<ORIGINALFILE>/1385/851119/news/_bourse.htm</ORIGINALFILE>
<ISSUE>پنجشنبه 19 بهمن 1385 - سال چهاردهم - شماره4202 - Feb 8, 2007</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
بازگشت معادن به صف خريد
</TITLE>
<TEXT>


گروه بورس- در معاملات روز گذشته بار ديگر سهام معدني در مدار توجه فعالان بازار قرار گرفت.
براساس اين گزارش، در معاملات روز گذشته بورس تهران بار ديگر شركت هاي چادرملو و سرمايه گذاري توسعه معادن و فلزات در جدول تقاضاي بازار قرار گرفتند به طوري كه سهامداران براي خريد سهام اين شركت صفي معادل 7ميليون سهم تشكيل دادند.
ديروز بار ديگر صف هاي خريد سهام بانك پارسيان سنگين شد و 776 تقاضا براي خريد 7 ميليون و 300هزار سهم اين شركت به ثبت رسيد. ديروز همچنين سهامداران 118 دستور براي خريد يك ميليون سهم هپكو صادر كردند. ديروز همچنين سازمان خصوصي سازي 47ميليون سهم سيمان داراب معادل 19درصد از سهام اين شركت را به قيمت 3 هزار و 582 ريال در بورس عرضه كرد.
اين گزارش حاكي است؛ در مبادلات ديروز نماد معاملاتي پارس خودرو بعد از تعديل پيش بيني درآمد و فارسيت دورود، سرمايه گذاري نيرو و سرمايه گذاري بوعلي بعد از برگزاري مجمع عادي سالانه باز شد.
</TEXT>
</DOC>
<DOC>
<DOCID>HAM2-851119-018</DOCID>
<DOCNO>HAM2-851119-018</DOCNO>
<ORIGINALFILE>/1385/851119/news/_bourse.htm</ORIGINALFILE>
<ISSUE>پنجشنبه 19 بهمن 1385 - سال چهاردهم - شماره4202 - Feb 8, 2007</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
توضيح سازمان بورس درباره مصوبه شوراي شهر
</TITLE>
<TEXT>
گروه بورس- سازمان بورس و اوراق بهادار در اطلاعيه اي به برخي پرسش ها و ابهاماتي كه درباره خبر اخذ عوارض از كارگزاران بورس، در شهر تهران ايجاد شده، توضيح داد.
به گزارش روابط عمومي سازمان بورس، در اين اطلاعيه آمده است: دولت از كارگزاران بورس عوارضي دريافت نمي كند،بلكه مطابق آئين نامه هاي مصوب شوراي بورس، هر كارگزار چهار دهم درصد از ارزش معامله سهام را به عنوان كارمزد وصول مي كند كه 10 درصد مبالغ وصول شده، به سازمان بورس كه مؤسسه عمومي غيردولتي است تعلق مي گيرد. به نظر مي رسد اين رقم به اشتباه در شوراي اسلامي شهر تهران 6/1 درصد تلقي شده و از اين رو، نه عوارض دريافتي توسط دولت، بلكه كارمزد دريافتي كارگزاران مبناي مصوبه شورا براي دريافت عوارض قرار گرفته است. در اين اطلاعيه آمده است: بسياري از نهادهاي فعال در بازار اوراق بهادار از جمله كارگزاري ها وظايف و مسئوليت هاي ملي دارند و كارگزاران مستقر در تهران براي هم وطنان مقيم ديگر نقاط كشور نيز از طريق شعب و دفاتر و نمايندگي خود و يا از طريق الكترونيك، خدماتي را ارائه مي كنند. از اين رو مصوبه شوراي شهر تهران در واقع اخذ عوارض از خدماتي است كه در كل كشور ارائه مي شود.
در ادامه توضيح داده شده، با توجه به اين كه مجموع وجوه دريافتي سازمان بورس از محل كارمزد دريافتي كارگزاران كه مبناي محاسبه عوارض شوراي اسلامي شهر تهران است، با مبناي 10 درصد مبلغ 3/24 ميليارد ريال در 10 ماه سال 1385 بوده است، بنابراين اعلام اين كه شهرداري قصد دارد از محل يك درصد همان كارمزد دريافتي، 5/12 ميليارد تومان وصول كند، كارشناسي نيست.
</TEXT>
</DOC>
<DOC>
<DOCID>HAM2-851119-019</DOCID>
<DOCNO>HAM2-851119-019</DOCNO>
<ORIGINALFILE>/1385/851119/news/_cinema.htm</ORIGINALFILE>
<ISSUE>پنجشنبه 19 بهمن 1385 - سال چهاردهم - شماره4202 - Feb 8, 2007</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">ادب و هنر.هنر.سینما</CAT>
<CAT xml:lang="en">Literature and Art.Art.Cinema</CAT>
<TITLE>
گفت وگو با فريدون جيراني كارگردان فيلم پارك وي
حوصله تماشاگر را سر نمي برم
</TITLE>
<TEXT>


سعيد مروتي
بعد از سه گانه ستاره ها كه بازخوردهاي متفاوتي هم داشت و در نهايت فقط يكي از آنها دست بر قضا ضعيف ترينش امكان اكران عمومي يافت؛ بازگشت جيراني به مسير آشنايش قابل پيش بيني بود.
پارك وي بيش از هر چيز حكم يك بازگشت را دارد. بازگشت جيراني به مسيري كه قبلاً يكي دو باري با موفقيت آن را طي كرده است.
پارك وي يك تريلر است. ساخت تريلر هاي جنايي در سينماي پس از انقلاب، با قرمز جدي شد. فيلمي كه جيراني آن را يك دهه بعد از صعود ي ناكام كارگرداني كرد. پارك وي در همان ژانر قرمز ساخته شده با اين تفاوت كه جيراني مي گويد اين يكي به قواعد ژانر وفادارتر است. نكته ديگر اين كه اگر قرمز  از همان ابتدا با تنش شروع مي شد، پارك وي با عشق آغاز مي شود.
***
* پارسال در چنين روزهايي قرار بود با ستاره ها به جشنواره بياييد. آن موقع چيزي كه از صحبت هاي شما استنباط مي شد؛ ميل به يك نوع كندن از سينماي متداول بود. سينمايي كه مناسباتش با تماشاگر رقم مي خورد. يادم هست سر ستاره ها گفتيد كه براي اولين بار به تماشاگر فكر نكرده ايد. به خصوص در مورد ستاره بود كه خيلي شخصي از كار درآمده بود. آن موقع گفتيد كه شايد فيلم بعدي تان درباره خاطرات كودكي تان در كاشمر باشد.
- درست است. پارسال گفتم كه قرار است مسير كاملاً تازه اي را آغاز كنم، اما به دلايل متعدد اين اتفاق نيفتاد. اول اينكه ستاره ها برخلاف خواست و هدف من، با هم نمايش داده نشد و نتوانست آن ذهنيتي را كه من پشت اين سه گانه داشتم را منتقل كند. به دلايلي كه هنوز هم بعضي از آنها برايم مجهول است، حالا شايد به اين دليل كه ستاره ها سه فيلم شده بود و بهتر بود در قالب يك فيلم به نمايش درآيد، شايد به دليل اينكه دو تا از فيلم ها به جشنواره  آمد و يكي نيامد كه تازه ستاره بود چون در بخش ميهمان بود، درست ديده نشد. اگر هر سه جلد ستاره ها با هم ديده مي شد و آن ذهنيتي كه من در اين سه فيلم دنبال كرده بودم درست منتقل مي شد و مثلاً به ستاره مي شود با نگاه غرض ورزانه طرف نمي شد، شايد من پارك وي را نمي ساختم. منتها چون ستاره ها آن بازخوردي را كه من انتظار داشتم، نداشت؛ تصميم گرفتم درگونه اي كه هميشه دوست داشتم و در آن تجربه كرده بودم يك فيلم ديگر بسازم.
* البته قبل از پارك وي قصد ساختن استخر را داشتيد كه بعد منصرف شديد.
- البته استخر هم خودش يك جور تغيير مسير بود. استخر قرار بود در ژانر فيلم ترسناك ساخته شود. منتها در يادداشتي كه براي يكي از مجلات نوشتم توضيح دادم كه استخر به اين دليل ساخته نشد كه بخش خصوصي اصلاً تجربه ساخت اين نوع فيلم ها را ندارد. بنابراين رفتم به سمت يك جور تريلر كه تخصصش را داريم.
* اين تجربه را به نوعي در قرمز انجام نداده بوديد؟
- چرا ولي پارك وي به نظرم فيلم كامل تري است و به قواعد ژانر نزديكتر.
* و مراحل نگارش فيلمنامه پارك وي هم گويا خيلي سريع طي شد.
- بله.نوشتن فيلمنامه زمان زياد نبرد. نوشتن فيلمنامه را با طرح كاملي كه از قبل داشتم شروع كردم. من طرح پارك وي را از دو سال پيش داشتم كه موقع نوشتن فيلمنامه، كامل تر شد.
كلاً فيلمنامه را در يك ماه نوشتم و خوشبختانه از آن فيلمنامه هايي هم بود كه در زمان ساخت تغيير زيادي نكرد.
* معمولاً اين وسوسه را داريد كه فرايند نگارش فيلمنامه را در مرحله كارگرداني هم ادامه بدهيد. يعني فيلمنامه چند فيلم شما در زمان ساخت دچار تغيير مي شد.
- اين بار تعمداً تغييري در فيلمنامه ندادم.
* در فيلم هاي شما كمتر پيش آمده به اين شكل از بازيگران جوان كه خيلي هم چهره نيستند آن هم در نقش هاي اصلي استفاده كنيد. چطور به اين تركيب از بازيگران رسيديد؟
- طبق روال همه فيلم هايم قرار بود از بازيگران معروفي استفاده كنم ولي زماني كه مي خواستيم فيلم را كليد بزنيم هنرپيشه هايي كه به آنها فكر كرده بوديم در دسترس نبودند. يكي از بازيگراني كه من خيلي دوست داشتم با اوكار كنم بهرام رادان بود كه آن موقع در سفر بود. فيلمنامه را برايش فرستاديم كه خواند و خوشش هم آمد و مايل هم بود كه بازي كند. ولي به لحاظ زماني به مشكل خورديم. واقعاً دوست داشتم با رادان كار كنم و هنوز هم دوست دارم. به اعتقاد من يكي از بازيگران خوب سينماي ايران است. به هر حال وقتي كه رادان نشد، به تركيب تازه تري فكر كرديم كه اين تركيب جديد را محمدرضا شريفي نيا پيشنهاد داد. كلاً انتخاب بازيگران با او بود كه انتخاب هاي خوبي هم كرد.
* و انتخاب آناهيتا نعمتي هم در نقش مشرقي در نوع خود جالب توجه است. به خصوص اينكه نعمتي چند سالي است كه در سطح اول سينما حضور نداشته. راستي آقاي جيراني سر ستاره ها گفتيد كه پرونده مشرقي ها را براي هميشه مي بنديد. چي شد كه پشيمان شديد؟
- خب آره ولي نظرم عوض شد. ديدم كه خب به هر حال چون اين اسم هميشه در فيلم هاي من آمده، بعضي ها آن را جزيي از كارهاي من مي دانند. نمي خواهم بگويم مؤلفه است، چون مؤلفه تعريف ديگري دارد ولي به هر حال مشرقي اسم كاراكتري است كه من در فيلم هايم يك جور ديگر به آن مي پردازم. به همين خاطر به اين نتيجه رسيدم كه در پارك وي هم مشرقي داشته باشم. در سريالي هم كه مي خواهم شروع كنم هم باز مشرقي دارم.
* فيلمبردارتان فرج حيدري هم قاعدتاً به فيلمي كه پر از تحرك است بايد كمك زيادي كرده باشد.
- فرج خيلي خوب بود. او اساساً براي اين نوع كارها بي نظير است. فرج حيدري براي كارهاي پرتحرك و آثار تريلر فيلمبرداري است كه انرژي خاصي دارد و تجربه هاي بسيار خوبي هم در اين رابطه دارد كه از آنها به شكل درستش استفاده مي كند.
* در واقع فيلمبرداري است كه هر روز با ايده سر صحنه مي آيد.
-بله. واقعاً براي جنس كار اكشن فكر دارد. حيدري مي داند كه اكشن را در سينماي ايران چطور بايد كار كرد. اين كه چگونه مي شود با محدوديت هاي فني وحشتناكي كه ما داريم يك صحنه اكشن را درست از كار درآورد. شما در سينماي ايران يك دست اگر بخواهيد قطع كنيد به هزار و يك مشكل برمي خوريد.
* دست قطع هم در پارك وي  داريد؟!
- از اين بدترش را هم داريم! كلاً جلوه هاي ويژه در سينماي ايران خيلي سخت است.
اصلاً يكي از دلايلي كه توليد استخر منتفي شد، جلوه هاي ويژه كامپيوتري اش بود. رفتيم با متخصصان اين ماجرا صحبت كرديم، برآورد هزينه شان شد 100 ميليون. اين در واقع 100 ميليون اضافه بر سازمان به هزينه هاي جاري فيلم بود و تهيه كننده هم ترسيد و پشيمان شد.
* تازه جلوه هاي ويژه كامپيوتري هم معمولاً در سينماي ايران خوب از كار درنمي آيد. براي باورپذير شدن هر چيزي بايد آن را جلوي دروبين اجرا كرد.
- در پارك وي هم جلوه هاي ويژه جلوي دوربين انجام شد. به نسبت سينماي ايران خوب از كار درآمده. كلاً همه چيز را بايد با توجه به اندازه هاي سينماي ايران بسنجي. من ديشب داشتم يكي از فيلم هاي رايدلي اسكات را تماشا مي كردم كه داستانش هم در زمان جنگ هاي صليبي مي گذرد. فيلم اكشن درجه يكي دارد و پر از خون و خون ريزي است. يك صحنه مثل آن گرفتن در سينماي ايران مي دانيد چقدر سخت است و دردسر دارد. خيلي وقت ها اصلاً نشدني است. به نظرم پارك وي با توجه به بضاعت سينماي ايران، فيلم خوش ساختي از كار درآمده است. قطعاً با امكانات هاليوودي مي شد فيلم بسيار بهتر ساخت ولي فيلم از حد توانايي هاي تكنيكي سينماي ايران اگر بالاتر نباشد قطعاً پايين تر هم نيست.
* اين طور كه مي گويند پارك وي فيلمي وفادار به قواعد ژانر است با تمام مؤلفه هايش. اين وسط آن نگاه اجتماعي كه مشخصه بعضي از كارهايتان هست را هم داريد؟
- تمام انرژي و اساساً دغدغه ام درست در آوردن قواعد ژانر بوده. چه موقع نوشتن و چه موقع ساختن، خيلي به مسائل اجتماعي فكر نكردم.
* در قرمز كه شايد بشود آن را تجربه اي مشابه با پارك وي دانست، به هر حال نشانه هاي يك جامعه تغيير يافته را مي شد مشاهده كرد.
- در پارك وي هم هست.
* ولي با خودآگاهي و قصد قبلي سراغش نرفته ايد.
- دقيقاً، فيلمسازاني كه هر سال فيلم مي سازند، فيلم هايشان مطابق فضاي آن سال هاست. به نظرم شاخص ترين فيلمسازي كه مي شود جمهوري اسلامي را در آن مرور كرد، حاتمي كياست. يعني شرايط زمان و مكان را خيلي راحت مي شود در فيلم هايش ديد. براي اينكه ذهن فيلمساز منطبق با شرايط كار است و اين را منعكس كرده. اين را در فيلم هاي فيلمسازي كه 10 سال يك بار فيلم مي سازد نمي توانيد ببينيد ولي فيلمسازي كه هر سال فيلم مي سازد، نبض جامعه در دستش هست و شرايط موجود و معاصر را در فيلمش منعكس مي كند.
* پس با اين حساب مي شود گفت كه پارك وي هم فيلم شرايط امروز است.
- پارك وي فيلم شرايط امروز است از آدمي كه در كنارش دوست دارد فيلم پرهيجان و جذاب با فضاي جوان تر بسازد. فيلمي كه كمي تحرك داشته باشد و فضا را هم آنچنان محدود نبيند. به اعتقاد من آن شكلي منتقدان فكر مي كنند فضاي سينما بسته نشده. امسال فيلم هايي خواهيد ديد كه با تعجب بگوييد اينها چه جوري آمده به جشنواره.
* از مجموعه اين صحبت ها مي شود نتيجه گرفت كه پارك وي بايد يكدست ترين فيلمتان شده باشد.
- از اين نظر شايد بشود گفت سلامت ترين فيلمم است.
* اين واژه سلامت را يك كم باز مي كنيد؟
- سلامت را اينجا من به معني كامل بودن اجرا مي گيرم يعني تطابق فرم و محتوا.
* حتماً به قواعد ژانر و قراردادي كه با تماشاگر مي گذارد هم تا انتها وفادار مي ماند.
- دقيقاً.
* پس مثل سالاد فصل نمي شود كه يك جاهايي از التقاط لطمه ديده بود.
- سالاد فصل منهاي پايانش همه چيزش خوب بود. پايانش كار را خراب كرد. آنجا هم اگر در سناريو اشتباه نكرده بوديم، درست از كار در مي آمد. به هر حال پايان فيلم اهميت فوق العاده اي دارد.
* الان پايان بندي پارك وي چه جوري از كار درآمده؟
- پايان بندي خاصي دارد كه به نظر من خوب است. من در فيلم هايم هر وقت پايان بندي سناريو را عوض نكرده ام، هميشه خوب شده مثل شام آخر و همين پارك وي ولي فيلم هايي كه پايان را مطابق فيلمنامه نگرفته ام و آن را عوض كرده ام، بد شده. مثل آب و آتش، صورتي و سالاد فصل. نكته اش اين است؛ پاياني كه موقع نوشتن سناريو بيرون آمده خوب بوده، چون داشتي حسي آن را مي نوشتي ولي وقتي آمدي سر صحنه آن را مكانيكي اش كردي خراب مي شود.
* معمولاً بازيگران فيلم هاي شما شانس خوبي براي گرفتن سيمرغ دارند.
- نمي شود پيش بيني كرد. راستش در جشنواره خيلي وقت ها سيمرغ را به كاراكتر مي دهند نه به بازي. به قريبيان براي فيلم ترن كه نقش يك انقلابي را بازي كرده بود، جايزه دادند. در سالي كه رد پاي گرگ را جشنواره داشت، جايزه را نه براي اين فيلم كه براي بندر مه آلود دادند كه در آن نقش يك پليس وظيفه شناس را بازي كرده بود. اگر معيار كيفيت بازي بود، قريبيان قطعاً در رد پاي گرگ خيلي بهتر از بندر مه آلود بازي كرده بود، منتها كاراكتر قريبيان در رد پاي گرگ از ديد داوران و مديران جشنواره آدم قابل دفاعي نبود.



گاهي اوقات البته ناپرهيزي مي كنند. مثل سالي كه به فروتن و تهراني براي قرمز جايزه دادند.
* در فيلم هاي شما البته، خسرو شكيبايي هم براي سالاد فصل جايزه گرفته كه اتفاقاً نقش يك لمپن را هم بازي كرده بود.
- سيمرغ نقش دو، خيلي مهم نيست. اين نقش اول است كه خيلي اهميت دارد و به اصطلاح توي چشم است.
* فيلم را خيلي بي حاشيه ساختيد. مشكل خاصي كه در طول كار نداشتيد؟
- نه، پارك وي يكي از راحت ترين كارهايم بود.
* با پارك وي دوباره به عادت قديمي تان برگشتيد و از دادن هر نوع اطلاعات جز فهرست عوامل و مراحل فيلمبرداري، به رسانه ها خودداري كرديد.
- من سر ستاره ها هم دوست نداشتم به مطبوعات اطلاعات بدهم. تهيه كننده دوست داشت كه به هر حال نكاتي از فيلم ها در رسانه ها درج شود، اگر امتياز يك فيلم با من باشد، تا زمان اكران نمي گذارم چيزي از فيلم به بيرون درز كند. اگر يادتان باشد سر قرمز، آب و آتش و شام آخر هم اطلاعات خاصي تا زمان اكران ندادم.
* حالا در مواردي مثل آب و آتش مي شد اين را به حساب ملتهب بودن سوژه اي كه سراغش رفته بوديد گذاشت.
- نه دليلش اين چيزها نبوده. الان پارك وي خيلي ملتهب نيست، اساساً سينما الان ملتهب نيست. به هر حال يك فيلم هر چقدر غيرقابل دسترس تر باشد، بهتر است و تماشاگر هم با پيش داوري كمتري به تماشايش مي نشيند.
* با اين وجود يك مدخلي از قصه براي تماشاگري كه فرض كنيد امروز مي خواهد به تماشاي پارك وي بنشيند بدهيد. در واقع يك خلاصه دو خطي كه شروع ماجراي پارك وي باشد.
- پارك وي داستان يك دختري است كه با يك پسر در يك كافي شاپ آشنا مي شود. آشنايي كه خيلي زود به ازدواج منجر مي شود. هنوز دو ماه از ازدواج نگذشته اتفاقي اين زندگي را به هم مي زند كه اين اتفاق غيرقابل پيش بيني است و دختر را وارد فضاي پرتنش و خاصي مي كند كه اين در واقع تنه داستان است و گفتني هم نيست.
* مقدمه چيني براي رسيدن به فضاي تعليق و هيجان كه زياد طول نمي كشد.
- نه، حوصله تماشاگر در سالن سر نمي رود. مقدمه خوبي داريم. فيلم با يك فضاي عاشقانه شروع مي شود، بعد كم كم خشن مي شود.
* بعد از سه گانه ستاره ها كه در مجموع مي شد گفت ضرباهنگ آرامي داشتند، دوباره به فضاي پرتنش برگشته ايد.
- به غير اين فيلم ها من هيچ وقت فيلم آرام نساخته ام. آن دفعه هم اشتباه كردم كه فيلم آرام ساختم، بعد از اين باز هم فيلم تند و پر از تنش و ماجرا مي سازم. الان سريال هم كه مي خواهم بسازم همين جوري است. من اصولاً از پلان طولاني خوشم نمي آيد. از ريتم كند خوشم نمي آيد و همچنين از صحنه بي تحرك. الان در سريالم تمام كوششم را مي كنم كه آدم ها روي مبل نشينند و هي با هم حرف بزنند.
</TEXT>
</DOC>
<DOC>
<DOCID>HAM2-851119-020</DOCID>
<DOCNO>HAM2-851119-020</DOCNO>
<ORIGINALFILE>/1385/851119/news/_cinema.htm</ORIGINALFILE>
<ISSUE>پنجشنبه 19 بهمن 1385 - سال چهاردهم - شماره4202 - Feb 8, 2007</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">ادب و هنر.هنر.سینما</CAT>
<CAT xml:lang="en">Literature and Art.Art.Cinema</CAT>
<TITLE>
سايه روشن
</TITLE>
<TEXT>


نگاهي به آخرين ساخته احمدرضا معتمدي
شوخي با همه حتي سياست
علي عمادي
جدي ترين فيلم بيست وپنجمين جشنواره فيلم فجر تا امروز قاعده بازي ساخته احمدرضا معتمدي است؛ فيلمي كمدي و البته هجوآلود. كمدي است چون شوخي از همان تيتراژ آغاز مي شود و جدي است چون آنچنان حرف هاي زيادي براي گفتن دارد كه اصل قصه كمدي فراموش مي شود.
احمدرضا معتمدي با فيلم هاي قبلي اش هم نشان داده كه اشتياقش براي بيان حرف هايش بيش از نوارهاي سلولوئيدي و 2 ساعت فيلم است و از همين رو در تمام فيلم هايش داستان را فداي پيامش مي كند. او در فيلم قبلي اش ديوانه اي از قفس پريد همين راه را رفته بود. اما هرچه نيش انتقادها در اين فيلم بدجور بيرون زده بود، معتمدي سعي كرده در فيلم جديدش حرف ها را در لفافه اي محكم از شوخي و كمدي بپيچاند و دست بر قضا همين محكم كاري- و البته نه محافظه كاري- باعث شده كه اكثر مخاطبان سر از پيام معتمدي در نياورند و فقط به همان شوخي ها بخندند. شايد معتمدي از ترس قيچي تيز سانسور دست به اين كار زده باشد، اما تجربه قبلي به احتمال زياد براي او درس عبرت شده كه ديگر موضوعات جدي را چنين بيان نكند و در عوض با در نظر گرفتن گيشه كه يكي از راه هاي فتح آن يعني حضور چهره هاي نام آشناي سينما را در فيلم قبلي اش آزموده بود به همراه يك ميانبر طلايي ديگر به نام سينماي كمدي همراه فيلم كند. با اين ترفند هم از گزند مخالفت ها در امان مي ماند، و هم پاي مخاطب معمولي را به سينما باز مي كند.
ولي مشكل در اينجاست كه معتمدي نتوانسته قصه را همپاي حرف هايش بكشد و لذا براي تمام مخاطبان نيمه دوم فيلم كسل كننده و كشدار و همراه با تكرار شوخي هايي است كه ديگر كسي را نمي خنداند، گرچه معتمدي سعي كرده حتي با شوخي هاي ركيك، كاري كند كه مخاطب بخندد.
استعاره اي كه معتمدي براي بيان گفته هايش از قالب كمدي استفاده كرده پيش از اين هم به كار گرفته شده بود و با اينكه معتمدي قصد دارد با ارجاع هاي ميان متني- كه ظاهراً بيش از حد است- تماشاگر را به ياد فيلم هاي مختلف ايراني و خارجي بيندازد، اما ظاهراًً خود به اجاره نشين هاي مهرجويي گوشه چشمي داشته است. باز هم خانه اي كه ارث و ميراث شخص قدرتمندي را كه دو خانواده جدا از هم دارد؛ خانواده اي پولدار و خانواده اي گداگشنه. قصه اصلي مربوط به درگيري اين دو گروه است براي تصاحب خانه اي بزرگ. و اين وسط آدمي به نام ابوالهول كه آتش بيار معركه است و مثلاً از لاس وگاس آمده و اين آدم ها را به جان هم مي اندازد و گريمش يك جورهايي شبيه عموسام است.ردپاي حرف هاي سياسي معتمدي آنجا مشخص مي شود كه در فصل هاي انتهايي فيلم جابجايي قدرت و عوض شدن هاي مداوم پدربزرگ قدرتمند بيش از ارجاع ها و فضاي كمدي مي شود. يا وقتي ابوالهول به ظاهر بيرون انداخته مي شود ولي دوباره بازمي گردد يا اينكه نشان مي دهد هر دو خانواده مجبورند سر يك سفره بنشينند كه درست در همين زمان از آسمان به جاي ماهي سوسيس ببارد.
معتمدي گرچه قالب بهتري نسبت به فيلم گذشته اش براي جلب مخاطب يافته است، اما هنوز نتوانسته تعادلي ميان قصه، سينما و پيام پيدا كند و همين نكته پاشنه آشيل فيلمسازي اوست.
معتمدي براي به دست آوردن چنين تعادلي لازم است كه به قصه بيشتر از پيامش اهميت دهد و براي اينكه تماشاگران پس از 2 ساعت خنده با اخم و تخم سالن را ترك نكنند، بايد براي نسخه اكران عمومي دستي به سر و روي فيلم بكشد و يا حداقل از تكه كلام ابوالهول كه ديگر كار را به راه رفتن روي اعصاب تماشاگر مي كشاند، بكاهد.معتمدي كارگردان خوبي است، اما فلسفه، تمام سينما نيست همان گونه كه نه تكنيك و نه قصه همه آن را نشان مي دهد. معتمدي به تعادل ميان همه اينها نياز دارد.
جاي خالي سينماي اجتماعي در جشنواره فجر
دور از اجتماع خشمگين
گروه ادب و هنر- در ميان فيلم هايي كه تا امروز در جشنواره فيلم فجر نمايش داده شده، به ندرت شاهد اثري بوده ايم كه تصويري از جامعه معاصر را ارائه دهد. فيلم ها اغلب يا در فضاهاي كاملا انتزاعي مي گذرند يا اگر هم رويكردي به جامعه دارند، نگاهشان چنان خالي از بعد و تحليل است كه راه به جايي نمي برند.
خون بازي ساخته رخشان  بني اعتماد از معدود آثار جشنواره امسال است كه فارغ از ضعف هايش، حرفي از جنس زمان را مي زند و يك معضل اجتماعي را دوربيني كه تعمداً نظاره گر است، به بررسي مي نشيند. پرهيز عامرانه بني اعتماد از روايت داستان و نزديك شدن حال و هواي اثر به آثار مستند را مي توان دوست نداشت، ولي نمي شود ديدگاه اجتماعي فيلم را انكار كرد.
در جشنواره امسال شاهد نمايش فيلم هايي هستيم كه بعضي از آنها الگو گرفته شده از فيلم ها يا داستان هايي خارجي هستند؛ بدون آنكه كوچكترين تلاشي براي انطباق آدم ها و مناسبتشان با آنچه در اين مرز و بوم مي گذرد، صورت گرفته باشد.
به هر حال در چند روز اول جشنواره، چيزي به نام تصوير اجتماع كمتر به چشم آمده است. حتي در حوزه سينماي مستند هم شاهد تجربياتي به شدت شخصي هستيم. به همين خاطر است كه مستند تهران انار ندارد ساخته مسعود بخشي با وجود آنكه تقليدي آشكار از آثار كامران شيردل است، اين ميزان مورد توجه قرار مي گيرد.فيلم با وجود عاريتي بودن شيوه روايت و اساسا ساختارش، به هر حال تصويري از پايتخت را ارائه مي دهد كه براي مخاطبي كه به ندرت فيلمي با مشكلات و معضلات خود را مي بينند، جالب توجه است.
</TEXT>
</DOC>
<DOC>
<DOCID>HAM2-851119-021</DOCID>
<DOCNO>HAM2-851119-021</DOCNO>
<ORIGINALFILE>/1385/851119/news/_cinema.htm</ORIGINALFILE>
<ISSUE>پنجشنبه 19 بهمن 1385 - سال چهاردهم - شماره4202 - Feb 8, 2007</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">ادب و هنر.هنر.سینما</CAT>
<CAT xml:lang="en">Literature and Art.Art.Cinema</CAT>
<TITLE>
نگاهنگاهي به فيلم اقليما
حركت دوربين به جاي داستان
</TITLE>
<TEXT>


گروه ادب و هنر- محمد مهدي عسگر پور پس از فيلم اميدواركننده قدمگاه،  امسال با اقليما به جشنواره آمده است؛ فيلمي كه در بهترين حالت مي توان از آن به عنوان اثري متوسط ياد كرد.چيزهايي كه قبلاً  در خصوص هراس آور بودن اقليما عنوان شده بود، در واقع حكم آدرس غلط دادن درباره فيلم را دارد، چون تنها چيزي كه در فيلم وجود ندارد هراس و هيجان است.
فيلم شروع تأثيرگذاري دارد. با نماهايي كه به سرعت به هم برش مي خورند و نويد يك تريلر جذاب را مي دهند. در ادامه اما همه چيز چنان با آرامش و تكرار پيش مي رود كه با گذشت يك ساعت از فيلم اتفاق چنداني رخ نمي دهد. زن پولداري كه قبلاً  وكيل خانوادگي اش خواستگارش بوده ولي او با مرد ديگري به نام عماد ازدواج كرده است.
وكيل مرموز نشان مي دهد، برعكس عماد كه همسري مهربان به نظر مي رسد. زن از كودكي دچار توهماتي بوده و در طول فيلم هم شاهد اتفاقاتي هستيم كه گويا بايد حاصل اين توهمات باشند. بيش از يك ساعت فيلم به همين مسئله اختصاص يافته، بدون اينكه داستان چنان كه بايد پيش برود. در واقع فيلمنامه تخت و كم جان محمدرضا گوهري دست عسگرپور را براي ساخت فيلمي قابل قبول بسته است.
عسگرپور در مقام كارگردان نهايت تلاشش را كرده كه با حركت دوربين و فضاسازي به قصه و شخصيت ها عمق ببخشد. منتها يك فيلم براي موفقيت، بيش از حركات مداوم دوربين، به داستان احتياج دارد.
اقليما از صحنه مرگ زن به سمت الگوي آشناي آثار تريلر حركت مي كند. اين مرد به ظاهر مهربان، با همدستي زني ديگر، قصد داشته ثروت همسرش را بالا بكشد.
همه آنچه هم كه در طول بيش از يك ساعت به نمايش درآمده، قرار بوده مقدمه اي بر اين اتفاقات باشند، منتها لكنت هاي بياني فيلم همچنان ادامه مي يابد. به خصوص اينكه اصرار بر پيوند الگوهاي تريلر با مفاهيم به اصطلاح معناگرايانه، به نوعي به التقاط و تشتت انجاميده است؛ اغتشاشي كه حتي كارگرداني حرفه اي عسگرپور هم نمي تواند آن را نجات دهد.
چنين فيلمنامه اي اگر به دست كارگرداني معمولي مي افتاد، احتمالا با فيلمي مواجه مي شديم كه به زحمت مي شد 20 دقيقه از آنرا تحمل كرد.هر چند در شرايط فعلي هم تمام تلاش عسگر پور در نهايت راه به جايي نبرده است.
كوروساوا راست گفته كه از يك فيلمنامه به هم ريخته، حتي يك كارگردان خوب هم نمي  تواند فيلم قابل قبولي بسازد.
</TEXT>
</DOC>
<DOC>
<DOCID>HAM2-851119-022</DOCID>
<DOCNO>HAM2-851119-022</DOCNO>
<ORIGINALFILE>/1385/851119/news/_cinema.htm</ORIGINALFILE>
<ISSUE>پنجشنبه 19 بهمن 1385 - سال چهاردهم - شماره4202 - Feb 8, 2007</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">ادب و هنر.هنر.سینما</CAT>
<CAT xml:lang="en">Literature and Art.Art.Cinema</CAT>
<TITLE>
چشم انداز
ميهمانان ناخوانده
</TITLE>
<TEXT>
محدثه واعظي پور
اختصاص سينمايي به افرادي كه در رسانه ها فعاليت مي كنند، يكي از سنت هاي جشنواره فيلم فجر است. هدف از اين اقدام، قطعاً ايجاد شرايط و امكاناتي ويژه براي افرادي بوده كه حرفه شان با سينما ارتباطي مستقيم دارد و پوشش دادن اخبار و اطلاعات سينمايي يكي از حوزه هاي كاري آنها است.
اختصاص يك سينما به اهالي مطبوعات و رسانه ها اقدام درستي است به شرطي كه اين ايده خوب در عمل هم خوب باقي بماند. در حالي كه هر سال و در سالن مطبوعات با چهره هايي ناآشنا و ميهماناني گاه غيرفرهنگي روبه رو مي شويم كه مشخص نيست از چه طريق و براساس كدام قاعده و قانون مجوز ورود به سينماي رسانه ها را پيدا كرده اند؟
واژه رسانه آنقدر گسترده است كه به راحتي مي توان زير عنوان آن به افراد مختلف كارت داد تا در جشنواره، فيلم ها را در سينماي رسانه ها ببينند. به همين دليل موقع نمايش فيلم ها پاي مجري هاي مختلف برنامه هاي تلويزيون و همسرانشان به سينماي رسانه ها باز مي شود.
به خاطر اين گستردگي معاني و مفاهيم است كه مجري فلان برنامه خانوادگي هم در كنار منتقدان و خبرنگاران فيلم مي بيند و اهالي مطبوعات كه اين روزها به شدت گرفتار هستند، زماني كه به سينما فلسطين مي رسند بايد ايستاده فيلم ها را تماشا كنند. به اين دليل كه سالن هاي سينماي رسانه ها ظرفيت و گنجايش پذيرفتن خبرنگار ها و منتقدان را ندارد!
نحوه پذيرايي از ميهمانان جشنواره هم ديدني است. مكان مشخص و ثابتي براي استراحت در طبقه اول و دوم سينما فلسطين در نظر گرفته نشده. گرفتن يك ليوان چاي يا نسكافه از اسپانسرها، با مشقت همراه است. اين پذيرايي سردستي و نامنظم در شأن اهالي مطبوعات نيست. آنهايي كه هميشه حامي سينماي ايران و جشنواره بوده اند و واسطه ارتباط مردم با سينما هستند.
سينماي رسانه ها بايد محلي براي تعامل  اهالي مطبوعات و اصحاب رسانه ها با هم و با سينماگران باشد. در فضاي فعلي، اين اتفاق به شكلي كمرنگ رخ مي دهد. اگر مسئولان برگزاري جشنواره انبوهي از داوران بخش هاي جنبي و ميهمانان ناخوانده را در سينماي مطبوعات جاي ندهند، اين سينما براي منتقدان و نويسندگان سينمايي، خبرنگارهاي فرهنگي شبكه هاي تلويزيوني و خبرگزاري ها گنجايش كافي دارد.
اما هر سال و با وجود انتقادهايي كه به نحوه كارت دادن مسئولان مي شود همچنان شاهد حضور افرادي غير سينمايي در سينماي رسانه ها هستيم؛ سينمايي كه مي تواند كاركردي بيشتر از يك سالن براي نمايش فيلم ها داشته باشد و با توجه به هدف اصلي اختصاص سينمايي براي فعالان در عرصه رسانه، فضايي براي گفت وگو، تعامل و نقد و نظر باشد.
</TEXT>
</DOC>
<DOC>
<DOCID>HAM2-851119-023</DOCID>
<DOCNO>HAM2-851119-023</DOCNO>
<ORIGINALFILE>/1385/851119/news/_diet.htm</ORIGINALFILE>
<ISSUE>پنجشنبه 19 بهمن 1385 - سال چهاردهم - شماره4202 - Feb 8, 2007</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
به دليل كاهش سن شروع دخانيات بوقوع پيوست
كاهش سن بروز سرطان در كشور
</TITLE>
<TEXT>


 سميه شرافتي
درحالي كه در كتب مرجع پزشكي، سن بروز سرطان مثانه 60 تا 70 سالگي ذكر شده است، هفته گذشته، در نشست مطبوعاتي انجمن ارولوژي ايران، متخصصان هشدار دادند كه شيوع سرطان مثانه در ايران بيش از شيوع جهاني آن شده است و سن شروع اين بيماري هم از دهه ششم و هفتم به دهه  سوم كاهش پيدا كرده است. به گفته دكتر حسيني، رئيس انجمن ارولوژي ايران، بيماران در سن 30 سال هم مراجعه مي كنند و حتي اخيراً يك بيمار 18 ساله با سرطان مثانه به بيمارستان هاشمي نژاد مراجعه كرده و تحت درمان قرار گرفته است. كارشناسان در گفتگو با همشهري به علت يابي اين تغيير اپيدميولوژيك پرداخته اند.
***
دكتر سيد جليل حسيني، متخصص ارولوژي و رئيس انجمن ارولوژي ايران معتقد است: با توجه به افزايش شيوع سرطان مثانه در كل كشور، بيماراني كه تومور مثانه دارند عمدتاً با علائم پيشرفته به ما مراجعه مي كنند، يعني موقعي كه تومور بزرگ شده يا از ديواره مثانه فراتر رفته و به غده هاي لنفاوي و نقاط ديگري از بدن سرايت كرده است.
وي در ادامه با اشاره به مهمترين علت ابتلا به اين سرطان مي افزايد: تومور مثانه جزو تومورهاي شايع دستگاه ادراري است. يكي از علل مهم ابتلا به سرطان مثانه و در واقع مهمترين علت آن كه در همه منابع علمي به آن اشاره شده، كشيدن سيگار است و اكثريت كساني كه با اين تومور به ما مراجعه مي كنند سابقه مصرف سيگار در درجات بالا در آنها مشاهده مي شود.
رئيس انجمن ارولوژي ايران ادامه مي دهد: سيگاري ها 4 تا 7 برابر افراد غير سيگاري به اين نوع سرطان دچار مي شوند. چون مواد سمي توليد شده به واسطه كشيدن سيگار بايد از راه ادرار دفع شود، بنابراين اين مواد سمي براي مدت زيادي در ادرار جمع مي شود كه ميزان غلظت آن 1000 برابر خون است و با تحليل جدار مثانه باعث ايجاد سرطان مثانه مي شود. وي نتيجه مي گيرد: مي توان گفت افزايش مصرف سيگار در ايران بخصوص در سنين پايين باعث كاهش سن ابتلا به تومور مثانه شده است.
همراهي سيگار و مواد مخدر
برخي ديگر از متخصصان، بر مصرف توامان سيگار و ترياك به عنوان علت افزايش شيوع اين سرطان تاكيد مي كنند. دكتر ناصر سيم فروش، ارولوژيست و عضو هيأت علمي دانشگاه شهيد بهشتي تهران با اشاره به اين موضوع مي گويد: مطالعات در بين بعضي مشاغل مثل رانندگان كاميون نشان داده كه اين افراد به علت اينكه سيگار و ترياك را با هم مصرف مي كنند، شانس بيشتري براي ابتلا به تومور مثانه دارند به خصوص چون سيگار 15 سال بعد عوارض خود را نشان مي دهد، بعد از گذشت اين زمان ترك سيگار فايده ندارد و سرطان مثانه هم در اين افراد از نوع سرطان مهاجم خواهد بود.
سه دهه جلوتريم!
دكتر علي رازي دانشيار ارولوژي دانشگاه علوم پزشكي تهران در رابطه با پايين آمدن سن شيوع اين تومور به خصوص در ايران مي گويد: سن شايع اين سرطان در كل دنيا دهه ششم و هفتم زندگي است، يعني بين سنين 60 تا 70 سال. در حالي كه در ايران ما متأسفانه چندين سال است با بيماراني مواجه مي شويم كه در سنين پايين تر به سرطان مثانه مبتلا مي شوند و متأسفانه در سابقه اين بيماران مصرف مواد مخدر به خصوص ترياك به كرات ديده شده است. البته رابطه سرطان مثانه با مصرف ترياك و تأثير آن روي سن بيمار نيازمند يك كار تحقيقاتي است. متأسفانه ما در كلينيك ها با بيماران 25 سال به بالا نيز مواجه هستيم كه تعداد آنها نيز كم نيست البته ترياك جزو ريسك فاكتورهاي شناخته شده جهاني نيست ولي در كشور ما به وفور افراد مبتلا به تومور مثانه با سابقه مصرف ترياك ديده شده است.وي ادامه مي دهد: اين بيماري در واقع در محيط هاي صنعتي، كشورها و شهرهاي صنعتي شيوع بالاتري را دارد. اگر چه امروز ثابت شده كه سيگار عامل سرطان زايي مثانه است ولي قرار گرفتن در معرض انگل شيستوزوماهماتوبيوم در محيط هاي صنعتي كه با لانه گزيني در بافت مثانه سبب افزايش احتمال بروز سرطان مثانه مي شود، نيز بسيار حائز اهميت است.
دكتر رازي با بيان اين مطالب با اشاره به عوامل خطرناك ديگر تومور مثانه ادامه مي دهد: به طور كلي قرار گرفتن در معرض مواد شيميايي از قبيل مواد شيميايي موجود در پارچه، لاستيك، رنگ و نقاشي و همچنين مواد شيميايي موسوم به آمينهاي آروماتيك ريسك ابتلا به اين نوع سرطان را بالاتر مي برند. همچنين قرار گرفتن در معرض داروي شيميايي سيكلوفسفاميد كه در شيمي درماني از آن استفاده مي شود از عوامل ابتلا به اين بيماري به شمار مي رود.
افزايش شيوع در زنان
دكتر محمد علي زرگر، نايب رئيس انجمن ارولوژي ايران با اشاره به اينكه تا چند سال قبل آمار زنان سيگاري خيلي كمتر از مردان بود و تعداد مردان مبتلا 5 تا 6 برابر زنان گزارش مي شد ولي اكنون با بالا رفتن تعداد زنان سيگاري بروز اين سرطان در زنان نيز افزايش يافته است، مي گويد: حدود يك پنجم بيماران مبتلا به اين بيماري جان خود را از دست مي دهند. همچنين افرادي كه يك بار به اين سرطان دچار شده اند شانس بيشتري براي ابتلا دوباره به آن را دارند.
وي در ادامه با اشاره به انواع سرطان مثانه ادامه مي دهد: سرطانهاي مثانه به سطحي، مهاجم و متاستاتيك تقسيم مي شوند. خوشبختانه اغلب سرطانهاي مثانه سطحي هستند يعني در سطح مثانه رشد مي كنند و معمولاً به درمان هاي تراش و سوزاندن جواب مي دهند ولي متأسفانه 50 درصد از اين سرطانها در سال اول پس از تراشيدن يا سوزاندن مجدداً رشد مي كنند، همچنين 15 درصد از اين تومورهاي سطحي بعد از عود عميق مي شوند و به داخل مثانه فرو مي روند.وي ادامه مي دهد: براي ايجاد سرطان مثانه دو تئوري وجود دارد. اگر ما فكر كنيم موادي در ادرار وجود دارد كه اين مواد به هر علتي سرطان زا هستند چون با تمام سطح مثانه سر و كار دارند بنابراين تمام قسمت هاي مثانه را گرفتار مي كنند ولي به تدريج سرطان را در مثانه پخش مي كنند يعني وقتي به قسمت a نفوذ پيدا كردند و آن قسمت توسط جراح تراشيده شد تومور در مرحله بعد ديگر آن قسمت را گرفتار نمي كند و به سراغ سطوح ديگر مثانه مي رود اين يك تئوري بود تئوري ديگر اين است كه يك سلول سرطاني ممكن است از نقطه سرطاني مثانه كنده شده و به قسمت سالم آن برود و در آنجا هم رشد كند.
همين يك علامت كافيست
مشاهده خون در ادرار اولين علامت سرطان مي تواند باشد. دكتر سيد جليل حسيني در مورد تنها علامت اين بيماري تاكيد مي كند: علامت تومور مثانه خونريزي است و بيمار هيچ درد و ناراحتي را احساس نمي كند. فقط در مواردي ممكن است تكرر ادرار نيز ديده شود. اين خونريزي چون با ادرار تركيب مي شود كمي تغيير رنگ مي دهد كه ممكن است فرد به اين مسئله توجه نكند چون در طول زندگي با مصرف آب يا عدم مصرف آن رنگ ادرار ممكن است تغيير كند.
وي ادامه مي دهد: در مراحل اوليه اين خونريزي كم است و با ادرار رقيق مي شود ولي اين بيماري واقعاً علامت ديگري ندارد.
رئيس انجمن ارولوژي ايران با اشاره به اينكه اگر بيمار با ديدن اولين علامت خون در ادرار به پزشك مراجعه كند، تومور در مرحله اوليه تشخيص داده مي شود و اقدامات درماني روي بيمار صورت مي گيرد، مي گويد: در اين صورت بيمار مي تواند طول عمر كاملاً طبيعي داشته باشد. ما براي درمان تومورهاي سطحي با يك آندوسكوپي يعني با فرستادن دستگاهي داخل مثانه تومور را كاملاً درمان مي كنيم ولي در مراحل پيشرفته در اغلب اوقات يا بايد كل مثانه را برداريم يا مجراي ادراري را. گاهي نيز بايد از روده مثانه بسازيم كه اين براي بيمار بسيار مشكل خواهد بود.
چهارمين سرطان مردانه
سرطان مثانه چهارمين سرطان شايع در ميان مردان و هشتمين سرطان شايع در ميان زنان است. تخمين زده شده در كشوري كه 250 ميليون جمعيت دارد ساليانه حدود 65 هزار مورد جديد ابتلا به سرطان مثانه گزارش مي شود كه 13 هزار نفر از آنها به علت ابتلا به اين تومور جان خود را از دست مي دهند. اين سرطان تقريباً در مردان دو و نيم برابر بيشتر از زنان گزارش شده است ولي زنان بيشتر در اثر اين بيماري مي ميرند. متخصصان در اين نشست مطبوعاتي تاكيد كردند كه تاكنون در منابع علمي در مورد ريسك فاكتورهاي ابتلا به اين تومور عوامل متعددي ذكر شده است كه هنوز تأثير آنها در ابتلا به سرطان مثانه به اثبات نرسيده است. در حال حاضر تاكيد متخصصان ارولوژي بيشتر بر مصرف دخانيات و كشندگي سرطان ناشي از آنها است.
عواملي كه اگر رعايت شوند شانس ابتلا به تومور مثانه كم مي شود، عبارتند از: مصرف زياد مايعات كه باعث رقيق شدن ادرار مي شود، كاهش مصرف مواد پروتئيني و چربي، افزايش مصرف ميوه و سبزي، لبنيات و چاي سبز و بالاخره مصرف ويتامين هاي e و c. بعضي از موادي كه در آب وجود دارد مثل آرسنيك و يا نيترات هم احتمال ابتلا به اين تومور را افزايش مي دهند. همچنين مصرف سويا ماده سلنيوم موجود در غذا و همچنين داروهاي ضد التهابي مثل آسپرين يا ايبوپروفن شانس ابتلا به اين سرطان را كاهش مي دهند. مصرف زياد آب مي تواند به ميزان زيادي از ابتلا به اين سرطان جلوگيري كند و آن را به كمتر از 50 درصد كاهش دهد.
</TEXT>
</DOC>
<DOC>
<DOCID>HAM2-851119-024</DOCID>
<DOCNO>HAM2-851119-024</DOCNO>
<ORIGINALFILE>/1385/851119/news/_diet.htm</ORIGINALFILE>
<ISSUE>پنجشنبه 19 بهمن 1385 - سال چهاردهم - شماره4202 - Feb 8, 2007</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
ضرورت نگاهي نو به نسبت ميان سلامت و رسانه
مخاطب را بشناسيم
</TITLE>
<TEXT>


اميد جهانشاهي
مي گويند: سلامت همه چيز نيست اما همه چيز بدون سلامت هيچ است.
اين سخن به درستي و روشني به اهميت بحث سلامت اشاره دارد و اگر به معناي جامعي از سلامت برسيم، در مي يابيم كه برخلاف بسياري مثل ها، چندان اغراق آميز هم نيست.
جاي توضيح و تشريح ندارد كه جوامع مدرن و به اصطلاح پيشرفته امروز از گروه هاي نابهنجار اجتماعي، نرخ خودكشي در سنين پايين(جواني)و يا در شايع ترين صورتش، اضطراب و اختلالات روش زندگي پيچيده و فشرده شهري و پاره اي پديده هاي موسوم به آثار سيستم شهري كه در جوامع گوناگون به اشكال مختلف وجود دارد رنج مي برند. گويي با وجود همه دستاوردهاي خيره كننده، انسان به مثابه انسان هنوز اندر خم كوچه سلامت است.
به راستي سلامت چيست و چرا در جوامع پيشرفته امروز نيز سلامت به عنوان يك مسأله همچنان جدي، پررنگ و دغدغه آفرين است.
گسترش مفهوم سلامت
معمولاً وقتي از سلامت سخن به ميان مي رود، ناخود آگاه پزشك و بيمارستان و بستر بيماري به ياد مي آيد، اما واقعيت اين است كه اين معنا از سلامت تنها بخشي از آن مفهوم را افاده مي كند. وقتي مي گوييم سلامت، هم سلامت جسم در نظر است و هم سلامت روان از آن مراد مي شود. سلامت جسم و روان مثل زنجير به هم وابسته اند و هر يك مقوم ديگري است و مي تواند آن را باعث شود.
امروزه وقتي از سلامت سخن مي رود جنبه رواني و به خصوص اجتماعي آن نيز مطرح است، چه در حالي مي توان توقع داشت، فرد فرد جامعه از رواني سالم برخوردار باشند كه مناسبات اجتماعي سالم باشد.
اين نگاه باعث رويكرد جديدي به سلامت جسم نيز شده است. اين رويكرد رو به رشد كه به خصوص در چين و انگلستان هواداران بسياري دارد و در جامعه ما نيز گام هاي خوبي در اين راستا برداشته شده است پزشكي جامعه نگر يا جامعه محور ناميده مي شود.
در اين رويكرد پزشكان در بيمارستان به انتظار مريض نمي نشينند بلكه سلامتي در بخشي از شهر يا جامعه شان را با اجراي برنامه هاي سلامت و به كمك روش هاي پيشگيري پيگيري مي كنند. اجراي اين برنامه ها مستلزم وجود سرمايه اجتماعي يعني همدلي و همكاري مردم در اجراي اين برنامه ها و روش هاي پيشگيرانه است. به اصطلاح، در اين رويكرد پزشكان بيش از اين كه از راه مداواي بيماران كسب درآمد كنند، در راه جلوگيري از مريض نشدن مردم فعاليت مي كنند.
سلامت در نسبت با رسانه
امروزه سلامت چه بعد از رواني و چه از بعد جسمي يك محصول اجتماعي است. تنظيم يك برنامه بهبود سلامت بدون توجه به زمينه اجتماعي و فرهنگي جامعه مورد نظر به راهكارهايي غيركارآمد مي انجامد. چه كنش هاي فردي متأثر از بستر اجتماعي و درك مشترك از مقولات بر رفتارهاي انتخابي و نگرش هاي افراد به روشني و صراحت نقش رسانه ها را در امر آموزش برنامه هاي سلامت نشان مي دهد. به جرأت مي توان گفت مسأله سلامت در هر جامعه متأثر از رويكرد و استراتژي رسانه اي در آن جامعه است.
آموزش سلامت و فرآيند آموختن رفتارهايي دانسته اند كه در حفظ و بهبود سلامت فرد و گروه ها مؤثر است. به عبارت ديگر آموزش سلامت يك رويكرد كل نگر براي توانمند كردن افراد براي شناخت ديگران و محيط است. اين تاكيد برشناخت ديگران و محيط به روشني ماهيت اجتماعي آموزش سلامت را نشان مي دهد.
در گذشته ما اين ماهيت اجتماعي براي بحث سلامت چندان لحاظ نمي شد. اساساً برنامه هاي آموزش سلامت عمومي را به دو دسته كه مولود دو نگاه يا دو رويكرد است تقسيم بندي كرده اند. رويكرد كلاسيك، پيشيني يا سنتي و رويكرد مدرن و جديد.
در رويكرد كلاسيك، مسأله سلامت را در عدم آگاهي افراد از نكات بهداشتي و سلامتي مي دانستند. از اين رو اطلاع رساني از كليد واژه هاي اين رويكرد و محور اساسي آن به شمار مي رفت. اطلاعات information در لغت به معني شكل يافته يا شكل گرفته مي باشد و از يك واژه لاتين گرفته شده و مراد از آن شكل دادن به پيام است.(in+form)
بنابر اين نظام رسانه اي مي كوشد تا با مكانيسم توزيع اطلاعات درست، به مؤثرترين شيوه و در بهترين زمان مردم يا شهروندان را به اصطلاح آگاه كند.
در اين نظام سنتي تلاش مي شود تا نكات لازم بهداشتي و مباحث سلامتي به مردم توصيه شود و مراد اين است كه فرد فرد افراد جامعه با رعايت اصول اخلاقي و عمل به توصيه هاي بهداشتي جامعه سالمي بسازند.
در اين تلقي از آموزش سلامت كه برآمده از ماهيت ارتباطات سنتي است و متكي به شاخصه هاي آن است توصيه، اندرز، نصيحت و خطابه نقش بارزي دارند. در اين رويكرد مبنا اين است كه آدمي فطرتاً منزه است و پاكيزگي را دوست دارد و تنها بايد در معرض اطلاعات و آگاهي صحيح قرار گيرد تا راه درست كه همان رفتار بهداشتي است را انتخاب كند.
از ديگر خصوصيات آن تأكيد بر جنبه هاي فردي است. ملاك موفقيت يا ناكارآمدي برنامه آموزش سلامت مثلاً در زمينه سيگار و مضرات آن، سنجش آگاهي عمومي نسبت به مضرات سيگار است. پوسترهاي آموزش سلامت مبتني بر ويژگي بارز ارتباطات سنتي اغلب در موضع توصيه كننده هستند. مثلاً بر اتوبوس مي نويسند: اعتياد هرگز، ورزش هميشه و اساساً برنامه ريزي اجتماعي براي تغيير نگرش مورد توجه قرار نمي گيرد.
بازنگري نگاه سنتي
در رويكرد كلاسيك، مخاطب، يك توده انبوه است، چه امر سلامت متوجه همه و همه مي شود. كسي نيست كه بتوان او را بري و بي نياز از اطلاعات لازم در مورد سلامت جسمي و رواني دانست. اما واقعيت اين است كه مخاطب به دسته ها و گروه هاي متعدد و متنوعي قابل دسته بندي است. اثر بخشي يك فرايند برنامه آموزش سلامت در گرو شناخت اين گروه هاي مخاطب است كه با معيارهاي مختلفي چون سن، اندازه و جمعيت مخاطب، جنسيت، شغل، مذهب، محل زندگي، قوميت، سطح تحصيلات و... دسته بندي مي شوند.
اقناع اين گروه ها مستلزم درك صحيحي از مقتضيات و شايسته ها و بايسته هاي زباني و ادراكي هر كدام از اين دسته هاست. هر طبقه اجتماعي سبك زندگي خاص خودش را دارد. سبك زندگي به عادات رفتاري و ساخت ارزش و فرهنگي خاصي برمي گردد كه يك برنامه آموزش سلامت موفق بايد مبتني بر عادات و ارزش هاي آن طبقه باشد.
مثلاً تجربه نشان داده است كه تأكيد بر هزينه هاي ماهانه خريد سيگار بيشتر براين گروه ها و طبقات مؤثر بوده تا ذكر بيماري هاي بلندمدت ناشي از مصرف آن. يا مثلاً يك جامعه روستايي به شدت متأثر از گذشته است و به سنت گرايش دارد. در اين جوامع ارايه مطالب به شيوه هاي روايتي و داستاني و خطابه اي بسيار رواج دارد و آنها معمولاً در مقابل اين شيوه ها پذيرا هستند. اما يك جامعه دانشجويي اساساً ميل به ساختار شكني و نوگرايي دارد.
همچنين تجربه نشان داده است كه تكيه بر خطر مصرف داروهاي انرژي زا و حتي مواد مخدر، جواناني كه مشتاق خطر كردن و هيجان در زندگي شان هستند را به مصرف اين مواد تشويق كرده است. در سال هايي كه شعار نويسي روي ديوار مد بود، بر ديوار دبيرستان نوشته بودند كه اعتياد ظلم به جامعه بشري است. در حالي كه اين جمله كاملاً با مرزهاي معنايي يك نوجوان فاصله دارد. لذا مخاطب شناسي بسيار حساس و مهم است. آستانه پذيرش گروه هاي مختلف مخاطبين هم متفاوت است و نمي توان مخاطب را يك توده انبوه واحد به حساب آورد و بر اطلاع رساني به مخاطب توده اكتفا كرد.
ضرورت نگاه نو
عادات و مد زندگي مردم خواسته و ناخواسته بازتاب اعتقادات و باورهايشان است. يك برنامه جامع و پيگير در مفهوم نوين بايد به گونه اي با اعتقادات مردم روبه رو شود كه مد زندگي و عادات رفتاري را به نفع فعاليت هاي مدني و مشاركت جمعي و همدلي اجتماعي تغيير دهد. اين كه مردم اطلاعات كافي در مورد مباحث مربوط به بهداشت و سلامت داشته باشند لازم است اما كافي نيست، مهم اين است كه شهروندان قدرت تأثيرگذاري و تغيير شرايط اجتماعي محيط پيرامونشان را نيز پيدا كنند. اين مهم مستلزم گشودن ظرفيت ها و قابليت هاي تازه اي در مفهوم شهروندي است. به ديگر سخن، آموزش سلامت اجتماعي در يك افق فراخ تر، برنامه اي براي ساختن سرمايه انساني است. سرمايه اي كه با آن مي توان براي آن شهروندان جامعه سالم تري مهيا كرد.
بي شك رسانه ها همواره كوشيده اند اطلاعات كافي در مورد مضرات سيگار، رژيم غذايي مناسب و... بدهند اما سؤال اساسي اين است كه آيا آنها در ارتقاي سرمايه انساني نيز موفق بوده اند؟ واقعيت اين است كه نمي توان يك معضل را در سطح اجتماعي تشخيص داد اما در ارايه راهكارها و راهبرد حل مسئله، تنها فرد و اطلاعات فردي را مدنظر قرار داد.
بي ترديد كاميابي در سياست هاي سلامت عمومي در گرو اتخاذ سياست هاي مبتني بر رويكرد نوين و همكاري همه نهادهاي اجتماعي است. در اين ميان نقش رسانه ها محوري و اساسي است. اميد كه ارباب مطبوعات و اصحاب تصوير با توجه به بايستگي ها و شايستگي هاي رويكرد نوين بيش از پيش به صفحه و آنتن سلامت بها دهند.
* پژوهشگر مركز تحقيقات رسانه اي همشهري
</TEXT>
</DOC>
<DOC>
<DOCID>HAM2-851119-025</DOCID>
<DOCNO>HAM2-851119-025</DOCNO>
<ORIGINALFILE>/1385/851119/news/_diet.htm</ORIGINALFILE>
<ISSUE>پنجشنبه 19 بهمن 1385 - سال چهاردهم - شماره4202 - Feb 8, 2007</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
محققان مي گويند
</TITLE>
<TEXT>
تنهايي آلزايمر مي آورد
گروه سلامت- سالمندان عزيز، در خانه تان تنها ننشينيد، با دوستان تان برويد، بياييد. از ما گفتن؛ اگر آلزايمر گرفتيد، ديگر با خودتان است. اين را محققان دانشگاه راش در شيكاگوي آمريكا مي گويند كه نتايج كارشان را در شماره فوريه نشريه آرشيو روان پزشكي عمومي چاپ كرده اند.
در اين تحقيق متوجه شده اند سالمندان بي همسر، آنها كه در فعاليت هاي گروهي شركت نمي كنند و نيز كساني كه با دوستان شان رفت و آمد ندارند،  بيشتر از بقيه در معرض آلزايمر قرار دارند. آن قدر كه ممكن است تا دو برابر بقيه آلزايمر بگيرند. اين را از پي گيري بيش از 800 مرد و زن سالمند به مدت 4 سال فهميده اند. كساني كه در ابتداي مطالعه هيچ يك به آلزايمر مبتلا نبوده اند و با آزمون هاي معتبر، درجه تنهايي آنها در زندگي اندازه گيري شده بود. طي اين مدت، 76 نفر مبتلا شدند كه بيشتر آنها كساني بودند كه در آزمون تنهايي امتياز بالاتري گرفته بودند. با بالارفتن امتياز تنهايي، خطر بروز آلزايمر هم به همان نسبت بالا مي رفت. هنوز اينكه چگونه تنها ماندن باعث بيشتر شدن احتمال بروز آلزايمر مي شود، مشخص نيست،  اما تا آن زمان امتحانش ضرري ندارد.



ورزش، آرتروز را بدتر نمي كند
گروه سلامت- بالاخره با اين درد زانو پياده روي بكنم يا نه؟ اين هم سوالي است كه پدربزرگ ها و مادربزرگ ها دائم مي پرسند، به خصوص اگر اهل روزنامه خواندن باشند، آن هم روزنامه هايي كه هر روز دارند مي نويسند كه محققان چه مي گويند.
قبلا بعضي تحقيق ها مي گفتند ورزش باعث قوي شدن رباط ها و تاندون هاي زانو مي شود و به اين وسيله از بروز اوستئوآرتريت يا همان آرتروز پيشگيري مي كند. برخي ديگر مي گفتند ورزش، به خصوص در افراد چاق، باعث ساييده شدن بيش از حد دو سطح مفصل روي هم مي شود و به اين ترتيب خطر آرتروز زانو را بيشتر مي كند.اما به تازگي محققان دانشگاه بوستون كه نتايج تحقيق خود را در شماره فوريه نشريه آرتريت و روماتيسم منتشر كرده اند، مي گويند ورزش از آرتريت زانو پيشگيري نمي كند، اما خطر آن را هم زيادتر نمي كند.
در اين مطالعه بيش از 1300 مرد و زن با متوسط سن 53 سال به مدت 9 سال بررسي شده اند و كليه فعاليت هاي بدني آنها به دقت ثبت شده و نيز همگي آنها، هر چند وقت يك بار، تحت معاينه هاي باليني دقيق از لحاظ ابتلا به آرتروز زانو يا شدت پيشرفت آن قرار گرفته اند. خبرگزاري رويترز گزارش كرده كه از مجموع اين تحقيق بر مي آيد، مي توان به سالمندان دچار اين بيماري توصيه كرد ورزش هاي ملايم و متوسط را، مثل پياده روي، حتي با سرعت بالا، همچنان ادامه دهند: ورزش آرتروز را بدتر نمي كند، البته بهترش هم نمي كند، اما مگر فايده هاي ورزش فقط همين هاست؟
خطرات زود بزرگ شدن بچه ها
گروه سلامت- اين را محققان كشورهاي غربي مي گويند: نوجواناني كه در سن پايين وارد دنياي بزرگسالان مي شوند، دچار مشكل ها و ناراحتي هاي رواني و عاطفي عميقي مي شوند.
در يكي از اين تحقيقات،  كه كار محققان دانشگاه كاليفرنياست، محققان متوجه شده اند اين نوجوانان بعد از تجربه هاي ارتباطي، با احساس هاي منفي و آزاردهنده متعددي روبه رو مي شوند؛ مثل حس مورد سوءاستفاده قرار گرفتن، احساس گناه و بي ارزشي. بنابراين خانواده ها بايد در مورد خطرهاي گوناگون اين نوع روابط، به خصوص در سن هاي پايين، با فرزندشان صحبت كنند و آنها را آگاه كنند. به ويژه در مورد دختران اين موضوع حساس تر است. محققان گفته اند دختران دو برابر پسران در معرض اين نوع احساس ها هستند. اين مطالعه روي بيش از 600نوجوان دختر و پسر آمريكايي 14 ساله انجام شده و نتايج آن در آخرين شماره نشريه پدياتريكس منتشر شده است.
نارسايي كليه، استخوان را هم نارسا مي كند
گروه سلامت- اين جمله كه چو عضوي به درد آورد روزگار، دگر عضوها را نماند قرار هنوز هم درست در مي آيد، شاهدش هم تحقيق تازه اي است كه درباره اثر نارسايي كليه روي استحكام استخوان ها انجام شده است.
در مطالعه اي كه محققان دانشگاه مينه آپليس انجام شده متوجه شده اند افرادي كه نارسايي شديد كليه دارند، بيشتر از سايرين در معرض خطر شكستگي استخوان لگن قرار دارند. البته اينكه عملكرد ضعيف كليه باعث هدر رفتن مواد ضروري بدن، از جمله برخي املاح مي شود، قبلا شناخته شده بود، اما اين بار محققان دريافته اند پوكي ناشي از بد كار كردن كليه، در استخوان لگن بيشتر از ساير استخوان هاست. اگر يافته هاي اين تحقيق كاملا تاييد شود، مي توان گفت بيماراني كه حتي به طور نسبي عملكرد كليه شان را از دست داده اند، بايد از لحاظ وضعيت اين استخوان هايشان با دقت بيشتري بررسي شوند.خبرگزاري رويترز گزارش كرده اين يافته ها از بررسي 149 زني كه دچار شكستگي لگني شده بودند و مقايسه آنها با همين تعداد بيمار مبتلا به شكستگي هاي ستون فقرات و نيز گروهي از زنان سالم به دست آمده است. اين زنان همگي سني بالاتر از 65سال داشتند. هنوز اين نتايج در يك نشريه علمي چاپ نشده است.
</TEXT>
</DOC>
<DOC>
<DOCID>HAM2-851119-026</DOCID>
<DOCNO>HAM2-851119-026</DOCNO>
<ORIGINALFILE>/1385/851119/news/_diet.htm</ORIGINALFILE>
<ISSUE>پنجشنبه 19 بهمن 1385 - سال چهاردهم - شماره4202 - Feb 8, 2007</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
جهان سلامت
خودكشي با داروهاي مجاني
</TITLE>
<TEXT>


گروه سلامت- صدف كوه كن: هر چيزي كه رايگان باشد، زياد مصرف مي شود. آن ضرب المثل معروف را به ياد مي آوريد؟ يادمان باشد كه همه جاي دنيا آسمان همين رنگ است؛ چرا كه كارشناسان امور بهداشتي كشور همسايه مان، يعني تركيه، اعلام كرده اند مصرف دارو در اين كشور ظرف 5 سال گذشته، 2 برابر شده است و دليل اين افزايش ميزان را هم امكان استفاده از خدمات درماني رايگان براي افراد كم درآمد دانسته اند.
بنا به آمار منتشره در پايگاه اينترنتي وزارت بهداري تركيه، در سال 2001 ميلادي 693 ميليون بسته انواع دارو در تركيه مصرف شده بود كه اين رقم در سال 2006 ميلادي به يك ميليارد و 272 ميليون بسته افزايش يافته است. همچنين، ميزان داروهاي مصرفي در تركيه در سال 2002 ميلادي 699 ميليون بسته، در سال 2003 ميلادي 769 ميليون، در سال 2004 ميلادي 856 ميليون و در سال 2005 ميلادي نيز يك ميليارد و 212 ميليون بسته گزارش شده است.
موافقت سازمان بيمه هاي اجتماعي با استفاده افراد تحت پوشش از داروخانه هاي خصوصي و نيز افزايش تعداد دارندگان كارت سبز كه امكان استفاده از خدمات درماني رايگان را براي افراد كم درآمد فراهم كرده، از مهم ترين عوامل افزايش ميزان مصرف دارو در تركيه اعلام شده است.
سازمان بيمه هاي اجتماعي تركيه كه براي بيمه شدگان خود تا دو سال قبل تنها اجازه خريد دارو از داروخانه هاي اين سازمان را مي داد، از دو سال قبل خريد دارو براي بيمه شدگان از داروخانه هاي ديگر را نيز آزاد اعلام كرد.
همچنين، ظرف چند سال گذشته، دولت تركيه به اشخاصي كه بضاعت مالي كافي ندارند و عضو هيچ سازمان بيمه اي هم نيستند، خدمات درماني رايگان ارائه كرده و استفاده  كنندگان از اين خدمت دولتي با ارائه كارت هايي كه به آنها كارت سبز گفته مي شود امكان مراجعه به تمامي بيمارستان هاي دولتي و تأمين دارو به طور رايگان را پيدا كرده اند. بنا به آمارهاي موجود بيش از 1/12 ميليون تن در تركيه داراي كارت سبز هستند.
اشكال كار كجاست؟
اگرچه، در بسياري از موارد خود افراد به شكل خودسرانه به مصرف بي رويه داروها مي پردازند و ناآگاهي جامعه، فرهنگ و باورهاي غلط رايج ميان مردم مهمترين علت افزايش مصرف دارو به شمار مي رود، اما به  هر حال سياست گذاري هاي كلان دولتي نيز در اين باره تأثيرگذار است. به  گفته كارشناسان، چنانچه پرداخت يارانه دارو كاهش يابد و معادل آن به سازمان هاي بيمه گر پرداخت شود مصرف خودسرانه دارو نيز كاهش بيشتري خواهد يافت.
در عين حال كه كارشناسان، يكي از علت هاي مهم مصرف خودسرانه دارو توسط مردم را فقدان استطاعت مالي براي پرداخت حق ويزيت، نداشتن اطلاعات در خصوص مصرف دارو و بهبودي بيماري و نشانه هاي مشابه در بيماري هاي مختلف برمي شمرند، به  عقيده كارشناسان، افزايش آموزش و آگاهي در زمينه مشاغل پزشكي در كاهش خود درماني بسيار مؤثر است چرا كه بسياري از مردم به  غلط تصور مي كنند مصرف زياد بعضي  از داروها مانند آنتي بيوتيك ها دوره بيماري را كوتاه مي كند، در حالي  كه مصرف خودسرانه دارو علاوه بر عوارض جبران ناپذير، طول درمان را نيز افزايش مي دهد.
پزشكان، مقاوم  شدن بدن در برابر داروها، افزايش فشار خون، بيماري قلبي، ناراحتي پوستي و گوارشي، شيوع بيماري تنگي نفس و گرفتگي بيني را از جمله عوارض مصرف خودسرانه دارو برمي شمارند.
در برخي موارد هم بيماران  تصور مي كنند، پزشك هرچه داروهاي بيشتري تجويز كند تخصص و اطلاعات بيشتري دارد بنابراين، عوارض ناشي از مصرف نادرست دارو به تهديدي پنهان براي جوامع صنعتي و در حال توسعه، تبديل شده  است؛ به طوري  كه 8 درصد موارد بستري در بيمارستان هاي كشور مربوط به عوارض ناخواسته دارويي است.
فاصله سم و دارو فقط يك قدم است
به گفته كارشناسان، هر ايراني روزانه يك قلم دارو مصرف مي كند و اين امر خطر جدي براي سلامت مردم تلقي مي شود. اين در حالي است كه فاصله دارو با سم فقط يك قدم است و مصرف بي رويه آن مي تواند حتي مرگ مصرف كننده را به دنبال داشته باشد. اگرچه داروها ركن اصلي درمان در دنيا به حساب مي آيند و 75 درصد درمان ها از طريق آن صورت مي گيرد اما مردم بايد آگاه باشند كه مصرف بي رويه آن مي تواند خطر جدي براي سلامت آنان باشد و عوارض آن در برخي مواقع غيرقابل جبران است.
در حقيقت، مصرف بي رويه دارو در حالي در كشور به شدت افزايش يافته كه ساليانه دولت ميلياردها تومان بابت آن هزينه مي كند و اين در حالي است كه درصد بالايي از اين داروها بدون دليل پزشكي مصرف مي شود و هيچ سودي براي فرد ندارد.
</TEXT>
</DOC>
<DOC>
<DOCID>HAM2-851119-027</DOCID>
<DOCNO>HAM2-851119-027</DOCNO>
<ORIGINALFILE>/1385/851119/news/_ejtem.htm</ORIGINALFILE>
<ISSUE>پنجشنبه 19 بهمن 1385 - سال چهاردهم - شماره4202 - Feb 8, 2007</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
رئيس كميته امور اجتماعي:
مهم  ترين چالش عسلويه اعتياد است
*معاون امور پيشگيري بهزيستي بوشهر:سال 60 فقط يك معتاد در منطقه وجود داشت
</TITLE>
<TEXT>


گروه اجتماعي - رئيس كميته امور اجتماعي منطقه عسلويه اعلام كرد: در منطقه عسلويه انواع مواد مخدر به راحتي خريد و فروش مي  شود.
به گزارش خبرنگار اعزامي همشهري به عسلويه، عبدالله حاجياني، رئيس كميته امور اجتماعي اين منطقه در جمع خبرنگاران، گفت: انواع مختلف مواد از راه دريا و كوه  هاي اطراف وارد منطقه مي  شود و مهم  ترين چالش اين منطقه اعتياد است.وي تصريح كرد: يكي ديگر از مشكلات منطقه عسلويه افزايش مهاجرت افراد است كه اين امر باعث بهم زدن تركيب جمعيتي شده است تا پيش از شروع پروژه نفتي پارس جنوبي در اين منطقه 24هزار نفر زندگي مي  كردند كه با افزايش جمعيت مهاجر در حال حاضر 60 هزار جمعيت مهاجر در اين منطقه در كنار ساكنان بومي زندگي مي  كنند. حاجياني در خصوص چالش  هاي ديگر اين منطقه، گفت: در حال حاضر چالش مهم ديگر منطقه عسلويه ناهنجاري  هاي اخلاقي است، به گونه اي كه برخي از اتباع پاكستاني در قالب تكدي  گري به توزيع مواد مخدر و اعمال غيراخلاقي مبادرت مي  كنند.
رئيس كميته امور اجتماعي منطقه عسلويه، با انتقاد از عدم توسعه فرهنگي در منطقه يادآور شد: متأسفانه فرهنگ، خدمات رفاهي و مسائل اجتماعي در اين منطقه رشد نكرده و اين منطقه فقط از نظر صنعتي رشد ناگهاني يافته است.حاجياني با بيان اين كه يكي از دلايل بروز ناهنجاري مختلف اجتماعي در منطقه، وجود بافت كارگري و نبود تفريحات لازم است، تصريح كرد: هم اكنون امكانات تفريحي بهبود يافته است، ولي همچنان نيازها وجود دارد؛ چرا كه در بسياري از اتاق هاي كارگري حتي يك تلويزيون و هيچ وسيله سرگرمي وجودندارد.
رئيس كميته امور اجتماعي منطقه عسلويه با انتقاد از عدم بكارگيري نيروهاي بومي در اجراي پروژه  هاي نفت پارس جنوبي، گفت: معمولاً شركت  هاي مختلف براي اجراي پروژه  هاي خود نيروي انساني را نيز با خود مي  آورند و به همين دليل افراد بومي ساكن در منطقه بيكار مانده اند. وي تصريح كرد: همه شركت  ها موظف شده بودند كه 50 درصد نيروي انساني خود را از افراد بومي اين منطقه انتخاب كنند كه متأسفانه اين طرح تاكنون اجرايي نشده است.
حاجياني در پايان تأكيد كرد: تفاهمنامه اي ميان وزارت رفاه و تأمين اجتماعي و وزارت نفت براي كنترل آسيب هاي اجتماعي در منطقه عسلويه امضاء شده اما اين تفاهمنامه هيچ گاه عملياتي نشد و بودجه لازم در اختيار سازمان بهزيستي قرار نگرفته است.
معاون امور پيشگيري بهزيستي استان بوشهر نيز گفت: نبود امكانات و دوري 4 ماهه از زن و فرزندان و ساعت هاي طولاني كار سخت و طاقت فرسا موجب شده است كارگران به استعمال مواد مخدر روي بياورند.
زرين تاج زند اضافه كرد: كارگري كه در گرماي 60درجه و 98 درصد شرجي هوا بايد 12 ساعت در لوله هاي بزرگ جوشكاري كند، قطعا نياز به شرايطي دارد كه وضعيت برايش قابل تحمل باشد. زند خاطرنشان كرد: در اتاق هاي كارگري نيز 12 تا 14 كارگر هر كدام تنها يك تخت و يك گاز پيك نيك دارند. وي گفت: در سال 60 تنها يك معتاد در منطقه وجود داشت ولي هم اكنون از كودك دو ساله تا پيران همه با مواد مخدر آشنا شده اند. معاون امور پيشگيري بهزيستي استان بوشهر افزود: بسياري از سيستان و بلوچستان تنها به دليل قاچاق مواد مخدر به عسلويه مي آيند؛ چنانچه در سال جاري 3 تن حشيش كه مي خواست به كشورهاي ديگر منتقل شود، كشف و امحا شد.
از سوي ديگر محمود بندر آپي كارشناس پيشگيري از آسيب هاي عسلويه مي گويد: اگر صيانت از مخزن در پارس جنوبي رعايت شود 50 سال و اگر رعايت نشود 30 سال ديگر اين مخزن قابل استفاده است و بعد از آن منطقه اي با آسيب اجتماعي بالا و بدون استفاده خواهيم داشت.
</TEXT>
</DOC>
<DOC>
<DOCID>HAM2-851119-028</DOCID>
<DOCNO>HAM2-851119-028</DOCNO>
<ORIGINALFILE>/1385/851119/news/_ejtem.htm</ORIGINALFILE>
<ISSUE>پنجشنبه 19 بهمن 1385 - سال چهاردهم - شماره4202 - Feb 8, 2007</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
رتبه اول حبس زدايي براي دادگستري خراسان شمالي
</TITLE>
<TEXT>
گروه اجتماعي - جانشين رئيس دادگستري كل خراسان شمالي گفت: دادگستري اين استان در طرح حبس زدايي رتبه اول را در بين دستگاه هاي قضايي استان هاي كشور كسب كرد.
به گزارش پايگاه اطلاع رساني سازمان زندانها، حجت الاسلام مصطفي عبداللهي گفت: ميزان ورودي مجرمان به زندان هاي خراسان شمالي در سه ماهه سوم سال جاري 71 درصد كاهش نشان مي دهد.
وي اضافه كرد: اين در حالي است كه در سه ماهه نخست سال جاري ميزان ورودي به زندان هاي استان خراسان شمالي داراي رشد قابل ملاحظه اي بوده است.
اين مسئول قضايي خراسان شمالي، دليل اين امر را اجراي طرح حبس زدايي توسط قضات استان دانست.
عبداللهي ميانگين زمان رسيدگي به پرونده ها در دادگستري هاي خراسان شمالي را بين 20تا 22روز اعلام كرد و از قضات خواست تا به پرونده هاي قضايي در اسرع وقت رسيدگي نمايند.
وي تشكيل ستاد حفاظت اجتماعي، دفتر حمايت از حقوق زنان و كودكان و نوجوانان، حفاظت از حقوق شهروندي، اراضي ملي، شوراي قضايي و ستاد ديه را مهمترين فعاليت هاي دادگستري اين استان برشمرد.
</TEXT>
</DOC>
<DOC>
<DOCID>HAM2-851119-029</DOCID>
<DOCNO>HAM2-851119-029</DOCNO>
<ORIGINALFILE>/1385/851119/news/_ejtem.htm</ORIGINALFILE>
<ISSUE>پنجشنبه 19 بهمن 1385 - سال چهاردهم - شماره4202 - Feb 8, 2007</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
در صورت موافقت شوراي عالي بيمه
سهم مردم در هزينه داروهاي گران كاهش مي يابد
</TITLE>
<TEXT>
گروه اجتماعي- معاون درمان سازمان تأمين اجتماعي اعلام كرد: پيشنهادي به شوراي عالي بيمه ارائه شده است مبني براين كه بيماران بيمه شده براي داروهاي ارزان، فرانشيز بيشتري پرداخت كنند و در مقابل براي داروهاي گران قيمت، بخش عمده هزينه ها را سازمان هاي بيمه گر بپردازند.
به گزارش روابط عمومي سازمان تأمين اجتماعي، علي فتاحي  گفت: در صورت تصويب اين پيشنهاد در شوراي عالي بيمه 100 درصد هزينه داروهاي گران قيمت از سوي سازمان هاي بيمه گر پرداخت خواهد شد و مردم ديگر براي دريافت داروهاي گران قيمت با مشكل مواجه نخواهند شد.
وي افزود: در حال حاضر 8 هزار و 153 نفر از بيماران خاص كه شامل بيماران دياليزي، تالاسمي و هموفيلي مي شوند، تحت پوشش سازمان تأمين اجتماعي هستند كه 100 درصد هزينه هاي دارويي اين بيماران از سوي اين سازمان پرداخت مي شود.
فتاحي با بيان اين كه 3 هزار و 562 نفر از بيماران مبتلا به ام. اس تحت پوشش سازمان تأمين اجتماعي هستند، گفت: درباره بيماران سرطاني، با توجه به اين كه هنوز در زمره بيماران خاص محسوب نشده اند، سازمان تأمين اجتماعي 85 درصد هزينه هاي دارويي آنان را پرداخت مي كند.
معاون درمان سازمان تأمين اجتماعي همچنين در ارتباط با اظهار نظر يكي از نمايندگان مجلس درباره محروم بودن بيماران ايدزي از حمايت هاي درماني سازمان هاي بيمه گر  افزود: بيماران ايدزي كه در مراكز خاص و در بخش هاي عفوني بستري مي شوند، خدمات لازم را از سوي سازمان بيمه گر دريافت مي كنند.
</TEXT>
</DOC>
<DOC>
<DOCID>HAM2-851119-030</DOCID>
<DOCNO>HAM2-851119-030</DOCNO>
<ORIGINALFILE>/1385/851119/news/_ejtem.htm</ORIGINALFILE>
<ISSUE>پنجشنبه 19 بهمن 1385 - سال چهاردهم - شماره4202 - Feb 8, 2007</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
اجراي طرح تشديد مقابله با ورود سلاح به كشور
</TITLE>
<TEXT>


پليس: جانشين فرمانده نيروي انتظامي با اشاره به اينكه پليس با دارندگان هرگونه سلاح غير مجاز در كشور برخورد قانوني مي كند، افزود: ناجا طرح تشديد برخورد با واردكنندگان و دارندگان سلاح را به اجرا درمي آورد.
سردار حسين ذوالفقاري، جانشين فرمانده نيروي انتظامي با بيان اين مطلب اظهار داشت: ناامني هاي موجود در كشور عراق باعث شد كه عده اي فرصت طلب اقدام به خريد و فروش و حمل آن به داخل كشور و در نهايت ايجاد ناامني كنند.
وي با اشاره به اينكه از كشور تركيه نيز شاهد ورود سلاح كلت كمري به داخل كشور هستيم، تصريح كرد: تاكنون محموله هاي مختلفي از اين سلاح در استان هاي كشور شناسايي و كشف شده است.
جانشين فرمانده نيروي انتظامي در ادامه از كشف 22هزار قبضه انواع سلاح جنگي و شكاري غيرمجاز از ابتداي سال جاري در كشور خبر داد و خاطر نشان كرد: در برخي موارد از اين سلاح ها براي ارتكاب جرائم مختلفي از قبيل سرقت مسلحانه، نزاع و... استفاده مي شود.
سردار ذوالفقاري از كساني كه با خود سلاح حمل كرده و يا سلاح نگهداري مي كنند خواست با ماموران نيروي انتظامي همكاري و نسبت به تحويل سلاح خود اقدام كنند.
</TEXT>
</DOC>
<DOC>
<DOCID>HAM2-851119-031</DOCID>
<DOCNO>HAM2-851119-031</DOCNO>
<ORIGINALFILE>/1385/851119/news/_ejtem.htm</ORIGINALFILE>
<ISSUE>پنجشنبه 19 بهمن 1385 - سال چهاردهم - شماره4202 - Feb 8, 2007</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
انتقاد از طرح واگذاري وظايف حمايتي سازمان بهزيستي
</TITLE>
<TEXT>
گروه اجتماعي - مدير عامل انجمن حمايت از حقوق معلولين واگذاري امور زنان سرپرست خانوار را مغاير با رهنمودهاي مقام معظم رهبري و اصل 44 قانون اساسي دانست. علي همت محمودنژاد در مصاحبه با همشهري، طرح اين موضوع را در چارچوب لايحه بودجه سال 1385 اقدامي در راستاي انحلال سازمان بهزيستي خواند كه اكنون به اين صورت مطرح شده است.
محمودنژاد گفت بودجه سازمان بهزيستي از طريق دولت تامين مي شود و مجلس، سازمان بازرسي كل كشور و ساير سازمانهاي نظارتي كشور بر هزينه آن نظارت مي كنند، در حالي كه بودجه كميته امداد خارج از شمول محسوب مي شود. از اين رو، انتقال اين بودجه نه تنها غيرقانوني بلكه دخل و تصرف در بيت المال است و چه بسا در پاره اي موارد به فعاليتهاي شبهه ناك منجر شود.
وي اضافه كرد نزديك به 500 مركز غيردولتي در كشور عهده دار فعاليتهاي زنان سرپرست خانوار هستند كه در اين مراكز حدود 3000 نفر مددكار و مدديار مشغول به كار هستند و در صورت عملي شدن اين طرح،  بيم از بيكاري اين افراد وجود دارد. محمودنژاد اين امر را مغاير با رهنمودهاي مقام معظم رهبري و اصل 44 قانون اساسي ارزيابي كرد.
مدير عامل انجمن حمايت از حقوق معلولين همچنين تصويب اين طرح را باعث تضعيف سازمان بهزيستي و به طبع آن موقعيت معلولين در كشور ارزيابي كرد. وي پيش بيني كرد در صورت تصويب طرح، معلولين خواستار تأسيس وزارت رفاه معلولين مانند كشور افغانستان شوند. وي يادآوري كرد افغانستان از نظر اجتماعي،  اقتصادي، فرهنگي و سياسي تفاوتهاي قابل توجهي با ايران دارد، اما داراي وزارت رفاه معلولين است.
محمودنژاد در پايان اظهار اميدواري كرد نمايندگان مجلس شوراي اسلامي با بررسيهاي دقيق و كارشناسانه،  با اين طرح ناسنجيده مخالفت كنند و نشان دهند مجلس خانه ملت است.
</TEXT>
</DOC>
<DOC>
<DOCID>HAM2-851119-032</DOCID>
<DOCNO>HAM2-851119-032</DOCNO>
<ORIGINALFILE>/1385/851119/news/_ejtem.htm</ORIGINALFILE>
<ISSUE>پنجشنبه 19 بهمن 1385 - سال چهاردهم - شماره4202 - Feb 8, 2007</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
در مراسم افتتاح نخستين مركز دولتي درمان سرپايي اعتياد زنان اعلام شد:
بهره برداري از مركز نگهداري معتادان در شهريار تا پايان سال
</TITLE>
<TEXT>
ايسنا: نخستين مركز دولتي درمان سرپايي اعتياد زنان(شهيد ذوالفقاري)شامل مركز نگهداري، دارالسلامت، مهد كودك، دارالقرآن و... صبح ديروز در منطقه 18 تهران افتتاح شد.
محمد نفريه، رئيس سازمان بهزيستي استان تهران در مراسم افتتاح اين مركز با اشاره به اينكه پيرو سفرهاي استاني هيات دولت مقرر شد تا يك مركز درمان اعتياد ويژه زنان در تهران راه اندازي شود، اظهار كرد: سال گذشته 21هزار معتاد در مراكز دولتي و غيردولتي تحت پوشش رفتند كه 5 هزار و 987 نفر آنها كه 176 آنها زن بودند، در مراكز دولتي پذيرش شدند.
وي مركز شهيد ذوالفقاري را بهترين مركز در حوزه درمان اعتياد زنان خواند و اذعان كرد: راه اندازي يك dic ويژه زنان و يك مركز نگهداري زنان معتاد از ديگر مصوبات هيات دولت بوده است كه در زمينه راه اندازي مركز اول با يكي از پزشكان زن متخصص و در خصوص مركز دوم با مركز تولد دوباره طرف قرارداد شده ايم.
رئيس سازمان بهزيستي استان تهران اذعان كرد: مركز dic ويژه زنان در تهران و مركز نگهداري معتادان در شهريار تا پايان سال بهره برداري مي شود.
در ادامه مراسم، سعيد صفاتيان، مدير كل درمان و بازتواني ستاد مبارزه با مواد مخدر نيز با اشاره به اينكه افغانستان باشد يا نباشد، با مشكلي تحت عنوان مواد مخدر و روانگردان ها درگير خواهيم بود، گفت: مقابله، پيشگيري و درمان سه راه مبارزه با مواد مخدر در سياست هاي كلان نظام طراحي شده است و با تصويب سياست هاي كلان نظام در حوزه مبارزه با مواد مخدر دستگاه ها به خط مشي ثابتي رسيده اند.
مدير كل درمان و بازتواني ستاد مبارزه با مواد مخدر با اشاره به اختصاص بودجه مناسب به درمان اعتياد در سال جاري اذعان كرد: با توجه به حجم معتادان كشور، افراد تزريقي و جوان بودن جامعه بايد در هر زمينه برنامه خاصي بويژه در حوزه پيشگيري تدوين كرد؛ اگر چه در قانون، اعتياد جرم است؛ اما تلاش داريم نگاه كمك به معتادان را تقويت كنيم.
</TEXT>
</DOC>
<DOC>
<DOCID>HAM2-851119-033</DOCID>
<DOCNO>HAM2-851119-033</DOCNO>
<ORIGINALFILE>/1385/851119/news/_ejtem.htm</ORIGINALFILE>
<ISSUE>پنجشنبه 19 بهمن 1385 - سال چهاردهم - شماره4202 - Feb 8, 2007</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
در 9 ماهه امسال نسبت به سال قبل
ازدواج 3 و طلاق 9 درصد افزايش يافت
</TITLE>
<TEXT>
گروه اجتماعي- در 9 ماهه سال جاري 583 هزار و 184 فقره ازدواج انجام شد كه در مقايسه با مدت مشابه سال قبل، 3 درصد افزايش داشته است.
به گزارش روابط عمومي سازمان ثبت اسناد و املاك كشور همچنين در همين مدت 65 هزار و 904 فقره طلاق انجام شده كه در مقايسه با مدت مشابه سال قبل، 9 درصد افزايش داشته است.
بر اساس گزارش آمار عملكرد و فعاليت هاي 9 ماهه سازمان ثبت اسناد و املاك كشور در اين مدت در ازاي هر 9/8 ازدواج يك طلاق به وقوع پيوسته است.
همچنين بر اساس آمار ارائه شده، مجموع درآمدهاي وصولي سازمان در 9 ماهه سال  جاري 12 درصد كاهش داشته و از 1853 هزار ميليارد و 498 ميليون و 197 هزار و 908 ريال در سال 84 به 1627 هزار ميليارد و 507 ميليون و 666 هزار و 767 ريال رسيده است.
همچنين اين آمار نشان مي دهد كه جمع درآمد املاك در 9 ماهه 1385 مبلغ 219 ميليارد و 507 ميليون و 804 هزار و 62 ريال است كه در مقايسه با مدت مشابه سال قبل 11 درصد افزايش نشان مي دهد.
بر اساس آمار مذكور، جمع درآمدهاي اجرا، فروش اوراق و دفاتر و ثبت شركت ها در 9 ماهه 1385 به ترتيب 32، 59 و 13 درصد افزايش و جمع درآمد دفاتر اسناد رسمي نسبت به مدت مشابه سال قبل 19 درصد كاهش يافته است.
جمع كل اسناد مالكيت صادره نيز در 9 ماهه 1385 تعداد 978 هزار و 384 فقره و در مقايسه با مدت مشابه سال قبل كه تعداد 922 هزار و 303 فقره بوده 6 درصد افزايش داشته است.
همچنين تعداد املاك تحديد حدود شده، تفكيك هاي انجام شده و افرازهاي انجام شده در 9 ماهه 1385 به ترتيب يك، 9 و 35 درصد افزايش را نشان مي دهد.
همچنين معاملات انجام شده در دفاتر اسناد رسمي در 9 ماهه 1385 تعداد 10 ميليون و 318 هزار و 826 فقره بوده كه در مقايسه با مدت مشابه سال قبل 28 درصد افزايش داشته است. پرونده هاي تشكيلي و مختومه شده اجرا در 9 ماهه 1385 در مقايسه با مدت مشابه سال قبل به ترتيب 8 درصد و 18درصد افزايش داشته است.
شركت هاي ثبت شده در 9 ماهه 1385 تعداد 66 هزار و 201 فقره و در مقايسه با مدت مشابه سال قبل 28 درصد افزايش داشته است. بر اساس همين آمار شركت هاي منحله در 9 ماهه 1385 تعداد 3 هزار و 550 فقره و نسبت به 9 ماهه سال قبل 3 درصد كاهش داشته است.
اختراعات ثبت شده و علائم به ثبت رسيده در 9 ماهه 1385 به ترتيب تعداد 3 هزار و 694 و 7 هزار و 556 فقره بوده و در مقايسه با مدت مشابه سال قبل به ترتيب 63 و يك درصد افزايش داشته است.
</TEXT>
</DOC>
<DOC>
<DOCID>HAM2-851119-034</DOCID>
<DOCNO>HAM2-851119-034</DOCNO>
<ORIGINALFILE>/1385/851119/news/_ejtem.htm</ORIGINALFILE>
<ISSUE>پنجشنبه 19 بهمن 1385 - سال چهاردهم - شماره4202 - Feb 8, 2007</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
اعتبار بخش هاي مختلف امور زنان تجميع مي شود
</TITLE>
<TEXT>
گروه اجتماعي- مشاور رئيس جمهور در امور زنان و خانواده گفت: از سال آينده در جهت رسيدگي بيشتر به زنان سرپرست خانوار و اشتغال فارغ التحصيلان زن، اعتبار بخش هاي مختلف تجميع خواهد شد.
به گزارش پايگاه اطلاع رساني مركز امور زنان و خانواده، زهره طبيب زاده در ارتباط مستقيم با زنان استان اردبيل با بيان اين مطلب افزود: مركز امور بانوان به عنوان مركزي ستادي جايگاه مشاوره اي دارد و قادر نيست در بسياري از امور اجرايي دخالت كند و بايد دستگاه هاي اجرايي در كشور با فراجنسي عمل كردن توجه خاص به حل مشكلات زنان داشته باشند.
وي با بيان اين كه در سال آينده اولويت كاري توجه به زنان سرپرست خانوار و اشتغال آنان است تأكيد كرد: هم اكنون 147 هزار زن سرپرست خانوار در كشور وجود دارد و بيش از 55 هزار نفر در پشت نوبت هستند كه تنها با مساعدت دستگاه هاي حمايتي مي توانيم اينها را تحت پوشش قرار دهيم.
</TEXT>
</DOC>
<DOC>
<DOCID>HAM2-851119-035</DOCID>
<DOCNO>HAM2-851119-035</DOCNO>
<ORIGINALFILE>/1385/851119/news/_ejtem.htm</ORIGINALFILE>
<ISSUE>پنجشنبه 19 بهمن 1385 - سال چهاردهم - شماره4202 - Feb 8, 2007</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
از سوي كميته امداد به مناسبت دهه فجر صورت گرفت
واگذاري 5 هزار واحد مسكوني به خانواده هاي بي بضاعت
</TITLE>
<TEXT>
گروه اجتماعي - كمك به آزادي 850 زنداني نيازمند و واگذاري 5 هزار واحد مسكوني به خانواده هاي تحت حمايت كميته امداد از برنامه هاي اين نهاد در دهه فجر است.
به گزارش روابط عمومي كميته امداد، در اين زمينه 320 واحد مسكوني به مدد جويان كميته امداد استان تهران با مشاركت نيكوكاران واگذار گرديد. همچنين صدها طرح خوداشتغالي و خودكفايي مددجويان كميته امداد و تجليل از زنان سرپرست خانوار و مادران نمونه در استان هاي كشور اجرا گرديد.
اين گزارش حاكي است، همزمان با دهه فجر توزيع 9 ميليون كالا برگ ويژه اقشار آسيب پذير در سراسر كشور آغاز شده است. 5/7 ميليون نفر از خانواده هاي تحت حمايت كميته امداد و ساير نيازمندان مورد شناسايي اين نهاد و 5/1 ميليون نفر از خانواده هاي تحت حمايت سازمان بهزيستي مشمول دريافت اين كالاهاي يارانه اي هستند.
ديگر برنامه كميته امداد، در هفتمين روز از دهه فجر روز پيامبر اعظم، انقلاب اسلامي، عدالت و محروميت زدايي، توزيع پوشاك به 300 هزار خانواده تحت حمايت كميته امداد امام خميني استان تهران و ساير نيازمندان با هزينه اي بالغ بر 30 ميليارد ريال بود. همچنين آغاز توزيع 3 ميليارد و 500 ميليون ريال بن كالا بين خانواده هاي سادات نيازمند استان تهران توسط شهرداري و كميته امداد امام خميني از ديگر اقدامات اين روز است.بنابراين گزارش، مركز تشخيص پزشكي ولي عصر(عج)وابسته به كميته امداد امام خميني از تاريخ 12 لغايت 20 بهمن ماه خدمات تصويربرداري mri را با 50 درصد تخفيف براي عموم به انجام مي رساند.
براي اولين بار در استان يزد
طرح دادگاه درمان مدار اجرايي  شد
گروه اجتماعي - اجراي طرح دادگاه درمان مدار در محاكم انقلاب سراسر استان يزد آغاز شد.
به گزارش اداره كل روابط عمومي و اطلاع رساني قوه قضائيه، در جلسه اي كه به همين منظور در دفتر رئيس كل دادگستري استان يزد برگزار شد غلامحسين حيدري با اشاره به اينكه با اجراي طرح دادگاه درمان مدار امكان ترك اعتياد بخشي از معتادين وجود دارد اظهار داشت: مجموعه دادگستري كل استان يزد از اجراي اين طرح در استان استقبال نموده و اميدواريم اجراي اين طرح زمينه بازگشت بسياري از معتادين به كانون گرم جامعه را فراهم آورد.
در اين جلسه سيدمحمود ميرزماني معاون پيشگيري سازمان بهزيستي كشور نيز از اجراي اين طرح براي اولين بار در استان يزد ابراز خشنودي كرد و گفت: اميدواريم اين طرح الگويي براي ساير استان ها در زمينه كاهش اعتياد در جامعه قرار گيرد.
در ابتداي اين جلسه نيز تقديسي، مسئول دفتر پيشگيري از اعتياد سازمان بهزيستي استان يزد با اشاره به اينكه طرح دادگاه درمان مدار براي اولين بار در كشور در استان يزد اجرا مي گردد گفت: اين طرح با عنوان نمونه از ابتداي سال جاري در دادگستري شهرستان اردكان اجرا گرديد كه حدود 35 تا 40 درصد معتادين موفق به ترك اعتياد شدند.
وي افزود: در اين طرح پس از دستگيري معتاد و صدور حكم توسط دادگاه در صورتي كه متهم بومي بوده و در موقع دستگيري به همراه خويش مواد مخدر نداشته است اعلام مي گردد در صورت تمايل جهت ترك اعتياد خويش مجازات وي به مدت يك يا دو سال به تعليق درخواهد آمد و در صورت بهبودي كامل مجازات وي منتفي خواهد شد.
وي همچنين اظهار داشت: معتاد پس از ابراز تمايل خويش جهت ترك اعتياد به كلينيك درمان ارجاع داده مي شود و كلينيك ماهيانه گزارشي مبني بر بهبودي يا عدم بهبودي به دادگاه ارسال مي نمايد و در صورتي كه ترك اعتياد توأم با موفقيت نباشد وي به دادگاه معرفي مي شود.
</TEXT>
</DOC>
<DOC>
<DOCID>HAM2-851119-036</DOCID>
<DOCNO>HAM2-851119-036</DOCNO>
<ORIGINALFILE>/1385/851119/news/_ejtem.htm</ORIGINALFILE>
<ISSUE>پنجشنبه 19 بهمن 1385 - سال چهاردهم - شماره4202 - Feb 8, 2007</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
بامردم
</TITLE>
<TEXT>
رانندگان متخلف
بسياري از مشكلات ترافيك تهران علاوه بر تعداد زياد خودروها در مقايسه با ظرفيت محدود خيابان ها و كمبود وسايل نقليه عمومي، رفتار بعضي از رانندگان است كه همه مقررات را زير پا مي گذارند و حقي براي عابر پياده و ديگر خودروها قائل نيستند. برخورد قاطع تر با اين متخلفان براي پيشگيري از تخلفات ضروري است.
شهربانو موسوي داران- تهران
وضعيت بحراني رودخانه ها
با توجه به آلودگي گسترده آب رودخانه ها در استان مازندران، لازم است بپرسيم، سازمان حفاظت محيط زيست براي برخورد قانوني با اين مسئله چه اقدامي به عمل آورده است، چون ادامه وضعيت فعلي، به مرگ اكوسيستم هاي رودخانه اي در اين استان منجر خواهد شد.
هادي جوادي  خواه- نور
يك تجربه مفيد
در هندوستان بسياري از قطعات صنايع بزرگ، به ويژه صنايع الكترونيك، در شهرهاي كوچك و روستاها و توسط ساكنان اين نواحي توليد مي شود تا ضمن ايجاد اشتغال از مهاجرت بي رويه به شهرهاي بزرگ و مسايل و پيامدهاي آن جلوگيري به عمل آيد. در كشور ما نيز به جاي تمركز 50درصد فعاليت هاي اقتصادي در تهران بايد همين روش در پيش گرفته شود تا توازن جمعيتي و تعادل اقتصادي در تمام كشور به وجود آيد.
م. اعظم سلطاني- نيشاپور
سنگفرش پياده رو
براي سنگفرش كردن پياده رو خيابان 64 غربي يوسف آباد مقابل پلاك هاي10 و 12، حدود شش ماه است كه محل، حفاري شده اما به همان صورت رها شده است. اميدواريم اين كار نيمه كاره هرچه زودتر به انجام برسد.
كلهري- تهران
مهم تر از كنكور
با عنايت به مسايل گوناگوني كه براي اشتغال فارغ التحصيلان دانشگاه ها و مراكز آموزش عالي كشور وجود دارد، از مسئولان مربوطه تقاضا دارم، تلاش هايشان را صرف حل اين مشكلات نمايند، كنكور دانشگاه ها در حال حاضر مسايل خاصي ندارد كه اين همه وقت و انرژي صرف تغييرات آن شود. سه فرزند فارغ التحصيل دانشگاهي در رشته هاي عمران، كشاورزي و برق دارم كه هر سه نياز به كار دارند. فكر مي كنم، اولويت مملكت، قبل از كنكور، تأ مين كار براي همين جوانان باشد.
ن. الف- رشت
قدرداني و انتقاد
در مراجعه به اداره ماليات منطقه غرب تهران واقع در خيابان ستارخان، كارم با سهولت انجام شد كه جاي تشكر دارد. اما در مراجعه بعدي به تأمين اجتماعي منطقه،13 به علت پيدا نشدن مداركم، پاسخ دريافت نكردم و قرار شد 10 روز ديگر مراجعه كنم. من واقعيت را گفتم به اميد روزي كه هيچ مراجعه كننده اي در ادارات معطل نشود.
محمد نيك نام مقدم- تهران
در پي وام ازدواج
براي استفاده از وام ازدواج به بانك  هاي مختلف كرمانشاه مراجعه كردم كه اعلام نمودند دريافت وام ازدواج فقط از طريق صندوق مهر امام رضا(ع)امكان پذير است، به صندوق مذكور نيز مراجعه كردم. گفتند وام تنها به كساني تعلق مي گيرد كه پس از 25/4/85 ازدواج كرده اند. اگر مبناي پرداخت وام به زوج هاي جوان ابتداي سال 1385 قرار بگيرد در زندگي بسياري از جوانان گشايش حاصل خواهد شد.
ايرج همتي- كرمانشاه
تقاضاي آسفالت يك خيابان
بيش از 15 سال است كه ساكن خيابان رودبار شرقي، نرسيده به تقاطع ميرداماد و شريعتي هستم. آسفالت كامل اين خيابان از خواست هاي ديرين ساكنان آن است كه اميدوارم، هر چه زودتر عملي شود.
حسين فرد- تهران
تخلف آشكار رانندگي
استفاده از تلفن همراه هنگام رانندگي، يك تخلف آشكار است كه متأسفانه، رواج يافته و در مواردي باعث حوادث رانندگي ناگوار به ويژه تصادف با عابران پياده مي شود. برخورد قاطع و قانوني با اين قبيل متخلفان ضروري است.
سليم اصغري- گرگان
در انتظار مصوبه دولت
همواره منتظر لطف دولت و تصويب قانون نظام هماهنگ پرداخت حقوق براي بازنشسته ها هستيم. در شرايط كنوني با حقوق هاي 170 هزار توماني، زندگي بر ما بازنشستگان خيلي سخت مي گذرد. لطفاً قبل از پايان سال اين طرح را عملي سازيد.
احمد صالحي زاده- تهران
نقش سرمايه هاي سرگردان در گراني مسكن
@ صاحبان سرمايه هاي سرگردان پس از اين كه بازار خودرو و تلفن همراه با ركود روبه رو شد، به خريد و فروش مسكن روي آورده اند و باعث رشد كاذب قيمت مسكن در اين زمان از سال شده اند. البته اين يكي از دلايل گراني مسكن است نه همه آن. لازم است دولت با تدبيرهاي لازم، سرمايه ها را به بخش توليد سوق دهد تا اين گونه باعث افزايش تورم و هزينه هاي زندگي نشود.
فريبرز خسروخاني- همدان
به خاطر كودكان و كهنسالان و...
يك پل هوايي پررفت و آمد عابر پياده جنب دانشگاه صنعتي شريف در خيابان آزادي وجود دارد كه از چند سال قبل، مسئولان قول برقي كردن پله هاي آن  را داده بودند كه تاكنون عملي نشده است. اجراي اين طرح امكان رفت و آمد از پل را براي عابران كهنسال، بيماران و خردسالان فراهم مي كند.
مهدي اميري- تهران
تعرفه هاي بيمه و هزينه سنگين درمان
بيمه هاي درماني از نيازهاي ضروري جامعه ماست اما متأسفانه تعرفه هاي بيمه در مقايسه با هزينه  هاي سرسام آور پزشكي و درمان، جوابگوي نياز بيماران نيست و بايد براي تأمين نياز بيمه شدگان اقدام اساسي شود.
ش. سيد حسيني- برازجان
يارانه مسكن
از كارمندان آموزش و پرورش تهران هستم، يارانه مسكن ما از سال 83 تاكنون پرداخت نشده است، در صورتي كه همه كاركنان ستادي آموزش و پرورش اين يارانه را دريافت كرده اند. لطفاً عدالت را در مورد كادرهاي آموزشي هم رعايت كنند.
ميرزايي- تهران
توسعه بي رويه كرج
@ طرح جامع شهرستان كرج- كه همچنان بي رويه توسعه مي يابد- در چه زماني تهيه مي شود و به اجرا درمي آيد. با ادامه وضعيت فعلي، كرج از كلان شهرهاي پرجمعيت خواهد بود كه با مشكلات پيش بيني نشده اي روبه رو مي گردد.
گيو فرزين- كرج
بلوك هاي مفيد و بلوك هاي غيرمفيد!
در اطراف حسينيه ارشاد در خيابان شريعتي بلوك هايي در وسط خيابان قرار داده اند كه موجب انتخاب راحت مسير براي خودروها مي شود و بلوك هايي نيز در روبه روي خيابان قبا قرار داده شده كه باعث خلوتي اين خيابان و رواني ترافيك اين خيابان شده است، كه اين اقدام شهرداري قابل تقدير است. اما بلوك هايي كه در وسط خيابان شهيد ناطق نوري(زمرد)گذاشته شده چندان مفيد واقع نشده و گاهي باعث دشواري آمد و شد خودروها نيز مي شود.
حسين كاشاني- تهران
واردات و مشاغل
@ واردات كالاهاي خارجي به صورت حساب نشده ، بسياري از مشاغل را كه متكي به توليدات داخلي است از بين مي برد. اميد است به اين مسئله عنايت كافي مبذول گردد.
هوشنگ. ط- سمنان
بهسازي پياده روها با كيفيت بهتر
@ در خصوص انجام عمليات بهسازي پياده روهاي خيابان ولي عصر حد فاصل چهار راه تا ميدان ولي عصر مشاهده مي گردد كه اجراي كار از كيفيت لازم برخوردار نيست، به طوري كه سطح نهايي پياده رو ناهموار است. با توجه به قدمت تاريخي خيابان ولي عصر كه يكي از زيباترين و مهم ترين خيابان هاي تهران مي باشد و همچنين هدف شهرداري از اجراي اين كار كه قطعاً هزينه هاي زيادي را دربرداشته، ضروري است مجريان مربوطه دقت و كنترل به خرج دهند تا كيفيت مطلوب حاصل گردد.
پژمان كامفر(مهندس ناظر نقشه بردار)- تهران
</TEXT>
</DOC>
<DOC>
<DOCID>HAM2-851119-037</DOCID>
<DOCNO>HAM2-851119-037</DOCNO>
<ORIGINALFILE>/1385/851119/news/_ejtem.htm</ORIGINALFILE>
<ISSUE>پنجشنبه 19 بهمن 1385 - سال چهاردهم - شماره4202 - Feb 8, 2007</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
روز گذشته صورت گرفت
تجمع مدافعان ميراث فرهنگي مقابل وزارت نيرو
</TITLE>
<TEXT>
گروه اجتماعي - در پي صدور مجوز سازمان ميراث فرهنگي براي آبگيري سد سيوند در محوطه باستاني تنگه بلاغي، جمعي از مدافعان ميراث فرهنگي و دوستداران محيط زيست با عنوان ما نگران از دست رفتن سرمايه هاي فرهنگي و طبيعي كشوريم در يك تجمع اعتراض آميز شركت كردند.
ايرنا: جمعي از مدافعان ميراث فرهنگي و دوستداران محيط زيست صبح ديروز مقابل ساختمان وزارت نيرو در تهران تجمع اعتراض آميز برپا كردند.
علت برپايي اين تجمع، صدور مجوز از سوي سازمان ميراث فرهنگي براي آبگيري سد سيوند در استان فارس اعلام شده است، ولي تجمع كنندگان در پلاكاردهايي كه حمل مي كردند، خواسته هايي فراتر از اين موضوع داشتند. ما نگران از دست رفتن سرمايه هاي فرهنگي و طبيعي كشوريم عنوان نامه اي سرگشاده خطاب به وزيران نيرو و جهاد كشاورزي و رؤساي سازمان هاي ميراث فرهنگي و محيط زيست بود كه در اين تجمع پخش شد. در اين نامه آمده است به نظر ما با آبگيري سد سيوند كه در محوطه باستاني تنگه بلاغي ساخته شده، حدود يكصد محل باستاني كه در بردارنده آثاري از دوران غارنشيني تا دوران هخامنشي است، براي هميشه نابود مي شود. در اين نوشته مطرح شده كه به علت فاصله پنج كيلومتري درياچه سد سيوند با آرامگاه كوروش، رطوبت سد ممكن است سبب آسيب ديدگي اين آرامگاه شود. مدافعان ميراث فرهنگي معتقدند محوطه باستاني تپه مهرعلي فارس در استان فارس با 7هزار سال سابقه، با آبگيري سد ملاصدرا در آبان ماه امسال به زير آب رفت و عمليات ساخت سد شهدا روي رودخانه مارون نيز آسيب زيادي به محدوده  شهر باستاني ارجان مربوط به دوره عيلامي وارد ساخته است.
</TEXT>
</DOC>
<DOC>
<DOCID>HAM2-851119-038</DOCID>
<DOCNO>HAM2-851119-038</DOCNO>
<ORIGINALFILE>/1385/851119/news/_eqtes.htm</ORIGINALFILE>
<ISSUE>پنجشنبه 19 بهمن 1385 - سال چهاردهم - شماره4202 - Feb 8, 2007</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
كارشناسان پاسخ مي دهند
قيمت واقعي نفت در بودجه 86؟
</TITLE>
<TEXT>


گروه اقتصادي- از مدت ها قبل از ارائه لايحه بودجه سال 86 از سوي دولت به مجلس، با توجه به روند نزولي بهاي جهاني نفت، قيمت پايه نفت در بودجه به مهمترين مسئله مورد بحث درباره لايحه بودجه سال آينده تبديل شد. اما رئيس جمهوري به هنگام ارائه لايحه بودجه به مجلس خلاف پيش بيني هاي رايج قيمت پايه نفت در بودجه 86 را 7/33 دلار اعلام كرد كه نسبت به قيمت 40 دلاري لايحه بودجه سال 85 كاهش قابل توجهي نشان مي داد. با اين وجود، عده اي از كارشناسان معتقدند دولت با احتساب ماليات بر عملكرد شركت ملي نفت و سهم دولت از سود اين شركت در قسمت درآمدهاي غيرنفتي، ميزان وابستگي بودجه به درآمدهاي نفتي را كمتر از واقع نشان داده است و با احتساب دو رقم فوق، قيمت پايه نفت به بيش از 40 دلار مي رسد.
قيمت واقعي نفت 50 دلار است
دكتر احمد توكلي رئيس مركز پژوهش هاي مجلس شوراي اسلامي ديروز در تازه ترين اظهار نظر در مورد لايحه بودجه در اين خصوص گفت: قيمت مبنايي نفت با صرف همه هزينه هاي پيش بيني شده به رقم بالاي هر بشكه 50 دلار مي رسد و 7/33 مربوط به هزينه هايي است كه صراحتا به درآمد نفت اتكا شده است. وي قيمت واقعي نفت در بودجه سال جاري را 50 دلار عنوان كرد و اظهار داشت: تا هنگامي كه ساختار ديوان سالاري موجود اصلاح نشود، روند افزايش اتكا به نفت ادامه خواهد داشت.
ماليات شركت ملي نفت جزو درآمدهاي نفتي است
دكتر مسعود نيلي در اين باره معتقد است: بيش از قيمت پايه نفت و نحوه محاسبه آن، آنچه از اهميت بالايي برخوردار است، ميزان وابستگي بودجه به نفت است. وي گفت: وابستگي بودجه به درآمدهاي نفتي از چهار مسير صورت مي گيرد: قيمت پايه نفت، برداشت از حساب ذخيره ارزي، ماليات شركت ملي نفت، و سود سهام اين شركت. نيلي افزود: در صورتي كه مجموع دو بخش اول، يعني درآمدهاي نفتي(قيمت پايه نفت)و برداشت از حساب ذخيره ارزي را جزو درآمدهاي نفتي دولت در بودجه محاسبه كنيم، قيمت پايه نفت همان 7/33 دلاري مي شود كه دولت اعلام كرده است.
نيلي با بيان اينكه انتقال دو بخش درآمدي ماليات عملكرد شركت ملي نفت و سهم دولت از سود اين شركت به بخش درآمدهاي غيرنفتي به عنوان يك مكانيزم جديد از بودجه سال 84 صورت گرفته است، مي افزايد: با اين وجود، شركت ملي نفت يك شركت 100 درصد دولتي است و تمام فعاليت هايش حول توليد نفت خام است، بنابراين دو بخش فوق را نيز بايد جزو درآمدهاي نفتي در نظر گرفت.نيلي افزود: قيمت پايه نفت در بودجه با احتساب ماليات بر عملكرد شركت نفت به 9/40 دلار و با احتساب سهم دولت از سود شركت ملي نفت به 45 دلار مي رسد.
وابستگي واقعي بودجه به نفت نگران كننده است
دكتر محمدباقر نوبخت در اين باره گفت: وقتي از وابستگي بودجه به درآمدهاي نفتي صحبت مي كنيم هر آنچه از نفت تحصيل مي شود جزو اين درآمدها است. نوبخت درباره محاسبه ماليات شركت ملي نفت جزو بخش درآمدهاي مالياتي گفت: بايد قبول كنيم كه اين رقم هم از نفت تحصيل مي شود منتها دولت مي گويد چون ماهيت مالياتي دارد جزو ماليات حساب مي كند و آنچه كه مهم است نحوه محاسبه اين ارقام و اعداد نيست، بلكه مهم تاثير ميزان وابستگي به نفت بر اقتصاد كشور است. نوبخت با بيان اينكه به همان شيوه محاسبه سال هاي گذشته قيمت پايه نفت در لايحه بودجه 86 همان 7/33 دلار است، اضافه كرد: در حالي كه عربستان قيمت پايه نفت را 35 دلار و قطر و كويت 36 دلار در نظر گرفته اند، با توجه به تمامي وابستگي بودجه دولت به درآمدهاي نفتي، اتخاذ قيمت پايه نفتي بالاتر از 41 دلار بر اقتصاد كلان كشور اثر منفي مي گذارد.
قيمت پايه نفت به شيوه مرسوم همان 7/33 دلار است
دكتر علي عسگري معاون اقتصادي سازمان مديريت با دفاع از قيمت پايه نفت اعلامي از سوي دولت در لايحه بودجه گفت: بر اساس نحوه مرسوم محاسبه قيمت پايه نفت در بودجه، اين رقم در لايحه بودجه 86 همان 7/33 دلار است.
وي افزود:با احتساب ميزان صادرات 4/2 ميليون بشكه اي توليد نفت كشور، كل نفت توليدي ايران در سال به 876 ميليون بشكه مي رسد كه با تقسيم رقم درآمدهاي 5/29 ميليارد دلاري حاصل از صادرات نفت خام بر حجم صادرات آن، رقم هر بشكه نفت صادراتي 7/33 به دست مي آيد.
</TEXT>
</DOC>
<DOC>
<DOCID>HAM2-851119-039</DOCID>
<DOCNO>HAM2-851119-039</DOCNO>
<ORIGINALFILE>/1385/851119/news/_eqtes.htm</ORIGINALFILE>
<ISSUE>پنجشنبه 19 بهمن 1385 - سال چهاردهم - شماره4202 - Feb 8, 2007</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
امضاي قرارداد 500 ميليون دلاري توليد ال.ان.جي ايران وكره
</TITLE>
<TEXT>
گروه اقتصادي- ديروز سومين قرارداد مهم بخش گاز ايران براي توليد گاز مايع طبيعي در پارس جنوبي ميان شركت ايران ال.ان.جي و كنسرسيومي متشكل از شركت قرب نوح وابسته به قرارگاه خاتم و شركت كره اي دايلم امضاء شد.
براساس اين قرارداد كه ارزش آن 500 ميليون دلار است. كنسرسيوم يادشده عمليات اجرايي تأسيسات ذخيره گاز طبيعي مايع و بندر صادراتي گاز مايع طبيعي را در منطقه پارس جنوبي اجرا مي كند.
گاز مورد نياز اين طرح از فاز 12 پارس جنوبي تامين مي شود و ظرفيت توليد آن5،‎/10 ميليون تن در سال خواهد بود.
كره علاقه مند به حضور فعال
در اقتصاد ايران است
در مراسم امضاي اين قرارداد هونگ جي ايم سفير كره با ابراز خوشحالي از اينكه نخستين قرارداد دوران ماموريت وي در تهران ميان شركت كره اي و ايران امضاء مي شود تاكيد كرد: كره جنوبي علاقه مند است به عنوان يك شريك مطمئن در اقتصاد ايران همچنان فعال باشد.
هيچ امتيازي داده نمي شود
غلامحسين نوذري معاون وزير نفت و مديرعامل شركت ملي نفت ايران نيز در اين مراسم در جمع خبر نگاران در پاسخ به اين سئوال كه چه تحولي رخ داده است كه هر روز شاهد امضاي قرارداد هاي متعدد در صنعت نفت هستيم و اين برخلاف روند فشار هاي خارجي بر ضد ايران است، گفت: تحول خاصي كه حاكي از كوتاه آمدن از منافع اقتصادي كشور باشد رخ نداده است و قرارداد هاي اخير از مدت ها پيش مراحل مذاكره و بررسي را مي گذرانده است. وي تاكيد كرد: هيچ امتياز خاصي براي امضاي قرارداد هاي اخير به طرف هاي خارجي داده نشده است و طرف هاي خارجي نيز براي نمايش در مراسم امضاي قرارداد ها شركت نمي كنند كه پس از آن تحت فشار و تهديد هاي آمريكا قرار بگيرند.
</TEXT>
</DOC>
<DOC>
<DOCID>HAM2-851119-040</DOCID>
<DOCNO>HAM2-851119-040</DOCNO>
<ORIGINALFILE>/1385/851119/news/_eqtes.htm</ORIGINALFILE>
<ISSUE>پنجشنبه 19 بهمن 1385 - سال چهاردهم - شماره4202 - Feb 8, 2007</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
رونمايي از سمند سورن
</TITLE>
<TEXT>


عكس:مسعود خامسي پور
گروه اقتصادي- مدل جديد سمند با نام سورن ديروز درمراسمي شركت ايران خودرو رونمايي شد. مديرعامل ايران خودرو در اين مراسم گفت: ما هر سال يك مدل جديد سمند را معرفي خواهيم كرد و توليد سورن نيز از خرداد 86 آغاز مي شود. مدل جديد سمند با سه نوع مدل موتور معمولي كنوني سمند، موتور ملي و موتور tu5 عرضه خواهد شد. ايران خودرو اعلام كرده است كه اين خودرو توانايي گذراندن استاندارد هاي ايمني و آلايندگي اروپا، شرق آسيا و آمريكاي شمالي را نيز دارد.
</TEXT>
</DOC>
<DOC>
<DOCID>HAM2-851119-041</DOCID>
<DOCNO>HAM2-851119-041</DOCNO>
<ORIGINALFILE>/1385/851119/news/_eqtes.htm</ORIGINALFILE>
<ISSUE>پنجشنبه 19 بهمن 1385 - سال چهاردهم - شماره4202 - Feb 8, 2007</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
درآينه رسانه هاي خارجي
خيز بلند
</TITLE>
<TEXT>
تلاش اخير ايران براي جذب شركت هاي بين المللي نفتي به منظور متعهد ساختن آنها به انجام سرمايه گذاري هاي جديد در بخش نفت و گاز اين كشور، گامي بلند در جهت كاستن از فشارهاي وارده به تهران به علت برنامه هسته اي آن به شمار مي رود. چنين سرمايه گذاري هايي براي ايران به منظور تحقق اهداف افزايش سطح توليد نفت با وجود افت توليد چاه هاي پير نفتي و همچنين تبديل شدن به يك بازيگر عمده در عرصه بازار جهاني گاز داراي اهميت حياتي است. از ديگر سو، مشاركت دادن شركت هاي نفتي خارجي در پروژه هاي نفت و گاز ايران، قدرت چانه زني تهران در مناقشه هسته اي آن با كشورهاي غربي را نيز افزايش مي دهد.
در همين راستا، بسته مناقصه  جديد ايران شامل عمليات اكتشاف 17 بلوك خشكي و دريايي نفتي كه هفته گذشته در حضور مديران شركت هاي نفتي در وين برگزار شد، با روش اصلاح شده بيع متقابل همراه شده است كه محافظه كاري ها و ملاحظات شركت هاي بين المللي نفت درباره شرايط قرارداد با ايران را كاهش مي دهد؛ هر چند همچنان واضح است كه اين شركت ها قراردادهاي جايگزين بيع متقابل را بيشتر ترجيح مي دهند. در قراردادهاي اصلاح شده بيع متقابل كه اخيرا ايران به شركت هاي نفتي بين المللي ارائه داده و مورد استقبال آنها قرار گرفته، مدت قرارداد از 6 تا 7 سال به 25 تا 30 افزايش يافته است و شركت خارجي توسعه دهنده ميدان نفتي همچنين اين امكان را خواهد داشت كه در صورتي كه توليد ميدان از اهداف موردنظر فراتر رفت، از مزاياي بيشتري برخوردار شود و البته در صورت نرسيدن به هدف موردنظر، جريمه خواهد شد.
شرايط جديد براي قراردادهاي بيع متقابل در پروژه هايي همچون يادآوران(كه ايران با چين در حال مذاكره است)و ميدان مهر كه ايران اخيرا براي توسعه آن با شركت او.ام.وي اتريش قرارداد منعقد كرد، به كار گرفته شده است و از ديدگاه شركت هاي خارجي، اين شرايط جديد اجراي پروژه هاي جديد نفتي ايران را از لحاظ تجاري، ارزشمندتر ساخته است كه اين امر نكته مثبتي براي تهران محسوب مي شود. قرارداد عظيم اخير رويال داچ شل و رپسول براي توسعه دو فاز ميدان گازي پارس جنوبي و ساخت كارخانه توليد گازطبيعي مايع فشرده(ال.ان.جي)نيز بر اساس همين قراردادهاي بيع متقابل اصلاح شده منعقد شد كه هر دو طرف آن را موفقيت بزرگي مي دانند.
اما نگراني كنوني درباره ظرفيت توليد گاز ايران است كه هم اكنون 100 ميليارد مترمكعب در سال است و مصرف اين كشور نيز تقريبا همين مقدار است. مقدار گازي كه ايران از طريق خط لوله به تركيه صادر مي كند تقريبا برابر با گازي است كه از تركمنستان وارد مي كند. بخش اعظم گازي كه در پارس جنوبي به توليد خواهد رسيد(5 فاز جديد در حال كامل شدن هستند)براي تزريق به ميادين نفتي به منظور حفظ ظرفيت توليد آنها مورد استفاده قرار خواهد گرفت. پيش بيني مي شود توليد گاز ايران تا سال 2010 به 140 ميليارد مترمكعب افزايش يابد.
اگر ايران به تزريق گاز به ميادين گازي ادامه دهد، ميزان گازي كه براي صادرات باقي مي ماند،  مورد سئوال است چرا كه مصرف گاز داخلي ايران به علت يارانه سنگيني كه براي ارزان درآمدن آن براي مصرف كنندگان داده مي شود، روند فزاينده اي دارد. گزارش جديد مؤسسه مشاوره انرژي پي.اف.سي واشنگتن نشان مي دهد كه برنامه تزريق گاز به ميادين نفتي ايران تاكنون موفقيت آميز نبوده است كه در اين صورت، ايران بايد اين برنامه را مورد ارزيابي قرار دهد و توليد ال.ان.جي را اولويت خود برگزيند.
با وجود تلاش آمريكا براي افزايش فشارهاي اقتصادي بر ايران و مخاطره آميز نشان دادن سرمايه گذاري در اين كشور، شركت هاي نفتي بين المللي ريسك مستقيم سرمايه گذاري در ايران و احتمال اعمال تحريم ها بر پروژه هاي خود را پايين مي دانند. تحريم هاي كنوني آمريكا عليه ايران تاكنون نتوانسته مانع سرمايه گذاري شركت هايي همچون توتال و شل در ايران شود و تحريم هاي محتمل جديدي كه براي برنامه هسته اي ايران عليه اين كشور اتخاذ گردد نيز به احتمال فراوان تاثير چنداني بر سرمايه گذاري در بخش انرژي اين كشور نخواهد داشت.
واحد اطلاعات اقتصادي اكونوميست‎/ 5 فوريه 2007
</TEXT>
</DOC>
<DOC>
<DOCID>HAM2-851119-042</DOCID>
<DOCNO>HAM2-851119-042</DOCNO>
<ORIGINALFILE>/1385/851119/news/_eqtes.htm</ORIGINALFILE>
<ISSUE>پنجشنبه 19 بهمن 1385 - سال چهاردهم - شماره4202 - Feb 8, 2007</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
45 طرح مخابراتي در گچساران به بهره برداري رسيد
</TITLE>
<TEXT>
گچساران - خبرنگار همشهري: بهره برداري از 45 طرح مخابراتي در گچساران آغاز شد. مهندس فريدون كرمي رئيس اداره مخابرات گچساران با اعلام اين خبر به خبرنگار همشهري گفت: اين طرح ها شامل افتتاح 9 سايتbts ه2، سايت bts باند 1800، 3 سايت ميكروbts ه dlc 9 و شبكه تلفن، نصب 130 دستگاه تلفن كارتي و همگاني، نصب و راه اندازي 8 تلفن gsm كارتي، سه طرح ارتباط راه دور و نصب 2 ديتا مي باشد. وي تصريح كرد: اجراي اين طرح ها افزون بر 89 ميليارد ريال هزينه داشته است.
</TEXT>
</DOC>
<DOC>
<DOCID>HAM2-851119-043</DOCID>
<DOCNO>HAM2-851119-043</DOCNO>
<ORIGINALFILE>/1385/851119/news/_eqtes.htm</ORIGINALFILE>
<ISSUE>پنجشنبه 19 بهمن 1385 - سال چهاردهم - شماره4202 - Feb 8, 2007</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
گفت وگوي امروز
افزايش قيمت تيرآهن ناشي از عوامل رواني بازار است
</TITLE>
<TEXT>
گروه اقتصادي- با نزديك شدن به ماههاي پاياني سال نوسان قيمت برخي مصالح ساختماني نيز افزايش مي يابد. در اين راستا قيمت تيرآهن كه در روزهاي نخست سال جاري افزايش يافته و مجددا روند نزولي يافته بود، با شروع دو ماه پاياني سال رو به افزايش است.با رسول خليفه سلطاني دبير انجمن توليد كنندگان فولاد ايران پيرامون علل افزايش و راهكارهاي مقابله با نوسان قيمت تيرآهن و ساير محصولات فولادي گفت و   گو كرده ايم.
***
چه عواملي موجب افزايش قيمت تيرآهن در روزهاي اخير شده است؟
پيش بيني ساخت و ساز براي سال آينده و شكل گيري انتظارات قيمتي هميشه از عوامل عمده موثر در افزايش قيمت تيرآهن در روزهاي پاياني است. با افزايش تقاضا و اين احساس كه عرضه نسبت به تقاضا كمتر است نوسان قيمت اين محصول تشديد مي شود. اين درحالي است كه عملا نبايد اين اتفاق شكل گيرد اما متاسفانه به دليل انتظارات نادرست قيمتي شاهد افزايش قيمت ها هستيم. گرچه هميشه 2ماه قبل از پايان سال هجري كه مصادف با آغاز سال جديد ميلادي است در كشورهاي اروپايي قيمت هاي جديد اعلام شده و اين امر با كمي تاخير همزمان با افزايش ساخت و ساز و تقاضا براي اين محصول در كشورمان بوده و در افزايش قيمت ها موثر است.
امكان افزايش توليد و عرضه تيرآهن به بازار براي جلوگيري از افزايش قيمت ها تا چه حد است؟
اگر دولت با جلوگيري از صادرات، مواد اوليه توليد تيرآهن در كشور را تامين نمايد كه مي تواند اين كار را انجام دهد و بهره گيري از همه ظرفيت توليد اين محصول در كشور وارد عمل شود، قادر خواهد بود با تامين نياز بازار از نوسان قيمت ها جلوگيري كند. اين توانمندي در كشور وجود دارد و اگر برنامه ريزي سال آينده دولت در اين جهت باشد قادر خواهيم بود به راحتي قيمت تيرآهن در بازار را به راحتي در سال آينده كنترل كنيم.
در شرايط كنوني دولت بايد چه اقدامي براي تنظيم بازار تيرآهن به عمل آورد؟
براي واردات و تنظيم بازار، گمرك مقصر نبوده و وارد كننده در اين موضوع دخيل است. امكان تنظيم بازار فولاد،تيرآهن، ميلگرد و ساير محصولات در سال آينده به راحتي وجود دارد و وزارت صنايع و معادن بايد با دقت در برنامه ريزي نسبت به انجام اين كار اقدام كند، بدان معنا كه بايد تعادلي در استفاده از ظرفيت هاي خالي و تامين مواد اوليه توليد اين محصولات ايجاد شود. اكنون ظرفيت بسياري در توليد ميلگرد در كشور وجود دارد و دولت بايد با اتخاذ تدابيري براي تامين مواد اوليه توليد و استفاده از ظرفيت هاي خالي توليد كارخانجات اقدام كند.
</TEXT>
</DOC>
<DOC>
<DOCID>HAM2-851119-044</DOCID>
<DOCNO>HAM2-851119-044</DOCNO>
<ORIGINALFILE>/1385/851119/news/_eqtes.htm</ORIGINALFILE>
<ISSUE>پنجشنبه 19 بهمن 1385 - سال چهاردهم - شماره4202 - Feb 8, 2007</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
روز اقتصاد ايران در رم برگزار شد
</TITLE>
<TEXT>
گروه اقتصادي- با حضور هياتي متشكل از اعضاي هيات رئيسه و هيات نمايندگان اتاق بازرگاني تهران و جمعي از فعالان بخش خصوصي، و جمع زيادي از تجار و بازرگانان، و نمايندگان تشكل هاي بخش خصوصي ايتاليا، روز اقتصاد ايران در رم برگزار شد. شركت كنندگان در اين جشن، به صورت مفصل، در مورد فرصت هاي سرمايه گذاري در اقتصاد ايران با هم تبادل نظر كردند.
دكتر محمد نهاونديان كه در راس اين هيات اقتصادي به ايتاليا سفر كرده است، در همايش روز اقتصاد ايران گفت: بدون شك، اقتصاد ايران به دليل ابلاغ سياست هاي اصل 44، در نقطه عطف تاريخ خود قرار گرفته است.
نهاونديان با اشاره به اين كه تركيب هيات اقتصادي ايران نشان دهنده توانمندي بخش خصوصي ايران براي مشاركت در حوزه هاي مختلف است، مديران ايتاليايي را به استفاده از فرصت هاي همكاري در حوزه هاي معدن، صنايع غذايي، ماشين آلات، انرژي و خدمات بانكي فراخواند.در ادامه اين همايش، آنتونيو كاپوا مشاور حقوقي اتاق رم، به تشريح مقررات سرمايه گذاري در ايران پرداخت و طي آن نسبت به سياست اصلاح قوانين اقتصادي ايران، ابراز خرسندي كرد.
</TEXT>
</DOC>
<DOC>
<DOCID>HAM2-851119-045</DOCID>
<DOCNO>HAM2-851119-045</DOCNO>
<ORIGINALFILE>/1385/851119/news/_eqtes.htm</ORIGINALFILE>
<ISSUE>پنجشنبه 19 بهمن 1385 - سال چهاردهم - شماره4202 - Feb 8, 2007</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
نماينده وزير نفت و مدير امور بين الملل شركت ملي نفت درگفت و گو با همشهري:
قيمت گاز صادراتي در نشست تهران تعيين نشده است
</TITLE>
<TEXT>
گروه اقتصادي- در پي انتشار گزارش ها يي به نقل از منابع رسمي هند در مورد تخفيف ايران در روش قيمت گذاري گاز صادراتي ايران به پاكستان و هند، حجت الله غنيمي فرد مدير امور بين الملل شركت ملي نفت ايران و نماينده وزير نفت در مذاكرات دور چهارم نمايندگان 3 كشور در تهران در گفتگو با خبرنگار ما تاكيد كرد: در مذاكرات تهران تنها روش محاسبه قيمت و نه قيمت مورد تاييد نمايندگان 3 كشور قرار گرفته است.
به گفته وي مكانيسم يا روش قيمت پيشنهادي كه در اين مذاكرات براساس قيمت نفت ژاپن به تاييد نمايندگان 3 كشور رسيد هيچ تخفيفي را مشمول هند يا پاكستان نكرده است و قيمت بر اساس شرايط متغير بازار نيز تغيير مي كند.
غنيمي فرد خاطرنشان ساخت: وزارت نفت در مذاكرات با طرف هاي خارجي از منافع اقتصادي كشور هيچ گاه كوتاه نيامده و نخواهد آمد و همواره براساس شرايط بازار و محاسبات اقتصادي در اين زمينه تصميم گيري مي كند.
وي همچنين تاكيد كرد: با وجود تقاضاي بالا براي خريد گاز صادراتي ايران، ديگر نيازي به بكارگيري روش هايي مثل تخفيف و غيره نيست.
روز سه شنبه رسانه هاي گروهي هند به نقل از برخي مقامات وزارت نفت اين كشور و در حاشيه اعلام خبر موافقت اين كشور با توافق تهران از تخفيف 30 درصدي ايران در قيمت گاز صادراتي خبر داده بودند. هند از كشورهاي پرجمعيت و رو به رشد آسيا است كه به شدت به انرژي نياز دارد و تنها منبع قابل اتكا و ايمن براي اين كشور طرح واردات گاز از ايران است. به نظر مي رسد تاخير چندين ساله هند در پاسخ به اين طرح موجب شده تا مسئله پذيرش تخفيف از سوي ايران را به عنوان عاملي براي توجيه افكار عمومي بكار گيرد.
برخي مسئولان هندي تلاش كردند تا در پي سفر پرويز مشرف به ايران و آگاهي از توافق نهايي ايران در مورد طرح خط لوله صادراتي به اين كشور، اين فرصت را براي اعلام موافقت با مكانيسم قيمت گذاري و كاهش فشار بر خود از طريق رسانه هاي گروهي بكار گيرند.
</TEXT>
</DOC>
<DOC>
<DOCID>HAM2-851119-046</DOCID>
<DOCNO>HAM2-851119-046</DOCNO>
<ORIGINALFILE>/1385/851119/news/_havad.htm</ORIGINALFILE>
<ISSUE>پنجشنبه 19 بهمن 1385 - سال چهاردهم - شماره4202 - Feb 8, 2007</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
سارقان خشن، راننده را به بيرون پرت كردند
3 جوان سارق و دختر فراري، راننده اي را در حال حركت از خودرو به بيرون پرت كرده و به قتل رساندند
</TITLE>
<TEXT>


گروه حوادث- 4 عضو باند مخوف سرقت خودروهاي آژانس، وقتي در يكي از سرقت ها قصد ربودن يك خودرو را داشتند، راننده را در حال حركت به بيرون پرت كرده و باعث مرگ او شدند.
اعضاي اين باند كه يك زن جوان و سه مرد هستند تا كنون به 4 فقره سرقت خودرو اعتراف كرده اند.
سرقت خودروهاي مدل بالا
اوايل بهمن ماه، مردي به آگاهي اصفهان رفت و از 3 مرد و يك زن جوان كه با تعارف آبميوه او را بيهوش كرده و خودرواش را به سرقت برده  بودند شكايت كرد.
اين مرد در شكايت خود به كارآگاهان گفت: شب گذشته مردي در تماس تلفني با آژانسي كه در  آنجا كار مي كنم درخواست يك خودرو مدل بالا به مقصد روشن دشت كرد.
وقتي كه به نشاني اي كه مسافران داده بودند رفتم، آنها را كه 3 مرد و يك زن جوان بودند سوار خودروام كرده و به راه افتادم، اما هنوز مسافتي را طي نكرده بودم كه آنها بيسكويت و آبميوه به من تعارف كردند. بعد ازخوردن آبميوه احساس سرگيجه عجيبي به من دست داد و ديگر هيچ چيزي نفهميدم تا اينكه پس از به هوش آمدن فهميدم سارقان خودروام را ربوده و مرا در اطراف اصفهان رها كرده اند.با طرح اين شكايت،كارآگاهان پليس آگاهي اصفهان در دو تيم جداگانه بررسي هاي خود را  آغاز كردند، اما در حالي كه بررسي ها ادامه داشت 2 شكايت مشابه ديگر نيز گزارش شد.
وقتي مشخص شد كه در جريان يكي از سرقتها، سارقان زورگير راننده 55 ساله خودرويي را در حال حركت از خودرو به بيرون پرت كرده و باعث مرگ او شده اند، كارآگاهان تحقيقات گسترده تري را براي حل معماي سرقتهاي خشن اعضاي گروه آغاز كرده و تصاوير چهره نگاري شده آنها را در اختيار تمامي گشت هاي پليس قرار دادند.
4 روز قبل زماني كه ماموران گشت پليس اصفهان در حال گشتزني بودند به راننده خودروي پژويي كه شباهت زيادي به يكي از تصاوير چهره نگاري شده داشت مشكوك شده و هنگامي كه با استعلام شماره پلاك آن مشخص شد خودرو سرقتي است، كارآگاهان به طور نامحسوس به تعقيب آن پرداخته و با شناسايي مخفيگاه راننده و ساير همدستانش، در يك عمليات ضربتي اعضاي باند خشن دستگير شدند.
اعتراف نزد بازپرس پرونده
صبح ديروز متهمان اين پرونده وقتي در مقابل قاضي شاه محمدي، بازپرس دادسراي اصفهان قرار گرفتند به 4 فقره سرقت خودرو اعتراف كردند.
يكي از سارقان كه عامل قتل راننده آژانس نيز محسوب مي شود در اعترافات خود گفت: چندي قبل زماني كه در يكي از پارك ها در حال گردش بوديم، با آزيتا كه يك دختر فراري بود و از يكي از شهرستان هاي غربي به اصفهان آمده بود آشنا شديم. پس از آنكه وي را اغفال كرديم او را به خانه مجرديمان كشانديم و از آن به بعد به همراه وي نقشه سرقت ها را به اجرا گذاشتيم، شيوه كارمان هم اين بود كه خودرويي را كرايه كرده و در حالي كه به خاطر وجود دختر جوان راننده  فكر مي كرد كه ما يك خانواده هستيم به او خوراكي هاي مسموم تعارف كرده و او را بيهوش مي كرديم و سپس خودروش را به سرقت مي برديم.
وي درباره نحوه قتل راننده 55 ساله به بازپرس پرونده گفت: پس از كرايه خودرو مقتول زماني كه به منطقه خلوتي رسيديم، آبميوه را به راننده داديم وقتي كه احساس كردم او بي حال شده است در خودرو را از پشت سر باز كردم و او را به پايين پرتاب كردم.
رضا صالحي پژوه- مسئول مركز اطلاع رساني شهرستان اصفهان- روز گذشته با اعلام اين خبر گفت: متهمان با قرار در بازداشت به سر مي بردند تا تحقيقات تكميلي در اين باره صورت گيرد.
</TEXT>
</DOC>
<DOC>
<DOCID>HAM2-851119-047</DOCID>
<DOCNO>HAM2-851119-047</DOCNO>
<ORIGINALFILE>/1385/851119/news/_havad.htm</ORIGINALFILE>
<ISSUE>پنجشنبه 19 بهمن 1385 - سال چهاردهم - شماره4202 - Feb 8, 2007</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
رسوايي فضانورد آمريكايي
</TITLE>
<TEXT>



گروه حوادث- ليزا نواك فضانورد مشهور فضاپيماي شاتل، روز سه شنبه به اتهام تلاش براي قتل يك زن جوان دستگير شد،اين زن فضانورد متهم است بعد از ربودن رقيب عشقي خود قصد داشته او را به قتل برساند.
چند ماه قبل زماني كه ليزا نواك فضانورد فضاپيماي شاتل با مجله(ليدي جورنال)مصاحبه كرد و از موفقيت هاي خود در زندگي خانوادگي و فعاليتهاي فضانوردي اش گفت، هرگز كسي نمي توانست حدس بزند كه او چند ماه بعد در حالي كه بعد از 19سال از شوهرش جدا شده بود، درگير يك ماجراي جنايي رسوا كننده شود.
او روز گذشته در حالي كه دهها خبرنگار در اطراف دادگاه اورلاندوي فلوريدا تجمع كرده بودند، به دادگاه رفت تا اتهام آدم ربايي و تلاش براي قتل به او تفهيم شود.
بنا به گزارش پليس فلوريدا، زن فضانورد قصد داشته رقيب عشقي خود را كه يك زن جوان به نام كولين شيپمن است بعد از ربودن به قتل برساند، ظاهرا هر دوي آنها با يك فضانورد مشهور به نام ويليام اوافلين در ارتباط بوده اند كه زن فضانورد زماني كه متوجه موضوع شده است تصميم گرفته رقيب عشقي خود را از ميان بردارد.
او براي اين منظور به تعقيب خانم شيپمن پرداخته و در پاركينگ ساختماني به وي حمله ور شده، اما نتوانست او را بربايد ولي وقتي از داخل خودروي او يك اسپري فلفل، يك اسلحه كمري، چاقو و يك چسب نواري پيدا شد، پليس او را به تلاش براي قتل، آدم ربايي و سه اتهام ديگر دستگير كرد.
او روز گذشته بعد از آنكه در دادگاه حاضر شد، اتهام خود را انكار كرد ولي قاضي دادگاه وي را با قرار وثيقه 10 هزار دلاري آزاد كرد، با اين حال قاضي از وي خواست از محدوده قضايي خارج نشود.
</TEXT>
</DOC>
<DOC>
<DOCID>HAM2-851119-048</DOCID>
<DOCNO>HAM2-851119-048</DOCNO>
<ORIGINALFILE>/1385/851119/news/_havad.htm</ORIGINALFILE>
<ISSUE>پنجشنبه 19 بهمن 1385 - سال چهاردهم - شماره4202 - Feb 8, 2007</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
زورگيري از رانندگان براي رفتن به كافي شاپ
</TITLE>
<TEXT>
گروه حوادث- 2 پسر جوان براي آنكه بتوانند پولي را كه براي رفتن به كافي شاپ و گردش با دختران مورد علاقه اشان نياز داشتند تامين كنند، دست به اخاذي زدند اما 24 ساعت بعد توسط كارآگاهان پليس فرديس به دام افتادند.
رسيدگي به ماجراي عجيب سرقت اين دو جوان، با شكايت يك راننده آژانس به كلانتري مشكين دشت آغاز شد. راننده آژانس در توضيح شكايت خود گفت: بعداز ظهر اولين روز بهمن، 2 مرد جوان خودروي مرا به مقصد شهرك ناز كرايه كردند، اما در طول مسير آنها از من خواستند تغيير مسير داده و به سمت فرديس كه مدعي بودند خانه پدري يك كدام از آنها است بروم. لحظاتي بعد وقتي به محل خلوتي رسيديم، آنها با استفاده از شيشه شكسته اي كه همراه داشتند، شروع به تهديد كرده و وقتي با مقاومت من روبرو شدند، مرا زخمي كرده و با سرقت پولهاي همراهم گريختند. با طرح اين شكايت، پرونده براي رديابي به آگاهي فرديس ارسال شد و تيمي از كارآگاهان به سرپرستي سرگرد محمدرضا اسفندياري مسئول رسيدگي به پرونده شدند. در تحقيقات اوليه وقتي چهر ه نگاري  هاي صورت گرفته از سوي راننده آژانس نشان داد 2 جوان سارق چندي قبل نيز سرقت ديگري را در فرديس رقم زده اند، دستگيري آنها در دستور كار قرار گرفت و در كمتر از 24 ساعت دو مرد جوان در فرديس شناسايي و دستگير شدند.
سرهنگ اسفندياري روز گذشته با اعلام خبر دستگيري دو جوان سارق گفت: متهمان در بازجويي هاي تخصصي درباره انگيزه خود از سرقت گفتند مدتي قبل با 2 دختر جوان آشنا شديم، اما چون پولي نداشتيم تا همراه آنها به كافي شاپ و گردش برويم تصميم گرفتيم دست به سرقت زده و از اين راه پول مورد نيازمان را تهيه كنيم. برپايه اين گزارش، با دستور رضايي، بازپرس شعبه 9 دادسراي فرديس هر 2 متهم با قرار قانوني روانه زندان شدند.
</TEXT>
</DOC>
<DOC>
<DOCID>HAM2-851119-049</DOCID>
<DOCNO>HAM2-851119-049</DOCNO>
<ORIGINALFILE>/1385/851119/news/_havad.htm</ORIGINALFILE>
<ISSUE>پنجشنبه 19 بهمن 1385 - سال چهاردهم - شماره4202 - Feb 8, 2007</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
رئيس دادگستري پاكدشت:
بيجه دوم وجود ندارد
</TITLE>
<TEXT>


گروه حوادث- در حالي كه مزاحمت هاي يك جوان افغاني، شايعه حضور بيجه اي ديگر در پاكدشت را به وجود آورده بود، رييس دادگستري و پليس اين شهرستان اين شايعه را تكذيب كرد.
ولي الله حسيني، رييس دادگستري پاكدشت روز گذشته در توضيح اين ماجرا گفت: در ماه هاي گذشته با توجه به موقعيت حساس منطقه پاكدشت، اقدامات ويژه اي براي تامين امنيت منطقه انجام شده كه نتايج اين اقدمات نشان مي دهد در حال حاضر ضريب امنيت اين شهرستان به نسبت جمعيت 400 هزار نفري آن در سطح قابل قبولي است. وي ادامه داد: در يك سال اخير هيچ پرونده اي مبني بر ربوده شدن كودكان و نوجوانان در دادگستري پاكدشت تشكيل نشده و تنها موردي كه در اين خصوص وجود داشته است فعاليت يك جوان افغاني است كه باعث بروز شايعه در بين مردم و مسئولان شده بود.
حسيني با اشاره به اين كه اين جوان افغاني متهم است يك دختر بچه 5 ساله را كه داراي اختلال ذهني بود ربوده و پس از اذيت و آزار به همان محل برگردانده است ادامه داد: اين جوان 20 ساله همچنين براي چند دختر بچه مدرسه اي ديگر مزاحمت ايجاد كرده بود كه پس از گزارش موضوع تحقيقات ويژه اي براي دستگيري وي آغاز شد اما پس از بررسي هاي پليسي مشخص شد متهم بيش از يك ماه است كه پاكدشت را ترك كرده و به محلي نامعلوم گريخته است. وي با بيان اينكه از بين 123 پرونده مفقودي كه طي يك سال گذشته در اداره آگاهي اين شهرستان تشكيل شده بود، 113 نفر از افراد ناپديد شده به خانه برگشته اند ادامه داد: 10 نفر ديگر بين 35 تا 40 سال سن دارند كه برخي از آنها به خاطر اختلاف خانوادگي خانه را ترك كرده اند. سرهنگ زنده شو فرمانده انتظامي پاكدشت نيز با تكذيب شايعات درباره ربوده شدن كودكان و نوجوانان در اين منطقه گفت: طي 2 ماه گذشته با راه اندازي گشت هاي ويژه پليس در اين منطقه سطح جرايم مختلفي از جمله سرقت مقرون به آزار و سرقت مسلحانه نسبت به ماه هاي مشابه در سال قبل كاهش چشمگيري پيدا كرده و تلاش براي توسعه امنيت در منطقه ادامه دارد.
</TEXT>
</DOC>
<DOC>
<DOCID>HAM2-851119-050</DOCID>
<DOCNO>HAM2-851119-050</DOCNO>
<ORIGINALFILE>/1385/851119/news/_havad.htm</ORIGINALFILE>
<ISSUE>پنجشنبه 19 بهمن 1385 - سال چهاردهم - شماره4202 - Feb 8, 2007</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
مسافركشي زنداني حبس ابد با خودروي دزدي
</TITLE>
<TEXT>


گروه حوادث- مرد محكوم به حبس ابد كه پس از فرار از زندان رشت، با سرقت خودرو زندگي خود را مي گذراند از سوي پليس پاكدشت دستگير شد.
اين زنداني فراري پس ازهر سرقت با استفاده از خودروي مسروقه مسافر كشي مي كرد و پس از مدتي با سرقت خودروي ديگري اين كار را ادامه مي داد. مدتي پيش ماموران گشت كلانتري 14 پاكدشت، حوالي شهرك يبره به يك پرايد سفيد رنگ مظنون شدند. وقتي ماموران در بررسي شماره پلاك پرايد متوجه شدند اين خودرو سابقه سرقت دارد و اوايل آذر ماه از شهرري به سرقت رفته است،ماموران به تعقيب راننده پرداختند.
در حالي كه راننده پرايد با ديدن خودروي پليس قصد فرار داشت، ماموران در يك تعقيب و گريز خياباني پرايد سفيد رنگ را متوقف كرده و راننده آن را بازداشت كردند. در بررسي مدارك شناسايي اين مرد مشخص شد تمامي مدارك او جعلي است و به اين ترتيب وي به اداره آگاهي پاكدشت انتقال يافت. در بازجويي هاي پليسي از اين مرد مشخص شد كه او يك محكوم به حبس ابد است كه 6 ماه پيش، پس از سپردن سند از زندان رشت مرخصي گرفته و ديگر به آنجا بازنگشته است.
او در اعترافات خود گفت: پس از آنكه به اتهام حمل 85 كيلو مواد مخدر دستگير و به حبس ابد محكوم شدم، تصميم گرفتم از زندان فرار كنم و مدتي قبل با سپردن وثيقه و گرفتن مرخصي نقشه فرار را عملي كردم. وي افزود: سپس به تهران آمدم و با استفاده از مدارك جعلي زندگي جديدي را در اينجا شروع كردم. براي آنكه هزينه زندگي ام را تامين كنم، شروع به سرقت خودرو كردم و با استفاده از خودروهاي مسروقه مسافركشي مي كردم. به خاطر فرار از دست پليس نيز هر چند ماه خودروي ديگري را سرقت مي كردم و مسافركشي را ادامه مي دادم. اما در حالي كه 3 خودروي مختلف را از شهر ري به سرقت برده بودم سرانجام از سوي پليس شناسايي و دستگير شدم. سرهنگ زنده شو فرمانده انتظامي پاكدشت روز گذشته با بيان اين خبر گفت: متهم هم اكنون در زندان به سر مي برد و تحقيقات تكميلي در خصوص اين پرونده ادامه دارد.
</TEXT>
</DOC>
<DOC>
<DOCID>HAM2-851119-051</DOCID>
<DOCNO>HAM2-851119-051</DOCNO>
<ORIGINALFILE>/1385/851119/news/_havad.htm</ORIGINALFILE>
<ISSUE>پنجشنبه 19 بهمن 1385 - سال چهاردهم - شماره4202 - Feb 8, 2007</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
سرقت 27 ميليون توماني مامورنماها
</TITLE>
<TEXT>
گروه حوادث- كارآگاهان پليس تهران جستجوهاي پليسي را براي دستگيري 4 سارق مامورنما كه 27 ميليون تومان از يك مسافر شهرستاني سرقت كرده  اند را آغازكردند.
بعد از ظهر سه شنبه گذشته مردي با مراجعه به دادسراي جنايي تهران مدعي شد ساعاتي قبل در حاليكه با همراه داشتن 87 ميليون تومان پول و چك مسافرتي براي خريد يك دستگاه اتوبوس به تهران آمده است، 4 سارق 27 ميليون تومان از چك هايش را سرقت كرده اند. وي در توضيح ماجرا گفت: در حالي كه مقابل يك بنگاه منتظر طرف معامله بودم ناگهان يك خودروي پژو 206 مقابلم توقف كرد و 4 سرنشين آن در حالي كه خود را مأمور معرفي  مي كردند به سراغم آمده و در حالي كه وانمود مي كردند در حال بازرسي بدني ام هستند 27 ميليون تومان چك مسافرتي ام را به سرقت برده و متواري شدند. در حالي كه بررسي بر روي پلاك خودروي سارقان نشان مي دهد كه اين پلاك نيز سرقتي بوده است،به دستور عصمت الله جابري قاضي كشيك دادسراي جنايي تهران، شناسايي سارقان در دستور كار پليس قرار گرفت.
</TEXT>
</DOC>
<DOC>
<DOCID>HAM2-851119-052</DOCID>
<DOCNO>HAM2-851119-052</DOCNO>
<ORIGINALFILE>/1385/851119/news/_havad.htm</ORIGINALFILE>
<ISSUE>پنجشنبه 19 بهمن 1385 - سال چهاردهم - شماره4202 - Feb 8, 2007</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
كشف محموله قاچاق عتيقه هزاره سوم
</TITLE>
<TEXT>
قم - خبرنگار همشهري: يك محموله قاچاق اشياي عتيقه مربوط به هزاره سوم قبل از ميلاد در قم كشف شد.
فرمانده انتظامي استان قم با اعلام اين خبر گفت: اين محموله پس از 4 ماه و نيم پيگيري اطلاعاتي كشف شد و 3 متهم آن دستگير شدند. خورشيدوند گفت: محموله كشف شده شامل كاسه اي با نقش حيوانات، پلاك سنگي با نقش عقاب و مار، مجسمه سنگي با 2 سر اسب و عقاب، مجسمه سنگي صورت انسان و مجسمه سنگي انسان مي باشد. ارزش ريالي اشياي عتيقه كشف شده هنوز مشخص نشده است.
</TEXT>
</DOC>
<DOC>
<DOCID>HAM2-851119-053</DOCID>
<DOCNO>HAM2-851119-053</DOCNO>
<ORIGINALFILE>/1385/851119/news/_informatic.htm</ORIGINALFILE>
<ISSUE>پنجشنبه 19 بهمن 1385 - سال چهاردهم - شماره4202 - Feb 8, 2007</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
نگاه 2 محقق از گروه تحقيقاتيabi در مورد گوشي جديد اپل
آيفون يك تلفن هوشمند نيست
</TITLE>
<TEXT>


گروه دانش- گرچه آيفون، تلفن جديد ساخت شركت اپل، امكانات بسياري را عرضه مي كند، اما باز هم يك تلفن هوشمند(smartphone)نيست. اين ادعاي دو محقق از گروه تحقيقاتي abi با نام هاي استوآرت مدير تحقيقات بي سيم و و فيليپ سوليس تحليل گر باند پهن موبايل است.
يكي از تحولات جالب توجه در عرصه كاربرد تلفن هاي همراه، مجتمع سازي و ادغام كاربردهاي متنوع و خدمات ارائه شده توسط تلفن هاي همراه است. امروزه تلفن هاي همراه نه تنها براي برقراري مكالمات تلفني بلكه به عنوان دستيار شخصي ديجيتال، دوربين ديجيتال، مرورگر اينترنت، سرويس گيرنده پست الكترونيكي، و حتي پيام رسان اينترنتي مورد استفاده قرار مي گيرند. با پيدايش و گسترش اين كاربردهاي متنوع، بهبود سيستم هاي عاملِ اين تلفن هاي همراه امري ضروري و اجتناب ناپذير به نظر مي رسد.
بدين ترتيب مهم ترين عامل و انگيزه توسعه سيستم هاي عاملِ همراه را مي توان رشد تقاضاي كاربردهاي سيـّار با توانايي مشابه با كاربردهاي موجود برروي كامپيوترهاي قابل حمل؛ تقاضاي مصرف كنندگان براي امكانات چندرسانه اي غني و حتي دسترسي به بازي ها و سرگرمي هاي قابل حمل بر شمرد. به زبان ساده تر تلفن هوشمند به تلفني گفته مي شود كه علاوه بر توانايي هاي يك موبايل معمولي، قادر به تحليل داده هاي اطلاعاتي است و در واقع يك سيستم عامل و يك پردازشگر دارد.
مدتي پيش شركت اپل كه از سازندگان بزرگ دستگاه هاي ديجيتالي محسوب مي شود، دست به يك اقدام عجيب زد و يك گوشي تلفن را به بازار ارايه داد كه از زمان عرضه آن تا كنون همواره يكي از مهمترين بحث هاي كارشناسان بوده و باعث نگراني بيشتر رقبايش در عرصه ساخت گوشي هاي تلفن همراه شده است. نام اين گوشي آيفون(iphone)است و از نظر كارشناسان اپل، تلفني با كاربري آسان و داراي تمامي ويژگي هاي خوب و حتي آينده نگرانه يك همراه ديجيتال است ولي با اين حال برخي كارشناسان نظر ديگري دارند.
چرا آيفون هوشمند نيست؟
محققان بازار، تلفن هوشمند را به عنوان موبايلي با يك سيستم عامل مي شناسند كه از برنامه هاي كاربردي شركت هاي ثالث نيز پشتيباني كند. اما آن طور كه كارشناسان مي گويند اطلاعات به دست آمده اين دستگاه از نرم افزارهاي كاربردي شركتهاي ثالث پشتيباني نمي كند و بنابراين در كل مي توان گفت كه آيفون يك تلفن هوشمند نيست بلكه يك feature phone پيشرفته است. به گفته فيليپ سوليس بنا به تحقيقاتabi، گوشي هاي feature phone براي برنامه هاي كاربردي شركت هاي ثالث بسته هستند و عملكردهايشان نيز توسط عرضه كننده و يا توليد كننده كنترل مي شود. گرچه عموماً feature phoneها از برنامه هاي كاربردي توسط جاوا پشتيباني مي كنند، اما بنا به گفته هاي سوليس اين گونه برنامه ها و پشتيباني ها بسيار ضعيف و محدود هستند.
در يك تقسيم بندي كلي، مهم ترين سيستم هاي عامل تلفن هاي هوشمند يا سيستم هاي عاملِ همراه عبارتند از: microsoft smarphone 2002، palm os 5.x symbian os 7
هريك از سيستم هاي عامل فوق ويژگي مخصوص به خود را به منظور ارائه خدمات بر روي دستگاه هاي همراه(يا همان سيستم ميزبان)در پيش گرفته اند. سيستم عامل smartphone 2002، محصول شركت مايكروسافت، زيرمجموعه اي از سيستم عامل windows ce 3.0 براي دستگاه هاي قابل حمل است. سيستم عامل palmos نيز سيستم عامل دستگاه هاي دستيارشخصي ديجيتال(pda)است كه براي استفاده در تلفن هاي همراه بهينه سازي شده است. سازندگان تلفن هاي همراه نيز سيستم عامل symbian را براي استفاده در تلفن هاي همراه طراحي و پياده سازي كرده اند.
سوليس درباره فوايد سيستم هاي كاربري تلفن هاي هوشمند مي گويد: برنامه هاي كاربردي درست شده براي smartphoneها به گونه اي هستند كه مي توانند دستوري را دريافت كنند تا عملكردهاي مركزي os را به تنهايي استخراج كنند و به همين جهت هم بسيار قدرتمند تر و ثمربخش تر هستند.
استوآرت نيز بر اين عقيده است كه شركت اپل از آنجا كه پايه محكمي در بازار موبايل ندارد، در حال رويارويي با جنگي بزرگ و سخت است. از اين رو بايد نحوه ساختاري و عملكرد آيفون كامل و بدون نقص باشد. مطمئناً كاربران تنها براي شنيدن موسيقي عالي حاضر به خريد يك تلفن درجه دو نيستند.
</TEXT>
</DOC>
<DOC>
<DOCID>HAM2-851119-054</DOCID>
<DOCNO>HAM2-851119-054</DOCNO>
<ORIGINALFILE>/1385/851119/news/_informatic.htm</ORIGINALFILE>
<ISSUE>پنجشنبه 19 بهمن 1385 - سال چهاردهم - شماره4202 - Feb 8, 2007</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
باز هم يك ويروس رايانه اي خطرناك در حال گسترش است
اعلام وضعيت زرد
</TITLE>
<TEXT>


گروه دانش- يك كرم رايانه اي خطرناك بسيار سريع و در ابعادي گسترده در حال انتشار در اينترنت است. وسعت حملات مخرب اين كرم كه از دو روز گذشته آغاز شده به حدي بود كه كارشناسان امنيتي را بر آن داشت تا با اعلام وضعيت زرد در امنيت رايانه ها و شبكه هاي سراسر جهان، به اطلاع رساني پي درپي كاربران اينترنت و رايانه بپردازند. اين كد مخرب كه فعلاً nurech.a نامگذاري شده، بيش از هزار رايانه در نقاط مختلف جهان را تخريب كرده و جزو ده ويروس شايع جهان به حساب مي آيد. فايل ضميمه اين نامه ها كه حاوي اين كرم رايانه اي است، اسم هاي مؤنث دارد و عنوان آنها متغير است: مانند flash postcard.exe و يا greeting postcard.exe.
كاربران با اجراي فايل ضميمه حاوي nurach.a، آن را در سيستم نصب مي كنند كه اين مسئله باعث فعال  شدن اين كد مخرب مي شود. ايجاد اختلال و توقف در عملكرد سيستم، فعاليت برنامه ها و ابزارهاي امنيتي و يافتن كليه آدرس هاي موجود در رايانه هاي آلوده براي انتشار بيشتر، نخستين فعاليت هاي تخريبي nurach.a محسوب مي شوند. استفاده از فناوري rootkit نيز باعث شده كه عملكردهاي تخريبي و نيز خود اين كرم رايانه اي از چشم كاربر و نيز از رديابي بسياري از برنامه هاي ضد ويروس پنهان بماند.
</TEXT>
</DOC>
<DOC>
<DOCID>HAM2-851119-055</DOCID>
<DOCNO>HAM2-851119-055</DOCNO>
<ORIGINALFILE>/1385/851119/news/_informatic.htm</ORIGINALFILE>
<ISSUE>پنجشنبه 19 بهمن 1385 - سال چهاردهم - شماره4202 - Feb 8, 2007</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
فرهنگ و آموزش
</TITLE>
<TEXT>
هشدار رئيس صندوق رفاه دانشجويان نسبت به تبعات كاهش بودجه
ايسنا: رئيس صندوق رفاه دانشجويان وزارت علوم با برآورد 350 ميليارد ريال كسري بودجه صندوق در سال آينده، نسبت به تبعات و مشكلات ناشي از كاهش بودجه 86 صندوق هشدار داد.
مهرداد فولادي نژاد با بيان اين كه با بودجه پيش بيني شده صندوق رفاه دانشجويان در صورت عدم حمايت مجلس، در پرداخت وام هاي دانشجويي با كسري شديد مواجه خواهد شد، اظهار كرد: صندوق رفاه دانشجويان وزارت علوم وظيفه پرداخت 14 نوع وام و تسهيلات رفاهي به دانشجويان روزانه و دو نوع وام شهريه به دانشجويان شبانه و غيرانتفاعي كه در بيش از 500 دانشگاه و مؤسسه آموزش عالي شاغل به تحصيل مي باشند را بر عهده دارد ولي متأسفانه روند رشد بودجه صندوق رفاه دانشجويان در سالهاي اخير علي رغم افزايش تعداد دانشجويان دانشگاه ها سير نزولي داشته است. وي افزود: به گونه اي كه هر 2 سال نسبت به سال قبل درصدي كاهش در اعتبارات دولتي داشته ايم و در مقابل درآمد اختصاصي صندوق با رشد غيرواقعي روبه رو بوده كه خود بايد آن را حصول كند، در اين شرايط هر 2 سال يك بار بنا به تصويب هيأت امنا ناگزير به افزايش مبالغ وام ها هستيم كه اين موضوع نيز خود بار مالي مضاعفي را به صندوق تحميل مي كند.
فولادي نژاد در بررسي مشكلات و پيامدهاي ناشي از كاهش بودجه صندوق خاطرنشان كرد: بنابراين اعتبار اعمال شده در لايحه بودجه سال 1386 كل كشور موجب مي شود صندوق رفاه دانشجويان در سال جاري و سال آتي با مشكلات و پيامدهاي زيادي روبه رو شود.
همچنين به گزارش مهر،دانشگاه تهران براي تامين تجهيزات با كمبود بودجه مواجه است. علي اكبر موسوي موحدي معاون پژوهشي دانشگاه تهران افزود: بودجه پژوهشي دانشگاه تهران در سال جاري 4 ميليارد و 600 ميليون تومان بوده كه نسبت به سال جاري از رشد 15درصدي برخوردار بوده است.
نتايج آزمون دانشگاه جامع علمي كاربردي تا 10 اسفند اعلام مي شود
گروه اجتماعي- رئيس دانشگاه جامع علمي كاربردي گفت:  نتايج آزمون كارداني و كارشناسي ترمي دانشگاه قبل از 10 اسفند اعلام مي شود. حسين بلندي افزود: سازمان سنجش در مرحله گزينش دانشجويان است و هنوز براي اعلام نتايج همزمان آزمون كارداني و كارشناسي ترمي بحث وجود دارد. به گفته وي در اين مرحله 50 هزار دانشجو پذيرش مي شوند.وي اضافه كرد: براي سهولت كار دانشجويان سامانه الكترونيكي راه اندازي شده است كه دانشجويان ضمن آگاهي از ميزان شهريه واحدهاي خود، مي توانند نسبت به واريز آن اقدام كنند.
آغاز ثبت نام آزمون كارشناسي ارشد علوم پزشكي
گروه اجتماعي- ثبت نام آزمون كارشناسي ارشد رشته هاي گروه پزشكي سال تحصيلي 87-86 از 23 بهمن در مراكز پستي سراسر كشور آغاز مي شود.هزينه ثبت نام اين آزمون براي داوطلبان 81 هزار ريال است كه 66 هزار ريال جهت دريافت دفترچه راهنماي آزمون و منابع آزمون، پاكت ارسال مدارك و فرم كامپيوتري و برچسب مربوطه از مراكز پستي و 15 هزار ريال نيز براي ارسال مدارك پرداخت مي شود.
حذفيات كنكور سال 86 اعلام شد
گروه اجتماعي- از سوي دفتر برنامه ريزي و تأليف كتابهاي درسي دوره عمومي و نظري وزارت آموزش و پرورش حذفيات كتب درسي قرآن و تعليمات ديني، معارف اسلامي و آمار و مدل سازي براي كنكور سراسري سال 86 اعلام شد.
به گزارش روابط عمومي وزارت آموزش و پرورش فهرست حذفيات كتابهاي قرآن و تعليمات ديني(2)قرآن و تعليمات ديني(3)و معارف اسلامي صحيح است.اين دفتر اضافه كرد: در كتاب قرآن و تعليمات ديني(2)چاپ سال 1383، متن صفحه 39، بررسي صفحه 166 و 165، پيشنهاد صفحه 89 و يادآوري صفحه 115 و 109 و در كتاب قرآن و تعليمات ديني(3)چاپ سال 1384 براي مطالعه صفحه 17 و 16(صفحه  18 جزء حذفيات نيست)معارف اسلامي دوره پيش دانشگاهي چاپ 1385 استدلال صفحه 18، جزء حذفيات نيست)و كتاب آمار و مدل سازي با كد(3/234)براي سال دوم رشته هاي رياضي، فيزيك، ادبيات و علوم انساني و معارف اسلامي و با كد(5/125)براي سال سوم رشته علوم تجربي است. بنابراين يك عنوان كتاب درسي داراي 2 كد است.
مجوز وزارت علوم؛ شرط پخش آگهي مؤسسات آموزش عالي
مهر: مديركل دفتر آموزش هاي آزاد وزارت علوم گفت: وزارت علوم به صدا و سيما به صورت جدي متذكر مي شود كه هرگونه تبليغي را كه رنگ و بوي آموزش عالي دارد بايد با در نظر گرفتن مجوز وزارت علوم پخش كند.
عبدالحسين طاهري افزود: وزارت علوم در حال حاضر آمار دقيقي از تعداد مؤسسات آموزش عالي آزادي كه به صورت غيرمجاز فعاليت مي كنند، ندارد اما اطلاع به روزنامه ها و جرايد براي تبليغ مؤسساتي كه غيرمجاز هستند در دستور كار وزارت علوم قرار دارد.
وي با بيان اينكه تاكنون در زمينه تبليغات مؤسسات آموزش عالي به صورت جدي با صدا و سيما هماهنگي نشده است، گفت: اين مؤسسات با ترفندهاي خاصي مانند ارائه مجوز شهرداري و يا وزارت فرهنگ و ارشاد اسلامي مي توانند به راحتي رسانه ها را نيز اغفال كنند.
جشن رهايي از مدارس كپري
زاهدان- خبرنگار همشهري: حبيب الله دهمرده استاندار سيستان و بلوچستان از توافق با جمع خيرين مدرسه ساز تهران براي اختصاص اعتباري معادل 4 ميليارد و300 ميليون ريال براي ساخت 223 كلاس درس در اين استان خبر داد.وي افزود: با اختصاص اعتبار مذكور و احداث تعداد كلاس هاي مورد نياز، عمر مدارس كپري سپري شده و بنا داريم سال تحصيلي آينده جشن پايان مدارس كپري را برگزار كنيم.
ايجاد كميته مشترك دانشگاه هاي تهران و علوم پزشكي تهران
مهر: تفاهمنامه دانشگاه هاي تهران و علوم پزشكي تهران كه براي بهره برداري از ظرفيت هاي 2 دانشگاه در قالب فعاليت مشترك تنظيم شده است، لازم الاجرا شد.
بر اساس اين تفاهمنامه اعضاي هيات علمي دانشجويان و پژوهشگران 2دانشگاه متعهد هستند مقالات علمي و پژوهشي خود را در مجلات و كتب و كنفرانس هاي خارجي و بين المللي با يك نام به چاپ برسانند. اين تفاهمنامه مانع از آن نيست كه استادان هر كدام از 2 دانشگاه حقوق شخصي ناشي از مقاله خود را استيفا كنند. همچنين اين تفاهمنامه به معني ادغام 2 دانشگاه نيست.
برگزاري كنگره سراسري امام حسين ع و مقاومت در قم
قم- خبرنگار همشهري: كنگره سراسري امام حسين ع و مقاومت به همت سازمان اوقات و امور خيريه كشور در مدرسه عالي دارالشفاء قم برگزار شد.
عبدالله هاشمي دبير كنگره سراسري امام حسين و مقاومت هدف از برپايي اين كنگره را تبيين الگوي عملي از قيام امام حسين و موضوع وقف در گسترش نهضت اباعبدالله الحسين ذكر كرد.
وي افزود: 30 كنگره استاني با همين موضوع به طور همزمان در استان هاي مختلف و 15 كنگره دانشجويي در دانشگاه هاي كشور برگزار خواهد شد.
</TEXT>
</DOC>
<DOC>
<DOCID>HAM2-851119-056</DOCID>
<DOCNO>HAM2-851119-056</DOCNO>
<ORIGINALFILE>/1385/851119/news/_iran.htm</ORIGINALFILE>
<ISSUE>پنجشنبه 19 بهمن 1385 - سال چهاردهم - شماره4202 - Feb 8, 2007</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
اميد ايران صفر - اميد بلاروس يك
شكست اميدواركننده در نخستين تجربه بگوويچ
</TITLE>
<TEXT>


 همشهري ورزشي- اولين تجربه وينگو بگوويچ در تيم المپيك با يك شكست همراه بود، در تقابل با نماينده اي از اروپاي شرقي كه البته مي توانست در ورزشگاه آزادي مقابل تيم المپيك ايران مغلوب هم باشد. مربي كروات همان طور كه وعده داده بود، با روش 3-3-3-1 كار را آغاز كرد اما در بعضي دقايق، تعداد مهاجمان به عدد چهار هم مي رسيد. ناهماهنگي مشهودي در برنامه هاي هجومي تيم ديده مي شد و البته تداخل وظايف نيز به چشم مي آمد اما در مجموع با توجه به زمان كوتاهي كه براي آماده سازي اين تيم در نظر گرفته شده مي توان گفت حاصل كار بگوويچ به مراتب بهتر از حد انتظار بود هرچند از جهتي مي توان گفت اين مربي هم فرصتي نداشته كه روي تيم المپيك بخواهد تأثيرگذار باشد. والازكو در آغاز بازي و پيش از آنكه بازيكنان ايران بتوانند به درستي پست هاي خود را بشناسند، دروازه سوشا مكاني را گشود. در غفلت مدافعان تيم ايران و در حالي كه تنها 7 دقيقه از آغاز بازي گذشته بود، دروازه تيم ملي كشورمان گشوده و از همان ابتدا تلاش براي جبران نتيجه آغاز شد.تيم المپيك در اين بازي مهره هاي تهاجمي زيادي داشت. نوري، اولادي، ميداودي و كلاه كج در كنار هم مي توانند قوي ترين تركيب تهاجمي ممكن را براي اين تيم بسازند اما هنوز اين بازيكنان جوان هماهنگي لازم را به دست نياورده اند. در همان دقايق ابتدايي چند فرصت مناسب توسط ميداودي، اولادي و كلاه كج از دست رفت، در حالي كه ايران مي توانست در همان نيمه نخست حداقل كار را به تساوي بكشاند.تيم ميهمان هم تنها به حفظ نتيجه و بازي بسته در زمين خود روي آورده بود اما ضدحملات بلاروس بعضي مواقع خطرناك تر از حملات ايران نشان مي داد. در آغاز نيمه دوم بگوويچ تعويض هاي زيادي انجام داد. گودرزي، روانخواه، خرسندي، پروين، كريمي و اسماعيل نظر هم در تركيب تيم المپيك آزموده شدند. تركيب جديد خط مياني و خط حمله هم بارها توانست روي دروازه بلاروس خطرساز ظاهر شود. ميداودي، ماهيني و خرسندي فرصت هاي مناسبي را در اين نيمه از دست دادند تا اينكه با اخراج كريمي در دقيقه 70 بلاروس با برتري عددي تا حدودي بازي را به كنترل درآورد. موقعيت هاي تيم اميد ايران كمتر شد و بازيكنان خونسرد بلاروس به راحتي بازي را تا آخرين ثانيه ها اداره كردند. نتيجه دقيقه 7 بازي مجموعاً 83 دقيقه پايدار ماند و بگوويچ در اولين تجربه خود در تيم المپيك ايران، بازي را واگذار كرد، اما به نظر مي رسد عملكرد اين تيم در كم ترين زمان براي آماده سازي، چندان نااميدكننده نبود.
</TEXT>
</DOC>
<DOC>
<DOCID>HAM2-851119-057</DOCID>
<DOCNO>HAM2-851119-057</DOCNO>
<ORIGINALFILE>/1385/851119/news/_iran.htm</ORIGINALFILE>
<ISSUE>پنجشنبه 19 بهمن 1385 - سال چهاردهم - شماره4202 - Feb 8, 2007</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
بگوويچ: بزرگ ترين پيروزي محك زدن ملي پوشان بود
</TITLE>
<TEXT>
ايسنا: وينگو بگوويچ، سرمربي تيم فوتبال اميد ايران گفت: بزرگ ترين پيروزي براي من محك زدن ملي پوشان مقابل يك تيم اروپايي بود. بگوويچ پس از شكست يك بر صفر تيمش مقابل تيم اميد بلاروس گفت: اين يك ديدار تداركاتي بود و نتيجه آن براي ما اصلا مهم نيست. هر چند در اين ديدار شكست خورديم اما توانستيم بازيكنان خود را مقابل يك تيم قدرتمند اروپايي آزمايش كرده و توانايي هاي آنها را بسنجيم.وي ادامه داد: ارزيابي وضعيت آمادگي ملي پوشان پيروزي بزرگي براي من بود و اميدوارم كه چنين بازي هاي تداركاتي در آينده نيز ادامه داشته باشد. وي در پايان خاطر نشان كرد: در اين ديدار خواسته هايي داشتيم كه خوشبختانه بخش عمده اي از آن اجرا شد اما مشكل اصلي تيم فقدان هماهنگي گروهي است كه بايد هر چه زودتر اين مشكل را برطرف كنيم.
</TEXT>
</DOC>
<DOC>
<DOCID>HAM2-851119-058</DOCID>
<DOCNO>HAM2-851119-058</DOCNO>
<ORIGINALFILE>/1385/851119/news/_iran.htm</ORIGINALFILE>
<ISSUE>پنجشنبه 19 بهمن 1385 - سال چهاردهم - شماره4202 - Feb 8, 2007</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
كاپيتان تيم اميد: بازي نسبتا خوبي را به نمايش گذاشتيم
</TITLE>
<TEXT>
همشهري ورزشي - احسان خرسندي كاپيتان تيم فوتبال اميد گفت: هر چند بازي با بلاروس اولين تجربه  وينگو بگوويچ در تيم اميد بود اما ما بازي نسبتا خوبي را به نمايش گذاشتيم. خرسندي پس از شكست يك بر صفر مقابل اميد بلاروس گفت: هدف ما و كادر فني در اين بازي تداركاتي شناخت نقاط ضعف تيم بود تا در آينده براي برطرف كردن آن اقدام كنيم.
وي ادامه داد: ما در نيمه  دوم، بازي نسبتا بهتري را به نمايش گذاشتيم اما تيم بلاروس با دفاع منطقي و خوب خود مانع از به ثمر رسيدن گل تساوي شد. متاسفانه پس از دريافت گل بازيكنان ما كمي عجول و عصبي شدند و آرامش كافي را براي ضربه زدن به توپ نداشتند. همين باعث شد تا ما نتوانيم عملكرد خوبي داشته و بازي را به تساوي بكشانيم. اميدوارم با حمايت مسئولان و برگزاري چند ديدار تداركاتي مناسب با قدرت هر چه بيشتر در مسابقات مقدماتي المپيك شركت كنيم.
</TEXT>
</DOC>
<DOC>
<DOCID>HAM2-851119-059</DOCID>
<DOCNO>HAM2-851119-059</DOCNO>
<ORIGINALFILE>/1385/851119/news/_iran.htm</ORIGINALFILE>
<ISSUE>پنجشنبه 19 بهمن 1385 - سال چهاردهم - شماره4202 - Feb 8, 2007</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
اسامي محرومان هفته هجدهم ليگ برتر
</TITLE>
<TEXT>
مهر: از سوي سازمان ليگ برتر اسامي محرومان هفته هجدهم رقابت هاي فوتبال ليگ برتر اعلام شد.بنابر اعلام سازمان ليگ برتر 24 بازيكن در هفته هجدهم از همراهي تيم هاي خود محروم هستند كه در اين ميان تيم مس كرمان با 5 بازيكن محروم آمار بيشترين بازيكنان محروم را دراختيار دارد.اسامي محرومان هفته هجدهم به اين شرح است:
ايوان پتروويچ و جواد رزاقي(ابومسلم)، آقامحمدي و مجتبي انصافي(برق شيراز)، داود سيدعباسي، عليرضا نيكبخت واحدي، فرزاد آشوبي و احسان خرسندي(پرسپوليس)، حميد سرآباداني(استقلال)، گئورگ استراتولات، قاسم حدادي فرد، مصطفي صالحي نژاد( ذوب آهن)، اميد شريفي نسب، حسين كريمي، احمد مؤمن زاده(سايپا)، سياوش اكبرپور(استقلال)، عماد رضا وعبدالوهاب ابوالهيل(سپاهان)، مهدي چمن آرا(فولاد خوزستان)، صابرميرقرباني، محسن زاهدي، رسول ميرطرقي، آدريانو آلوز، عباس محمدي(مس كرمان). هفته هجدهم رقابت هاي ليگ برتر فردا جمعه برگزارخواهد شد.
</TEXT>
</DOC>
<DOC>
<DOCID>HAM2-851119-060</DOCID>
<DOCNO>HAM2-851119-060</DOCNO>
<ORIGINALFILE>/1385/851119/news/_iran.htm</ORIGINALFILE>
<ISSUE>پنجشنبه 19 بهمن 1385 - سال چهاردهم - شماره4202 - Feb 8, 2007</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
دانشگاه علوم پزشكي تبريز اورژانس هوايي راه اندازي مي كند
</TITLE>
<TEXT>
تبريز - خبرنگار همشهري: رئيس مركز حوادث و فوريت هاي پزشكي آذربايجان شرقي اعلام كرد دانشگاه علوم پزشكي تبريز آماده است اورژانس هوايي در منطقه شمال غرب كشور راه اندازي كند.
اكبري گفت: راه اندازي اورژانس هوايي هزينه زيادي دارد منتهي اين دانشگاه قسمتي از هزينه هاي مذكور را تقبل كرده و در صورت وجود هلي كوپتر، به زودي اورژانس هوايي در تبريز راه اندازي مي شود.
</TEXT>
</DOC>
<DOC>
<DOCID>HAM2-851119-061</DOCID>
<DOCNO>HAM2-851119-061</DOCNO>
<ORIGINALFILE>/1385/851119/news/_iran.htm</ORIGINALFILE>
<ISSUE>پنجشنبه 19 بهمن 1385 - سال چهاردهم - شماره4202 - Feb 8, 2007</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
اجراي تسهيلات جديد مشمولان ايراني مقيم خارج كشور
</TITLE>
<TEXT>
ايسنا: مدير مشمولان ستاد كل نيروهاي مسلح از تعيين تكليف مشمولان ايراني مقيم خارج از كشور خبر داد.
سردار موسي كمالي افزود: به منظور حمايت از مشمولان ايراني مقيم خارج از كشور و تسهيل در ورود و خروج آنها، با پيشنهاد ستاد كل نيروهاي مسلح و موافقت مقام معظم رهبري و فرماندهي كل قوا، تسهيلاتي براي اين افراد به تصويب رسيد. وي گفت: بر اساس اين مصوبه، كليه دانشجويان ايراني مقيم خارج از كشور كه تا پايان شهريور سال 85 از كشور خارج شده و در يكي از دانشگاه هاي معتبر جهان مورد تاييد وزارتخانه هاي علوم و بهداشت اشتغال به تحصيل دارند، مي توانند سالي دو بار جمعا به مدت حداكثر سه ماه در كشور تردد كنند.
سردار كمالي افزود: ساير مشمولان ايراني كه تا پايان سال 82 از كشور خارج شده اند و حداكثر دو سال در خارج از كشور اقامت داشته باشند مي توانند سالي يكبار حداكثر به مدت سه ماه به كشور تردد كنند. به گفته مدير مشمولان ستاد كل نيروهاي مسلح، همچنين اين مشمولان مي توانند با پرداخت 50 ميليون ريال كارت معافيت از خدمت دريافت كنند. وي با بيان اين كه مهلت اجراي اين مصوبه تا پايان سال 1390 خواهد بود، افزود: مشمولان واجد شرايط جهت برخورداري از اين تسهيلات بايد به نمايندگي هاي جمهوري اسلامي ايران در خارج از كشور مراجعه كنند.
</TEXT>
</DOC>
<DOC>
<DOCID>HAM2-851119-062</DOCID>
<DOCNO>HAM2-851119-062</DOCNO>
<ORIGINALFILE>/1385/851119/news/_iran.htm</ORIGINALFILE>
<ISSUE>پنجشنبه 19 بهمن 1385 - سال چهاردهم - شماره4202 - Feb 8, 2007</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
واگذاري آموزش زبان افراد زير20سالبه آموزش و پرورش
</TITLE>
<TEXT>
ايسنا: مديركل دفتر مدارس غيردولتي آموزش و پرورش با اشاره به تخلفات آموزشي،  مالي و سوءرفتار با دانش آموزان در برخي از مدارس غيردولتي گفت: در برخورد با اين تخلفات، از ابتداي دولت جديد 14 مورد انحلال و 30 مورد لغو موافقت اصولي صورت گرفته؛ اما برخي مدارس متخلف با آوردن نامه اي از دادگاه و گرفتن دستور موقت اين تصميمات را معلق مي كنند.
محمدرضا مومنين با اشاره به سياست اين دفتر مبني بر جلب همكاري بيشتر مردم گفت: در اين راستا اعتبارات امسال براي پرداخت وام به 48/22 ميليارد تومان افزايش يافت. علاوه بر آن 130 ميليارد تومان براي خريد و احداث كارگاه هاي زودبازده در نظر گرفته شده است.
وي با اشاره به تفاهم نامه آموزش و پرورش و وزارت فرهنگ و ارشاد اسلامي، مبني بر آموزش افراد كمتر از 20 سال در مجتمع هاي آموزشي در كنار افراد بالاي 20 سال و عدم رعايت تفكيك جنسيتي گفت: در 7 بهمن ماه سال جاري طي تفاهم نامه اي با وزارت فرهنگ و ارشاد اسلامي و با توجه به مصوبه 583 شوراي عالي انقلاب فرهنگي، آموزش زبان انگليسي به افراد كمتر از20 سال به عهده آموزش و پرورش خواهد بود.
وي ادامه داد: طبق اين تفاهم نامه وزارت آموزش و پرورش صرفاً به مؤسساتي اجازه برگزاري دوره هاي آموزش زبان را صادر مي كند كه سن فراگيران، كمتر از 20 سال باشد و دوره آنها در راستاي اهداف و سرفصل هاي وزارت متبوع تعريف شده باشد.
وي افزود: همچنين از اين تاريخ به بعد كليه آموزشگاه هايي كه از وزارت فرهنگ و ارشاد اسلامي تحت هر عنواني مجوز برگزاري دوره و كلاس زبان خارجي دريافت كرده باشند اما به افراد كمتر از 20 سال نيز آموزش دهند فعاليت آنها فاقد وجاهت قانوني بوده و مجوز آنها باطل مي شود لذا اين مؤسسات موظفند با مراجعه به ادارات آموزش و پرورش طبق ضوابط مجوز فعاليت دريافت كنند.
وي افزود: بنابراين وزارت فرهنگ و ارشاد اسلامي صرفاً به مؤسسات فرهنگي و هنري اجازه برگزاري دوره هاي تخصصي - كاربردي در حدود وظايف و اختيارات خود را مي دهد كه بر اساس آن شرايط سني فراگيران بالاي 20 سال و افراد جوياي كار و شاغلين را شامل شود.
</TEXT>
</DOC>
<DOC>
<DOCID>HAM2-851119-063</DOCID>
<DOCNO>HAM2-851119-063</DOCNO>
<ORIGINALFILE>/1385/851119/news/_iran.htm</ORIGINALFILE>
<ISSUE>پنجشنبه 19 بهمن 1385 - سال چهاردهم - شماره4202 - Feb 8, 2007</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
ايران 2 - بلاروس 2
بلاروس راضي از ايران رفت
</TITLE>
<TEXT>


همشهري ورزشي: فوتبال بلاروس، ميهمان چهارشنبه فوتبال ايران، كشورمان را با رضايت ترك كرد. عصر ديروز در يك مسابقه جذاب و پاياپاي تيم ملي ايران نخستين رويارويي ملي با يك كشور اروپايي تحت هدايت امير قلعه نويي را با تساوي 2-2 به پايان رساند. در حالي كه مي توانست در آخرين لحظات پيروز ميدان باشد. تيم ملي ايران خيلي زود روي يك حركت ايستگاهي به گل رسيد. نيكبخت در دقيقه پنجم توپ سرگردان در فضا را با ضربه سر به سمت خطيبي فرستاد و او در شرايطي كه پشت به دروازه داشت با يك قيچي برگردان تماشايي آن را به طاق دروازه بلاروس دوخت. تا پايان نيمه اول ما بر حريف تسلط نسبي داشتيم و يكي دو موقعيت خطرناك نيز روي ضربات نيكبخت و خطيبي خلق كرديم. اما بازي روان و مقتدرانه ايران در نيمه دوم رفته رفته رنگ باخت. واچسلاو هلب همنام بازيكن غايب آرسنال و هافبك نفوذي بلاروس، كه در نيمه دوم به ميدان آمده بود در دقيقه 52 روي اشتباه رحمان رضايي خود را پا به توپ به گوشه شش قدم رساند و سپس از زاويه اي بسته وحيد طالب لو را كه بين دو نيمه جايگزين رودباريان شده بود به اشتباهي ديگر واداشت تا گل تساوي شكل بگيرد. تعلل مدافعان ما هفت دقيقه بعد گل دوم بلاروس را به ارمغان آورد. اين بار هم واچسلاو هلب روي يك بازگشت توپ را با تور دروازه ايران آشنا ساخت تا خود را به عنوان ستاره ميهمان معرفي كند. قلعه نويي پس از گل دوم حريف بود كه دست به تعويض هاي هجومي زد. ابتدا ايمان مبعلي به بازي آمد و سپس با ورود بادامكي به جاي اميرحسين صادقي از 2-5-3 محافظه كارانه به يك 3-3-4 هجومي تغيير سيستم داديم. در حالي كه فشار روي دروازه ميهمان در دقايق پاياني فزوني مي گرفت مهاجمان بلاروس هم يكي دو موقعيت صد در صد را روي ضدحمله ها از دست دادند. سرانجام گل تساوي ايران با ضربه سر مهدي رجب زاده روي يك ضربه كرنر در دقيقه 87 شكل گرفت. حتي در واپسين ثانيه ها مي توانستيم گل پيروزي را بزنيم كه مرتضي اسدي و رحمان رضايي موقعيت ها را از دست دادند.
</TEXT>
</DOC>
<DOC>
<DOCID>HAM2-851119-064</DOCID>
<DOCNO>HAM2-851119-064</DOCNO>
<ORIGINALFILE>/1385/851119/news/_kharj.htm</ORIGINALFILE>
<ISSUE>پنجشنبه 19 بهمن 1385 - سال چهاردهم - شماره4202 - Feb 8, 2007</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
برگزاري نشست مكه
رهبران فلسطين: با بشارت توافق بر مي گرديم
</TITLE>
<TEXT>


ايسنا: خالد مشعل، محمود عباس و اسماعيل هنيه در نشست مكه تاكيد كردند، اين نشست را زماني ترك خواهند كرد كه به توافق نهايي دست يابند.
محمود عباس، رئيس تشكيلات خودگردان فلسطين در ابتداي اين نشست سه جانبه كه با حضور خالد مشعل، رئيس دفتر سياسي جنبش حماس و اسماعيل هنيه، نخست وزير فلسطين برگزار شد، تاكيد كرد: دستيابي به توافق درست در زماني كه با تهديدات اسراييل عليه مسجدالاقصي روبروييم، بسيار مهم است. چه بسا اين تلاش ها با هدف ايجاد شكست در توافق دوجانبه صورت مي گيرد.
خالد مشعل نيز اظهار داشت: ما به خاطر ملتي كه سال هاي سال از دست اشغالگران و تجاوزات آنان با رنج و سختي روبرو بوده است، در اين مكان مقدس گرد هم آمديم تا ثابت كنيم كه اجازه نمي دهيم مشكلات ملت فلسطين افزايش يابد.
وي ضمن محكوم كردن تجاوزات نيروهاي رژيم صهيونيستي عليه مسجد الاقصي و تخريب آن اعلام كرد: ما به عربستان آمده ايم تا به حرمت خو ن هاي ريخته شده به احياي حقوق ملت رنجديده فلسطين بپردازيم.
خالد مشعل اظهار داشت: ما چاره اي به جز توافق نداريم چرا كه ما تنها با يك جبهه روبروييم و آن جبهه اشغالگراني است كه از سال هاي سال فلسطيني ها را هدف قرار داده اند.
رئيس دفتر سياسي حماس گفت: ما چيز غير ممكني نمي خواهيم بلكه خواهان بازگرداندن حقوق مشروع فلسطيني ها به آنها هستيم و اين كار سختي نيست.
اسماعيل هنيه، نخست وزير فلسطين نيز اظهار داشت: با توجه به اقداماتي كه اسراييلي ها عليه ملت فلسطين صورت مي دهند ما بايد از هر فرصتي براي برقراري وحدت ميان فلسطيني ها استفاده كنيم. وي ضمن قدرداني از طرح پادشاه عربستان و فراهم كردن فرصتي براي دستيابي به توافق ميان فلسطيني ها اعلام كرد: مسئله فلسطين قابل توجه جهان عرب و اسلام است و اين نشست صفحه جديدي در روابط گروه هاي فلسطيني ايجاد خواهد كرد.
هنيه اعلام كرد: با توجه به مكاني كه در آن هستيم يعني مكه و با توجه به ماهي كه در آن قرار داريم يعني ماه محرم بايد بدانيم كه اين جايگاه و اين زمان دال بر حفظ وحدت امت اسلامي و تحكيم اين وحدت است.
نخست وزير فلسطين تاكيد كرد: ما تنها در صورتي به فلسطين باز مي گرديم كه به فلسطيني ها بشارت دهيم توافقي واقعي ميان گروه هاي فلسطيني ايجاد شده است.
وي اظهار داشت: اين توافق بايد توافقي كامل و همه جانبه باشد، نه توافقي جزئي كه تنها براي مدتي خشونت ها را خاموش كند و دوباره شروع شود، به طوري كه بايد بر اساس اين توافق ديگر هيچ خشونتي در فلسطين شاهد نباشيم. هيچ يك از مسئولان عربستاني در اين نشست حضور نداشتند.
پيش از اين پادشاه عربستان در ديدار با رهبران فلسطيني كه به منظور شركت در نشست حل اختلافاتشان راهي اين كشور شده اند، بر امكان تحقق صلح ميان آنها تاكيد كرد.
به گزارش خبرگزاري كويت، ملك عبدالله بن عبدالعزيز، پادشاه عربستان، در ديدار با خالد مشعل، رئيس دفتر سياسي حماس در دمشق و اسماعيل هنيه، نخست وزير فلسطين تاكيد كرد:  در صورتي كه اهداف هر دو طرف صادقانه باشد، صلح و آشتي ميان رهبران فلسطيني ها محقق مي شود.
دبيرخانه اتحاديه بين المللي سازمانهاي غير دولتي مدافع حقوق ملت فلسطين طي بيانيه اي تجاوز رژيم صهيونيستي به حريم مسجد الاقصي و تخريب برخي ابنيه تاريخي اين مكان مقدس را محكوم كرد.
</TEXT>
</DOC>
<DOC>
<DOCID>HAM2-851119-065</DOCID>
<DOCNO>HAM2-851119-065</DOCNO>
<ORIGINALFILE>/1385/851119/news/_kharj.htm</ORIGINALFILE>
<ISSUE>پنجشنبه 19 بهمن 1385 - سال چهاردهم - شماره4202 - Feb 8, 2007</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
بررسي اوضاع افغانستان در نشست 2 روزه  وزيران دفاع ناتو
</TITLE>
<TEXT>
گروه بين الملل - وزيران دفاع ناتو در نشست  دو روزه در اسپانيا در تلاش هستند تا استراتژي نظامي خود را در افغانستان هماهنگ كنند.
به گزارش خبرگزاري فرانسه، در نشست غير رسمي و دو روزه  سازمان پيمان آتلانتيك شمالي(ناتو)در سويل اسپانيا كه از امروز آغاز مي شود، آمريكا به هم پيمانان خود در ناتو فشار خواهد آورد تا نيروها و منابع بيشتري را با توجه به حملات جديد نيروهاي طالبان كه در بهار آينده پيش بيني شده است، به افغانستان بفرستند.
واشنگتن قول داده است كه  10‎/6 ميليارد دلار ديگر در افغانستان هزينه كند و ظرف چهار ماه آينده  3 هزار نيروي آمريكايي به اين كشور اعزام كند.
در همين حال، يك مقام رسمي اعلام كرد كه ژنرال آمريكايي فرمانده جديد سازمان پيمان آتلانتيك شمالي(ناتو)در افغانستان، به روساي دفاع كشورهاي عضو ناتو فشار خواهد آورد تا اين مقامات نهايت تلاش خود را براي اعزام نيرو به افغانستان انجام دهند.
ناتو در حال حاضر رهبري  35 هزار نيروي ايساف(نيروهاي بين المللي كمك به برقراري امنيت)را در افغانستان برعهده دارد.
به گزارش روزنامه فايننشال تايمز يكي از مقامات ناتو به اين روزنامه انگليسي گفت: در اين همايش پيشنهادهايي براي نحوه اجراي عمليات وسيع ناتو مورد ارزيابي و تحليل قرار خواهد گرفت.
دولت آلمان نيز قرار است چند فروند از هواپيماهاي تورنادو خود را پس از تاييد مجلس آلمان به منظور پشتيباني نيروهاي ناتو در مزار شريف در شمال افغانستان، به اين كشور بفرستد.
</TEXT>
</DOC>
<DOC>
<DOCID>HAM2-851119-066</DOCID>
<DOCNO>HAM2-851119-066</DOCNO>
<ORIGINALFILE>/1385/851119/news/_kharj.htm</ORIGINALFILE>
<ISSUE>پنجشنبه 19 بهمن 1385 - سال چهاردهم - شماره4202 - Feb 8, 2007</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
هشدار فرماندهان ارتش درباره شكست استراتژي جديد بوش
</TITLE>
<TEXT>
مهر: فرماندهان ارشد ارتش آمريكا به رئيس جمهور و وزير دفاع اين كشور اعلام كردند كه در صورت عدم مشاركت مردم عراق در امر بازسازي و برقراري امنيت، استراتژي جديد بوش در عراق قطعاً با شكست روبه رو مي شود.
روزنامه نيويورك تايمز، تيتر اول شماره ديروز خود را به درج خبري مبني بر افزايش انتقادها از بوش از سوي فرماندهان ارتش در رابطه با استراتژي جديد آمريكا در عراق اختصاص داده است.
بر اساس اين خبر، فرماندهان ارتش از بوش و گيتس خواسته اند زمينه هاي حضور بيشتر عراقي ها در امور جاري اين كشور را فراهم كنند؛ در غير اين صورت استراتژي جديد رئيس جمهور آمريكا كارآيي چنداني در عراق نخواهد داشت.
از سوي ديگر خبر مي رسد انتقادها از كاندوليزا رايس، وزير امور خارجه آمريكا نيز درباره اقدامات امنيتي در عراق افزايش يافته است، به طوري كه فرماندهان ارتش در اعتراض به رايس عنوان كرده اند: با به كارگيري استراتژي جديد در عراق فقط 350 شغل جديد امنيتي در عراق ايجاد مي شود كه اين ميزان فرصت شغلي با توجه به حجم انبوه افراد بيكار در عراق آمار بسيار ضعيفي است.
بر اساس گزارش نيويورك تايمز، فرماندهان ارتش آمريكا بارها اين نكته را عنوان كرده اند كه فقط با افزايش نيرو نمي توان امنيت را در عراق برقرار كرد و اين امر نيازمند حضور مردم و گروههاي عراقي در امور جاري عراق از قبيل بازسازي كشور است.
بر همين اساس در گذشته نيز برخي مقامهاي آمريكايي اعلام كرده بودند كه يكي از راههاي كاهش ناامني ها در عراق اشتغال زايي در اين كشور است.
</TEXT>
</DOC>
<DOC>
<DOCID>HAM2-851119-067</DOCID>
<DOCNO>HAM2-851119-067</DOCNO>
<ORIGINALFILE>/1385/851119/news/_kharj.htm</ORIGINALFILE>
<ISSUE>پنجشنبه 19 بهمن 1385 - سال چهاردهم - شماره4202 - Feb 8, 2007</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
نگاه
كنفرانس امنيتي مونيخ در حكم اجلاس اقتصادي داووس
</TITLE>
<TEXT>
عزيز شاه محمدي
كنفرانس امنيتي مونيخ در سال 1962 تأسيس شده است. اين كنفرانس اساساً براي هماهنگي امنيتي و سياسي ميان آمريكا و اروپا برگزار مي شود. در 44 سال اخير اين كنفرانس فقط دو مدير داشته است. مدير فعلي كنفرانس مونيخ مشاور سياسي و امنيتي هلموت كهل صدراعظم اسبق آلمان بوده است. از دوره صدراعظمي گرهارد شرودر دعوت از كشورهاي غيرعضو nato نيز صورت مي گيرد. دعوت شدگان معمولاً مقامات امنيتي، نظاميان، اعضاي پارلمان، وزيران و شخصيت هاي دولتي و كارشناسان امنيتي هستند. مقامات و چهره هاي اقتصادي نيز در سال هاي اخير به كنفرانس مونيخ دعوت مي شوند. به قول مدير كنفرانس اعتبار كنفرانس مونيخ به حضور قوي شركت كنندگان آمريكايي بستگي دارد.
در سال 2007 اتحاديه اروپا پنجاهمين سالگرد تولد خود را جشن مي گيرد. براي آلمان كه در زمره بنيانگذاران اتحاديه اروپا بوده و تا خرداد 1386 رئيس دوره اي اتحاديه اروپا خواهد بود، تقارن اين پنجاه سالگي فرخنده است. مضافاً اين كه آلمان در سال 2007 پس از روسيه رياست گروه هشت را نيز برعهده خواهد گرفت. كنفرانس مونيخ در حالي برگزار مي شود كه آمريكا در عراق و ناتو در افغانستان در رسيدن به اهداف شان ناكام بوده اند. اين در حالي است كه در اجلاس سران ناتو در ريگا در لتوني كشورهاي عضو از يك طرف مسئوليت جهاني امنيتي براي ناتو تصويب كردند ولي از طرف ديگر با درخواست ناتو براي اعزام نيروي بيشتر به افغانستان مخالفت كردند. گرچه آنگلا مركل دو روز پيش بر نقش بيشتر سازمان ملل در مناقشات بين المللي تأكيد كرد اما اروپا و آمريكا، آشكارا بر ناتو سرمايه گذاري بيشتري مي كنند. قرار است كشورهاي استراليا، ژاپن و زلاندنو نيز نوعي همكاري امنيتي را با ناتو شروع كنند. ناتو با كويت قرارداد امنيتي امضا كرده است و مشابه اين قرارداد نيز به زودي با قطر امضا خواهد شد. اخيراً نيز در رياض پايتخت عربستان سعودي كنفرانس امنيتي و مشورتي ناتو برگزار شد. مسئوليت ناتو در عراق فعلاً در حد آموزش نظامي نيروهاي عراقي است.
بعد از اقدام يكجانبه آمريكا در حمله به عراق و مخالفت آلمان و فرانسه با آن، روابط واشنگتن و اروپا گرماي چنداني نداشت. لذا جريان كنفرانس مونيخ در سال گذشته بيشتر جلسه آشتي كنان ميان اروپا و آمريكا بود. البته از نقش مركل در اين ميان نبايد گذشت. فرانسه به دليل در پيش بودن انتخابات رياست جمهوري و انگليس به دليل انواع مشكلات و رسوايي هاي توني بلر فعلاً در جريان مسائل حاد سياسي منطقه خاورميانه نيست اما آلمان(مركل صدراعظم آلمان)فارغ از اين مسائل عملاً پا در جاي پاي انگليس گذاشته است. مركل از اول آذر سال 84 كه به قدرت رسيده است در جانبداري از آمريكا گوي سبقت را از ساير اروپاييان ربوده است. وي در اين مدت كلمه اي در انتقاد از سياست بوش در خاورميانه به زبان نرانده است.
</TEXT>
</DOC>
<DOC>
<DOCID>HAM2-851119-068</DOCID>
<DOCNO>HAM2-851119-068</DOCNO>
<ORIGINALFILE>/1385/851119/news/_kharj.htm</ORIGINALFILE>
<ISSUE>پنجشنبه 19 بهمن 1385 - سال چهاردهم - شماره4202 - Feb 8, 2007</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
روسيه خواهان انعقاد پيماني درباره استقرار سپر موشكي آمريكا در اروپا است
</TITLE>
<TEXT>
مهر: يك مقام ارشد وزارت امور خارجه روسيه شب گذشته اعلام كرد كه روسيه بر آمريكا فشار خواهد آورد تا قرارداد صلحي در صورت عملي شدن طرحهاي استقرار سپر موشكي آمريكا در اروپاي مركزي منعقد شود.
الكساندر كارامارنكو درگفتگو با خبرگزاري اينترفكس گفت: در مقابل موضوع استقرار يك سيستم دفاع ضد موشكي آمريكا، روسيه قصد دارد انجام گفتگو درباره توافقنامه اي را كه از نظر حقوقي لازم الاجراست، دنبال كند كه در زمينه تضمين پتانسيلهاي نظامي هر طرف است كه بر ديگري هدايت نشود.
وي افزود: روسيه خواهان بررسي پيامدهاي بي ثبات كننده ايجاد سيستم ضد موشكي در جهان از جمله نصب آن در اروپا است.
</TEXT>
</DOC>
<DOC>
<DOCID>HAM2-851119-069</DOCID>
<DOCNO>HAM2-851119-069</DOCNO>
<ORIGINALFILE>/1385/851119/news/_kharj.htm</ORIGINALFILE>
<ISSUE>پنجشنبه 19 بهمن 1385 - سال چهاردهم - شماره4202 - Feb 8, 2007</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
كوتاه از جهان سياست
</TITLE>
<TEXT>
كنفرانس امنيتي مونيخ فردا برگزار مي شود
گروه  بين الملل- چهل و سومين كنفرانس امنيتي مونيخ از 20 تا 22 بهمن برگزار مي شود. در اين كنفرانس 250 نفر از 40 كشور جهان شركت مي كنند.
به گزارش خبرگزاري مهر چهل و سومين كنفرانس مونيخ در حالي با شعار در بحران هاي جهاني، مسئوليت جهاني، كار خود را آغاز مي كند كه سياستمداران فعال در زمينه مسائل امنيتي و دفاعي در آن حضور پيدا مي كنند، ولاديمير پوتين رئيس جمهور روسيه، دبيركل ناتو، وزير دفاع آمريكا، صدر اعظم آلمان و علي لاريجاني دبير شوراي عالي امنيت ملي ايران در كنفرانس مونيخ شركت خواهند كرد.
كشورها و شركت هاي غربي در گسترش سلاح هاي هسته اي دست دارند
واحد مركزي خبر: دولت پاكستان برخي كشورها و شركت هاي غربي را به دست  داشتن در گسترش سلاح هاي هسته اي متهم كرد.
روزنامه اردو زبان جنگ به نقل از سخنگوي وزارت امور خارجه پاكستان نوشت: پاكستان هيچ گاه در گسترش سلاح هاي هسته اي در جهان نقش نداشته است، بلكه برخي شركت ها و كشورهاي غربي در اين باره دست دارند.خانم تسنيم اسلم به خبرنگاران گفت: پاكستان به تعهدات خود براي توليد نكردن سلاح هاي هسته اي در جهان كاملاً واقف است. وي با اشاره به تلاش پاكستان براي تشكيل گروه كشورهاي همسو با صلح خاورميانه گفت: دولت پاكستان تصميم دارد به منظور حل مسئله فلسطين اشغالي و عراق با كشورهايي اسلامي كه خواهان ايجاد ثبات و امنيت در منطقه هستند، مشورت و رايزني كند.
هشدار تركيه به آمريكا در صورت تصويب قطعنامه اي درباره نسل كشي ارامنه
واحد مركزي خبر: وزير امور خارجه تركيه هشدار داد: تصويب پيش نويس قطعنامه اي درباره نسل كشي ارامنه در كنگره آمريكا، روابط 2 كشور را مختل مي كند.
به گزارش خبرگزاري آسوشيتدپرس از واشنگتن، در حالي كه دولت جرج بوش اعلام كرده است تلاش مي كند اعضاي كنگره آمريكا را متقاعد كند از تصويب اين قطعنامه صرف نظر كنند، عبدالله گل وزير امور خارجه تركيه گفت:  آمريكا نبايد وارد ماجراي نسل كشي ارامنه شود.
وي پس از گفت و گو با مسئولان بلندپايه آمريكا در واشنگتن گفت: اين مساله روابط تركيه و آمريكا را با خطر جدي مواجه مي كند.دولت بوش هم از تصويب اين قطعنامه بيم دارد و تاكنون با تلاش هاي اعضاي كنگره براي به رسميت شناختن كشتار ارامنه به عنوان نسل كشي مخالفت كرده است.
مهرماه گذشته كه مجمع ملي فرانسه قانوني را درباره به رسميت شناختن نسل كشي ارامنه تصويب كرد، يكي از مسئولان ارشد ارتش تركيه تعليق روابط نظامي با اين كشور را اعلام كرد.
پنتاگون مركز فرماندهي نظامي تازه اي در آفريقا
ايجاد مي كند
گروه بين الملل- رابرت گيتس، وزير دفاع آمريكا در كميته نيروهاي مسلح سناي آمريكا اعلا كرد كه رئيس جمهوري آمريكا تصميم گرفته است فرماندهي جديدي را جايگزين فرماندهي پيشين به جاي مانده از جنگ سرد در افريقا كند.
به گفته وي، اين فرماندهي بر امنيت، همكاري و حمايت دفاعي از ماموريت هاي نظامي وغير نظامي در آفريقا متمركز است.
به گزارش خبر گزاري فرانسه،جورج بوش، رئيس جمهور آمريكا در بيانيه اي اعلام كرد: اين فرماندهي جديد همكاري امنيتي ما با كشورهاي آفريقايي را مستحكم تر خواهد كرد و براساس اين فرماندهي شرايطي جديد براي تقويت توانايي هاي نظامي شركاي ما در آفريقا ايجاد مي شود.
</TEXT>
</DOC>
<DOC>
<DOCID>HAM2-851119-070</DOCID>
<DOCNO>HAM2-851119-070</DOCNO>
<ORIGINALFILE>/1385/851119/news/_maref.htm</ORIGINALFILE>
<ISSUE>پنجشنبه 19 بهمن 1385 - سال چهاردهم - شماره4202 - Feb 8, 2007</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">اجتماعی.معارف</CAT>
<CAT xml:lang="en">Social.Religion</CAT>
<TITLE>
شاهكار جديد هابل:
بررسي جو يك سياره فراخورشيدي
</TITLE>
<TEXT>


نجوم: تلسكوپ فضايي هابل در شاهكار جديد خود اتمسفر يك سياره فراخورشيدي را بررسي كرد.
به نوشته سايت پارس اسكاي، ابزارآلات تلسكوپ فضايي هابل اتمسفر سياره فراخورشيدي hd 209458b را بررسي كردند. hd 209458b سياره اي فوق العاده بزرگ و گازي است كه به ستاره مادرش بسيار نزديك است و مدارش را در 3.5 سال طي مي كند. اين فاصله بزرگ باعث مي شود دماي سياره خيلي بالا برود تا جايي كه دماي آن به دماي خورشيد برسد در نتيجه اتمسفر خارجي سياره تبخير مي شود. اگر ما مي توانستيم اين سياره را ببينيم آن را شبيه به دنباله داري با دم  كشيده مي ديديم. اين سياره هميشه مقدار زيادي از مواد خود را در اثر اين نزديكي از دست مي دهد اما آن قدر بزرگ است كه مي تواند تا 5 ميليارد سال ديگر دوام بياورد.
سايت نجوم در اين باره نوشت كه پژوهش جديد با تلسكوپ هابل لايه اي را در جو بالايي سياره پيدا كرده كه به دليل دماي بسيار بالا در حال جدا شدن از سياره است؛ مانند بخاري كه از يك ظرف آب  جوش خارج مي شود. گيلدا بالستر، راهنماي گروه پژوهشي از دانشگاه آريزونا، مي گويد: لايه اي كه ما بررسي كرديم، يك ناحيه گذرا است كه دماي ذرات پرتاب شونده آن از 1000 كلوين تا 15000 كلوين است؛ حتي داغ تر از خورشيد. با اين كشف مي توانيم مشاهده كنيم چگونه يك سياره جو خود را از دست مي دهد.
داده هاي هابل نشان مي دهد چگونه تابش هاي قوي فرابنفش از ستاره مادر ممكن است دماي لايه بالايي جو سياره را بالا ببرد و آن را مانند يك بالن منبسط كند. گاز آن قدر داغ است و سريع حركت مي كند كه از دام گرانش سياره با سرعتي حدود 10000 تن در ثانيه، بيش از 3 برابر سرعت ريزش آب در آبشار نياگارا، مي گريزد.
اين سياره بسيار داغ، نمونه بزرگي از مشتري است. اين سيارات، مشتري هاي داغ ناميده مي شوند. چون مانند مشتري، گازي شكل و بزرگ هستند و علاوه بر آن به ستاره مادر خود بسيار نزديكند. احتمالاً اگر مشتري نيز به خورشيد نزديك بود، مانند hd 209458b ديده مي شد. حدود 10 تا 15 درصد سيارات فراخورشيدي كشف شده، كه تعداد آنها تاكنون به بيش از 200 عدد رسيده است، مشتري هاي داغ هستند.hd 209458b يكي از سيارات فراخورشيدي است كه بسيار مورد بررسي و مطالعه قرار گرفته است؛ زيرا اين سياره از نمونه هاي معدودي است كه از مقابل ستاره مادر خود عبور مي كند و موجب كاهش نور ستاره مادر مي شود. hd 209458b در فاصله 150 سال نوري از زمين در صورت فلكي برساووش قرار دارد.
گذر سياره از مقابل ستاره به ستاره شناسان اين موقعيت را مي دهد كه بتوانند ساختار شيميايي جو سياره را با طيف سنجي از نور ستاره مادر شناسايي كنند. مانند زماني كه بخواهيد شكل اثر انگشت هاي روي يك شيشه را با مقدار نوري كه مانع مي شود وارد اتاق شود، بررسي كنيد.
پيش از اين هابل اثرات كربن، اكسيژن و سديم را علاوه بر هيدروژن در جو سيارات فراخورشيدي مشاهده كرده بود. اين مطالعات اولين سرنخ ها براي پي بردن به ساختار شيميايي جو سيارات فراخورشيدي است. رصدهاي تلسكوپ فضايي اسپيتزر ناسا نيز جو داغ سياره را در نور فروسرخ مشخص كرده است.
</TEXT>
</DOC>
<DOC>
<DOCID>HAM2-851119-071</DOCID>
<DOCNO>HAM2-851119-071</DOCNO>
<ORIGINALFILE>/1385/851119/news/_maref.htm</ORIGINALFILE>
<ISSUE>پنجشنبه 19 بهمن 1385 - سال چهاردهم - شماره4202 - Feb 8, 2007</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">اجتماعی.معارف</CAT>
<CAT xml:lang="en">Social.Religion</CAT>
<TITLE>
استفاده از بال جيرجيرك در نانوساختارها
</TITLE>
<TEXT>


گروه دانش- پژوهشگران بخش علوم مولكولي آزمايشگاه ملي چين و دانشكده شيمي دانشگاه پكينگ، روشي براي استفاده از بال هاي جيرجيرك دشتي به عنوان بلوك  هاي چاپ در مقياس نانو، پيدا كرده اند. اين روش مي تواند براي ساخت پوشش لنزهاي ضد بازتابش، مورد استفاده قرارگيرد.
جيرجيرك هاي دشتي بيشتر در نواحي گرمسير زندگي مي كنند و به خاطر اندازه بزرگ(طول جيرجيرك هاي بالغ به 5 سانتي متر مي رسد)و صداي بلندشان، در ميان شاخ و برگ ها به آساني پيدا مي شوند. بال آنها توسط هزاران برآمدگي ريزِ شبيه ستون پوشانده شده است، به طوري كه نور فرودي را پراكنده كرده و مانع بازتابش آن مي شوند. هر كدام از اين ستون هاي مخروطي شكل، ارتفاعي معادل چهارصد نانومتر داشته و به صورت مايل و با زاويه 30درجه نسبت به سطح، روي آن قرار گرفته است.
اين محققان بال را كاملاً تميز كرده و سپس آن را روي لايه  گرم شده اي از پلي متيل متاكريلات(pmma)، با فشاري مناسب قرار دادند. پلي متيل متاكريلات ماده اي است كه اغلب براي ساخت قالب ها مورد استفاده قرار مي گيرد. با برداشتن بال،  آرايه هايي از نانوچاه(ساختارهاي بال به صورت معكوس)روي قالب pmma ايجاد مي شود. اين قالب ها براي كپي كردن نانوساختارهاي مزبور، روي گستره وسيعي از سطوح قابل استفاده اند.
جين زانگ از دانشگاه پكينگ در اين باره مي گويد: با استفاده از بال جيرجيرك دشتي به عنوان مهر، مي توانيم تا نانوساختارهاي طبيعي را روي سطوح، كپي كنيم درحالي كه ساخت اين نانوساختارها با روش هاي معمول بسيار مشكل است. سطح بال جيرجيرك هاي دشتي با ماده اي موم شكل پوشانده شده و اين ماده مانع چسبيدن بال به قالب پلاستيكي مي شود. بعد از اين كه قالب pmma سرد و محكم شد مي توان الگوي روي آن را با استفاده از فرآيندهايي مثل قلم زني يوني واكنش پذير(rie)، به يك بستر سيليكوني منتقل كرد. بستر هاي سيليكوني كه پس از قلم زني ساخته مي شوند، آرايه هايي منظم از نانوچاه در سطح خود دارند. تحقيقات اخير نشان داده است كه چنين سطحي مي تواند مانع بازتابش نور شود. بنابراين اين بستر هاي سيليكوني، براي استفاده در لنزها و ابزارهاي نوري ضد بازتابش بسيار مناسب اند.



اين فرآيند مقرون به صرفه است اما هنوز در اين زمينه مشكلاتي وجود دارد. به عنوان نمونه، بستر هاي سيليكوني توليد شده با قلم زني، يكنواخت نيستند و حتي تعدادي از نانوچاه ها با يكديگر تداخل پيدا مي كنند. به همين دليل، به نظر مي رسد كه pmma، پوششي ايده آل براي فرآيند قلم زني مزبور نيست و لازم است كه موادي متفاوت و همچنين زمان هاي قلم زني متفاوت، مورد بررسي قرار گيرند. علاوه بر آن، هر بال فقط چند بار مي تواند براي ساخت قالب، مورد استفاده قرار گيرد.
زانگ در اين باره گفت: يكي از مشكلات اساسي اين فرآيند اين است كه هر مهر(بال)تنها چند بار قابل استفاده است زيرا فشار و گرماي اعمال شده در حين ليتوگرافي نانوچاپي، ساختار روي مهر(بال)را تغيير مي دهد.
</TEXT>
</DOC>
<DOC>
<DOCID>HAM2-851119-072</DOCID>
<DOCNO>HAM2-851119-072</DOCNO>
<ORIGINALFILE>/1385/851119/news/_maref.htm</ORIGINALFILE>
<ISSUE>پنجشنبه 19 بهمن 1385 - سال چهاردهم - شماره4202 - Feb 8, 2007</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">اجتماعی.معارف</CAT>
<CAT xml:lang="en">Social.Religion</CAT>
<TITLE>
توفان هاي جوي تايتان
</TITLE>
<TEXT>


تصوير شماتيك جدايي هويگنس از كاسيني و فرود آن روي تايتان



نمايي از جو تايتان كه تلسكوپ ها گرفته اند
گروه دانش- يك ماه قبل از فرود هويگنس روي سطح تايتان، در يك اتفاق نادر، اين قمر از مقابل دو ستاره با فاصله زماني 5/7 ساعت گذشت. اين يك فرصت استثنايي براي تحقيق درباره جو تايتان بود. برونو سيكاردي از رصدخانه پاريس، يك سفر تحقيقاتي براي رصد و ثبت اين پديده ترتيب داد و حالا نتايج علمي آن منتشر شده است.
به نوشته سايت نجوم، دو پديده كه در نوامبر 2003 اتفاق افتاد، باعث شد تا گروهي از اخترشناسان بتوانند دنياي دورافتاده تايتان را بررسي كنند.
اين بررسي ها موجب تاييد الگوي جوي تايتان شد؛ الگويي كه قرار بود براي فرود هويگنس از آن استفاده شود. اين اطلاعات ارزشمند به دانشمندان در تعيين مسير فرود هويگنس كمك كرد و موجب شناخت بيشتر لايه هاي جو تايتان شد.
گاهي اوقات تايتان از مقابل ستاره اي دوردست مي گذرد و مانع رسيدن نور آن به ما مي شود. اما چون تايتان جوي غليظ دارد، نور ستاره يك دفعه قطع نمي شود، بلكه به تدريج كم مي شود و سپس ناپديد مي شود. اخترشناسان با بررسي چگونگي كم شدن نور ستاره و آهنگ تغييرات نور، مي توانند برخي از خصوصيات جو را تشخيص دهند. يك ماه قبل از فرود هويگنس روي سطح تايتان، هم چنين اتفاقي افتاد.
اختفاي اول بعد از نيمه شب در اقيانوس هند و نيمه جنوبي آفريقا و اختفاي دوم در اروپاي غربي، اقيانوس اطلس و نيمه شمالي آمريكا قابل رؤيت بود. تيم هاي رصدي در طول مسير اختفاها مستقر شدند و به رصد آن پرداختند. سيكاردي با اشاره به يكي از اين اختفاها مي گويد: جو تايتان مانند يك عدسي عمل مي كند. طوري كه در ميان اختفا يك درخشش پر نور اتفاق مي افتد. اگر جو تايتان كاملا يكنواخت بود، اين درخشش فقط در نزديكي مركز سايه سياره اتفاق مي افتاد.
اما او با بررسي بعدهاي داده هاي رصدي متوجه شد كه شكل اين درخشش روي زمين به صورت يك مثلث بوده است. اين پديده مانند آن است كه نور ردشده از ميان يك ليوان آب روي ميز، قسمت هاي روشني پديد آورد. نور كانوني شده كاملا دايره اي نيست زيرا ليوان يك عدسي كامل نيست.
بررسي شكل درخشش نشان داد كه جو تايتان در قسمت شمال آن پخ شده بود. دليل اين امر آن است كه در زمان اختفا، قطب جنوب تايتان به سمت خورشيد بوده و گازهاي آن ناحيه با گرم شدن به سمت شمال قمر و گازهاي سرد شمالي به سمت پايين حركت كرده بودند.
سيكاردي و تيمش با بررسي اطلاعات اختفاها نكته مهم ديگري را نيز كشف كردند. آنها متوجه توفاني با سرعت و ارتفاع بالا شدند كه در عرض 50 درجه شمالي تايتان مي وزيد. آنها سرعت توفان را 720 كيلومتر در ساعت و ارتفاع آن را 200 كيلومتري جو تايتان تخمين زدند.
سيكاردي اين توفان را به يك جِت تشبيه مي كند و مي گويد: ما به گروه هدايت هويگنس هشدار داديم كه در ارتفاع 510 كيلومتري انتظار ضربه هايي را به دليل تغييرات سريع دمايي داشته باشند.
در 14 ژانويه 2005 هويگنس چنين ضربه هايي را هنگام فرود تجربه كرد. ژان پير لبرتون، يكي از دانشمندان همكار در پروژه هويگنس مي گويد: در اين ارتفاع، هويگنس تفاوت دمايي محسوسي را اندازه گيري كرد. با اينكه دو سال از زمان فرود هويگنس مي گذرد، هنوز كار روي داده هاي آن ادامه دارد و بررسي داده ها موجب شناخت بهتر ما از اين قمر سرد و دورافتاده مي شود.
</TEXT>
</DOC>
<DOC>
<DOCID>HAM2-851119-073</DOCID>
<DOCNO>HAM2-851119-073</DOCNO>
<ORIGINALFILE>/1385/851119/news/_maref.htm</ORIGINALFILE>
<ISSUE>پنجشنبه 19 بهمن 1385 - سال چهاردهم - شماره4202 - Feb 8, 2007</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">اجتماعی.معارف</CAT>
<CAT xml:lang="en">Social.Religion</CAT>
<TITLE>
گفت وگو با دكتر بهرام مبشر، كاشف دورترين كهكشان جهان
سطح علمي مردم ايران و آمريكا يكسان است
</TITLE>
<TEXT>
ايرنا: كاشف دورترين و پرجرم ترين كهكشان جهان كه برنده رتبه نخست بيستمين جشنواره بين المللي خوارزمي در بخش محققان ايراني مقيم خارج از كشور شد، در يك كنفرانس مطبوعاتي به تشريح دستاوردهاي علمي خود پرداخت.
دكتر بهرام مبشر دانشمند ايراني و نماينده آژانس فضايي اروپا در ماموريت تلسكوپ فضايي هابل با استفاده از اطلاعات ناشي از دو فقره از بزرگترين مشاهدات بزرگ ناسا، تلسكوپ هاي فضايي هابل و اسپيتزر و بزرگترين تلسكوپ هاي مستقر در زمين يك خوشه تماشايي كهكشاني به نام jd-2 كشف كرده است كه بطور بالقوه مي تواند تئوري هاي فعلي در مورد تشكيل كهكشان ها را تغيير دهد.
اين دانشمند 45ساله كه دكتري كيهان شناسي دارد، گفت: اين يكي از دورترين اشيايي است كه تاكنون كشف شده است و جرم آن هشت برابر جرم كهكشان راه شيري است و 800ميليون سال پس از بيگ بنگ تشكيل شده است.
پرفسور مبشر افزود، در حال حاضر اعتقاد بر اين است كه كهكشان هاي بزرگ از برخورد كهكشان هاي كوچك در طول عمر جهان بوجود آمده اند. با اين وجود كشف من در رابطه با اين كهكشان نشان مي دهد كه ممكن است اين كهكشان ها به سرعت تشكيل شده باشند و بدين ترتيب تئوري هاي فعلي را زير سوال مي برد.
مبشر در پاسخ به سوالي در زمينه اينكه در حال حاضر درباره كدام موضوع ها تحقيق مي كنيد، به خبرنگاران گفت: چندين پروژه تحقيقاتي به موازات هم در حال انجام دارم. يكي از آنها طرح گودز است. در اين طرح با استفاده از تلسكوپ هاي بزرگ زميني و فضايي انواع داده ها در طول موج هاي متفاوت جمع آوري شده اند. از هر طول موج اطلاعات خاصي استخراج مي شود كه پس از تركيب همه آنها يك تصوير چند بعدي از كهكشان ها يا جهان به دست مي آيد. وي افزود: از روي اين تصويرها مي توان پارامترهاي كيهان شناسي از جمله باز يا بسته بودن جهان، آينده جهان، چگونگي شكل گيري كهكشان ها و غيره را اندازه گيري كرد.
پروفسور مبشر گفت: پروژه بعدي، بزرگ ترين طرح من است كه با استفاده از تلسكوپ هابل انجام مي شود.
اين طرح درباره خوشه هاي كهكشاني است و به سئوال چگونه خوشه هاي كهكشاني در مقاطع مختلف زماني در طول عمر جهان به وجود آمده اند؟ جواب مي گويد.
وي افزود: طرح ديگر من مشاهدات فراژرف هابل ultra deep field udf عميق ترين تصويري است كه تا به حال بشر از جهان گرفته است. در اين پروژه مي توان دورترين نقاط جهان را مشاهده كرد و آن قدر دور رفت كه به ابتداي جهان رسيد. زيرا هر چه در آسمان به دوردست ها رويد در حقيقت در زمان به عقب رفته ايد. با استفاده از طرح فراژرف به كهكشان هايي رسيده ايم كه نور ساطع شده از آنها به زماني بر مي گردد كه جهان تنها 10درصد عمر فعلي اش را داشته است. يعني به كهكشان هايي رسيده ايم كه بسيار جوان هستند؟
مبشر در رابطه با اندازه گيري سن عالم گفت: طبق اندازه گيري ما طول سن عالم به حدود 14ميليارد سال مي رسد و با توجه به ابرنواخترها پارامترهاي كيهاني را نيز مي توان اندازه گرفت و متوجه شد كه جهان باز است يا بسته. اين دانشمند ايراني در پاسخ به سوالي در زمينه اينكه چرا تحقيق در رشته نجوم در ايران با مشكل مواجه مي شود و چه اقداماتي مي توان در اين باره انجام داد، گفت: كمبود امكانات و راه هاي انتقال علوم جديد به كشور از عمده ترين عامل هاي بروز اين نوع مشكلات هستند. وي گفت: افراد محدودي در مقاطع و رشته هاي مختلف در ايران هستند كه مي توانند ايده هاي جديد را به دانشجويان ما انتقال دهند كه به نظر من محدود بودن رابطه ميان افراد متخصص داخلي و خارجي اين مشكل را تشديد كرده است در حالي كه مي توان با اعزام دانشجويان به كنفرانس هاي بين المللي و ورود محققان خارجي به دانشگاه ها دانشجويان را با شيوه هاي جديد كيهان شناسي آشنا كرد و اقدام موثري در حل اين مشكل انجام داد.
پروفسور مبشر درباره چگونگي ترويج و اشاعه اطلاعات در سطح عموم جامعه ايران گفت: اطلاع رساني از طريق سايت هاي اينترنتي، برگزاري سمينارها و مطبوعات به اين موضوع كمك مي كند.
وي گفت: اگر حداقل در هفته يك يا چند مرتبه يك مطلب علمي هر چند كوچك به زبان ساده و قابل فهم براي غيرمتخصصان نگارش شود بسيار تاثير گذار است.
وي در خصوص سطح علمي جامعه ايران در مقايسه با مردم كشورهاي ديگر گفت كه به عقيده او سطح علمي مردم ايران و كشورهايي مثل آمريكا، انگليس و امثال آنها يكسان است.
</TEXT>
</DOC>
<DOC>
<DOCID>HAM2-851119-074</DOCID>
<DOCNO>HAM2-851119-074</DOCNO>
<ORIGINALFILE>/1385/851119/news/_maref.htm</ORIGINALFILE>
<ISSUE>پنجشنبه 19 بهمن 1385 - سال چهاردهم - شماره4202 - Feb 8, 2007</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">اجتماعی.معارف</CAT>
<CAT xml:lang="en">Social.Religion</CAT>
<TITLE>
اخبار
</TITLE>
<TEXT>


نقص امنيتي جديد در سيسكو
گروه دانش- سيسكو اعلام كرد كه يك نقطه آسيب پذير خطرناك در ابزار ios، كشف  شده كه احتمالاً توسط خراب كاران اينترنتي و هكرها براي ايجاد اختلال در سيستم به كار مي رفته  است.
علت بروز اين نقص امنيتي، خطايي است كه هنگام پردازش داده هاي معيوب و ارسال شده به پورت 5060 ابزار پشتيباني كننده خدمات مكالمه صوتي روي داده است. شرايط فوق، اين امكان را براي كاربران غيرمجاز و دوردست، فراهم مي كند تا با نفوذ به سيستم ها و شبكه، فعاليت آنها را به شدت مختل كنند.
كاربران ios سيسكو با توجه به فراواني تعداد نسخه هاي آسيب پذير بايد هرچه زودتر براي دريافت راهكارهاي امنيتي، هرچه سريع تر به آدرس اين شركت براي به روزرساني هاي امنيتي مراجعه كنند.



ساخت حسگري جديد
براي كشف اسرار كيهاني
گروه دانش- يك حسگر جديد ساخت يك متخصص هلندي مي تواند اطلاعات جديدي درباره تولد سيستم هاي ستاره اي و سيارات در اختيار دانشمندان علم نجوم قرار دهد. اين حسگر ظريف و بسيار حساس براي حل اسرار فضاي بيرون از زمين از راه شناسايي فركانس هاي تراهرتز موجود در پرتوهاي كيهاني طراحي شده است.
مرلين هاجنيوس، اين حسگر را براي موسسه فناوري نانوساينس كاولي در دانشگاه دلف و با همكاري موسسه تحقيقات فضايي هلند طراحي كرده است. اين ردياب موسوم به تابش سنج الكتروني حرارتي از يك قطعه كوچك از يك ابررسانا با عنوان نيوبيوم نيتريد تشكيل شده است. يك آنتن در مقياس بسيار كوچك از جنس طلا پرتوهاي تراهرتزي را به دام انداخته و آنها را از طريق اتصالات به قطعه كوچك ابررسانا مي فرستد و اين قطعه كوچك ابررسانا مانند يك ترمومتر بي نهايت حساس عمل مي كند. با خواندن اين ترمومتر، دانشمندان مي توانند پرتوهاي تراهرتزي را بسيار دقيق تر اندازه گيري كنند.
گامي ديگر
براي پاسپورت هاي الكترونيكي
گروه دانش- دپارتمان تسهيلات اينترنتي نيوزيلند گام ديگري به سوي سيستم پاسپورت برداشته است.اين دپارتمان به منظور پيشرفت در توسعه مجدد سيستم جاري، قراردادهاي بزرگ و تجربه يكپارچگي سيستم ها، پيشنهاد يك مقاطعه كاري بزرگ را داده است. در نوامبر 2005، دپارتمان اولين پاسپورت هاي الكترونيكي خود را كه شامل چيپ هاي پيوسته با دارندگان پاسپورت مي شد را در نسخه ديجيتالي شده عكس آنان ارائه كرد و ساير داده هاي شخصي فرد نيز در پاسپورت قرارداده شده است.
ديويد فيلپ، مدير پاسپورت دپارتمان گفته است، در كنار معرفي پاسپورت الكترونيكي، ما سيستم پاسپورت فعلي را كه در سال 1992 ارائه شد، تعويض خواهيم كرد. سيستم جديد، سطح بالاتر امنيت و توانايي پردازش را فراهم مي آورد. همچنين اين سيستم، پردازش مجدد پاسپورت را براي مشتريان ساده تر خواهد كرد. هزينه هاي پاسپورت در جهت كمك به پرداخت هزينه هاي پاسپورت هاي الكترونيكي جديد و پروژه توسعه مجدد به مبلغ 150 دلار نيوزيلند(معادل با 103 دلار آمريكا)براي بزرگسالان افزايش يافته است.



توصيه اپل به كاربران:
فعلا روي ويستا آي تيونز نريزيد
گروه دانش- اپل به كاربران نرم افزار آي تيونز توصيه كرده است تا زماني كه نسخه جديد اين نرم افزار نيامده، از ارتقا و نصب ويندوز ويستا اجتناب كنند.به گزارش فاوانيوز، مدت زيادي است كه كاربران آزمايشي ويستا مشكلات اجرايي از آخرين نمونه ارائه شده آي تيونز يعني نسخه 7.0.2 را گزارش داده اند. اين موضوع به صورت رسمي بر روي سايت اپل تأييد شده  است. در اين سايت به كاربران آي تيونز توصيه شده است براي نصب ويندوز ويستا منتظر بمانند تا نمونه بعدي آي تيونز عرضه شود. اين نسخه در هفته هاي آينده در دسترس خواهد بود.مشكلاتي كه كاربران ويستا ممكن است آنها را تجربه كنند، شامل ناتواني در اجراي قطعات خريداري شده از فروشگاه هاي آي تيونز، ناتواني در هماهنگ كردن تقويم، تغييرات تصادفي و ناگهاني در تنظيمات آي پاد و ازكارافتادگي كامل دستگاه است.
</TEXT>
</DOC>
<DOC>
<DOCID>HAM2-851119-075</DOCID>
<DOCNO>HAM2-851119-075</DOCNO>
<ORIGINALFILE>/1385/851119/news/_maref.htm</ORIGINALFILE>
<ISSUE>پنجشنبه 19 بهمن 1385 - سال چهاردهم - شماره4202 - Feb 8, 2007</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">اجتماعی.معارف</CAT>
<CAT xml:lang="en">Social.Religion</CAT>
<TITLE>
ويندوز ويستا(1)
تفاوت هاي خوب و بد ويستا با ويندوزهاي ديگر
</TITLE>
<TEXT>


پنج سال وقت صرف آن شد، خطوطي از كد كه براي چندين بار پوشاندن كره خاكي كافي است، هزاران ساعت از وقت توسعه دهندگان و برنامه نويسان كه براي نگهداري و بررسي همه آنها به يك سوپركامپيوتر نياز داشتند - و سرانجام ويندوز ويستا(vista)ارائه شد.
توسعه ويستا، با هسته ويندوز سرور 2003 آغاز شد و آن نيز به نوبه خود با هسته ويندوز xp sp2 شروع شد و نه چندان دور از كار انجام شده روي ويندوز nt غول پيكر. چه شما ويندوز را دوست داشته باشيد چه نداشته باشيد، چه به توانايي مايكروسافت در نوآوري ايمان داشته باشيد چه نداشته باشيد، نمي توانيد تلاش هاي بخش تحقيق و توسعه(r&amp;d)غول نرم افزاري را در مورد ويندوز ناديده بگيريد.
سوال اين است، همه اين كارها براي شما و براي مراكز تجاري سرتاسر دنيا چه مفهومي در بر دارد؟ مزاياي آن چيست؟ معايب آن چيست؟ هيچ شكي نيست كه ويستا داراي جنبه هاي مثبت و منفي است، از نصب و مديريت ساده تر تا ويژگي هاي ضد سرقت سختگيرانه، از گرافيك هاي سه بعدي ويدئويي پيشرفته تا يك پيشرفت قابل توجه در نيازهاي سخت افزاري ويدئويي، از هزاران پيشرفت امنيتي تا تجربه كاربر user account control مأيوس كننده. اما تغييرات به وجود آمده در مقايسه با كل مجموعه چشمگير نيست. در هر حال ويستا آشكارا يك سيستم عامل بهتر از xp است.
اما يك نسخه جديد عمده از ويندوز مايكروسافت چگونه مي تواند قابل اجتناب باشد؟ اين معماي ويندوز ويستا است. دورنماي ويستا ايجاد زيربنايي براي آينده بود. پس مي توان انتظار داشت كه مزاياي آن طي زمان آشكار شوند. در حال حاضر، دو ويژگي بارز عبارتند از امنيت و ظاهر آن. ويندوز ويستا بايد در آينده شما حضور داشته باشد؟ براي كمك به شما جهت ارزيابي اين پرسش، اين مقاله روي بزرگترين نقاط قوت و ضعف محصول مذكور تمركز مي كند. شما قاضي باشيد.
در اين ستون مجالي يافتيم تا توانايي ها و برخي معايب ويندوز جديد شركت مايكروسافت را براي شما بيان كنيم.
البته اين ويندوز تازه وارد بازار جهاني شده و بايد كمي صبر كنيم و ببينيم تا كاربران آن كه احتمالا به ميليون ها نفر مي رسند نيز چه نظري در اين رابطه دارند.
ظاهر ديداري
بسياري از منتقدان نرم افزار كلا تصور نادرستي در مورد رابط جديد aero و زيرسيستم گرافيكي windows presentation foundation(يا wpf، با نام مستعار avalon)ويستا داشته اند.
به aero اغلب به عنوان يك تزئين غير كاركردي بيهوده نگريسته شده است؛ چيزي زيبا براي پوشاندن رابط كاربر. افرادي كه در مورد اين كه منوي گرافيكي بايد عمودي حركت كند يا افقي بيخود بحث مي كنند همان هايي هستند كه توان به نمايش گذاشته شده از سوي avalon براي انتقال برنامه هاي آينده ويندوز را ناديده مي گيرند. موضوع كاري نيست كه مايكروسافت با رابط ويستا انجام مي دهد، موضوع مفهومي است كه مي تواند با وجود همه اين توان در دستان طراحان و توسعه دهندگان برنامه هاي كاربردي با نرم افزار شما تحقق يابد.رابط aero و رابط هاي كاربر برنامه هاي كاربردي كه از wpf در آينده به صورت كامل بهره خواهند برد، مي توانند از اين افكت هاي گرافيكي استفاده كنند: d2، 3d، انيميشن 3d، مقياس بندي آسان، متن مبتني بر بردار و حركت و رندر شكل، شفافيت، بلور كردن، سايه هاي حركت، حركت هاي شيء و موارد بسيار زياد ديگر.
رابط كاربر ارتقا يافته ويستا
رابط كاربر aero يك نمايش كمينه از برخي از چيزهايي است كه سازندگان برنامه هاي كاربردي مي توانند با استفاده از wpf از آنها بهره ببرند. مشخص است كه مايكروسافت عمدا طراحان خود را از تبديل سيستم عامل به يك گردشگاه theme باز داشته است. به هر حال، استفاده از شفافيت در sidebar ويندوز تصوري از چيزهاي ممكن به شما مي دهد. آيكون هاي قابل تغيير(از نظر اندازه)windows explorer نشانه ديگري هستند. photo gallery ويندوز يك ابزار عالي براي مديريت تصاوير است كه تا حد زيادي به توان wpf وابسته است. شفافيت(transparency)يك دسك تاپ درهم و برهم را به نمايش مي گذارد. هيچ چيز مانند احساس آزاردهنده تلاش براي يافتن يك پنجره در ميان 20 پنجره باز نيست. و هنوز بسياري از كاربران قدرتمند به اين صورت كار مي كنند.
استفاده مايكروسافت از شفافيت در ويستا ظريف و ماهرانه است. آن چيزي نيست كه هنگامي كه به ويستا نگاه مي كنيد ببينيد؛ چيزي است كه در هنگام استفاده از آن احساس خواهيد كرد. هر چه حس زيبايي شناسي شما قوي تر باشد، بهتر و بيشتر آن را احساس خواهيد كرد. شما مي دانيد كه پنجره در پشت پنجره فعلي قرار دارد. شما قادر به مشاهده آن هستيد و آن را گم نكرده ايد.
اما يك تغيير مهم در منوي start، ارائه جستجوي مبتني بر متن است. اين ايده از وب گرفته شده است. هنگامي كه شما براي اجرا كردن يك برنامه اقدام مي كنيد و نمي دانيد كه كجاي منوي start قرار دارد، فقط كافي است نام برنامه را درون جستجوي يكپارچه منوي start تايپ كنيد. control panel روي برخي سيستم ها حدود 50 اپلت دارد. تايپ كردن نام اپلت مورد نظرتان در قسمت جستجوي يكپارچه control panel بسيار ساده تر از آن است كه بخواهيد مستقيما سراغ آن برويد. يافتن راه خود در ويندوز هميشه آسان نبوده است.
اما مايكروسافت ويژگي هاي متعدد كليدي به ويستا افزوده است كه مديريت پنجره ها و يافتن فايل ها را بسيار ساده تر كرده است.
</TEXT>
</DOC>
<DOC>
<DOCID>HAM2-851119-076</DOCID>
<DOCNO>HAM2-851119-076</DOCNO>
<ORIGINALFILE>/1385/851119/news/_shari.htm</ORIGINALFILE>
<ISSUE>پنجشنبه 19 بهمن 1385 - سال چهاردهم - شماره4202 - Feb 8, 2007</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
بزرگراه هاي جنت آباد و همت نفس تازه مي كنند
زيرگذر شهران دوشنبه به بهره برداري مي رسد
</TITLE>
<TEXT>
گروه شهري - زيرگذر شهران 6 ماه زودتر از موعد مقرر دوشنبه آماده بهره برداري خواهد شد.
با افتتاح اين زيرگذر 750 متري به همراه 2 پل كندرو كه به طرفين پل موجود شهران در بزرگراه همت اضافه خواهد شد، از بار ترافيكي بزرگراه شهيد ستاري، جنت آباد، بلوار دهكده وهمت كاسته مي شود، درواقع بارترافيكي شمال غرب تهران از ايران پارس به آيت الله كاشاني و از آنجا به اتوبان تهران- كرج وبزرگراه رسالت منتقل شده و دسترسي به غرب آيت الله كاشاني و بزرگراه رسالت و ورزشگاه آزادي راحت تر ميسر خواهد شد.بنا براين گزارش افتتاح تقاطع غيرهم سطح سئول- نيايش نيز 22 اسفند ماه امسال اعلام شد. طول پل غيرهم سطح سئول - نيايش 700 متر و عرض آن بين 9 تا 15 متر متغير است كه در دو جهت شمالي و جنوبي و جنوبي - شمالي هر كدام با دوباند در دست ساخت است.
با احداث اين تقاطع و حذف چراغ راهنمايي، بار ترافيكي شريان هاي شرقي ـ غربي تعديل شده وروان سازي ترافيك را در تقاطع موازي با خيابان سئول، از شمال در بزرگراههاي چمران، يادگار امام(ره)تا انتهاي غربي ترين نقطه تهران واز جنوب در اتوبان كردستان و خيابان وليعصرشاهد خواهيم بود. همچنين با توجه به احداث راستگرد، حركت هاي نيايش به سئول و برعكس نيز روان خواهد شد.
پيش بيني مي شود با احداث تقاطع غيرهم سطح سئول- نيايش بيش از 7 ميليارد تومان در سال صرفه جويي ريالي ناشي از كاهش اتلاف وقت شهروندان و بيش از 9 ميليون ليتر معادل 4 ميليون دلار(مجموعاً معادل 10 ميليارد تومان)در سال صرفه جويي در سوخت حاصل شود.
اين گزارش همچنين از افتتاح بخشي از بزرگراه امام علي از پل فرجام تا سر پل آغاز درششم اسفند امسال خبر مي دهد.پيش بيني مي شود از آنجا كه در شرق تهران حركت هاي شمالي ـ جنوبي بسيار ضعيف است با افتتاح اين پروژه مشكل ترافيكي شرق تهران كاهش يابد.
افتتاح مسير دو و نيم كيلومتري بزرگراه امام علي از پل فرجام تا پل آغاز علاوه براينكه زمينه ترميم حدود 25 هزارمتر مساحت بافت هاي فرسوده در مناطق 4 و 8 و مسيل باختر را فراهم نموده است، سبب تسهيل و رواني ترافيك در محور بزرگراه رسالت، خيابان گلبرگ، خيابان مسيل باختر، خيابان فرجام و راه اندازي كامل ارتباطات مربوط به طول تقريبي 12 كيلومتر(رمپ و لوپ)خواهدشد.
اين در حالي است كه با احداث يك لوپ در شمال شرق تقاطع رسالت- امام علي بار ترافيكي مورد اشاره به راحتي به سمت غرب شهر هدايت خواهد شد.
بنا براين گزارش، بزرگراه امام علي واقع در شرق تهران يكي از طولاني ترين بزرگراه هاي شمالي جنوبي تهران است كه از منطقه يك شروع و به طول تقريبي 22 كيلومتر پس از عبور از مناطق 4، 7، 8، 15 و20 به بزرگراه آزادگان متصل مي شود.
</TEXT>
</DOC>
<DOC>
<DOCID>HAM2-851119-077</DOCID>
<DOCNO>HAM2-851119-077</DOCNO>
<ORIGINALFILE>/1385/851119/news/_shari.htm</ORIGINALFILE>
<ISSUE>پنجشنبه 19 بهمن 1385 - سال چهاردهم - شماره4202 - Feb 8, 2007</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
گزارش رئيس كميسيون فني، عمراني و شهرسازي شوراي شهر
تلاش ها براي نوسازي بافت هاي فرسوده ناكافي بوده است
</TITLE>
<TEXT>
گروه شهري- رئيس كميسيون فني، عمراني و شهرسازي شوراي اسلامي شهر تهران ديروز در يك نشست مطبوعاتي با ارائه گزارشي از فعاليت اين كميسيون طي 4 سال گذشته، توسعه و تقويت حمل و نقل عمومي و احياي بافت هاي فرسوده و اداره شهر بر اساس طرح هاي راهبردي و كارشناسي را از اولويت ها و دغذغه هاي اصلي شوراي شهر عنوان كرد.
حسن زياري ديروز در جمع خبرنگاران از تشكيل كميته هاي پنجگانه شامل: حمل و نقل و ترافيك،  معماري و شهرسازي،  ايمن سازي و مقاوم سازي،  فناوري اطلاعات و نظارت بر پروژه هاي عمراني در شوراي دوم به عنوان گامي مثبت ياد كرد و گفت: عمده فعاليت كميته حمل و نقل، تقويت ناوگان حمل و نقل عمومي بوده و در اين راستا از اساتيد و كارشناسان ترافيك استفاده شده است.
وي افزود: در زمينه تقويت ناوگان اتوبوسراني در اين مدت حدود 4 هزار دستگاه اتوبوس به ناوگان اضافه و 2 هزار دستگاه اتوبوس فرسوده نيز از رده خارج شده و در زمينه توسعه مترو طرح ها و لوايح خوبي در شوراي شهر به تصويب رسيده است.زياري، مجوز استفاده از بخش خصوصي در اتوبوسراني و تقويت تاكسيراني و ميني بوسراني و ارائه تسهيلات مربوط به ساخت پاركينگ هاي طبقاتي با مشاركت بخش خصوصي و مجوزهاي مربوط به استفاده از سيستم هاي حمل و نقل عمومي ريلي و الزام شهرداري به استفاده از سيستم جي پي اس در ايستگاه هاي اتوبوس و همچنين ارائه طرح جامع حمل و نقل و ترافيك و ارائه طرح مديريت واحد ترافيك و همچنين ارائه سياست هاي ترافيكي سالانه به راهنمايي و رانندگي را از جمله مصوبات شوراي شهر در زمينه توسعه حمل و نقل عمومي و تلاش براي بهبود وضعيت ترافيك شهري عنوان كرد.رئيس كميسيون شهرسازي شوراي شهر با بيان اينكه دست كم حدود 50 درصد بناهاي مسكوني تهران بافت فرسوده و آسيب پذير است گفت: شوراي شهر در اين مدت تسهيلات تشويقي از جمله افزايش نيافتن عوارض در بافت هاي فرسوده و بخشودگي عوارض ساخت و ساز تا 90 درصد متناسب با تعداد پلاك هاي تجميع شده و اعطاي يك طبقه تراكم تشويقي در نظر گرفت ولي با اين وجود اينها به تنهايي كافي نيست و براي احياي بافت هاي فرسوده بايد تعامل و همكاري جدي ميان همه دستگاهها يعني شهرداري، دولت، بانكها، بنگاههاي اقتصادي و همچنين با مشاركت مردم به وجود آيد.
وي همچنين با اشاره به مراحل تهيه طرح جامع و تفصيلي، بررسي طرح جامع تهران را در 37 جلسه در شوراي شهر و ساماندهي 21 نقطه جمعيتي را از كارهاي خوب اين دوره عنوان كرد و گفت: ساماندهي گورستان ها و انتقال نمايشگاه بين المللي، تثبيت نرخ مازاد تراكم و سختگيري در تخلفات ساختماني از فعاليت هاي كميسيون در بحث شهرسازي بوده است.زياري افزود: تهيه طرح جامع و تفصيلي شهر تهران پس از 15 سال بي برنامگي، ساماندهي حريم تهران، حفظ اراضي عباس آباد از ساخت و ساز و تبديل آن به مجموعه فرهنگي و فضاي سبز، مصوبه احداث نمايشگاه بين المللي جديد در شهر آفتاب و ساماندهي و احداث گورستانهاي جديد در شرق و غرب تهران، تثبيت نرخ مازاد تراكم طي 4 سال،  جلوگيري و برخورد جدي با ساخت و سازهاي غيرمجاز، تهيه شناسنامه فني ساختمان نيز از ديگر اقدامات كميته شهرسازي شوراي شهر به شمار مي رود.
</TEXT>
</DOC>
<DOC>
<DOCID>HAM2-851119-078</DOCID>
<DOCNO>HAM2-851119-078</DOCNO>
<ORIGINALFILE>/1385/851119/news/_shari.htm</ORIGINALFILE>
<ISSUE>پنجشنبه 19 بهمن 1385 - سال چهاردهم - شماره4202 - Feb 8, 2007</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
برنامه سازمان ميادين ميوه و تره بار در 2 سال آينده اعلام شد
احداث 50 بازار و ميدان جديد ميوه و تره بار در شهر تهران
</TITLE>
<TEXT>


سما: مديرعامل سازمان ميادين ميوه و تره بار شهرداري تهران از برنامه ايجاد 50 بازار و ميدان جديد ميوه و تره بار در سطح شهر تهران طي 2 سال آينده خبر داد و گفت: تعداد بازارها و ميادين عرضه ميوه و تره بار در سطح شهر، به 150 مركز خواهد رسيد.
عبدالرحمن چراغعلي با اشاره به برنامه هاي آتي سازمان ميادين ميوه و تره بار شهرداري تهران براي افزايش تعداد بازارها و ميادين عرضه ميوه و تره بار در سطح شهر تهران، تصريح كرد: برنامه احداث 50 بازار و ميدان عرضه ميوه و تره بار جديد در دستور كار سازمان ميادين قرار دارد كه در صورت تحقق اين برنامه تعداد ميادين و بازارهاي ميوه و تره بار تهران به 150 عدد در 2 سال آينده خواهد رسيد.
وي تصريح كرد: پس از تصويب بودجه سال 86 و براساس ميزان اعتبار در نظر گرفته شده تلاش مي كنيم حداقل 40 درصد از بازارهاي جديد را در سال 86 احداث كنيم.
</TEXT>
</DOC>
<DOC>
<DOCID>HAM2-851119-079</DOCID>
<DOCNO>HAM2-851119-079</DOCNO>
<ORIGINALFILE>/1385/851119/news/_shari.htm</ORIGINALFILE>
<ISSUE>پنجشنبه 19 بهمن 1385 - سال چهاردهم - شماره4202 - Feb 8, 2007</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
بحران جدي در بافت فرسوده تبريز
</TITLE>
<TEXT>
تبريز - خبرنگار همشهري: شهردار تبريز در جريان كلنگ زني پروژه مشاركتي بلوك گلستان تبريز طي سخناني با اشاره به وجود بيش از 5 هزار هكتار بافت فرسوده در مركز شهر تبريز، اين مسئله را يك بحران جدي ذكر كرد و خاطرنشان ساخت كه در صورت تداوم بي توجهي به اين امر، به طور قطع و به هنگام بروز اولين حادثه، خطرات جبران ناپذيري متوجه تبريز مي شود.
عليرضا نوين درخصوص پروژه مشاركتي گلستان گفت: احياي بافت هاي فرسوده شهري و بازسازي بلوك هاي شناسايي شده در اين بخش بالغ بر 2500 هكتار است كه در تلاش هستيم با مشاركت سرمايه گذاران بخش خصوصي نسبت به احياي آن اقدام كنيم.
نوين افزود: علاوه بر بافت هاي فرسوده، مشكل حاشيه نشيني نيز در سطح 2500 هكتار تبريز را رنج مي دهد.
</TEXT>
</DOC>
<DOC>
<DOCID>HAM2-851119-080</DOCID>
<DOCNO>HAM2-851119-080</DOCNO>
<ORIGINALFILE>/1385/851119/news/_shari.htm</ORIGINALFILE>
<ISSUE>پنجشنبه 19 بهمن 1385 - سال چهاردهم - شماره4202 - Feb 8, 2007</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
مسافران نوروزي در خيابان هاي مشهد نخوابند
</TITLE>
<TEXT>
پيك نيك دسته جمعي مسافران در خيابان هاي پردرخت مشهد به پايان رسيد. شهردار مشهد گفته است كه اسكان موقت مسافران در تعطيلات نوروزي در خيابان ها و معابر شهري اين كلانشهر ممنوع شده است. هاشم بني هاشمي اضافه كرد كه نيروي انتظامي با ديدن چنين مواردي با آنها برخورد خواهد كرد.
تاكسي هاي پاسخگو
وقتي صحبت از واگذاري فعاليتي به بخش خصوصي مي شود، تصور بسياري از شهروندان اين است كه نظارت دولت يا نهاد مسئول از آن بخش برداشته مي شود. اما حسين تيموري مديرعامل سازمان تاكسيراني گفته است كه اگر تاكسي هاي خصوصي مرتكب عمل خلاف قانون شوند، قبل از رانندگان، مديران شركت هاي مربوطه بازخواست مي شوند.
</TEXT>
</DOC>
<DOC>
<DOCID>HAM2-851119-081</DOCID>
<DOCNO>HAM2-851119-081</DOCNO>
<ORIGINALFILE>/1385/851119/news/_shari.htm</ORIGINALFILE>
<ISSUE>پنجشنبه 19 بهمن 1385 - سال چهاردهم - شماره4202 - Feb 8, 2007</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
آغاز طرح استقبال از بهار از 14 اسفند
</TITLE>
<TEXT>
مهر: مديركل خدمات شهري شهرداري تهران از آغاز اجراي طرح استقبال از بهار شهرداري تهران در مناطق 22گانه شهر تهران از 14 اسفند 85 تا 14 فروردين 86، به مدت 30 روز و در 150 موضوع شهري خبر داد.
محسن صادقيان با اشاره به تهيه و تدوين طرح استقبال از بهار كه هر ساله در آستانه فرارسيدن سال جديد از سوي شهرداري تهران در سطح شهر تهران اجرا مي شود، افزود: طرح استقبال از بهار از سوي شهرداري تهران در 150 موضوع و در حوزه هاي خدمات شهري، حمل و نقل و ترافيك، فني و عمراني و اجتماعي و فرهنگي از 14 اسفندماه امسال به مدت 30 روز در تهران اجرا مي شود.
به گفته وي، شستشوي گاردريل ها، جداول و سرعت گيرها، پركردن چاله ها، مرمت آسفالت پل ها و خيابان ها، پاكسازي و آراستگي معابر عمومي شهر و ساختمان هاي اصلي با مشاركت شهروندان تهراني، حذف نوشته هاي نامناسب در سطح ديواره هاي شهر، پاكسازي پوسترهاي زائد نصب شده بر بدنه ساختمانها و پانل هاي تبليغاتي و... بخشي از موضوع هاي كاري طرح استقبال از بهار در آستانه فرا رسيدن سال نو خواهد بود.
</TEXT>
</DOC>
<DOC>
<DOCID>HAM2-851119-082</DOCID>
<DOCNO>HAM2-851119-082</DOCNO>
<ORIGINALFILE>/1385/851119/news/_shari.htm</ORIGINALFILE>
<ISSUE>پنجشنبه 19 بهمن 1385 - سال چهاردهم - شماره4202 - Feb 8, 2007</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
تأكيد بر محله محوري درفعاليت هاي سال 86 شهرداري
</TITLE>
<TEXT>
سما: معاون امور مناطق شهرداري تهران گفت: مناطق شهرداري تهران، فعاليت هاي سال 86 خود را با ديد محله اي برنامه ريزي كرده، به طوري كه مردم اثرگذاري اين فعاليت ها را فصل به فصل حس كنند.
فرهاد يعقوبي كه ديروز در جلسه شوراي معاونان منطقه 5 شهرداري تهران حاضر شده بود با بيان اين مطلب گفت: بايد تلاش كنيم تا با رفع نواقص سال جاري و همچنين بررسي نقاط ضعف و قوت خود به گونه اي كارها را پيش ببريم كه در سال آينده ضعف هاي موجود برطرف شود.معاون امور مناطق شهرداري تهران درباره طرح بزرگراه آسيا گفت: اميدواريم بحث مربوط به تملك املاك داخل طرح بزرگراه آسيا تا پايان امسال و اوايل سال بعد انجام شود تا اين پروژه نيز به اتمام برسد. به گفته يعقوبي شهرداري تهران از مناطق شهرداري انتظار فعاليت هاي فرامنطقه اي را ندارد و آنها بايد با ديد محله گرايي، برنامه ريزي درست و منطقي توجه به محله ها را اساس كار خود قرار دهند و با توجه به نياز محلات و شهروندان از طريق 137 و ارتباط خوب با شوراياري ها فعاليت خود را ادامه دهند.
</TEXT>
</DOC>
<DOC>
<DOCID>HAM2-851119-083</DOCID>
<DOCNO>HAM2-851119-083</DOCNO>
<ORIGINALFILE>/1385/851119/news/_shari.htm</ORIGINALFILE>
<ISSUE>پنجشنبه 19 بهمن 1385 - سال چهاردهم - شماره4202 - Feb 8, 2007</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
5 بزرگراه تهران در تعطيلات نوروزي آسفالت مي شود
</TITLE>
<TEXT>
سما: عليرضا كشميري مدير آسفالت سازمان مهندسي و عمران شهرداري تهران اعلام كرد: 5 بزرگراه همت، رسالت، شيخ فضل الله نوري، يادگار امام و امام علي به طور كامل در نوروز 86 آسفالت مي شوند.
در تعطيلات نوروزي سال گذشته بزرگراه هاي مدرس، چمران، صياد شيرازي و نواب به طور كامل آسفالت شدند و براساس برنامه هاي شهرداري تهران سال هاي آينده نيز در نوروز مرمت و آسفالت كردن بزرگراه هاي تهران ادامه مي يابد.
</TEXT>
</DOC>
<DOC>
<DOCID>HAM2-851119-084</DOCID>
<DOCNO>HAM2-851119-084</DOCNO>
<ORIGINALFILE>/1385/851119/news/_shari.htm</ORIGINALFILE>
<ISSUE>پنجشنبه 19 بهمن 1385 - سال چهاردهم - شماره4202 - Feb 8, 2007</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
نيم ميليارد آسيايي در زاغه ها زندگي مي كنند
</TITLE>
<TEXT>
ايرنا: يك گروه امدادرسان بين المللي خواستار تلاش كشورهاي آسيايي در زمينه تامين مسكن مناسب براي بيش از نيم ميليارد نفر زاغه نشين مناطق شهري شد.
به گزارش خبرگزاري فرانسه از سنگاپور، گروه مسكن براي بشريت مستقر در آمريكا با انتشار گزارشي اعلام كرد، در صورت رسيدگي فوري به اين معضل و با توجه به انتقال احتمالي 5/1 ميليارد نفر ديگر از روستانشين ها به شهرها در 30 سال آينده، وضعيت موجود احتمالا وخيم تر مي شود.
با در نظر گرفتن اين كه اغلب مهاجران را افرادي فقير تشكيل مي دهند كه به دنبال زندگي بهتر در مناطق شهري هستند، اين معضل صدمات شديد اقتصادي، اجتماعي و سياسي بر جاي مي گذارد.
براساس اين گزارش، منطقه آسيا و اقيانوس آرام در بحبوحه دوره انتقال روستانشينان به شهرها به سر مي برد، وضعيتي كه تقاضا براي خانه هاي ارزان قيمت در شهرها را افزايش مي دهد.
رشد اقتصادي پرقدرت قاره آسيا به ويژه با توجه به رشد توليد داخلي 7/10 درصدي چين در سال گذشته ميلادي، آن را به منطقه اي مساعد براي سرمايه گذاري خارجي بدل كرده است.
با اين حال، برآورد مي شود كه 554 ميليون نفر در زاغه هاي شهري اين منطقه و در شرايطي زندگي مي  كنند كه دسترسي محدودي به آب شرب سالم، سيستم فاضلاب و ديگر تسهيلات اوليه زندگي دارند.
</TEXT>
</DOC>
<DOC>
<DOCID>HAM2-851119-085</DOCID>
<DOCNO>HAM2-851119-085</DOCNO>
<ORIGINALFILE>/1385/851119/news/_siasi.htm</ORIGINALFILE>
<ISSUE>پنجشنبه 19 بهمن 1385 - سال چهاردهم - شماره4202 - Feb 8, 2007</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
رهبرمعظم انقلاب در واكنش به هتك حرمت مسجدالاقصي:
سكوت مسلمانان جايز نيست
بايد با هوشياري توطئه فتنه گران را خنثي كرد
</TITLE>
<TEXT>
گروه سياسي- حضرت آيت الله خامنه اي رهبر معظم انقلاب اسلامي روز گذشته در ديدار دبيركل جهاد اسلامي فلسطين تصريح كردند: دنياي اسلام بايد در مقابل اهانت رژيم صهيونيستي به مسجدالاقصي واكنش جدي نشان دهد.
ايشان مسئله مسجدالاقصي را مسئله اي ديني و مشترك ميان همه مسلمانان دانستند و با تاكيد بر لزوم تحرك مسئولان كشورهاي اسلامي افزودند: واكنش دنياي اسلام به اين حركت اهانت آميز بايد به گونه اي باشد كه موجب پشيماني رژيم اشغالگر قدس شود؛ زيرا سكوت در اين قضيه به هيچ وجه جايز نيست.
رهبر انقلاب اسلامي با اشاره به فتنه تغيير جنگ فلسطيني - صهيونيستي به جنگ فلسطيني - فلسطيني و ابراز تأسف از كشته شدن فلسطيني ها از هر گروه در اين درگيري ها خاطرنشان كردند: همه، اعم از گروه هاي فلسطيني و كشورهاي اسلامي بايد تلاش كنند تا دشمن در توطئه خود موفق نشود و آتش جنگ داخلي به سرعت فروكش كند.
حضرت آيت الله خامنه اي با تاكيد بر لزوم وحدت شيعه و سني و حفظ ايمان و اميد به نصرت و وعده  الهي، افزودند: پيروزي حزب الله لبنان در مقابل رژيم صهيونيستي، موفقيت حماس در فلسطين و پيشرفت هاي نظام جمهوري اسلامي ايران در عرصه هاي مختلف، موارد برجسته از تحقق وعده  الهي است كه اميد و ايستادگي را در مسلمانان روزافزون كرده است. ايشان با اشاره به توطئه  آمريكا و اسرائيل براي ايجاد فتنه و اختلاف در دنياي اسلام خاطرنشان كردند: بايد با هوشياري، مجاهدت و ايستادگي در مقابل ارعاب و تطميع دشمن، توطئه فتنه گران را خنثي كرد.
رهبر انقلاب اسلامي با ابراز خرسندي از آثار ارزشمند نهضت بيداري اسلامي در جهان افزودند: ايمان واحد، عامل اساسي در اتحاد و همبستگي مسلمانان بوده است و ما بايد به تكليف اسلامي خود و آن چه براي بيداري اسلامي لازم باشد، عمل كنيم.
حضرت آيت الله خامنه اي روحيه استقامت و نشاط انقلابي را در مردم ايران، به ويژه جوانان، در مقايسه با سالهاي قبل، بيشتر و بسيار روزافزون دانستند و تاكيد كردند: جهانيان در بيست و دوم بهمن امسال نيز روحيه قوي و نشاط انقلابي بسيار بالاي مردم ايران را خواهند ديد.
در اين ديدار رمضان عبدالله دبيركل جهاد اسلامي فلسطين با تبريك بيست و هشتمين سالگرد پيروزي انقلاب اسلامي و تجليل از امام خميني، نظام جمهوري اسلامي ايران را پايگاه اصلي ايستادگي در مقابل جبهه كفر دانست و تاكيد كرد: مردم فلسطين و گروه هاي مبارز با وجود همه فشارها و تهديدها، بر عهد خود با شهداي انتفاضه مبني بر ادامه مسير مبارزه، پايدار و مستحكم هستند.
دبيركل جهاد اسلامي فلسطين با اشاره به شرايط داخلي رژيم صهيونيستي و شكست اين رژيم در مقابل حزب الله لبنان، ناتواني و ضعف اسرائيل را بيش از هر زمان ديگر دانست و خاطرنشان كرد: مردم فلسطين در مقابل توطئه  جديد اين رژيم براي هتك حرمت مسجدالاقصي ساكت نخواهند نشست و پاسخ اين بي حرمتي را خواهند داد.
</TEXT>
</DOC>
<DOC>
<DOCID>HAM2-851119-086</DOCID>
<DOCNO>HAM2-851119-086</DOCNO>
<ORIGINALFILE>/1385/851119/news/_siasi.htm</ORIGINALFILE>
<ISSUE>پنجشنبه 19 بهمن 1385 - سال چهاردهم - شماره4202 - Feb 8, 2007</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
با اشاره به تخريب بخشي ازمسجد الاقصي
احمدي نژاد: سازمان كنفرانس اسلامي واكنش نشان دهد
</TITLE>
<TEXT>


گروه سياسي- محمود احمدي نژاد با اشاره به اقدامات اخير رژيم صهيونيستي براي تخريب بخشي از مسجدالاقصي، قبله اول مسلمين، با محكوم كردن اين اقدام خواستار فعال شدن كشورهاي اسلامي و واكنش سازمان كنفرانس اسلامي به اين جنايت شد.
رئيس جمهوري صبح روز گذشته در آغاز جلسات هيات وزيران گفت: ذات رژيم صهيونيستي تخريب، ايجاد درگيري و تنش است و اين حركت تحريك كننده كه به تشديد مخاصمات در منطقه منجر مي شود نيز در همين راستا در حال اجراست.
وي با ابراز تاسف از سكوت مدعيان فرهنگ و حقوق بشر در برابر جنايات و اقدامات ضدبشري و ضدفرهنگي رژيم صهيونيستي، خاطرنشان كرد: امروز محكوم كردن اقدامات رژيم صهيونيستي كه مدعي دروغين پيروي از يهوديان است و پيگيري احقاق حقوق ملت مظلوم فلسطين، به معني ناديده گرفتن پيروان ساير اديان نيست؛ زيرا هيچ يك از اديان الهي جنايت، نسل كشي و تجاوز را تاييد نمي كنند.
به گزارش دفتر امور رسانه هاي رياست جمهوري،احمدي نژاد با تاكيد بر لزوم فعال شدن بيشتر سازمان كنفرانس اسلامي و كشورهاي اسلامي براي جلوگيري از اين توطئه شوم، تصريح كرد: سازمان ملل متحد اعم از شوراي امنيت و مجمع عمومي سازمان ملل كه متاسفانه تاكنون بارها شاهد رفتار متناقض آن بوده ايم، در مقابل اين فتنه انگيزي نبايد سكوت كنند و بايد از ادامه اقدامات قانون شكنانه و تجاوزها و حرمت شكني هاي گروهي بي هويت، فاقد اخلاق و خودخواه در منطقه جلوگيري كنند.
رئيس جمهوري ديروز همچنين با وزير خارجه هند و دبيركل جنبش انقلابي جهاد اسلامي به طور جداگانه ديدار كرد.
</TEXT>
</DOC>
<DOC>
<DOCID>HAM2-851119-087</DOCID>
<DOCNO>HAM2-851119-087</DOCNO>
<ORIGINALFILE>/1385/851119/news/_siasi.htm</ORIGINALFILE>
<ISSUE>پنجشنبه 19 بهمن 1385 - سال چهاردهم - شماره4202 - Feb 8, 2007</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
رزمايش سپاه پاسداران ديروز در خليج فارس آغاز شد
آزمايش موفق پدافند تورام 1 در رزمايش صاعقه
</TITLE>
<TEXT>


گروه سياسي - فرمانده نيروي هوايي سپاه پاسداران انقلاب اسلامي، بكارگيري سامانه فوق مدرن پدافند تورام يك(torm1)در رزمايش تخصصي صاعقه را موفقيت آميز ارزيابي كرد.
سردار سرتيپ پاسدار حسين سلامي در تشريح اهداف رزمايش تخصصي صاعقه كه روز گذشته در منطقه جنوبي و مركزي آبهاي نيلگون خليج فارس و درياي عمان آغاز شده و تا امروز ادامه دارد،گفت: در راستاي تحقق نظريه دفاعي سپاه پاسداران برمبناي استراتژي نظامي بازدارنده و دفاع اطمينان بخش و تهاجم تنبيهي عليه متجاوزان، نيروي هوايي سپاه از افزودن سيستم هاي جديد موشكي به سامانه پدافندي خود در راستاي تقويت بنيه دفاعي، گام بر مي دارد.
به گزارش روابط عمومي كل سپاه پاسداران، وي در ادامه با اشاره به اينكه برد سامانه مدرن تورام يك، 12كيلومتر با قابليت افزايش تا 20كيلومتر است، تاكيدكرد: تورام يك، سامانه اي چابك، چالاك، پرتحرك،بسيار دقيق و با امكان واكنش سريع است و هر سامانه موشكي قادر است در آن واحد 47هدف را رهگيري و با هشت هدف درگير شود.
سلامي اظهار داشت:سامانه تورام يك قادر است با هواپيماهاي كوچك،هواپيماهاي باقابليت مانور بالا و سرعت زياد و موشك هاي پيشرفته كروز درگير شود و در كمتر از يك ثانيه،آماده رهگيري مجدد و پرتاب هاي متعدد شود.
</TEXT>
</DOC>
<DOC>
<DOCID>HAM2-851119-088</DOCID>
<DOCNO>HAM2-851119-088</DOCNO>
<ORIGINALFILE>/1385/851119/news/_siasi.htm</ORIGINALFILE>
<ISSUE>پنجشنبه 19 بهمن 1385 - سال چهاردهم - شماره4202 - Feb 8, 2007</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
لاريجاني: آمريكا، مسئول ربودن ديپلمات ايراني است
</TITLE>
<TEXT>
گروه سياسي- چهارروز پس ازربوده شدن دبيردوم سفارت ايران دربغداد دبيرشوراي عالي امنيت ملي درواكنش به اين مسئله نيروهاي آمريكايي رامسؤول ربودن جلال شرفي در بغداد دانست.
علي لاريجاني كه دركنفرانس خبري مشترك با وزيرخارجه هند به سؤالات خبرنگاران پاسخ مي گفت و مهر خبرآن را منتشر كرد درباره عوامل ربودن جلال شرفي دربغداد گفت: نشانه اي از اين كه گروه هاي تروريستي ديپلمات ايراني را ربوده باشند، وجود ندارد و ما آمريكايي ها را مسؤول اين كار مي دانيم.همچنين به گزارش ايسنا وي با اشاره به اينكه اينگونه ماجراجويي ها ازجانب آمريكايي ها خودآنها رانيز متضرر خواهدكرد،گفت:اگر هدف آمريكا حمايت از دولت مالكي و ايجاد امنيت درعراق است، بايد بدانندربودن ديپلمات ها درواقع دولت عراق راتضعيف مي كند. درهمين حال منوچهر متكي وزيرخارجه نيزدركنفرانس خبري مشترك با همتاي هندي خود درارتباط باربوده شدن دبيردوم سفارت ايران در عراق گفت: طبيعي است كه تحولات اخيردر عراق يكي از نگراني هاي اساسي مربوط به اين كشور است. متأسفانه 3 روزپيش يكي از ديپلمات هاي جمهوري اسلامي توسط افراد ناشناسي كه البته به لباس و خودرو پليس منطقه اي مجهز بودند ربوده شده است.اين درحالي است كه توني اسنو، سخنگوي كاخ سفيد جزئيات ربوده شدن ديپلمات ايراني در عراق به وسيله افرادي مبدل به لباس هاي نظامي عراقي را تاييد نكرد و گفت: همه  آنچه ما مي دانيم اين است كه دولت عراق در حال تحقيق در اين باره است و قطعا ما از كنوانسيون وين درباره  ديپلمات ها حمايت مي كنيم و به آن پايبنديم. اسنو هرگونه دخالت آمريكا دراين باره را رد كرد و گفت: فقط ازگزارش هاي رسانه اي درباره  اين آدم ربايي مطلع است و بنابراين نمي تواند هيچ چيزي را تاييد كند.
اظهارات زيباري
وزير خارجه عراق عصر ديروز در يك گفت و گوي مطبوعاتي از وجود مدارك و مستندات قابل توجه در خصوص ربوده شدن دبير دوم سفارت جمهوري اسلامي ايران در بغداد خبر داد. به گزارش ايرنا، هوشيار زيباري در اين گفت و گو كه در محل وزارت امور خارجه عراق انجام شد افزود: در خصوص اين آدم ربايي هياتي متشكل از نمايندگان وزارتخانه هاي دفاع، كشور، امور خارجه و نخست وزير عراق در حال تحقيق است. وي با بيان اين نكته كه مدارك زيادي عليه ربايندگان به دست هيات تحقيق اين پرونده رسيده است تصريح كرد: اين گونه حوادث مي تواند مشكلاتي را در مصالح داخلي و خارجي عراق ايجاد نمايد.
به گفته وي سفارت آمريكا در بغداد و قواي چند مليتي مستقر در عراق ارتباطي با اين مسئله ندارند و نتيجه تحقيقات گروهي متشكل از وزارت دفاع و كشور براي اخذ دستورات لازم به نخست وزير عراق تقديم شده است.
لاريجاني در مونيخ
متكي در موناكو
وزيرخارجه با اشاره به اينكه دبيرشوراي عالي امنيت ملي را دركنفرانس مونيخ همراهي نخواهدكرد، گفت: در سال هاي گذشته همواره ايران در اجلاس امنيتي مونيخ شركت كرده است و امسال نيز علي لاريجاني در اين اجلاس شركت خواهد كرد و من در اجلاس ديگري در فرانسه يعني اجلاس موناكو شركت خواهم كرد. دبيرشوراي عالي امنيت ملي كه از تاريخ 20 تا 22 بهمن دركنفرانس امنيتي مونيخ شركت خواهدكرد با تأييد انجام مذاكرات با مقامات كشورهاي غربي درحاشيه اين كنفرانس، در پاسخ به سؤالي درباره احتمال مذاكره وي بامقامات آمريكايي گفت: هيچ وقت نگفته ايم با كسي مذاكره نمي كنيم.
راه اندازي سانتريفيوژهاي جديد
علي لاريجاني كه درجريان كنفرانس خبري مشترك با وزيرخارجه هند به سؤالات خبرنگاران پاسخ مي گفت و ايسنا خبر آنرا منتشركرد،
بقيه در صفحه 25
با اشاره به بازرسي هاي اعمال شده توسط آژانس بر تأسيسات هسته اي كشورمان نيزاظهار داشت: بازرسان آژانس بازديدهاي خودرا به عمل مي آورند و چيز پنهاني در اين خصوص وجود ندارد.
وي درباره انتشار برخي اخباردرروزهاي اخيرمبني بر راه اندازي دو زنجيره سانتريفيوژ ديگرگفت: فعاليتهاي هسته اي ما مسير روشني دارد و زيرنظر آژانس درحال انجام است.مهرنيزگزارش داد دبيرشوراي عالي امنيت ملي درپاسخ به پرسشي مبني براينكه با توجه به مواضع پيشين هند درشوراي حكام آژانس چگونه مي شود به اين كشور اعتماد كرد، گفت: ما بايدازهمه ظرفيت هاي ديپلماتيك استفاده كنيم هر چندبابرخي كشورهادرمواردي همفكر نباشيم.منوچهرمتكي وزيرخارجه نيز روزگذشته درنشست خبري جداگانه اي با موكرجي وزيرخارجه هند درباره راه اندازي دو آبشار جديد سانتريفيوژ درنطنزگفت: فعاليت هاي هسته اي صلح آميز ايران روند قانوني خود را زيرنظردوربين هاي آژانس به همراه بازرسي بازرسان آژانس دنبال مي كند. اگردرهرمرحله از فعاليت ها، فعاليتي انجام شود و نياز باشد اعلام عمومي گردد، توسط سازمان انرژي اتمي يا وزارت خارجه اعلام مي شود.
فرانسه ربودن ديپلمات ايراني را محكوم كرد
ايرنا: فرانسه روز گذشته از ربودن ديپلمات ايراني در عراق به عنوان اقدامي غيرقابل قبول ياد كرد و خواستار آزادي فوري وي شد.ژان باپتيست ماتي سخنگوي وزارت خارجه فرانسه، ضمن اعلام نگراني كشورش از ربوده شدن ديپلمات ايراني، افزود: اين اقدام غيرقابل قبول را محكوم مي كنيم و خواستار آزادي فوري وي هستيم.
</TEXT>
</DOC>
<DOC>
<DOCID>HAM2-851119-089</DOCID>
<DOCNO>HAM2-851119-089</DOCNO>
<ORIGINALFILE>/1385/851119/news/_siasi.htm</ORIGINALFILE>
<ISSUE>پنجشنبه 19 بهمن 1385 - سال چهاردهم - شماره4202 - Feb 8, 2007</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
حداد عادل: هيچ بحراني كشور را تهديد نمي كند
</TITLE>
<TEXT>
گروه سياسي - رئيس مجلس در پاسخ به برخي ادعاها مبني بر بحراني بودن شرايط فعلي كشور و نگراني برخي از مسئولان تصريح كرد: مادامي كه ملت ايران متحد باشد هيچ بحراني اين ملت را تهديد نخواهد كرد.
غلامعلي حداد عادل كه در كنفرانس مطبوعاتي خود در مجلس سخن مي گفت افزود: آنچه مهم است عزم يك ملت براي داشتن استقلال و ايستادگي در مقابل مداخله خارجي است. همه بايد در اين شرايط در جهت همگرايي و تفاهم گام  بردارند و تا حدود زيادي هم همين طور است.
بودجه سايه
وي در ادامه تنظيم بودجه سايه از سوي سازمان مديريت را يك تمرين و اقدام احتياطي دانست و افزود: نبايد آن  را به گونه اي تلقي كرد كه خيلي جدي جلوه داده شود.
حداد عادل همچنين از سفر لاريجاني به مونيخ حمايت كرده و افزود: حضور وي به اين دليل است كه به اعتقاد ما تنها راه حل مسئله هسته اي ما مذاكره است و در عين حال عزم نظام بر استفاده صلح آميز از انرژي هسته اي مي باشد.
حمايت از بودجه
رئيس مجلس همچنين بودجه تنظيم شده از سوي دولت براي سال آينده را بهتر از بودجه 85 دانست و با انقباضي دانستن بودجه گفت: موضوع اصلي اختلاف سال پيش نمايندگان با دولت بر سر خواست دولت براي افزايش بودجه عمراني بود كه امسال اين مشكل تا حدود زيادي رفع شده و به نظر من در اين بودجه دولت سعي كرده وابستگي نفتي را نيز كاهش دهد.
حمايت از شيعيان
وي همچنين در خصوص كشتار شيعيان جهان در روزهاي اخير به ويژه در يمن و اقدام مجلس ايران در اين خصوص گفت: ما از هر فرصتي و امكاني براي تأكيد بر وحدت استفاده مي كنيم و هدف تمام اين موارد اخير اين است كه مسلمانان نيروي خود را صرف برخورد با هم كنند و دشمن با استفاده از غوغاي مصنوعي ايجاد شده به اهداف خود برسد.حداد عادل همچنين درخصوص ربوده شدن ديپلمات هاي ايراني در عراق گفت: ما دليلي براي سهل انگاري دولت عراق نمي بينيم و بر اين باوريم كه آمريكا اجازه اداره كشور را به دولت عراق نمي دهد.
در حاشيه مجلس
* رضا عبداللهي به عنوان رئيس، محمدرضا باهنر و محمدحسن ابوترابي فرد كه هر دو نواب رئيس مجلس هستند به عنوان نواب اول و دوم، محمدمهدي مفتح و احمد نيك فر و هادي حق شناس نيز به عنوان منشي هاي هيأت رئيسه كميسيون تلفيق مشخص شدند. اين كميسيون از سه شنبه كار خود را آغاز مي كند.
* طرح قانوني تشكيل شوراي عالي قرآن اعلام وصول شد. نمايندگان در جلسه آتي خود يعني سه شنبه 24 بهمن، جلسه رأي اعتماد به غلامحسين الهام را در دستور خواهند داشت.
* 206 نماينده با امضاي بيانيه اي، اقدامات ضد ديني رژيم صهيونيستي و تخريب ديوار مسجد الاقصي را محكوم كردند. رئيس مجلس نيز در كنفرانس مطبوعاتي خود از مسلمانان خواست به جاي فرو غلطيدن در ابهامات موهوم، متوجه دشمن اصلي باشند.
* 7 تن از نمايندگان در تذكري به وزراي جهاد كشاورزي، صنايع و بازرگاني رسيدگي به علت رد صلاحيت گسترده جمعي از داوطلبان هيأت نمايندگي اتاق هاي بازرگاني و صنايع و معادن را خواستار شدند.
* نمايندگان پس از دو جلسه بحث و بررسي با كليات طرح نحوه تشكيل كميسيون برنامه و بودجه و شيوه رسيدگي به لايحه بودجه مخالفت كردند. از 199 نماينده حاضر در جلسه، اين طرح با 107 موافق مواجه شد اما چون تغيير آيين نامه به دوسوم آراء نياز دارد اين طرح به تصويب نرسيد.
* سخنگوي فراكسيون اقليت مجلس از آمادگي اين فراكسيون براي انجام يك مذاكره شفاف با آمريكايي ها با حفظ اقتدار و منافع ملي كشورمان خبر داد. نورالدين پيرمؤذن با اشاره به جلسه فراكسيون اقليت گفت: با توجه به اعلام آمادگي نمايندگان كنگره آمريكا براي مذاكره با ايران، فراكسيون اقليت نيز آمادگي خود را اعلام مي دارد.
* وزير اقتصاد و دارايي در پاسخ به سئوال بيژن شهبازخاني نماينده ملاير در مورد انتشار فهرست رانت خواران در سيستم بانكي كشور براي نمايندگان مجلس گفت: چنين اختياري ندارم، نمي دانم براي چه اين ليست را مي  خواهيد.
* 134 نماينده در نامه اي به حداد عادل نوشتند: متأسفانه هيأت رئيسه بر خلاف آيين نامه و قانون اساسي اصرار دارد كه هيچ يك از سئوالات نمايندگان در موعد نزديك به مهلت مقرر در قانون اساسي مطرح نشود و به نظر مي رسد كه با تصميم جديد هيأت رئيسه، نمايندگان بيش از گذشته مسلوب الاختيار خواهند شد.
</TEXT>
</DOC>
<DOC>
<DOCID>HAM2-851119-090</DOCID>
<DOCNO>HAM2-851119-090</DOCNO>
<ORIGINALFILE>/1385/851119/news/_siasi.htm</ORIGINALFILE>
<ISSUE>پنجشنبه 19 بهمن 1385 - سال چهاردهم - شماره4202 - Feb 8, 2007</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
يادداشت
انقلاب اسلامي و عدم تعهد ايدئولوژيك
</TITLE>
<TEXT>
دكتر ابراهيم متقي
انقلاب هاي سياسي نه تنها منجر به تغيير در ساختار قدرت مي شوند،  بلكه فرايندهاي سياسي و سياست خارجي را نيز با تغيير و دگرگوني همراه مي سازند. به هر ميزان تاثير انقلاب بر ساختار سياسي گسترده تر باشد،طبيعي است كه نتايج و پيامدهاي آن نيز بر سرنوشت يك جامعه تاثيرات بيشتري بر جاي خواهد گذاشت. تمامي نظريه پردازان بر اين اعتقاد هستند كه جهت گيري سياست خارجي ايران در دوران پس از پيروزي انقلاب تغيير يافته است اما فرايندهاي ايجادشده در رويكرد هر نظريه پردازي متفاوت مي باشد.
شواهد نشان مي دهد كه در دوران قبل از پيروزي انقلاب اسلامي، جهت گيري و استراتژي سياست خارجي ايران براساس مدل ائتلاف و اتحاد تنظيم گرديده بود. در اين دوران، ائتلاف با غرب را مي توان به عنوان نشانه عيني، رفتاري و كاركردي سياست خارجي ايران دانست. انقلاب اسلامي توانست بر جهت گيري سياست خارجي ايران تاثيرگذار باشد. فرايندهاي سياسي بعد از انقلاب، مبتني بر استراتژي عدم تعهد بود در حالي كه دو نظريه در ارتباط با عدم تعهد وجود دارد.
گروه اول، بر اساس عدم تعهد ملي گرايانه رفتارهاي سياسي ايران را مورد بررسي قرار مي دهند. چنين الگويي مي توانست روابط سياسي ايران و آمريكا را از وضعيت دولت دست نشانده به شرايط مبتني بر برابري سياسي و توازن استراتژيك تغيير دهد. سياست عدم تعهد ملت گرايانه، مبتني بر تاريخ روابط خارجي ايران با قدرت هاي بزرگ، شرايط ژئوپلتيكي ايران در منطقه و همچنين اصل مقابله به مثل در روابط خارجي بوده است. نشانه هاي چنين الگويي از روابط طي بهمن ماه 1357 تا آبان 1358 ادامه يافت.
گروه دوم، رفتار سياست خارجي ايران را براساس نشانه هايي از عدم تعهد ايدئولوژيك تفسير مي كنند. اين الگوي رفتاري،  واكنشي نسبت به روابط دست نشاندگي ايران در برابر كشورهاي غربي محسوب مي شد. به طور كلي، عدم تعهد ايدئولوژيك بر شاخص هاي سياسي اسلام تاكيد دارد. چنين روندي منجر به باز توليد اسلامي سياسي در روابط خارجي ايران گرديده است. الگوي مبتني بر عدم تعهد ايدئولوژيك،نظام بين المللي را براساس دارالحرب و دارالاسلام مورد تحليل قرار مي دهد. اين الگو نه تنها بر برابري سياسي و توازن استراتژيك تاكيد دارد، بلكه هر گونه برتري جهان غرب و آمريكا را به عنوان نفي هويت و موجوديت ايدئولوژيك تلقي مي كند. بنابراين الگوي مبتني بر قدرت سازي براي مقابله با برتري طلبي و هژمونيك گرايي غرب را فراروي خود قرار داده است.
چنين روندي در دوران هاي مختلف مورد توجه قرار گرفته است، هرگاه نشانه هايي از تعارض سياسي و استراتژيك ايران و آمريكا شكل مي گيرد، بايد آن را بر مبناي عدم تعهد ايدئولوژيك مورد تفسير قرار داد. قواعد بازي براساس شاخص هاي ايدئولوژيك نه تنها بر موازنه، رقابت و همكاري در سطوح مختلف رفتار منطقه اي و بين المللي تاكيد مي كند، بلكه هرگونه برتري طلبي غرب و آمريكا را نيز مورد انتقاد و چالش قرار مي دهد. اين امر به مفهوم آن است كه قدرت سازي بدون قواعد ايدئولوژيك تحقق پيدا نمي كند. نظم وستفاليايي بر نشانه هايي از برتري جهان غرب تاكيد دارد. به طور كلي، الگوي دولت - ملت تفكيك حوزه رفتار سياسي و منطقه اي كشورها را مورد توجه قرار مي دهد، در حالي كه الگوي مبتني بر عدم تعهد استراتژيك بر نشانه هايي از جمله اعتماد به نفس، مقاومت و همچنين خوداتكايي در روابط خارجي تاكيد مي كند.
آنچه در حوزه روابط منطقه اي ايران با قدرت هاي بزرگ به عنوان نشانه تعارض تلقي مي شود، انعكاس اصول عدم تعهد ايدئولوژيك است. قدرت سازي در روابط بين المللي از اصول اوليه عدم تعهد ايدئولوژيك محسوب مي شود. قدرت نه تنها واقعيت روابط بين المللي تلقي مي گردد،  بلكه بايد نشانه هاي آن را در عدم تعهد ايدئولوژيك نيز مشاهده نمود. به همين دليل است كه تداوم تعارض ايران و آمريكا براساس چنين الگويي اجتناب ناپذير مي باشد، زيرا دو الگوي يادشده براساس قالب هاي پارادايميك متفاوت قرار دارند.
</TEXT>
</DOC>
<DOC>
<DOCID>HAM2-851119-091</DOCID>
<DOCNO>HAM2-851119-091</DOCNO>
<ORIGINALFILE>/1385/851119/news/_siasi.htm</ORIGINALFILE>
<ISSUE>پنجشنبه 19 بهمن 1385 - سال چهاردهم - شماره4202 - Feb 8, 2007</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
اخبار كوتاه
</TITLE>
<TEXT>
سياست خارجي: علي اكبر ولايتي مشاور امور بين المللي مقام معظم رهبري امروز براي ديدار و گفتگو با مقامات بلند پايه روسيه وارد مسكو مي شود. مشاور امور بين المللي مقام معظم رهبري قرار است با سرگئي لاوروف وزير امور خارجه، ايگور ايوانف دبير شوراي امنيت ملي، يوگني پريماكف رييس اتاق بازرگاني روسيه و وزير امور خارجه اسبق اين كشور ديدار كند. به گزارش ايرنا، روابط دوجانبه ايران و روسيه و مسايل بين المللي در دستور كار مذاكرات ولايتي با مقامات روسيه قرار دارد.
مجمع تشخيص مصلحت نظام: آيت الله اكبر هاشمي رفسنجاني گفت: كشورهاي آفريقايي به ويژه سنگال جايگاه بالايي در سياست خارجي جمهوري اسلامي ايران دارند. رئيس مجمع تشخيص مصلحت نظام در ديدار ايساكو امباكه سفير سنگال در جمهوري اسلامي ايران با اشاره به اهميت اشتراكات فرهنگي و مذهبي دو كشور اظهار اميدواري كرد تا همكاري هاي جمهوري اسلامي ايران و سنگال با توجه به ظرفيت هاي فراوان در قالب امت اسلامي و سازمان كنفرانس اسلامي گسترش يابد.
حوزه علميه: استاد درس خارج فقه حوزه علميه قم گفت: بيانيه علماي شيعه در پاسخ به بيانيه فتواي علماي وهابي براي ايجاد فضاي گفتگو آماده شده است. به گزارش مركز خبر حوزه علميه قم، آيت الله ناصر مكارم شيرازي با اشاره به رواج نوعي شيعه ترسي بين غربي ها و علماي اهل تسنن گفت: غربي ها پس از پيروزي انقلاب اسلامي ايران و استقرار حكومت شيعي، حاكميت اكثريت شيعه در عراق، وارد كردن ضربه شديد و عجيب حزب الله لبنان بر اسراييل و حضور شيعيان در خط مقدم مبارزه عليه استكبار، منافع خود را به شدت در خطر ديدند و اين توهم را در برادران اهل سنت ايجاد كردند كه كشورهاي آنها تحت تاثير مذهب شيعه قرار خواهد گرفت. آيت الله مكارم شيرازي همچنين با تاكيد بر مراقبت بر فعاليت بهايي ها در ايران گفت: بهايي ها به طور مسلم با صهيونيست ها در ارتباط  هستند و مهم ترين مراكز آنان در آمريكا و اسراييل است و با آنها همكاري دارند و هر وقت كه دست به آنها مي زني، صداي نمايندگان كنگره آمريكا بلند مي شود.
وزارت خارجه: سيد محمد علي حسيني سخنگوي وزارت خارجه در واكنش به اقدامات تجاوزكارانه رژيم صهيونيستي در تخريب درهاي ورودي مسجد الاقصي، گفت: تخريب در ورودي مسجد الاقصي جزئي از نقشه هاي شوم براي تخريب همه جانبه آثار تاريخي و ديني مسلمانان بوده كه به شدت محكوم مي گردد.
انقلاب: مراجع تقليد، وزارتخانه ها، نهادها، تشكل ها و ارگانهاي مختلف، با صدور اطلاعيه هاي جداگانه، ملت شريف ايران را به شركت هرچه باشكوه تر در راهپيمايي يوم الله 22 بهمن دعوت كردند. هيأت دولت، شوراي عالي انقلاب فرهنگي، دبيرخانه مجلس خبرگان رهبري، جامعه روحانيت مبارز، جبهه مشاركت ايران اسلامي، دانشگاه آزاد اسلامي، دانشگاه مذاهب اسلامي، مجمع اسلامي بانوان، ائتلاف چكاد آزادانديشان، وزارت دفاع و پشتيباني نيروهاي مسلح، اتحاديه بين المللي سازمان هاي غيردولتي مدافع حقوق ملت فلسطين و مجمع جهاني تقريب مذاهب اسلامي از جمله دهها گروهي هستند كه با صدور بيانيه هاي جداگانه خواستار حضور پرشور مردم در راهپيمايي 22بهمن شدند.
سياست خارجي: محمدحسن اختري، سفير ايران در دمشق طي مراسمي كه به مناسبت بيست و هشتمين سالگرد پيروزي انقلاب اسلامي ايران در سفارت ايران در دمشق برگزار شد، به سفر قريب الوقوع بشار اسد، رئيس جمهور سوريه به تهران اشاره كرد و گفت: ايران در تمام زمينه ها با سوريه روابطي عميق دارد و ما منتظر سفر اسد هستيم.
</TEXT>
</DOC>
<DOC>
<DOCID>HAM2-851119-092</DOCID>
<DOCNO>HAM2-851119-092</DOCNO>
<ORIGINALFILE>/1385/851119/news/_siasi.htm</ORIGINALFILE>
<ISSUE>پنجشنبه 19 بهمن 1385 - سال چهاردهم - شماره4202 - Feb 8, 2007</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
مردم در ميهماني لاله ها
</TITLE>
<TEXT>


عكس:مهدي بيات
گروه سياسي - مراسم ويژه ميهماني لاله ها امروز با قرائت پيام مقام معظم رهبري رأس ساعت 14 در بهشت زهرا تهران و همزمان در 18 هزار گلزار شهيد در سراسر كشور برگزار مي شود.
شوراي هماهنگي تبليغات اسلامي و كميته ارتباطات و اطلاع رساني ستاد مركزي دهه فجر انقلاب اسلامي در اطلاعيه اي اعلام كردند:
در اين روز قبور منور و مطهر 220 هزار تن از شهداي انقلاب اسلامي و هشت سال دفاع مقدس غبار روبي و عطرافشاني مي شود و پرچم جمهوري اسلامي نيز بر سر اين قبور به اهتزاز در مي آيد. بالگردهاي نيروهاي مسلح هم در مناطقي كه امكان پروازي وجود داشته باشد از جمله روستاها و مراكز استان ها، گلزار شهدا را گلباران مي كنند.
</TEXT>
</DOC>
<DOC>
<DOCID>HAM2-851119-093</DOCID>
<DOCNO>HAM2-851119-093</DOCNO>
<ORIGINALFILE>/1385/851119/news/_siasi.htm</ORIGINALFILE>
<ISSUE>پنجشنبه 19 بهمن 1385 - سال چهاردهم - شماره4202 - Feb 8, 2007</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
به دنبال تفاهم دولت و مجلس و با تصويب لايحه خدمات كشوري
حقوق ها همطراز مي شود
</TITLE>
<TEXT>
گروه سياسي - لايحه مديريت كشوري كه دربرگيرنده نظام هماهنگ پرداخت حقوق كاركنان دولت است، پس از 3 سال بحث كارشناسي ميان دولت و مجلس با اعلام انصراف دولت از استرداد اين لايحه، بالاخره به عنوان گامي جدي در راستاي تحقق عدالت در نظام اداري كشور براي مدت 5 سال به تصويب رسيد.
پس از 7 جلسه مشترك كه با حضور سران دو قوه مجريه و مقننه درخصوص اين لايحه برگزار شد، دولت در آخرين جلسه مشترك قبل از جلسه علني روز گذشته، متقاعد شد از استرداد لايحه منصرف شده و آن  را به صورت پلكاني اجرا كند.
رئيس مجلس شوراي اسلامي هم با اشاره به جلسه سه شنبه شب خود با رئيس جمهور گفت: در دو جلسه طولاني با حضور رئيس جمهور و جمعي از مسئولان دولت تفاهم هاي بسيار مثبت و خوبي در مورد لايحه متمم بودجه و مديريت خدمات كشوري حاصل شد.
حداد عادل ادامه داد: در مورد متمم بودجه، مجلس نظر كميسيون بودجه را به دولت توضيح داد و قرار شد لايحه به يك اصلاحيه تبديل شود و از سوي ديگر مجلس و دولت تفاهم كردند زمينه را براي اجرايي شدن لايحه مديريت خدمات كشوري فراهم كنند. در جلسه ديروز مجلس نيز پس از آن كه محمدرضا باهنر كه رياست جلسه علني ديروز را به عهده داشت از نامه دست نويس پرويز داوودي معاون اول رئيس جمهور كه لحظاتي قبل به دست او رسيده بود خبر داد، نمايندگان براي تعيين مدت آزمايشي اين لايحه وارد شور شدند.
اين لايحه كه مطابق اصل 85 قانون اساسي در كميسيون مشترك به تصويب رسيده و نهايي شده بود صرفاً براي تعيين مدت به رأي گذاشته شد و پس از آن كه پيشنهاد 5/2 سال و 3 سال رأي مثبت نمايندگان را كسب نكرد، نهايتاً نمايندگان علي رغم نظر كميسيون مشترك بر 7 ساله بودن مدت تصويب آزمايشي اين قانون، به تصويب اين قانون براي مدت 5 سال رأي مثبت دادند.
مخالفان تصويب 7 ساله بر اين باور بودند كه تصويب طولاني مدت اين لايحه منجر به بسته شدن دست نمايندگان براي رفع ايرادات محتمل در اين خصوص خواهد شد.
نمايندگان روز گذشته در حالي اين لايحه را به تصويب رساندند كه جمعي از بازنشستگان و معلمان در طول دو هفته اخير با تجمع جلوي مجلس خواستار تصويب اين لايحه شده بودند و هنگام تصويب اين لايحه نيز اين تجمع ادامه داشت. رئيس مجلس نيز روز گذشته با تأكيد بر اجراي پلكاني اين لايحه گفت: دولت و مجلس اعتقاد دارند كه فاصله موجود ميان حقوق ها و پراكندگي ها قابل توجيه نيست ولي درعين حال هر نوع برون رفت از وضع موجود بايد مطابق با واقعيت ها و امكانات دولت باشد.
حداد عادل توافق دولت و مجلس بر سر اين لايحه را نمونه آشكار همدلي اين دو قوه دانست و افزود: انتظارات مردم و كارشناسان از اين لايحه بايد در حد واقعيات باشد و دولت تصميم گرفته سال آتي افزايش حقوق ها را به صورت پلكاني معكوس انجام دهد.وي افزود: در طول 5 سال به حقوق كم درآمدها بيشتر اضافه خواهدشد و به دارندگان حقوق زياد، ميزان كمتري اضافه مي شود.
حميدرضا حاجي بابايي عضو هيأت رئيسه مجلس با بيان اين كه تغيير قانون نظام هماهنگ پرداخت از مجلس پنجم پيگيري مي شد افزود: براساس اولين مصوبه مجلس هفتم دولت موظف بود ظرف دو ماه لايحه اي در اين خصوص ارائه دهد و نهايتاً ارديبهشت 83 لايحه جامع تري را درخصوص مديريت خدمات كشوري ارائه كرد كه شامل نظام هماهنگ پرداخت نيز بود. وي افزود: مجلس بحث بازنشستگان و نيروهاي نظامي و انتظامي را هم به اين لايحه اضافه و در كميسيون مشتركي با 23 عضو از كميسيون هاي تخصصي مجلس مطابق اصل 85 قانون اساسي بررسي و تصويب نمود.
</TEXT>
</DOC>
<DOC>
<DOCID>HAM2-851119-094</DOCID>
<DOCNO>HAM2-851119-094</DOCNO>
<ORIGINALFILE>/1385/851119/news/_siasi.htm</ORIGINALFILE>
<ISSUE>پنجشنبه 19 بهمن 1385 - سال چهاردهم - شماره4202 - Feb 8, 2007</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
رئيس دفتر رئيس جمهوري:
همچنان سخنگوي دولت مي مانم
</TITLE>
<TEXT>
گروه سياسي - رئيس دفتر رئيس جمهوري گفت: بر اساس تصميمات گرفته شده، در صورت تصدي وزارت دادگستري كماكان سخنگوي دولت باقي خواهم  ماند.
غلامحسين الهام در گفتگو با مهر در پاسخ به اين سئوال كه آيا رئيس دفتر جديدي براي رئيس جمهوري مشخص شده يا خير، افزود: گزينه هايي مطرح است اما هنوز فردي نهايي نشده است.
سخنگوي دولت كه ظهر ديروز به مناسبت دهه فجر در جمع كاركنان نهاد رياست جمهوري در مسجد سلمان اين نهاد حضور پيدا كرده بود، در سخناني در هفتمين روز دهه فجر كه ايسنا خبر آن را منتشر كرد،اظهار داشت: عده اي توزيع عادلانه  امكانات را اين گونه معنا مي كنند كه ثروت كشور در دست يك قبيله  هزار فرقه باشد و بقيه مردم در استثمار اعضاي اين قبيله باشند. آنها دائم تبليغ مي كنند كه اين دولت اصل 44 قانون اساسي را عملياتي و اجرا نكرده و دائم به دولت مي گويند عجله كن! عجله كن! و اگر دولت بگويد مي خواهم طوري اين اصل را اجرا كنم كه همه  مردم برخوردار شوند، سر و صدا و جنگ رواني ايجاد مي كنند.
</TEXT>
</DOC>
<DOC>
<DOCID>HAM2-851119-095</DOCID>
<DOCNO>HAM2-851119-095</DOCNO>
<ORIGINALFILE>/1385/851119/news/_theatre.htm</ORIGINALFILE>
<ISSUE>پنجشنبه 19 بهمن 1385 - سال چهاردهم - شماره4202 - Feb 8, 2007</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">ادب و هنر.هنر.تئاتر</CAT>
<CAT xml:lang="en">Literature and Art.Art.Theater</CAT>
<TITLE>
گفت وگويي درباره روند تصميم گيري هاي زيست محيطي در نظام حقوقي ايران
حفظ محيط زيست و نظام حقوقي، رابطه اي سردرگم
</TITLE>
<TEXT>


فرهاد جم
براساس اصل 50 قانون اساسي... فعاليتهاي اقتصادي و غير آن كه با آلودگي محيط زيست يا تخريب غيرقابل جبران آن ملازمه پيدا كند ممنوع است. از سوي ديگر تصميم گيري در حوزه محيط زيست بويژه وقتي كه با مسائل اقتصادي پيوند مي خورد پيچيدگي ها ودغدغه هاي خاص خود را دارد. در اين باره گفت وگويي با مهدي هداوند مدرس حقوق محيط زيست انجام داده ايم كه در پي مي آيد.
***
* در قوانين ايران، در حوزه محيط زيست حدود صلاحيت قوه مجريه چيست؟
- پيش از ورود به بحث بايد توجه داشت كه در تقسيم بندي كلاسيك، وظايف بين سه قوه، كاملاً تفكيك شده بود و دستگاه هاي اداري كه بدنه اصلي قوه مجريه را تشكيل مي دهند هيچ دخالتي در مقررات گذاري، حل وفصل اختلافات يا خط مشي سازي نداشتند و تنها مجري صرف مصوبات پارلمان بودند. اما اين رويكرد در طول يك قرن اخير به مرور تغيير كرده به گونه اي كه دستگاه هاي اداري در دولت هاي مدرن وظايف و كارويژه هاي همه قواي حكومتي را در دل خود جمع كرده اند و به همين دليل آنها را قوه چهارم نام داده اند. در واقع پارلمانها تنها به اعلام اصول و سياستهاي كلي بسنده كرده، جزئيات را به ديوانسالاري واگذار مي كنند.
اين گستردگي اختيارات دو دغدغه كلي بوجود آورده است: نخستين دغدغه مربوط به دخالتهاي دولت در حيات اقتصادي، اجتماعي مردم و بالمآل محدود كردن حقوق و آزادي هاي مردم است. اما دغدغه دوم ريشه در اين واقعيت دارد كه امروزه سررشته همه امور در دست دولت است. همين نكته باعث مي شود تا بيش از پيش نگراني هايي در خصوص كارآمدي، اثربخشي و پاسخگويي اين نهاد به وجود بيايد.
قانون اساسي ما اصل كلي مقررات گذاري توسط قوه مجريه را پذيرفته است. اين اختيار به طور مشخص در اصل 138 قانون اساسي به قوه مجريه داده شده است. مقررات گذاري به معناي وضع قواعد كلي و نوعي در حوزه هاي مختلف و ازجمله محيط زيست است. از سوي ديگر، قانون اساسي ضمن اين كه صلاحيت مقررات گذاري را به قوه مجريه واگذار كرده است، محدوده هاي اين صلاحيت را نيز در اصل 138 و ساير اصول قانون اساسي و به نظر من به طور مشخص در اصل 22 قانون اساسي توصيف كرده است. براساس اين اصل حيثيت، جان، حقوق، مسكن و شغل اشخاص از تعرض مصون است مگر در مواردي كه قانون تجويز كند. به موجب اصل 50 قانون اساسي، حق برخورداري از محيط زيست سالم يكي از اين حقوق به شمار مي رود. اصل 50 به وظيفه عمومي حفاظت از محيط زيست اشاره كرده است. از نظر حقوقي هر تكليفي ملازمه با يك حق دارد.
* اما ما با مصوباتي مواجه هستيم كه عملاً به اين حقوق تعرض مي كند.
- در اينجا علاوه بر معيارهاي ماهوي، بحث شكلي نيز مطرح مي شود. در نظام حقوقي ما از نظر شكلي اين محدوده ها به خوبي ترسيم نشده اند. با توجه به اين مقدمه، از يك سو دغدغه تعرض دولت به حقوق مردم وجود دارد، اما از سوي ديگر دولت بايد بتواند به وظايف خود عمل كرده و تصميمات مؤثر به ويژه در حوزه هاي اقتصادي اتخاذ كند. ما از دولت انتظار داريم با حمايت از صنايع، اشتغالزايي كند و در عين حال اين توقع نيز وجود دارد كه تصميمات دولت منجر به تخريب غير قابل جبران محيط زيست نشود. در اين فضاي معماگونه و تناقض نما بايد راه حلي بينابين بيابيم. نظام هاي حقوقي اين مشكل را از طريق محدوديت هاي شكلي و آيين هاي مقررات گذاري، حل كرده اند.
* يعني به نظر شما آيين هاي شكلي موجود در حوزه حقوق محيط زيست خيلي راهگشا نيست.
- مي توان گفت كه ما در قانون اساسي اصول كلي را داريم اما اين اصول بايد به قالب قوانين عادي درآيد و توسعه پيدا كند.
* كه الآن چنين اتفاقي نيفتاده است.
- بله. از نظر آيين هاي مقررات گذاري دو الگو وجود دارد. الگوي نخست، مدل بسته و الگوي دوم مدل باز نام دارد. كشور ما به دليل خلأهاي قانوني، تا حد زيادي از مدل بسته پيروي مي كند.
* يعني نمايندگان مردم يا ngoها و... در فرايند مقررات گذاري قوه مجريه شركت ندارند.
- همين طور است. اما در مدل باز، دولت مردم را در تصميم سازي هاي خود، مرحله به مرحله، از همان ابتدا دخالت مي دهد و تا تبديل شدن اين تصميمات به مقررات و حتي در زمان اجرا و ارزيابي آنها، مردم حضور دارند. اين تحول بدان سبب روي داده است كه امروزه دنيا در حال طي كردن دوره گذار از حكومت كردن به سوي حكمراني است. حكومت كردن به معناي صلاحيتِ انحصاري دولت در تصميم گيري براي برخورد با پديد هاي اجتماعي است. اما در حكمراني اين صلاحيت بين سه نهادِ دولت، جامعه مدني و بخش خصوصي تقسيم مي شود زيرا مردم در اين گونه تصميمات ذينفع هستند. در تئوري موسوم به صاحبان سهام، قوه مجريه و دستگاه هاي اداري مانند هيأت مديره شركت سهامي، مشغول گرداندن امور جامعه هستند، اما سهامداران مردم اند. از آنجا كه ذينفعان واقعي تصميماتِ دولت مردم هستند، بايد تا جايي كه امكان دارد در فرايند تصميم هاي اداري شركت داشته باشند. بدين ترتيب، دولت دو نهاد ديگر را در تصميم گيري سهيم مي كند: نخست، جامعه مدني، يعني اشخاص حقيقي و حقوقي، ngoها، تشكل هاي حرفه اي، تشكل هاي صنفي مانند نظام مهندسي، نظام پزشكي، كانون وكلا، اصناف، تكنوكرات هاي علاقه مند به موضوعات تخصصي همچون موضوعات زيست محيطي، و دوم، بخش خصوصي يا بازار، يعني بنگاه هايي كه به حداكثر سود خود مي انديشند.
نخستين فايده اين گونه تصميم گيري آن است كه دغدغه اول ما مبني بر نگراني گرايش دولت ها به سوي تصميمات يك جانبه را تا حدودي برطرف مي كند. باز كردن نظام تصميم گيري و مقررات گذاري مثلاً در حوزه زيست محيطي نگراني ما را از اتخاذ تصميم هاي ناقض حقوق و آزادي هاي فردي و جمعي مردم مرتفع مي سازد. از سوي ديگر زمينه هاي فساد اداري كاهش مي يابد و فرصت دفاع و اجازه استدلال و اظهارنظر به كساني داده مي شود كه حقوقشان از اين تصميمات متأثر مي شود.
* يعني مردم به ويژه در قالب تشكل ها به عنوان ذينفع در فرايند تصميم گيري مداخله مي كنند نه اين كه مثلاً دولت تصميمي اتخاذ كند و مردم تنها ناظر باشند.
- درست است. در اين فرايند، مردم نقش بسيار مؤثر و جدي دارند. تا به حال تصور مي شد مردم سالاري تنها در لايه سياسي است و بس. يعني از طريق برگزاري انتخابات آزاد به صورت ادواري و از طريق احزاب. اما اين انگاره مورد انتقاد قرار گرفت. يعني اين لايه از مردم سالاري كفايت نمي كند. اين نوع مردم سالاري اصطلاحاً دموكراسي نخبه گرا ناميده مي شود كه در آن طيف خاصي از سياستمداران حرفه اي، در جريان انتخابات به احزاب وارد مي شوند. مردم هم چهار سال يك بار به آنها رأي مي دهند ولي رأي دهندگان واقعاً و عملاً تا چهار سال ديگر كه بخواهند دوباره پاي صندوق ها بيايند، در جريان تصميم گيري هاي دولت قرار ندارند. اما با گذار از دموكراسي نخبه گرا به دموكراسي مشاركتي اين فرايند متحول مي شود. هرجا دولت در دستگاه اداري تصميمي مي گيرد، مردم حق دارند در اين تصميم گيري ها مشاركت كنند.
حال به دغدغه دوم، يعني كارآمدي نظام اداري مي رسيم. حضور گسترده دولت در تمامي عرصه ها موجب مي شود تا موفقيت و شكست يك ملت از چشم دولت ديده شود. با مشاركت دادن همه طيف هاي سياسي، اجتماعي و اقتصادي عملاً به سمت خرد جمعي بيشتري حركت مي كنيم. يعني تصميم گيري ها در لايه بوروكراتها و تكنوكراتهاي حرفه اي و دستگاه هاي اداري باقي نمي ماند بلكه تمامي كساني كه در زمينه هاي مورد بحث اطلاعاتي دارند، اطلاعات خود را با يكديگر تسهيم مي كنند. بدين ترتيب، با اين مدل هر دو دغدغه برطرف مي شود.
در نظام حقوقي و قانون اساسي حاكم بر كشور ما بسترهاي گذر از حكومت كردن به سوي حكمراني وجود دارد و ما، در كليات دچار خلأ قانوني نيستيم. در اصل 6 قانون اساسي اداره امور كشور به اتكاء آراء عمومي پيش بيني شده است. علاوه بر اين در بند 8 اصل 3 قانون اساسي بر مشاركت عامه مردم در تعيين سرنوشت سياسي، اقتصادي، اجتماعي و فرهنگي خويش تأكيد شده و اصل 100 قانون اساسي صراحتاً بحث شوراها را مطرح كرده است. موارد ياد شده، به شكل ايجابي به مشاركت مردم در فرايند تصميم سازي اشاره كرده است. اما به شكلي سلبي نيز اين مفهوم در قانون اساسي وجود دارد به گونه اي كه در بند 6 اصل 3 بر محو خودكامگي و انحصارطلبي تأكيد شده است.
در واقع، سازمان هاي دولتي مي توانند با استفاده از همين بسترهاي كلي موجود در قانون اساسي فرهنگ چنين تصميم گيري هايي را در خود ايجاد كرده، از نظام مقررات گذاري بسته به سوي نظام باز مقررات گذاري حركت كنند.
* يك نمونه مي تواند ماجراي كشيدن آزاد راه از ميان جنگل هاي لويزان باشد. اگر چنين روندي در آن طي مي شد شايد بسياري از آن بحث ها پيش نمي آمد؟
- بله، همين طور است. اكنون كه مدتي از اين ماجرا گذشته است و تمامي علاقمندان به موضوع اعم از ngoها و سازمان هاي دولتي در باره آن اظهارنظر كرده اند، زمان مناسبي براي ارزيابي اين رويداد است. من قصد دارم اين واقعه را آسيب شناسي بكنم و نمي خواهم وارد اين موضوع شوم كه مثلاً شهرداري اشتباه كرده است يا نه، بلكه مي خواهم بگويم چون فرايند تصميم گيري كامل نيست اصولاً وقوع چنين اتفاقاتي در آينده نيز قابل پيش بيني است.
در قضيه جنگل هاي لويزان، تصميمي در درون دستگاه هاي دولتي اتخاذ شد. در نتيجه بسياري از ارگان ها، سازمان و ذينفع ها از اين تصميم مطلع نشدند. پس از مدتي تازه همه متوجه شدند كه ماجرا چه بوده. اعتراض ها بالا گرفت و ماجرا به دادگاه كشيده شد. حال ما مي خواهيم به نقطه آغاز بازگرديم و حالت هاي مختلفي را كه مي توانست پيش بيايد براساس مدل تصميم گيري باز بررسي كنيم. در وهله نخست، شهرداري مكلف است دسترسي شهري را به نقاط مختلف شهر افزايش دهد. براي انجام اين كار، بوروكراتهاي دستگاه اداري به اين نتيجه رسيدند كه بايد جاده از دل جنگل هاي لويزان عبور كند. مشكل از اين نقطه به بعد شروع مي شود. يعني آنها نبايد اين تصميم را اجرا مي كردند. آنها مي توانستند در فضايي باز و متضمن پاسخگويي، شفافيت و كارآمدي تصميمات متخذه، مردم را نيز در اين تصميم گيري سهيم كنند. يعني بايد در نظر گرفته مي شد كه اين تصميمات چه گروه ها و اشخاصي را تحت تأثير قرار مي داد. يك دسته، شهروندان ساكن در آن منطقه بودند كه مايل بودند از مسيري نزديك تر به مقصد برسند. اما آلودگي صوتي حاصل از اين جاده گروه ديگري از شهروندان را آزار مي داد. از سوي ديگر سازمان هاي زيست محيطي اعم از سازمان حفاظت محيط زيست، منابع طبيعي و nogها نگران تخريب جنگل و گونه هاي گياهي و جانوري آن بودند. همچنين، ساكنان 700 خانه اي كه به عنوان مسير جايگزين -در صورتي كه جاده نه از ميان جنگل بلكه از محل خانه هاي آنها عبور مي كرد- ممكن بود خانه هايشان تخريب شود نيز گروه ديگر از ذينفع هاي اين تصميم گيري را تشكيل مي دادند. افرادي هم شخصاً به موضوعات زيست محيطي علاقمند بودند و حتي تكنوكراتهايي نيز به عنوان متخصص در زمينه طراحي دسترسي هاي شهري وجود داشتند كه مي توانستند نظرياتي در اين خصوص داشته باشند.
براساس نظام تصميم گيري باز كه در بسياري از كشورها وجود دارد - و نمونه مشخص آن apa يا قانون فرايندهاي اداري ايالات متحده است- سازمان دولتي مكلف است تصميمي كه تا به حال به آن رسيده است را از طريق اعلاميه ها، نشريات و چاپ در روزنامه رسمي و... منتشر كند. سپس به تمامي كساني كه در اين تصميم گيري ذينفع هستند اين فرصت را مي دهد كه ظرف مدتي مشخص، نظرات خود را در اختيار دستگاه اداري قرار دهند. از سوي ديگر هم سازمان و هم كساني كه مي خواهند درباره اين تصميم اظهارنظر كنند، بايد مباني فني و توجيهي تصميم خود را اعلام كنند. مثلاً ممكن است ngoها، جايگزين هاي ديگري را پيشنهاد كنند، يا شهروندان ساكن آن منطقه حرف هايي براي گفتن داشته باشند. حتي ممكن است به ذهن يك مهندس راهسازي ايده اي خلاقانه خطور كند و مثلاً بگويد لازم نيست جاده از ميان جنگل يا خانه هاي مردم عبور كند و من ايده بهتري دارم. به هر حال هركس ممكن است ايده اي داشته باشد. سازمان مربوطه بايد اين ايده ها را به صورت مكتوب جمع كند. علاوه بر اين، مكلف است جلسات استماعي را برگزار كند كه در آنها اين ايده ها در برخورد با هم اصطلاحاً چكش كاري مي شوند. برخي، نظرات بسيار تند دارند كه با شنيدن نظرات مخالف تعديل مي شود. سازمان هاي اداري نيز ممكن است با شنيدن حرف هاي ngoها قانع شوند كه اين تصميمشان غلط بوده است. حتي ngoها كه قرار است بعداً اعتراض كنند همانجا و پيش از آن كه تصميمي گرفته شود اعتراض خود را مي كنند يا اصلاً ممكن است در همان جلسه متقاعد شوند كه تصميم اتخاذ شده از سوي دستگاه اداري صحيح است. يا آن كه از دل اين بحث ها ممكن است اساساً راه حل هاي جايگزين ديگري بيرون آيد. در مرحله بعد سازمان اداري مربوطه بايد همه اين ديدگاه ها را جمع آوري كند و حتي مكلف است به ديدگاه هاي مخالف رسماً و با ذكر دليل پاسخ دهد. آنگاه، سازمان اداري گزارش توجيهي براي تصميم گيري خود آماده مي كند و بر مبناي اين گزارش توجيهي تصميم مي گيرد. تنها پس از طي همه اين مراحل، آن تصميم اجرا مي شود. قطعاً چنين تصميمي بسيار پخته تر و دقيق تر است و اغلب گروه ها احساس مي كنند در آن تصميم سهيم بوده اند. بنا بر اين ميزان اعتراضاتشان كاهش خواهد يافت. اين گونه تصميم گيري كارآمد بوده، متضمن ارتقاء پاسخگويي دولت است.
اين مدلي براي تصميم گيري در همه حوزه ها از جمله امور زيست محيطي است. البته، حساسيت تصميمات زيست محيطي به مراتب بالاتر از ديگر حوزه ها است زيرا همان طور كه خط مشي سازها مي گويند تصميمات زيست محيطي معمولاً از يك پديده اقتصادي آغاز مي شود و به يك موضوع اجتماعي خاتمه مي يابد. براي نمونه، وقتي تصميم بر تعطيل كردن كارخانه اي آلوده گرفته مي شود، بايد سرنوشت كارگران آن را هم در نظر داشت. يا اگر قرار باشد سدي براي توسعه كشاورزي احداث شود، بايد به سرنوشت آثار طبيعي يا باستاني منطقه توجه گردد.
* آيا قوانين ما اجازه مي دهد از نظرات مردم به شكلي كه اشاره كرديد استفاده شود. يعني همه ذينفع ها به همراه نمايندگان سازمان اداري پشت يك ميز بنشينند و با مشاركت هم به اتخاذ تصميم بپردازند؟
- براي اين پرسش دو پاسخ وجود دارد. نخست، پاسخ فراحقوقي و ديگري پاسخ حقوقي محض. پاسخ فراحقوقي اين است كه سياست هاي عدالت طلبانه متضمن انصاف است. انصاف اقتضاء مي كند ما از همه ذينفع ها بخواهيم حق دفاع از خود داشته باشند. ما نمي توانيم در مورد كساني تصميم بگيريم كه نفياً يا اثباتاً در آن ذينفع هستند و اجازه دفاع به آنها ندهيم. قاعده دومِ انصاف، قاعده بي طرفي است. يعني ما انتظار داريم دولت در بين ذينفع ها بي طرفانه قضاوت كند و اين قاعده نيز اقتضاء مي كند دولت از همه ذينفع ها بخواهد كه بيايند و مشاركت كنند، تا تصميمي بي طرفانه اتخاذ شود.
اما پاسخ حقوقي محض با توجه به قوانين عادي، آن است كه: از يك منظر اگر قوه مجريه با اذن مقنن و صلاحيت هايي كه قانونگذار براي او ترسيم كرده و اجازه داده در يك موضوع تصميم گيري كند، پس چنين اجازه اي را دارد و فقط تصميماتي غيرقانوني است كه خارج از صلاحيت هاي مقرر شده در قانون باشد. اما اين تفسيري بسيار مضيق از اصل قانوني بودن تصميمات مقام اداري است. همانطور كه گفتم اصول ديگري در قانون اساسي داريم كه دولت را در اتخاذ چنين تصميماتي محدود مي كند. صرف اين كه مجلس اجازه تصميم گيري در زمينه اي خاص را به قوه مجريه داده است به معناي اتخاذ هر تصميمي نيست. به نظر من قانوني بودن يا اصل 22 قانون اساسي و يا الزام به مشاركت دادن مردم در تصميمات كه در اصل 6 قانون اساسي و دربند 8 اصل 3 آمده است و مفاد بند 6 اصل 3، ما را به سوي تعريف جديدي از قانوني بودن تصميمات مقام اداري سوق مي دهد.
* يعني ما را به سمت مفهوم حكمراني مي برد.
- بله درست است. في المثل قوه مقننه اجازه تصميم گيري را به هيأت وزيران، كميسيون هاي اصل 138 يا حتي به شوراي عالي محيط زيست داده است، اما تصميم قانوني، تصميمي است كه مباني آن براي ذينفع ها روشن باشد. تنها در اين صورت مي توان اين تصميم را قانوني تلقي كرد. در واقع اين استدلال ما را از اصل قانوني بودن در معناي مضيق به مفهوم اصل قانوني بودن در معناي موسع آن مي برد كه سازوكاري مشابه تصميمات قضايي عادلانه دارد. يعني اولاً قاضي(در اينجا مقام تصميم گيرنده)به طرفين دعوا فرصت دفاع برابر مي دهد و ثانياً خود، ذينفع در آن تصميم نيست و استقلال دارد. درست است كه قانونگذار اختيارات بسيار گسترده اي به مقام اداري داده است، اما اين بدان معنا نيست كه مقام اداري حق داشته باشد يكجانبه از اين اختيارات استفاده كند، بلكه بايد به ذينفع ها بگويد چرا اين تصميم را گرفته است. به عبارت ديگر تصميم مقام اداري نيز همانند راي يك قاضي بايد مستند و مستدل باشد.
* يعني مباني تصميم گيري خود را اعلام كند. آيا قوانين ما چنين امكاني را فراهم مي كند؟
- ما ظرفيت هايي در قانون اساسي داريم كه اين امكان را برايمان فراهم كرده است. اين ديگر بستگي به خودمان دارد كه بخواهيم از آنها استفاده كنيم يا نه. بويژه اين انتظار وجود دارد كه قضات ديوان عدالت اداري هنگام بررسي قانوني بودن يك تصميم، فقط به الفاظ مصرح در قانون توجه نكنند، بلكه مطابق اصل 138 هم به متن و هم به روح قانون توجه كنند. حتي از روح قانون هم بايد فراتر بروند و به اصول كلي ديگر مندرج در قانون اساسي نيز توجه كنند. بدين ترتيب، مي توان همه عناصر يك دادرسي قضايي را وارد تصميم گيري اداري كرد. اين عناصر شامل: علني بودن، دادن فرصت هاي برابر به همه طرف ها، استقلال، امكان تجديدنظر خواهي و در نهايت مستدل و مستند بودن تصميمات است. چنين ظرفيتي در قانون اساسي ما وجود دارد. بنا بر اين اگر مقام اداري تصميمي مي گيرد بايد همه اين ملاحظات را مورد توجه قرار دهد تا تصميمش قانوني باشد. اين ايده مي تواند توسط ديوان عدالت اداري در بررسي مصوبات دستگاه هاي اجرايي بسط داده شود و مورد استفاده قرار گيرد.
* آيا ديوان مي تواند تصميمات دستگاه هاي اداري را كه فاقد اين ويژگي ها هستند، ابطال كند؟
- تصور كنيد كسي از تصميم هيأت وزيران به ديوان عدالت شكايت كند. اگر ديوان بخواهد به صورت مضيق به قوانين استناد كند، در واقع مغاير با مفاهيم موجود در قانون اساسي ما عمل كرده است، زيرا ديوان بايد تمامي اصول قانون اساسي را در نظام حقوقي ما جاري كند. اين كار دشواري نيست. چنين تجربه اي را هم شوراي دولتي فرانسه و هم قضات كامن لا از سر گذرانده اند. در واقع حقوق اداري در فرانسه از طريق شوراي دولتي اين كشور و در انگليس از طريق قضات دادگاه هاي عمومي توسعه پيدا كرد.
عمل مقام اداري بايد سه ويژگي داشته باشد. نخست، قانوني بودن تصميمات مقام اداري است. در اين معنا، تصميمات مقام اداري نبايد خارج از صلاحيت هايي باشد كه قانون گذار به او داده است. مثلاً شوراي عالي حفاظت محيط زيست نمي تواند نرخ بهره بانكي را تعيين كند!
* اين مضيق ترين شكل از مفهوم قانوني بودن تصميمات است.
- بله. اما دو قاعده ديگر از دل مفهوم حاكميت قانون بيرون مي آيد. نخست، دارا بودن مبناي عقلائي و منطقي است. يعني تصميمات مقام اداري بايد مستدل و مستند باشد. بدين ترتيب او نمي تواند از اختيارات خود سوءاستفاد كند. اين يك گام به جلو است. مفهوم ديگر يعني سومين مفهوم، منصفانه بودن تصميمات است. يعني همه آن تشريفاتي كه مطابق آن، ذينفع ها بتوانند در فرايند تصميم گيري حاضر باشند و مشاركت كنند
* آيا در قوانين ايران اشخاص حقيقي و حقوقي، سازمان هاي جامعه مدني و ngoها مي توانند عليه اشخاص حقيقي و حقوقي كه به هر دليل مبادرت به تخريب محيط زيست مي كنند اقامه دعوي كنند؟
- به نظر من اين امكان وجود دارد. البته در برخي از زمينه ها، در اين خصوص بايد منتظر رويه قضايي باشيم. مثلاً تا جايي كه من اطلاع دارم تاكنون هيأت عمومي ديوان عدالت اداري رأيي مبني بر ابطال اين گونه مصوبات صادر نكرده است. اين نظر در حد دكترين است و مي تواند در آينده مورد استفاده قرار گيرد.
* به نظر شما لايحه قانوني آزادي اطلاعات كه از سوي دولت تقديم مجلس شده است چقدر مي تواند به تحقق روند دموكراسي مشاركتي در عرصه تصميم گيري هاي قوه مجريه مؤثر باشد؟
- لازمه كارآمدي و پاسخگوئي مقامات اداري دسترسي مردم به اطلاعات است. در گذشته دولت مالك اطلاعات قلمداد مي شد و اصل بر آن بود كه اين اطلاعات را استثنائاً مي توان در اختيار شهروندان قرار داد. اما امروزه اين موضوع برعكس شده است و اساساً اين اطلاعات متعلق به مردم بوده، دولت تنها امانتدار آنهاست. امروزه در بيش از 90 كشور دنيا آزادي اطلاعات به طور مشخص تحت عناوين مختلف جنبه قانوني پيدا كرده است. كشورهايي هم كه قانون خاصي در اين خصوص وضع نكرده اند به اصل كلي آزادي بيان استناد مي كنند و مي گويند آزادي بيان متضمن دسترسي به اطلاعات است.
مصداق اين مفهوم در مسائل زيست محيطي قرار گرفتن مستندات و اطلاعات تصميمات مقام اداري در اختيار مردم و ذينفع هاست. بديهي است وقتي مباني اين تصميمات در اختيار مردم قرار نداشته باشد كسي هم حرفي براي گفتن ندارد.



چشم انداز
مطابق اصل 138 قانون اساسي جمهوري اسلامي ايران، هيأت دولت مي تواند مصوباتي را كه موجد حق و تكليف براي شهروندان و دستگاه هاي دولتي است تصويب كند.
در حال حاضر، اين گونه تصميمات پشت درهاي بسته و تنها با حضور نمايندگان قوه مجريه اتخاذ مي شود، در حالي كه در اصول مختلف قانون اساسي بستر لازم براي تصميم گيري مشاركتي با حضور مردم، ngoها و به طور كلي تمامي ذينفع هاي اين گونه مصوبات فراهم است. اين مفهوم كه دموكراسي مشاركتي نام دارد و متضمن مشاركت مستقيم مردم در تصميم هاي قوه مجريه است، مي تواند راهگشاي بسياري از مشكلات در اين عرصه باشد.
</TEXT>
</DOC>
<DOC>
<DOCID>HAM2-851119-096</DOCID>
<DOCNO>HAM2-851119-096</DOCNO>
<ORIGINALFILE>/1385/851119/news/_theatre.htm</ORIGINALFILE>
<ISSUE>پنجشنبه 19 بهمن 1385 - سال چهاردهم - شماره4202 - Feb 8, 2007</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">ادب و هنر.هنر.تئاتر</CAT>
<CAT xml:lang="en">Literature and Art.Art.Theater</CAT>
<TITLE>
ازسرگيري صادرات خاويار خزر
</TITLE>
<TEXT>


ايسنا: يك نهاد وابسته به سازمان ملل ممنوعيت صادرات سه نوع خاويار درياي خزر را لغو كرده و به ايران، روسيه، قزاقستان و جمهوري آذربايجان اجازه داده تا مجددا صادرات خاويار بلوگا ي خزر را از سر گيرند.
كشورهاي اطراف درياي خزر از سوي كنوانسيون گونه هاي در معرض خطر انقراض(سايتس)اين اجازه را دريافت كرده اند تا ميزان 76/3 تن خاويار بلوگا صادر كنند.
بي بي سي همچنين اعلام كرد: سايتس كه به سازمان ملل متحد وابسته است سال پيش تجارت خاويار را به علت خطر كاهش زياد ذخاير ماهي هاي استورژن در درياي خزر و صيد بي رويه اين ماهي از سوي كشورهاي اطراف خزر متوقف كرده بود.
برخي گروه هاي طرفدار محيط زيست خواستار ممنوعيت تجارت خاويار ماهي استورژن، گران ترين خاويار درياي خزر هستند. اين گروه ها مي گويند كه ادامه صيد استورژن باعث انقراض اين ماهيان مي شود. جمعيت ماهي استورژن طي 20 سال گذشته 90 درصد كاهش يافته است.
اقدام سايتس با واكنش منفي برخي گروه هاي محيط زيستي مواجه شده است. جوليا روبرسون از گروه خاويار امپتور، يك گروه عمده حفاظت از محيط زيست به خبرگزاري آسوشيتدپرس گفته كه اين اقدام سايتس به اين گونه از ماهي آسيب جدي مي رساند.
</TEXT>
</DOC>
<DOC>
<DOCID>HAM2-851119-097</DOCID>
<DOCNO>HAM2-851119-097</DOCNO>
<ORIGINALFILE>/1385/851119/news/_theatre.htm</ORIGINALFILE>
<ISSUE>پنجشنبه 19 بهمن 1385 - سال چهاردهم - شماره4202 - Feb 8, 2007</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">ادب و هنر.هنر.تئاتر</CAT>
<CAT xml:lang="en">Literature and Art.Art.Theater</CAT>
<TITLE>
تالاب ها
</TITLE>
<TEXT>


بودجه جداگانه ندارند
گروه شهري - در اعتبارات سازمان حفاظت از محيط زيست، هيچ بودجه جداگانه اي براي تالاب ها در نظر گرفته نشده است. اين در حالي كه براساس برآورد كارشناسان ارزش اكولوژيك تالابها 10 برابر جنگلها و 200 برابر زمين هاي زراعي است.
دلاور نجفي در حاشيه نشست منطقه اي كنوانسيون رامسر با بيان اين مطلب به ايرنا گفت: هرچند?? تالاب ايران در قالب?? سايت به ثبت بين المللي رسيده اما بروز خشكسالي، احداث سازه هاي آبي و آلودگي هاي مختلف وضعيت نامطلوبي را براي آنها بوجود آورده به گونه اي كه هفت تالاب در معرض تهديد جدي قرار دارند.
وي، شوري بيش از حد مجاز را عامل در معرض تهديد واقع شدن تالاب اروميه و افزايش آلودگي هاي صنعتي كارخانجات نيشكر و آلودگي هاي نفتي را نيز به عنوان تهديدكننده هاي جدي تالاب شادگان در استان خوزستان دانست.
اين مسئول ادامه داد: تالاب گاوخوني نيز بدليل كاهش آب ورودي به آن و ايجاد سد در بالادست با چالش هاي نگران كننده اي موجه شده است.
نجفي با اشاره به وضعيت تالاب هامون در استان سيستان و بلوچستان اظهار داشت: اين تالاب نيز بدليل خشكسالي هاي متناوب لطمات سنگيني ديده است.
</TEXT>
</DOC>
<DOC>
<DOCID>HAM2-851119-098</DOCID>
<DOCNO>HAM2-851119-098</DOCNO>
<ORIGINALFILE>/1385/851119/news/_theatre.htm</ORIGINALFILE>
<ISSUE>پنجشنبه 19 بهمن 1385 - سال چهاردهم - شماره4202 - Feb 8, 2007</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">ادب و هنر.هنر.تئاتر</CAT>
<CAT xml:lang="en">Literature and Art.Art.Theater</CAT>
<TITLE>
عجايب ايران
زاغ بور
</TITLE>
<TEXT>


آرش نورآقايي - همه زاغ ها سياه نيستند. زاغ بور، پرنده بومي مناطق كويري ايران است كه در حال حاضر فقط در كشور ما يافت مي شود. توريست هايي كه به ديدن پرندگان علاقه دارند و با عنوان bird watcher شناخته مي شوند، حاضرند تا چندين هزار دلار براي ديدن اين گونه ناياب و ديگر گونه هاي پرندگان ايران بپردازند. در حال حاضر طبق آمار 518 گونه پرنده در ايران وجود دارد كه از مجموع تنوع گونه اي پرندگان اروپا بيشتر است.
زاغ بور بهترين مثال از سازش يك موجود عالي با محيط سرسخت كويري است. اين پرنده الفت خاصي با كوير پيدا كرده و ارتباط اكولوژيكي جالبي با گياهاني همچون زايگوفيلوم، استبرق و بعضي ديگر از گياهان كويري دارد. زاغ بور از حشراتي كه در ريشه اين گياهان زندگي مي كنند، تغذيه مي كند. فضله اي كه در زير اين گياهان مي ريزد موجب دوام گياه مي شود. بدين ترتيب چرخه اي از حيات بين اين پرنده با گياهان فوق برقرار مي شود. به طوري كه هيچ كدام بدون ديگري قادر به ادامه حيات نيستند.
</TEXT>
</DOC>
<DOC>
<DOCID>HAM2-851119-099</DOCID>
<DOCNO>HAM2-851119-099</DOCNO>
<ORIGINALFILE>/1385/851119/world/_econw.htm</ORIGINALFILE>
<ISSUE>پنجشنبه 19 بهمن 1385</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
دلار در اقتصاد جهاني
</TITLE>
<TEXT>


 سياست تغيير پول معيار مبادلات خارجي در ايران بحث تازه اي نيست ولي در شرايط جاري تعامل اقتصاد كشورمان با جهان خارج به يك سياست غالب تبديل شده است.
اگر چه يك عامل اصلي در پيگيري اين سياست اجبار است. مطلب ذيل نگاهي به نقش دلار در اقتصاد جهان و تحول جايگاه آن پس از جنگ جهاني دوم دارد.
همايون فريور
پس از جنگ دوم جهاني و پيرو نابساماني در اقتصاد جهاني كه در ويراني و ركود دوران جنگ خود را آشكار ساخته بود، نمايندگان 44 كشور جهان در تابستان سال 1944 در برتن وودرز آمريكا گردهم آمدند تا بر مبناي فوريت دوران پس از جنگ، تصميمات جديدي در رفع آشفتگي مالي و رسميت يافتن رهبري آمريكا در اداره نظام جهاني اتخاذ گردد. حاصل تصميم اين مجمع معادل شناخته شدن هر اونس طلا معادل 35 دلار و انتخاب دلار به عنوان تنها پولي بود كه ارزش آن به طور مستقيم با مقياس طلا تعيين مي شد و بقيه پول هاي جهان نسبت خود را با طلا از طريق وساطت دلار مورد شناسايي قرار دادند. نظام جديد پولي كه به نظام پايه طلا- ارز اشتهار يافت، پشتوانه آن مرهون اين واقعيت بود كه در زمان خاتمه جنگ 70 درصد از طلاي آن روز جهان در اقتصاد آمريكا بود.
مشاركت آمريكا در جنگ جهاني، موجب شد كه به طور بي سابقه اي همه ظرفيت اقتصاد اين كشور فعال شود به طوري كه از سال هاي ركود بزرگ(1929)به اين سو چنين اشتغالي از عوامل توليد بي سابقه بود.
به لحاظ تئوريك، پيروز جنگ جان مينارد كينز اقتصاددان بود كه نظريه انفعالي كلاسيك در مديريت اقتصادي را به چالش گرفته بود و در عمل، جنگ، شالوده نظري وي را يعني نقش فعال دولت در اقتصاد سرمايه داري در نيل به اشتغال كامل عوامل توليد، موجه ساخته بود. اقتصاد آمريكا پس از سال 1945، دوره اي بيست و پنج ساله از ثبات و اشتغال مناسب را پشت سر گذاشت.
بازسازي ويرانه هاي حاصل از جنگ، رشد اقتصاد جهاني و مبادلات تجاري، عواملي بودند كه به رغم كسري در تراز پرداخت اقتصاد آمريكا و كسري بودجه دولت فدرال تقاضا براي دلار را افزايش مي داد و به همين دليل ميثاق
برتن وودز دوام آورد. قبول رهبري سياسي، نظامي و امنيتي نظام جهاني كه منتهي به ايجاد بزرگترين ماشين نظامي در تاريخ زندگي بشر بخصوص در فضاي جنگ سرد شد، مخارج فراواني به اقتصاد آمريكا تحميل كرد. در نهايت جنگ ويتنام در اواخر دهه شصت كه با هدف حفظ كيان و نفوذ نظام سرمايه داري در منطقه جنوب شرق آسيا بود، به صورت روزافزون كسري بودجه و انتشار بي حد و حصر دلار را به همراه آورد كه لزوماً تناسبي با حجم تجارت جهاني نداشت و فروپاشي نظام بر تن وودز را در سال 1970 ناگزير ساخت.
جايگاه دلار پس از جنگ كه جهت تأمين ثبات اقتصاد جهاني منظور گرديده بود، به دليل سيطره جهاني آمريكا در عرصه هاي ذكر شده با صرف نظر از قواعد اقتصادي، امكان ثبات اقتصادي را در وجه اقتدار سياسي آمريكا فراهم مي آورد. بر طبق نظريه نظام جهاني، عهده داري امنيت اقتصادي و سياسي توسط هر كشوري، موجباتي از فرصت آغشته به تهديد را توأمان، ناگزير مي كند و اين سرنوشت گريزناپذير رشد و زوال همه قدرت هاي بازيگر جهاني در طي قرون گذشته بوده است. به همين دليل نيز بحران هاي منطقه اي اعم از سياسي، اقتصادي و... لزوماً تهديد محض براي مديريت نظام جهاني محسوب نمي شود.
تحريم صادرات نفت توسط اعراب در سال 1973، گرچه يك جنبه از چنان كنشي براي منعطف ساختن مواضع غرب در حمايت از اسراييل بود، ولي بعدها آشكار شد كه به دليل انجام مبادلات نفتي در ظرف دلار، افزايش قيمت نفت در جهت جذب دلار سرگردان در اقتصاد جهان آن روز بود. هر چند كه در زاويه منطق اقتصاد خود بنگاه هاي كشورهاي صنعتي از اين افزايش ناراضي و به آن معترض بود. بعدها مفسران سياسي جهان گفتند كه نه شاه ايران و نه سلاطين عرب رنگ دلارهاي انباشته شده در حساب هاي خارجي را نديدند، زيرا بعدها با مديريت بحران هاي منطقه اي در قالب هزينه هاي خريد تسليحاتي اين منابع جذب كشورهاي صنعتي شد.
بنابه تعبيرات كينز، اقتصاد سرمايه  داري نيازمند تقاضاي مؤثر است و اين تقاضاي مؤثر از كاركردي ديناميك و تشديد شونده برخوردار است. روح سخن كينز در خصوص توجه به تعادل كوتاه مدت در نظام سرمايه داري و پايش آن، وجه مديريت نظام جهاني سرمايه داري را كه دائماً در فرآيند ايجاد ظرفيت جديد توليد اقتصادي است و بايد فرصت هاي نويني براي رشد آن مورد مديريت قرار داد، بازتاب مي دهد.
در اوايل دهه هشتاد، با مناقشه در خاورميانه قيمت نفت روبه كاهش گذاشت، ولي از سوي ديگر با رشد اقتصادي كشورهاي آسياي جنوب شرقي و تقويت خصوصي سازي و مقررات زدايي و آزادسازي نسبي بازارهاي ارز در بسياري از كشورها كه منتهي به افزايش تجارت جهاني شد، امكان بسط و تعميق مبادله دلار و مديريت سمت تقاضاي دلار فراهم مي شد. اين فرآيند در حالي صورت گرفت كه افزايش مخارج نظامي در زمان ريگان، كسري بودجه اقتصاد آمريكا را كه به منزله كسري بودجه اقتصاد جهاني تلقي مي شود، سمت عرضه دلار را در اقتصاد جهاني تقويت مي كرد.
همزمان با شكل گيري مازاد مالي كشورهاي صنعتي كه راهكاري براي آن جهت توسعه ظرفيت خود نمي يافتند و اين مازاد در اروپا در اواخر دهه هفتاد و اوايل هشتاد از سرگرداني برخوردار بود، با اعطاي تسهيلات كشورهاي اروپاي غربي به شرقي، در عمل مستقل از هژموني اتحاد شوروي در اروپا، ادغام كشورهاي مزبور در اقتصاد سرمايه داري را موجب شد به طوري كه بعدها محدوديت واكنش هاي سياسي كشورهاي آلمان شرقي و لهستان در مديريت بحران هاي سياسي خود و خارج شدن كنترل سياسي روسيه در اين منطقه به همين مفهوم ادغام بازگشت و اين امر نشان مي دهد كه تأثير پول به عنوان يك نماد ظاهراً بي طرف در مبادلات جهاني، تا چه حد توان و انگيزه دولت ها در مهار بحران هاي سياسي را تحت سيطره خود قرار مي دهد.
با فروپاشي اتحاد شوروي و قرار گرفتن كامل اقتصادهاي اروپاي شرقي و نيز روسيه تحت هژموني دلار شرايطي بي رقيب و بي مانع از توسعه مبادله دلار فراهم شد.
همچنين پيرو تهاجم عراق به كويت و فرصت هاي جديد حضور آمريكا در منطقه، براي نوبت ديگري دلارهاي مازاد كشورهاي صادر كننده نفت جهت تأمين مخارج پاك سازي كويت از وجود سربازان عراقي از حساب هاي آنها خارج شد. به نظر مي رسد كه پريود پمپاژ منابع مالي مازاد منطقه خاورميانه يك دوره ده ساله مي باشد كه از سال دهم شمارش معكوس اجراي انواع سناريوهاي تنش و جدال فعال مي شود.
تا اواخر دهه نود، مازاد سرمايه هاي شناور خارجي در كشورهاي آسيايي به جايي رسيد كه موجبات تورم در دارايي هاي سهام و غيرمنقول اين كشورها را فراهم آورد كه در سال 1997 حباب آنها دوام نياورده و غير از يك بحران منطقه اي تأثيرات محدود خود را بر ديگر بازارهاي مالي جهان وارد ساخت، ولي تأثير پررنگ اين بحران در آشكار شدن يك شبه بحران كسري تراز خارجي اين كشورها به رغم وجود اقتصادهاي صادراتي آنها بود.
براي رفع اين مهم با مديريت نهادهاي مالي(صندوق بين المللي پول)مقادير قابل توجهي از دلاري كه ارزش آن در حوزه اقتدار سياسي- و نه اقتصادي- تعريف مي شود، به اين كشورها به صورت وام تزريق شد تا در روند جهاني شدن اقتصاد كه هنوز در تعارض با منافع آمريكا قرار نگرفته است، اختلالي به وجود نيايد.
در پي اين بحران، در انديشه اي ضد ليبرالي در باشگاه هفت كشور صنعتي، مفهوم تنظيم جريان هاي مالي بين المللي ضروري تشخيص داده شد و با توجه به رابطه بحران مالي با ايجاد محدوديت در رشد بخش واقعي اقتصاد انگيزه هاي شكل گيري پول واحد اروپايي و توسعه مبادلاتي آن را بيش از پيش تقويت مي كرد. روند جهاني شدن كه از اواخر دهه هفتاد با زمينه سازي انقلاب مبادلات پولي و رفع چسبندگي پول از محل فعاليت هاي واقعي اقتصادي آغاز شد، پيش زمينه قبلي آن افزايش حجم عمليات بانكي از يك درصد توليد ناخالص داخلي مجموعه اقتصادهاي بازاري در دهه شصت به 20 درصد در اوايل دهه هشتاد است و اين امر به خوبي مازاد منابع مالي در جهان و ضرورت لاقيدي آن را از اقتصادهاي ملي نشان مي دهد و اين فرآيند بدون نقش دلار به لحاظ خاستگاه توسعه اي در اقتصاد جهاني كامل نمي شد.
به گفته ديگر ميان ضرورت هاي توسعه سرمايه داري در جهان، نقش مديريت سياسي و اقتصادي آمريكا در اين نظام و شرايط ويژه تاريخي اين نظام و نحوه به كارگيري مهم ترين ابزار توسعه اين نظام يعني دلار، رابطه اي معني دار وجود دارد. مفهوم كليدي مديريت اين نظام كه تأخير در پديده ركود و ساختار ويژه اين نظام كه جهان شمولي را ناگزير مي  گرداند، توسط اقتصاد بزرگي به نام اقتصاد آمريكا و توان گسترده سياسي و نظامي آن و حتي يك روبناي فرهنگي كه به اين قدرت عظيم كارآيي سينرژيك ايجاد مي كند، فرآيند بخصوصي از جهاني سازي را به وجود مي آورد كه با صرف نظر از ويژگي تهاجمي نظام آن البته از ويژگي گشايش گرايي نيز برخوردار است.
لكوموتيو حركت اقتصاد آسياي جنوب شرقي و حتي چين در دهه هاي گذشته به سهم گيري از بازار آمريكا باز مي گردد و بي خود نيست پايتخت ليبراليزم اقتصاد در جهان، آمريكا مي باشد. اگر زاويه نگاه تاريخي به تحولات اقتصاد جهاني را حفظ كنيم، نئوكلاسيسم اقتصاد، فقط به شرط وجود يك اقتصاد گسترده و پرتحرك و يكپارچه و گشايش گر به نام اقتصاد آمريكا كه عطش گسترده اي براي ترغيب روند جهاني سازي دارد معني پيدا مي كند.
تخيل در فرآيند جهاني شدن در مدل تفكر روسي و حتي چيني نشان مي دهد كه در صورت حاكميت و نافذيت آنها، بهره كشي از روابط اقتصاد در جهان و ظهور نوعي مركانتليسم ضد توسعه به مراتب مي توانست حتي بدتر از آن چيزي باشد كه از روابط آمريكا با اقتصاد جهاني درك مي شود.
در هر صورت، ويژگي اين پول كه براي نگهدارندگان آن از نظر آمريكا ايجاد همدلي و امتياز مي نمايد و با صرف نظر از ميزان پس انداز ملي كشورها، با داشتن رابطه خوب با آن كشور به هر ميزان از دلار مي توان دسترسي داشت و وفور آن به حدي است كه مفهوم نرخ بهره را به عنوان عامل تهديد توسعه ملي غيرضروري ساخته است، البته براي خود آمريكا بي هزينه نبوده است. ميزان بدهي دولت آمريكا از 5000 ميليارد دلار(نزديك به 35 درصد gnp آمريكا)فراتر رفته است و به همين دليل ثبات اقتصادي آمريكا به هژموني دلار وابسته شده است و ثبات اقتصاد جهاني رابطه متقابل با اين هژموني دارد.
اقتصاد آمريكا 24 درصد توليد ناخالص جهان را در دست دارد و بزرگ ترين بازار هدف براي ديگر كشورهاي صنعتي و در حال توسعه تلقي مي گردد. بي دليل نيست كه 60 درصد از مازاد تجاري كشورهاي صادر كننده كالا، از اقتصاد آمريكا كسب مي شود و از زاويه نگاه آمريكا به جهان چگونه مي توانند مدعي شوند كه حاصل نهايي اين مازاد را به صورت غير دلاري نگهداري كنند؟ در حالي كه افزايش قيمت نفت ناشي از يك فرآيند مديريت سياسي و اقتصادي در جهان است، چگونه در قالب منطق ايجاد رونق و فرصت هاي توسعه اقتصادي، صادر كنندگان نفت مي توانند منافع نهايي را به صورت غيردلاري نگه دارند؟
در هر صورت، منظر جهاني شدن، از زاويه نگاه تاريخي، چنان كه بيان شد، از ضرورتي بي ساختار و هويت برخوردار نيست و چه خوشايند و ناخوشايند تأثير غيرقابل ترديد اقتصاد و سياست آمريكا، مفهوم گسترده و عظيمي از منافع ملي را كه به منافع ميليون ها عامل كسب و كار در جهان گره خورده است، تشكيل مي دهد. با صرف نظر از حواشي سياست جهان و جنبش هاي فكري و هيجانات سياسي جريانات ضد جهاني شدن، اداره نظام جهاني ناگزير از يك الزام و اجبار است كه با توجه به ويژگي جهاني شدن اقتصاد كه آن رونق بافنده سبد ميوه در تايلند را به رونق مسكن آمريكا گره زده است، اين مديريت با عوامل اختلال در رونق اقتصاد جهاني برخورد خواهد كرد.
برخي مفسران جهاني اعتقاد دارند كه بمب اتمي در اختيار عراق، در واقع تصميم عراق به تبديل ذخاير ارزي آن كشور از دلار به يورو در نوامبر سال 2000 توسط صدام حسين بود كه بعدها با تكميل شدن بهانه 11 سپتامبر سال 2003 در قالب يك استراتژي چند كاركردي منتهي به تهاجم نظامي آمريكا به عراق و حذف صدام حسين شد.
اخيراً تصميم بانك مركزي در تلاش جهت حذف دلار از مبادلات كشور و جايگزين نمودن يورو به جاي آن است. به غير از آنكه ابعاد و دلالت اين تصميم هنوز از اطلاع رساني مشخص و دقيقي برخوردار نيست و با صرف نظر از بافايده بودن اين تصميم به لحاظ اقتصادي در برخي جهات، در وجه سياسي قضيه، هنوز مشخص نيست.
</TEXT>
</DOC>
<DOC>
<DOCID>HAM2-851119-100</DOCID>
<DOCNO>HAM2-851119-100</DOCNO>
<ORIGINALFILE>/1385/851119/world/_econw.htm</ORIGINALFILE>
<ISSUE>پنجشنبه 19 بهمن 1385</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
سايه روشن اقتصادتبصره 15 تكليف را مشخص كرده است
هدفمند كردن يارانه ها در سال 86
</TITLE>
<TEXT>


گروه اقتصادي- دولت تبصره ويژه اي(تبصره 15)را براي هدفمند كردن يارانه ها در لايحه بودجه 86 گنجانده كه در آن تكاليف دستگاه هاي اجرايي براي تحقق اين امر مشخص شده است.در تبصره 15 لايحه بودجه 86 آمده است: به منظور هدفمند كردن يارانه ها در راستاي كاهش فقر و نابرابري، توزيع عادلانه درآمد، كاهش فاصله دهك هاي درآمدي، توانمندسازي گروه هاي آسيب پذير، ارائه كمك هاي جبراني از طريق نظام تامين اجتماعي و جايگزين نمودن طرح هاي تدريجي رفاهو تامين اجتماعي به جاي پرداخت يارانه، دولت مكلف است در سال 1386 اقدامات زير را انجام دهد:
الف- براي خريد و تبديل گندم به آرد و نان و تامين يارانه آرد، اعتبار رديف 503019 به مبلغ بيست وپنج هزار و شصت و دو ميليارد ريال بر اساس پيشنهاد وزارت بازرگاني و وزارت رفاه و تامين اجتماعي و تصويب شوراي اقتصاد، به عنوان يارانه آرد در اختيار سازمان حمايت از مصرف كنندگان و توليدكنندگان قرار خواهد گرفت تا به دستگاه هاي اجرايي ذيربط پرداخت شود. همچنين دولت موظف است سهميه آرد روستايي را در قالب نظام سهميه بندي تامين و توزيع نمايد.دولت مكلف است براي جلوگيري از تاخير در پرداخت بهاي گندم خريداري شده از كشاورزان، صددرصد(100)اعتبار موضوع اين بند را حداكثر تا اول شهريور ماه تخصيص و پرداخت نمايد.وزارت بازرگاني موظف است آرد مصرفي مورد نياز خانواده هاي تحت پوشش كميته امداد امام خميني(ره)و سازمان بهزيستي كشور و مراكز خيريه تحت پوشش آنان را به ميزان حداقل يكصد و سي هزار تن بر اساس جدول توزيعي مربوط به قيمت آرد خبازي تامين نمايد.
1 -توليد نان توسط كليه متقاضيان احداث نانوايي با سهميه غيريارانه اي، مشروط به رعايت ضوابط وزارت بازرگاني و وزارت بهداشت، درمان و آموزش پزشكي، خارج از شمول قيمت گذاري است.
2 - متناسب با توسعه واحدهاي صنعتي توليد انبوه نان( مصرف حداقل بيست تن آراد در روز)، نان توليدي اين واحدها با نان واحدهاي سنتي مشمول يارانه، جايگزين مي شود.كارگران واحدهاي نانوايي سنتي مذكور در صورت واگذري سهميه آرد و تعطيلي واحد چنانچه بيش از 20سال سابقه كار و پرداخت حق بيمه داشته باشند، با پرداخت 10 سال حق بيمه توسط وزارت بازرگاني بازنشسته و در صورت سابقه كمتر از 20 سال بازخريد مي شوند. اعتبار مورد نياز آن از محل رديف 503019 پرداخت خواهد شد.
3 - تا زمان فراهم شدن امكانات ساخت و توليد ماشين آلات پخت صنعتي استاندارد به صورت انبوه در كشور، واردات ماشين آلات و تجهيزات مرتبط(با ظرفيت حداقل بيست تن آرد در روز)با حقوق ورودي صفر خواهد بود.
4 - شهرداري ها در طرح هاي جامع و هادي شهرها موظفند نوعي كاربري جديد به نام كاربري نان خبازي تعريف نمايند. اين نوع كاربري از پرداخت عوارض معاف مي باشد.
ب - در راستاي جبران اثرات حذف تدريجي يارانه ها بر اقشار آسيب پذير و اجراي برنامه هاي رفاه و تامين اجتماعي، اعتبار رديف 503935 قسمت چهارم اين قانون تحت عنوان اعتبار هدفمند كردن يارانه ها و كمك به اقشار آسيب پذير، به مبلغ سه هزار ميليارد ريال بر اساس پيشنهاد وزارت رفاه و تامين اجتماعي و تاييد سازمان مديريت و برنامه ريزي كشور در اختيار دستگاه هاي اجرايي ذيربط قرار مي گيرد تا براي حمايت از اقشار آسيب پذير به شرح زير هزينه شود:
- اجراي قانون حمايت از زنان و كودكان بي سرپر ست
- اجراي قانون حمايت از معلولين
- حمايت از خانواده هاي آسيب ديده حوادث و سوانح
- تامين بخشي از هزينه هاي تحصيلي و تغذيه دانش آموزان مناطق محروم
- كاهش فقر غذايي خانواده هاي كم درآمد
- حمايت از بيماران خاص و صعب العلاج
ج - اعتبار رديف 503659 قسمت چهارم اين قانون به مبلغ سيزده هزار و سيصد و هشتاد و پنج ميليارد و هفتصد ميليون ريال براي تعيين و تامين كالاهاي يارانه اي كالا برگي و غير كالا برگي مردم و حمايت از اقشار محروم و مستضعف و هدفمند كردن يارانه ها به پيشنهاد مشترك وزارتخانه هاي بازرگاني و رفاه و تامين اجتماعي و تصويب شوراي اقتصاد به عنوان يارانه از طريق سازمان حمايت از مصرف كنندگان و توليدكنندگان در اختيار دستگاه هاي اجرايي ذيربط قرار مي گيرد.به شوراي اقتصاد اجازه داده مي شود براساس پيشنهاد وزارت بازرگاني، قيمت عرضه كالاهاي اساسي را به گونه اي تعيين كند كه يارانه مورد نياز در سقف يارانه منظور شده در اين قانون تكافوي انجام تعهدات دولت را بنمايد. سهم سرانه مناطق روستايي از ميزان بهره مندي از اعتبارات موضوع اين بند نبايد كمتر از سهم سرانه مناطق شهري باشد و قيمت كالاهاي تحويلي موضوع اين بند در محل روستاها نبايد بيشتر از شهرها باشد.
د - به منظور توسعه عدالت اجتماعي و كاهش فقر غذايي، معادل سي و پنج درصد(35)اعتبارات پيش بيني شده رديف 503659 قسمت چهارم اين قانون به منظور افزايش يارانه مواد غذايي خانواده هاي كم درآمد، زنان و كودكان بي سرپرست،  مددجويان تحت پوشش كميته امداد امام خميني(ره)و سازمان بهزيستي كشور و همچنين جمعيت ساكن در مناطق كمتر توسعه يافته اختصاص مي يابد.ساز و كار اجرايي اين بند شامل تعيين خانوارهاي مشمول و كالاهاي هدف و نحوه اختصاص آن و نيز تعيين دستگاه هاي اجرايي مباشر بنا به پيشنهاد مشترك سازمان مديريت و برنامه ريزي كشور و وزارت رفاه و تامين اجتماعي به تصويب شوراي اقتصاد مي رسد.
هـ - به منظور تامين يارانه نهاده ها و عوامل توليد كشاورزي، اعتبار رديف 503021 به مبلغ هشت هزار و ششصد و هشتاد و يك ميليارد ريال بر اساس پيشنهاد مشترك وزارت جهاد كشاوزي و سازمان مديريت و برنامه ريزي كشور و تصويب شوراي اقتصاد در اختيار دستگاه هاي اجرايي ذيربط قرار خواهد گرفت.به ازاي حذف يارانه كودهاي شيميايي، سموم دفع آفات نباني، اسيد فسفريك و خاك فسفات، بخشي از اعتبار موضوع اين بند، بابت جبران اثرات افزايش قيمت خريد تضميني محصولات اساسي زراعي و توسعه استفاده از مواد بيولوژيك و همچنين اجراي طرح هاي زيربنايي عمليات آب و خاك و آبخيزداري با تصويب شوراي اقتصاد اختصاص مي يابد.
و - به منظور اجراي بند(ج)ماده(39)قانون برنامه چهارم توسعه اقتصادي، اجتماعي و فرهنگي جمهوري اسلامي ايران اعتبار رديف 503573 قسمت چهارم اين قانون به مبلغ دو هزار و هفتصد و چهار ميليارد ريال بر اساس پيشنهاد دستگاه اجرايي ذيربط و تصويب شوراي اقتصاد بابت مابه التفاوت قيمت تعيين شده و تكليف شده فروش و در اختيار دستگاه هاي اجرايي ذيربط قرار مي گيرد.
ز - به منظور تنظيم بازار كالا و ايفاي تعهدات خاص(تامين كالاهاي مورد نياز دانشگاه ها، مراكز آموزشي و دستگاه هاي اجرايي)اعتبار رديف 503611 قسمت چهارم اين قانون به مبلغ دو هزار و چهارصد و بيست و پنج ميليارد ريال بر اساس پيشنهاد وزارت بازرگاني و تصويب شوراي اقتصاد براي تامين تفاوت قيمت خريد و فروش كالاهاي مذكور در اختيار وزارت بازرگاني قرار مي گيرد.
</TEXT>
</DOC>
<DOC>
<DOCID>HAM2-851119-101</DOCID>
<DOCNO>HAM2-851119-101</DOCNO>
<ORIGINALFILE>/1385/851119/world/_idea.htm</ORIGINALFILE>
<ISSUE>پنجشنبه 19 بهمن 1385</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
مشروعيت در نگرش  امام خميني(ره)در گفت وگو با دكترعماد افروغ
حقانيت و مقبوليت
</TITLE>
<TEXT>


فروزان آصف نخعي
وقوع انقلاب اسلامي ايران، يكي از مهم ترين پديده هاي قرن گذشته محسوب مي  شود. اين انقلاب در بخش فلسفه سياسي، به موضوع حقانيت چه نگاهي دارد؟ آيا در زمينه حقانيت و مشروعيت سخني تازه وجود دارد؟ كساني كه خود را اصحاب انقلاب به شمار مي  آورند از انقلاب چه تصوري دارند؟ آيا انقلاب پروژه اي تمام شده است؟ اينها سئوالاتي است كه در گفت وگو با دكتر عماد افروغ نماينده مردم تهران در مجلس شوراي اسلامي و استاد دانشگاه در ميان گذاشته ايم.
***
آيا مي  توانم چارچوب اصلي بحث شما را درباره تئوري انقلاب اسلامي بدانم؟
- بنده معتقدم، براي توضيح چارچوب هاي تئوري  انقلاب اسلامي بايد به جنبه فلسفي آن به عنوان زيرين ترين لايه توجه كنيم كه تفكر صدرايي است. يعني نوعي نگاه خاص و ضدثنويتي به عالم، هستي، جامعه و خدا. نگاهي كه به نوعي واحد يكپارچه بوده و ميان ساحت هاي شناختي، عاطفي و رفتاري ارتباط و پيوستگي قائل بوده و دنيا و آخرت را دربرمي گيرد، براساس اين نوع نگاه، تلفيق دين و سياست، سلسله مراتبي بودن، آشتي ناپذير بودن حق و باطل اموري بديهي تلقي مي  شوند.
رويكرد فلسفي به انقلاب از اين جهت حائز اهميت است كه رويكرد سياسي نسبت به انقلاب پايان مي  يابد. رويكرد فلسفي به انقلاب به عنوان يك پروژه ناتمام آغاز مي  شود. در حوادث متحول تاريخي، برخي انقلاب را تمام شده فرض مي  كردند كه مرتبط با اعتقاد آنان به پايان ايدئولوژي بود. من معتقدم نگرش فلسفي به انقلاب رويكرد اصلي اصولگرايان نوظهور است كه يك سر و گردن از اصول گرايان اوليه انقلاب بالاتر هستند، زيرا به لحاظ روش شناسي و با عنايت به مباني فلسفي آن، تكليف خود را با انقلاب اسلامي معلوم كرده اند. اين هسته مركزي تحليل بنده است. در لايه دوم، اين نوع نگاه ما را به اسلام گرايي شيعي و عدالتخواهي به دور از ثنويت سوق مي  دهد. لايه سوم همان تفكري است كه در انقلاب اسلامي با شعارهاي استقلال، آزادي و جمهوري اسلامي و قانون اساسي آن متبلور مي  شود. به عبارت ديگر هرچه به انقلاب نزديك تر مي  شويم، به وجه عيني تر و انضمامي تر آن نزديك مي  شويم.
در اين ترديدي نيست كه جوهره حركت انقلاب براساس آموزه هاي توحيدي بوده و جوهره فلسفي رهبري آن نيز صدرايي است. ايشان علاوه بر تدريس فلسفه صدرايي به آن تعلق خاطر داشتند؛ اما آيا از تفكر صدرايي قانون  بشري و حقوق موضوعه در كنار حقوق الهي قابل دريافت است؟ درباره بحث جمهوريت و اسلاميت، تفكر صدرايي واجد چه نقشي است؟
- بنده از تفكر صدرايي در آنجايي استفاده كردم كه تفكر مبتني بر كل گرايي توحيدي و نگاه به سلسله مراتبي و نفي ثنويت، به تشكيل حكومت و نگاهي خاص به ولايت فقيه در تداوم به نگاه نبوت مي  انجاميد. امام(ره)در كتاب ولايت مي  فرمايند كه ولي فقيه از منظر حكومتي همان اختياراتي را داراست كه پيامبراكرم(ص)دارد.
علاوه بر اين سفر چهارگانه، ملاصدرا حكايت از انقلاب دروني دارد. در اين مرحله فيلسوف يا فقيه مامور به ارشاد مردم است تا با مردم به عنوان ايفاكنندگان نقش ويژه به سوي خدا برود. اين نقش نيز صرفا نازل به مقبوليت و جمهوريت نيست، بلكه تنه به تنه حقانيت عارف و سالك مي  زند. اين سخن به آن معناست كه اين مردم، صرفا مردمي نيستند كه به عنوان يك ظرف، تحت تاثير مظروفشان باشند. اين ظرف خاصي است كه بهره از حقانيت و فضيلت رهبري نيز برده است. به همين دليل در فلسفه سياسي امام(ره)نمي توانيم تعيين كنيم كه چه چيزي حقانيت و چه چيزي مقبوليت و يا چه چيزي اسلاميت و چه چيزي جمهوريت است. اينها، دو مولفه در هم تنيده هستند. در تئوري جمهوري اسلامي حضرت امام، فلسفه سياسي جديدي نهفته، كه براساس آن، مشروعيت آميزه اي از دو مولفه حقانيت و مقبوليت است. ترجمه مقبوليت به جمهوريت نيز نارساست، زيرا اين جمهوريت هر جمهوريتي نيست. البته با توجه به آنچه شما مطرح كرديد، شايد نشود تئوري مردم سالاري ديني يا مفهوم حق را از تفكر ملاصدرا بيرون بكشيم. نقشي كه امام(ره)براي مردم قائل بودند، مايل بودند آن را در فلسفه سياسي جديدي بازتوليد كنند، تا مردم پس از انقلاب به عنوان پيرو صرف محسوب نشوند.
آقاي دكتر، پديده ها در تفكر صدرايي بر خلاف تفكر ارسطويي، هر يك داراي حقيقت قابل كشف و مستقلي در درون خود هستند. در تفكر ارسطويي، لزوما شناخت از روابط علّي تبعيت مي  كند و سلسله علل، به علت العلل مي  رسد.براساس اين شناخت، انسان ارسطويي، انسان عامل و فاعل شناسا نيست، زيرا دائما بايد خود را در سلسله مراتب با بالاتر خود تعريف كند. اما در انسان صدرايي، فاعل شناسا، مستقل از روابط علّي، تعريف مي  شود زيرا خود واجد حقيقتي مستقل بوده كه به اين عنوان كه به مدد انسان ها، راه رسيدن به خدا وجود دارد. از اين رو در يك برداشت از تفكر صدرايي و بازتعريف آن براي شرايط امروز، شايد بتوانيم بگوييم تفكر صدرايي حقيقت را در قالب تكثر حقايق در مردم مي  بيند. به همين دليل است كه آنان را هدايت پذير به عنوان عاملان مختار در سفر چهارمش مي  شناسد. اگر مردم حقايق را در درون خود جاري نبينند، سفر چهارم صدرايي نيز بي معني است. در تفكر توحيدي، هر ريز و درشتي به پاي فرد نوشته مي  شود و در قيامت فرد بايد به آن پاسخ بدهد. از اين رو من فكر مي  كنم در مردم سالاري ديني آبشخور اصالت انتخاب فرد، در پاسخ دهي او به خداوند و مردم در دنيا و آخرت است. از اين رو در اين كه مردم در نگاه امام(ره)واجد حق هستند ترديدي نيست؟
- من در اين كه امام(ره)مردم را واجد حق مي  دانستند، ترديدي ندارم، اما اين كه اين حق صرفا فردي باشد من روي آن حرف دارم. اين حق هم نمود گروهي و هم نمود جامعه اي مي  تواند داشته باشد. من نمي   توانم در نگاه امام ميان حق فرد و حق جامعه تفكيك قائل شوم.
آيا افراد مي  توانند خارج از دايره وجودي، زباني، تاريخي، ارتباطي و فرهنگي مشتركشان، تصميم بگيرند؟ من با اين مسئله مشكل دارم. فراموش نكنيم كه از نگاه كل گرايانه امام(ره)نگاه اتميستي قابل استخراج نيست. اين نيز به معناي جمع گرايي سوسياليستي كه براي افراد هيچ وزني قائل نيست، نمي باشد. در اينجا مايلم اين سئوال را مطرح كنم كه چه نسبتي است ميان نگاه مرحوم مطهري، در كتاب جامعه و تاريخ و حضرت امام و تفكر صدرايي. شهيد مطهري نيز در كتاب جامعه و تاريخ به اين بحث بينابيني اصالت فرد و جامعه توامان برمي گردند. بر اين اساس اين سئوال مهم به نظر مي  رسد كه اگر از نگاه امام وجه ليبراليستي و اصالت فرد قابل استخراج باشد، آنگاه وجوه تكليف گرايي ايشان به عنوان رهبر انقلاب و حركت جمع گرايانه مبتني بر تئوري  مردم سالاري ديني چه محملي پيدا مي  كرد؟
رابطه ميان فرد و جمع، فرد و سازمان پيچيده است، تئوري ساختاربندي گيدنز كه مبتني است بر تعامل ساختار و عامل، سعي دارد وجوه پيچيده اين نظريه را روشن كند و اين كه ساختار جبرهاي خودش را تحميل مي  كند و عاملان هم از امكانات خود ولو اندك براي توسعه آزادي و عمل خود سود مي  جويند. اما خود امام(ره)نشان دادند كه با آگاهي و تنه زدن به حاشيه هاي حقوقي، فقهي و تاريخي از پوسته و جبر زمان خودشان خارج مي  شوند، به همين دليل در نهايت به بحث هاي احكام حكومتي و... روي مي  آورند. در اينجا نقش فرد براي باز كردن بن بست ها كاملا هويدا است.
- من به دنبال اين هستم تا عنصري را كه امام(ره)بر تئوري ملاصدرا اضافه فرمودند بيابم. آن عنصر نيز عنصر زمان و مكان است. در اين عنصر توجه به تاريخ و جغرافياي اجتماع بود. مراد از تاريخ و جغرافيا، تاريخ زماني و جغرافياي مكاني نيست. وقتي امام(ره)مي  فرمايند كه زمان و مكان بايد در موضوع دخالت داده شود، منظور زمان و فضاي اجتماعي است. زمان و مكان كاملا به مقتضيات و عوامل اعدادي و بيروني توجه دارد كه در نهايت بر روي فقه و حكم ما اثر مي  گذارد. يكي از تمايزهاي اساسي امام(ره)با فقه معهود نيز، پايبندي ايشان به فقه اجتماعي است. همان چيزي كه آقاي مطهري تحت عنوان فلسفه اجتماعي مطرح مي  كنند و اين كه راهنماي عالم بايد مسائل اجتماعي براي پاسخگويي باشد.
منظور اين است كه نوع نگاه مان به عناصر متحول و متغير جامعه چگونه باشد كه خود معنايي در ذيل فلسفه اجتماعي است. اين نوع نگاه در انديشه امام نيز جا افتاده آنجا كه در تحريرالوسيله مي  گويند در شرايط اوليه مثلاً قيمت گذاري ممنوع است. اما در شرايط مستحدثه براساس اقتضائات، والي مسلمانان مي  تواند با توسل به احكام حكومتي دست به اين اقدامات بزند. البته در اينجا اين سئوال جدي نيز وجود دارد كه پشتوانه فلسفي توجه به زمان و مكان در اداره حكومت چيست؟
- در حال حاضر من نمي توانم به آن پاسخ بگويم. البته اين را درك كرده ام كه توجه به زمان و مكان قسمتي از استنباطات ايشان بوده، حداقل در اثرگذاري بر موضوع. اما به دنبال جواب فلسفي تري هستم. به عبارت ديگر نگاه ايشان به زمان و مكان به كداميك از نگاه هاي ربطي لايب  نيتسي، نگاه مقولات شناخت شناسي كانتي يا نگاه شي باورانه نيوتني مي  تواند شبيه باشد؟ من مايلم بگويم شبيه نگاه ربطي لايب نيتسي است.
بياييد از زاويه اي ديگر به موضوع نگاه كنيم. آيا فكر نمي كنيد بحث زمان و مكان در انديشه امام(ره)، نگاه رهبري است كه سعي دارد با توجه به مسائل، پاسخ بيابد و نظامات اجتماعي را به گونه اي با هم دربياميزد كه از آن طريق چتري براي آشتي و زيست همگان برقرار كند؟
- بله از منظر كاركردي مي  توانم پاسخ بگويم.
من از نگاه فلسفه سياسي به موضوع نگاه مي  كنم.
- من به دنبال فلسفه نظري اش هستم. اما از منظر نظري بايد بگويم امام ميان دين و جامعه، تعامل قائل بوده اند.
چه بخشي از دين؟ و دين به چه معنا؟



از منظر امام، نه نظامي كه حقانيت دارد اما مقبوليت ندارد مشروع است و نه نظامي كه مقبوليت دارد اما حقانيت ندارد مشروع است
- برخي از جامعه شناسان چون دوركيم معتقدند دين همان جامعه است. ماركس نيز به شكل  ديگري بر اين امر تاكيد مي  كند. امام(ره)دين را واجد مباني متافيزيكي و هستي شناختي مستحكمي مستقل از جامعه مي  دانند. از اين رو نمي گويد جامعه همان دين است. جامعه نيز براي خود موجوديتي دارد كه در تعامل با دين است و براي اداره جامعه، بايد به اين تعامل توجه داشته باشيم. به همين دليل است كه توجه به شرايط اجتماعي، اقتصادي و فرهنگي و فقه حكومتي در نگاه ايشان جايگاه ويژه اي دارد. اين مسائل ترجماني از تئوري جمهوري اسلامي امام(ره)است. با اين همه من به دنبال پاسخ هاي بنيادين ديگري مي  گردم كه ناشي از هستي شناسي ايشان است.
از زاويه اي ديگر من فكر مي  كنم چون در هسته مركزي تفكر امام(ره)خدا، جايگاه ويژه اي دارد.
خداوند هم نسبت خود را با شيطان و انسان در قرآن به روشني آشكار مي  كند. اگر اين موضوع مبناي حق مردم و انسان باشد جايگاهشان بسيار بالاتر از شيطان است زيرا گوهر خداوند را به امانت در درون خود دارد، بنابراين طبيعي است كه در نگاه توحيدي امام(ره)، جايگاه خليفه اللهي انسان در حوزه اجتماعي جايگاه روشني علي الخصوص در انقلاب بيابد.
-من درك مي  كنم. اگر بخواهيم نگاه فلسفي امام(ره)راكه برگرفته از قرآن است مطرح كنيم، من آسوده تر به سئوال پاسخ خواهم داد. براساس آموزه هاي قرآني، انسان موجودي است مختار و داراي حق انتخاب. چون اگر مختار نبود، تكليف معنا نداشت.
منظور از اختيار و مختار بودن انسان در قرآن چيست؟
- مختار به اين معنا است كه انسان بتواند دست به انتخاب بزند؛ يعني اختيار و انتخاب. در غير اين صورت آزمايش بي معنا خواهد بود. اين كه قرآن مي  فرمايد ما شما را با شر و خير آزمايش مي  كنيم و بعد به سوي ما برمي گرديد، در اينجا عنصر اختيار و انتخاب و تعقل يك بحث كليدي است.
آيا اين اختيار براي همه مردم است يا تنها براي آدم هاي خاص معنا مي  دهد؟
- اختيار براي همه است. اما شرايط تاريخي، در نحوه انتخاب ما موثر خواهد بود، ضمن آن كه به تعبير امروزي ساختارها بر وجه عامليت من اثر مي  گذارند. ضمن آن كه انسان نيز موجود محدودي است. در انديشه امام به مختار بودن انسان توجه شده ولي با توجه به وجه تكليفي و رسالتي تفكر امام(ره)، نمي توانيم نتيجه بگيريم كه صرفا انتخاب فردي انسان بي توجه به محدوديت هاي مختلف اش اصالت دارد. اصلاح گري در انديشه امام(ره)نيز در اين تبلور نمي يابد كه بخواهند تمام جبرهاي محيطي و جغرافيايي را از ميان بردارند بلكه معتقدند مي  توانيم بخشي از اين جبرها را اصلاح و به سمتي هدايت كنيم كه ساختارهاي مطلوب تر و جهت دارتري جايگزين بشوند. لذا من نمي توانم هضم كنم كه امام به عنوان رهبر ديني و داراي انديشه كل گرايي توحيدي و صدرايي و ولايت مطلقه فقيه باشند و لذا معتقد به اصالت فردي هم باشند. اين امكان ندارد.
واگرايي ها و همگرايي هاي اين انديشه در چه جرياناتي تبلور مي  يابد؟
- ابتدا عده اي اسلام را در احكام اوليه شناخته شده و جا افتاده مي  ديدند كه امام(ره)از دانش آنان تحت عنوان فقه معهود يا فقه مصطلح ياد مي  كرد. كساني كه توجه به عنصر زمان و مكان و حكومت اسلامي و ولي فقيه نداشتند و حدود اختيارات ولي فقيه را در نظر نمي گرفتند. به عبارت ديگر وقتي امام(ره)اختياراتي را براي ولي فقيه قائل مي  شوند، به عبارتي دارند از مردم سلب اختيار مي كنند. اما اين سلب اختيار، از روي اراده و تمنيات شخصي صرف نيست. براساس اختياراتي است كه دين و خدا به او داده و كاملا روشن است. اختياراتي كه پيامبراكرم(ص)و ائمه اطهار نيز داشته اند. اختيارات رهبري و ولي فقيه مانند ميدان ميني است كه نقشه اش در اختيار مردم بوده و مشخص است، مردم در كجا حق دارند و در كجا حق ندارند.
اما بحث زمان و مكان در چارچوب ديگري نيز قابل طرح است، چارچوبي كه به وسعت دادن به ميدان مشاركت و انتخاب مردم، گروه ها و احزاب و همچنين بالندگي اجتماعي نظر دارد. در اينجا داعيه امام(ره)كه اسلام مي  تواند به همه مسائل پاسخ بدهد بسيار مهم است. حال كه امام(ره)ديگر به تنهايي مرجع تقليد نيستند، بلكه رهبر مردم نيز به شمار مي  روند، براي حيات اسلام بايد آن را از يك پديده تاريخي كه صرفا به گذشته تعلق دارد، خارج و آن را به جريان زندگي وارد كنند. به عبارت ديگر در كنار اسلام هويتي كه درباره اصالت آن امام(ره)دائما سخن گفته اند، اكنون براي ايجاد انقلاب و پس از آن بايد اسلامي مطرح شود كه در داخل زندگي مردم نقش ايفا كرده و پايداري خود را براي پاسخگويي به مسائل روز به اثبات برساند. در اينجا اسلام انگيزشي با توجه به عنصر مهم زمان و مكان معنا مي   يابد. اگر اسلام انگيزشي در ميان نباشد، اسلام هويتي به درون كتاب ها به بالاي تاقچه ها مهاجرت خواهد كرد. در اينجاست كه امام به عنوان رهبر انقلاب سعي دارد در چارچوب فقه پويا نظريه پردازي كند و به اسلام انگيزشي مبتني بر زمان و مكان روي مي  آورد. بنابراين زمان و مكان عينيتي است. مصاديق آن در قانون گرايي، جمهوري اسلامي، استقلال و آزادي گرايي، احزاب و در نهايت ايجاد تكثر به منظور پاسخگويي به نيازهاي متنوع، در كلام و مواضع امام(ره)تبلور مي  يابد. نظر شما در اين باره چيست؟
- من مطالب شما را كامل مي  پذيرم؛ اما چرا امام به تكثر توجه دارند و ميزان توجه به تكثر نزد ايشان تا كجاست. آيا تكثر منهاي انسجام است؛ يا وحدت در عين كثرت است؟
مسلما براساس تفكر صدرايي وحدت در عين كثرت است. اما تكثرگرايي و تفكيك گرايي صرف نيست. امّا به چند دليل مي  توان گفت كه امام به تكثر عنايت دارد. يكي عنصر زمان و مكان كه شما اشاره كرديد و درست نيز هست. ديگر توجه به جامعه و اين كه جامعه همان دين نيست. از اين رو من فكر مي  كنم عناصري از جامعه وارد انديشه ديني و فلسفي امام(ره)شده است. شايد آن عنصر علاوه اي كه به دنبال آن مي  گشتيم، اينجا خود را نشان بدهد. توجه به جمهوريت، حق مردم، تجارب تاريخي بشر، مشروطه، ساختار قانون اساسي به شيوه نوين، قانون اساسي، آزادي و حزب از اين دست هستند. اما امام به عنوان يك مرجع ديني، وظيفه خود مي  بيند تا موارد مذكور را با دين بياميزد. لذا ايشان از زاويه ليبراليسم و سوسياليسم به اين موارد نگاه نمي كند. امام(ره)راه سومي را در فلسفه سياسي ميان حقانيت و مقبوليت مي  گشايد، تا جمهوري اسلامي و مردم سالاري ديني مبنا بيابد. براساس اين نگاه، امام كساني را كه مقبوليت گراي منهاي حقانيت هستند كنار مي  زند و از طرف ديگر كساني را كه حقانيت گراي منهاي مقبوليت گرا هستند نيز كنار مي  زند. از نظر مصاديق امام اسلام گراياني كه نگاه تكليفي صرف به مردم دارند را نيز نمي پذيرند. زيرا زمان و مكان، جامعه و مسائل مستحدثه را برنمي تابند. در فلسفه سياسي اين عده تنها اسلاميت گرايي پررنگ است. از طرف ديگر ايشان سعي مي  كند مرز خود را با مقبوليت گرايان و رضايت گرايان و حق گراياني كه از بعد تكليفي غفلت مي  كنند، روشن كند. البته اين پاسخ نيز وجود دارد كه اگر امام مي  خواستند در تعارض ميان حقانيت و مقبوليت يكي را انتخاب كنند، قطعا حقانيت را انتخاب مي  كردند. كما اين كه در حركت سيدالشهدا و ائمه و پيامبر(ص)ما نيز اين گونه است.
اما آقاي دكتر امام(ره)مايلند كه حقانيت از طريق نظريه فيلسوف شاهي تامين شود يا به ترتيبات امور يا با بحث قانون گرايي يا اين كه در انتخابات با ميزان راي مردم و... به نظر مي  رسد ايشان به ترتيبات امور نظر داشته اند؟
-اتفاقا امام به دنبال اين يا آن نيست. من احساس مي  كنم امام(ره)به دنبال پاسخ افلاطوني(فيلسوف شاهي)به مسئله فلسفه سياسي نيست. صرفا هم پايبند موج اول پاسخ فلسفه سياسي غرب نيست كه در تعارض با نگاه افلاطوني است. به عبارت ديگر عده اي از فيلسوفان تاريخ سياسي غرب قائل به ويژگي اشخاص حاكم بودند كه مدنظرشان فيلسوف شاه بود. عده اي نيز دلمشغول چگونگي حكومت بودند. امام به صراحت مطرح كردند كه جمهوري شكل و اسلام محتواي حكومت را تعيين مي  كند. اين ديدگاه جمع ميان نظريه فيلسوف شاه و چگونگي اداره و شيوه حكومت است. به عبارتي جمع ميان حقانيت و مقبوليت است. از منظر امام، نه نظامي كه حقانيت دارد اما مقبوليت ندارد، مشروع است و نه نظامي كه مقبوليت دارد اما حقانيت ندارد، مشروع است.
مشروعيت را به چه معنايي به كار مي  بريد؟
- مشروع به معناي شرعيت نيست. به معناي حكومت قانوني است، يعني از نظر امام، هر قانوني ولو با رضايت مردم حاصل شده باشد، قانون نيست. امام به صراحت مي  گويند كه مردم نمي توانند قانوني خلاف اسلام وضع كنند، يعني هر قانون موضوعه اي مورد نظر امام نيست. لذا ايشان يكي از محدوديت هايي كه براي جمهوريت قائلند آن است كه قانون تصويب شده، بايد اسلامي باشد.
ولي آن چه در قانون اساسي آمده و ايشان نيز بر آن تاكيد داشتند، اين است كه قوانين، مخالفتي با اسلام نداشته باشند؟ لذا يكي از وظايف شوراي نگهبان در قانون اساسي اين دانسته شده كه عدم مخالفت با اسلام را بسنجد نه لزوما اسلامي بودن آن را؟
-عيبي ندارد، تراز اصلي اش اسلام است، حتي در صورتي كه تاكيد مي  كنيم مغاير نباشد. شايد خواسته اند كه براساس نگاه جمهوري اسلامي به اختيارات و منطقه الفراق مردم بهاي بيشتري بدهند.
بله، اين بحث مرحوم صدر نيز هست، ولي از زاويه ديگر اگر بخواهيم به حقوق موضوعه بپردازيم، لازم است بدانيم امام(ره)ميان حق و تكليف به كدام بيشتر بها مي  دادند. زيرا آنچه در عمل جريان داشت حقوق موضوعه بود، اما شما معتقديد ظاهرا اين امر حداقل در نظريه امام(ره)از اين وزن برخوردار نبوده است؟
- اگر ما بپذيريم كه حقوق مختلف مانند حق فردي، گروهي، جامعه و... وجود دارد، تكاليف نيز گروهي و فردي مي  شوند. به عبارت ديگر حق و تكليف را بايد به صورت متقابل بررسي كرد. اگر مي  خواهم حق من حفظ شود بايد به حقوق شما نيز اهتمام بورزم. لذا تكليفي در برابر حق شما نيز دارم. اين امر درباره حق و حقوق گروهي نيز مصداق دارد.
بگذاريد موضوع را ريزتر كنيم، از منظر امام(ره)حق شيعيان اولويت دارد، حق مسلمانان و يا حق ايرانيان، كداميك مطرح است؟
-خير، ايشان به حق به ما هو حق نظر دارند. حق انسان. اما در چه صورتي انسان واجد حق مي  شود؟ يعني ملزومات فلسفي واجد حق بودن انسان چيست؟ به نظر من سه عنصر غايت گرايي، ذات گرايي و اصل گرايي است. من ترديدي در اين امر ندارم.
اگر كسي با نوع غايت گرايي شما مخالف بود آن زمان چه حكمي را بر او روا مي  دانيد؟
- عبيي ندارد، نوع اش فرق مي  كند. مهم غايت گرا بودن است. در صورتي براي انسان مي  توانيم حق قائل باشيم كه براي او غايتي و در صورتي مي  توانيم براي او غايتي قائل بشويم كه براي او ذاتي قائل شويم. اگر براي انسان ذات قائل نباشيم، چه حق ثابتي مي  توانيم براي او تعريف كنيم. اگر انسان ساختارزدا و شالوده شكنانه و نيچه اي تعريف شود، چه حقي در اينجا وجود خواهد داشت. چون اين امر حكايت از ثبات مي  كند و به اين ترتيب مي  گويد اين، حق آن و امتياز اوست.
اما تاكيد بر اين است كسي كه حق مردم را شاكر نباشد، شكر خالق را نيز به جا نخواهد آورد. لذا محوريت برخورد خداوند نيز حق الناس است. پيامبراكرم بزرگ ترين اپوزيسيون عصر خود است. ايشان مي  فرمايد اگر خورشيد را در دست راست و ماه را در دست چپم قرار بدهيد، نمي پذيرم. امام خميني(ره)نيز اين حق را براي خود قائل بودند كه به رژيم وقت به قصد اصلاح گري، اعتراض كنند كه در نهايت به انقلاب 57 منجر شد. عين همين موضوع در فرهنگ عاشورايي ما نيز وجود دارد. لذا آيا اين امر در آموزه هاي عرفاني مكتبي ما مي  تواند وجود داشته باشد كه ما حقي براي خودمان قائل باشيم اما آن را از ديگران سلب كنيم؟ همواره شنيده ايم كه از ائمه نقل است آنچه بر خود نمي پسندي بر ديگران
مپسند.
- ببينيد به رغم اين كه اختيارات ولي فقيه بسيار زياد است، اما ولايت مطلقه، به شدت مقيد است. خداوند به پيامبرش مي  فرمايد: پيامبر آيا مي  خواهي مردم را به زور مومن كني: افانت تكره الناس حتي يكون مومنين يا در جايي مي  فرمايد لااكراه في الدين؛ در دين اجباري وجود ندارد. به عبارت ديگر رسالتي كه اولياي خدا و رهبران ديني دارند، رسالت آگاهي بخشي است. ما حق نداريم كسي را به زور ديندار كنيم. زيرا مردم صاحب اختيار و انتخاب اند و نبايد بابت انتخابشان مورد تعرض واقع شوند. اما اگر همان مردم و جامعه مورد تعرض قرار گرفت آن زمان چه بايد كرد؟ از اين رو گمان مي  كنم تساهل در ايران موج مي  زند، نه از روي بي تفاوتي كه در غرب مطرح است، بلكه افراد كاملا مي  توانند براساس حقوق شان عمل كنند؛ اما اگر به حقوق ديگري تعرض شد آنگاه حساب ديگري و رسيدگي به آن به ميان مي  آيد. در واقع تكثر، تحزب، فرديت در اينجا واجد جايگاه است اما واجد اصالت نيست. اگر اصالت مي  داشت، نظام سياسي ماليبرال تلقي مي  شد. اما از آن طرف جامعه گرا و تكليف گرا هم نيست.
</TEXT>
</DOC>
<DOC>
<DOCID>HAM2-851119-102</DOCID>
<DOCNO>HAM2-851119-102</DOCNO>
<ORIGINALFILE>/1385/851119/world/_idea.htm</ORIGINALFILE>
<ISSUE>پنجشنبه 19 بهمن 1385</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
نگاه
روح يك جهان بي روح
معنويت گرايي سياسي در انقلاب اسلامي ايران از نگاه ميشل فوكو
</TITLE>
<TEXT>
عبدالناصر فياضي
در ميان متفكران و روشنفكران غربي، ميشل فوكو از معدود كساني است كه از نگاهي خاص به تحليل انقلاب اسلامي پرداخته. تحليل اومبتني بر نگرش او به دو مقوله قدرت و تاريخ است. به نظر فوكو قدرت اساسا پديده اي است كه در همه عوامل اجتماعي پخش و مستتر است و به موقع، خود را نشان مي  دهد.
از نظر او شاه تمامي قدرت هاي معارض داخلي را حذف كرده بود؛ اما در مدتي كوتاه قدرت مردم انباشته و بسيج شد. از اين منظر فوكو در تاريخ ايران با مشاهده نوعي گسست، قدرت را به مسائلي مانند آ مادگي ها، تدابير، تاكتيك ها و چگونگي انجام وظايف ارتباط مي  دهد و آن را در اختيار انحصاري  صاحبان آن نمي داند.(1)
فوكو رجوع انقلاب ايران به مذهب و معنويت را از زمان انقلاب فرانسه، تاكنون بديل مي  داند و معتقد است براي نخستين بار انقلاب و معنويت به يكديگر پيوند خورده اند. از اين رو با تئوري هاي كلاسيك  انقلاب نمي توان به بررسي انقلاب اسلامي پرداخت، زيرا قادر به درك ماهيت واقعي انقلاب اسلامي مردم ايران نيستند. بنابراين تحليل فوكو از انقلاب اسلامي يك تحليل فرامدرن است. وي معتقد است ناظران غربي در بررسي انقلاب ايران از منطق منحصر به فردي پيروي كرده اند كه قادر نيست ماهيت پديده را شناسايي كند. ميشل فوكو در مصاحبه با باقر پرهام در تهران مي  گويد: ما از لحاظ انديشه سياسي، در نقطه صفر هستيم. بايد انديشه سياسي و تخيل سياسي ديگري ساخت و روياي آينده را از نو آموخت. اين را از آن جهت مي  گويم كه شما بدانيد هر فرد و هر روشنفكر غربي تا حدي شرافتمند، نمي تواند به آن چه درباره ايران مي  شنود بي توجه باشد، نسبت به وقايع كشوري كه در آن يك رشته بن بست هاي اجتماعي، سياسي و غيره وجود دارد و در عين حال كساني هستند كه مي  كوشند تا تفكري از يك سازمان اجتماعي و سياسي ارائه دهند كه هيچ چيز آن از فلسفه غربي، از مايه هاي حقوقي و انقلابي آن گرفته نشده باشد؛ يعني مي  كوشند تا براساس تعاليم اسلامي چيز ديگري عرضه كنند.(2)
ميشل فوكو در ادامه مي  گويد: ما غربي ها در صورتي يك انقلاب را به رسميت مي  شناسيم كه دو ديناميك را در آن مشاهده كنيم: يكي ديناميك تضادهاي درون اين جامعه، يعني ديناميك مبارزه طبقاتي يا ديناميك رويارويي هاي بزرگ اجتماعي و ديگري ديناميك سياسي يعني حضور يك طبقه، حزب يا ايدئولوژي به عنوان پيشگام اما به نظر مي  رسد آن چه در ايران روي داده نمي توان هيچ يك از اين دو ديناميك را كه براي ما نشانه هاي بارز و علامت روشن پديده هاي انقلابي اند، تشخيص داد.(3)
از ديد فوكو، شكل و محتواي مذهبي انقلاب اسلامي، امري عارضي، اتفاقي و تصادفي نيست، بلكه اين تشيع بود كه با تكيه بر موضع مقاومت و انتقادي سابقه دار خود در برابر قدرت هاي سياسي حاكم و نيز نفوذ عميق و تعيين كننده در دل انسان ها توانست نقش آفريني كرده و مردم را اين گونه عليه رژيمي كه بدون شك يكي از مجهز ترين ارتش هاي دنيا را در اختيار داشت و از حمايت مستقيم قدرت هاي خارجي از جمله آمريكا برخوردار بود، به خيابان ها بياورد. فوكو معتقد است كه نقش تشيع در بيداري سياسي، در حفظ آگاهي سياسي، در برانگيختن و به عصيان واداشتن آگاهي سياسي، از لحاظ تاريخي انكار كردني نيست و پديده اي عميق در جامعه اي چون جامعه ايران است. پس جايگاه مذهب با تسلط شگفت انگيز بر مردم و نقشي كه همواره نسبت به قدرت سياسي داشته و ايجاد انگيزش انقلابي بسيار تعيين كننده بوده است.
فوكو در يكي از مصاحبه هاي خود مي  گويد: روح قيام ملت ايران اين بود كه مي  گفتند بايد خودمان را تغيير دهيم. بايد شيوه بودنمان و رابطه مان با ديگران، با چيزها، با ابديت، با خدا و غيره كاملا تغيير كند و تنها در صورت اين تغيير ريشه اي در تجربه مان است كه انقلاب ما انقلاب واقعي خواهد بود. در همين حال است كه اسلام ايفاي نقش مي  كند.... بنابراين آنان از طريق اسلام در جستجوي تغييري در ذهنيت خويش اند.... پس بايد گفت كه اسلام در آن سال 1978 افيون مردم نبوده، دقيقا از آن رو كه روح يك جهان بي روح بوده است.(4)در واقع با پيروزي انقلاب اسلامي با گرايشات مذهبي و معنوي شعار دين ترياك توده هاست بسيار بي محتوا و خنده آور به نظر مي  رسد. ميشل فوكو در خصوص نقش برجسته رهبري روحاني و معنوي انقلاب اسلامي مي  گويد: شخصيت آيت الله خميني پهلو به افسانه مي  زند، هيچ رئيس دولتي و هيچ رهبر سياسي، حتي به پشتيباني همه رسانه هاي كشورش نمي تواند ادعا كند كه مردمش با او پيوندي چنين شخصي و چنين نيرومند دارد.(5)
به عقيد فوكو، روح انقلاب اسلامي در اين حقيقت نهفته است كه ملت مسلمان ايران از طريق انقلاب خود، به دنبال ايجاد تحول و تغيير در خويش بودند. هدف اصلي و واقعي آنها ايجاد يك تحول بنيادين در وجود فردي، اجتماعي، حيات سياسي و نحوه تفكر و نگرش شان به هستي بود. ايرانيان به دنبال ايجاد تحول در تجربه و نحوه زيستن خود بوده و قبل از هر چيز خود را هدف قرار داده و راه تغيير و تحول را در اسلام يافته بودند.
---------------------------
پي نوشت ها:
1 - فراتي، عبدالوهاب(گردآورنده)، رهيافت هاي نظري بر انقلاب اسلامي، قم، معاونت امور اساتيد و دروس معارف اسلامي، 1377، ص 321.
2 - پرهام، باقر، مصاحبه  با ميشل فوكو، در كتاب با هم نگري و يكتانگري، تهران انتشارات آ گاه، 1378، ص 153.
3 - فوكو، ميشل، ايران: روح يك جهان بي روح، ترجمه نيكو سرخوش و افشين جهانديده، تهران، نشر ني، 1384، ص 54.
4 - همان منبع، ص 61-60.
5 - فوكو، ميشل، ايراني ها چه رويايي در سر دارند؟، حسين معصومي همداني، تهران، انتشارات هرمس، 1377، ص 64.
</TEXT>
</DOC>
<DOC>
<DOCID>HAM2-851119-103</DOCID>
<DOCNO>HAM2-851119-103</DOCNO>
<ORIGINALFILE>/1385/851119/world/_intep.htm</ORIGINALFILE>
<ISSUE>پنجشنبه 19 بهمن 1385</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">سیاسی.سیاست داخلی</CAT>
<CAT xml:lang="en">Politics.Iran Politics</CAT>
<TITLE>
گفت وگو با دكتر محسن ميلاني
يك انقلاب استثنايي
</TITLE>
<TEXT>


همشهري ديپلماتيك: دكتر محسن ميلاني از انديشمندان حوزه مطالعات انقلاب اسلامي است. او استاد علوم سياسي در دانشگاه فلوريداي جنوبي و رئيس دانشكده علوم سياسي اين دانشگاه است. از او كتاب شكل گيري انقلاب اسلامي در اختيار ماست كه توسط مجتبي عطارزاده ترجمه شده است. وي همچنين داراي 30 مقاله تحقيقي در مورد انقلاب اسلامي و سياست خارجي جمهوري اسلامي ايران است.



دكتر عباس ملكي
* اگر بخواهيم در مورد چرايي وقوع انقلاب اسلامي در ايران صحبت نمائيم، ناچار از تجزيه دلائل و علل به موضوعات ريزتر هستيم. برخي مي گويند انقلاب اسلامي در ايران اتفاق افتاد، چون مردم ايران مسلمان و متدين بوده و هستند. اگر بخواهيم از ديدگاه ميزان تعهد مردم به اسلام سخن بگوييم، مردمان كشورهاي ديگري هم هستند كه مانند ايرانيان مسلمان و مقيد به اسلام هستند، مانند مردم مصر و يا سودان كه در دومي اكثرا حافظ قرآن نيز هستند، يا عربستان سعودي. برخي ديگر معتقدند كه وضعيت اقتصادي ايران قبل از انقلاب خوب نبود. البته خوب نبود، اما در همان دوران كشورهايي بودند كه در آن ها مردم در خيابان ها از گرسنگي مي مردند. بنابراين از لحاظ اقتصادي وضع مردم ايران بدترين در دنيا نبود. شكاف بين پولدارها و فقرا نيز در برخي ديگر از كشورها وجود داشت. اگربا توجه به نزديكي كشورها به نيروهاي مسلط همچون آمريكا موضوع را مورد مطالعه قرار دهيم كشورهايي بودند كه از ايران خيلي وابسته تر به آمريكا بودند، مثل پاراگوئه. سؤال اساسي اين است كه چرا در ايران انقلاب اتفاق افتاد و در كشورهاي ديگر اين اتفاق نيفتاد؟
- به اين سئوال جواب كاملي نمي توان داد؛ و من فقط به يكي دو نكته اشاره خواهم كرد. يك رشته تئوري هاي بسيار جالب در مورد دلايل انقلاب موجود است. در اين تئوري ها، معمولا شرايط لازم از شرايط كافي انقلاب مجزا هستند. در مصر خيلي از شرايط لازم انقلاب موجود بود، ولي شرابط كافي انقلاب در آنجا مشاهده نمي گرديد. براي مثال چارلز تيلي، يكي از معروف ترين تئوريسين هاي انقلاب، معتقد است كه براي پيروزي انقلاب، منابع وسيع و تشكيلات سراسري كشوري لازم است تا بتوان مردم را بسيج نمود. اين تشكيلات و منابع بايد تقريبا مستقيم و بدون اتكاء به حكومت باشد. يكي از كارهايي كه حكومت مصر براي ساليان متمادي در آن كشور انجام داده اين است كه علما و وعاظ مذهبي، عمدتاً سني را در بوروكراسي دولت مستحيل كرده، و اكثر علما پول بگير دولت بوده  و هستند؛ و مساجد نيز در كنترل دولت است. لذا براي علماي سني خيلي مشكل است كه ملت را بسيج كنند، يا بتوانند از منابعي كه در اختيار دارند در جهت انقلاب استفاده كنند. در صورتي كه در ايران يكي از مهم ترين دلائلي كه به علماي شيعه در 150 سال اخير اجازه داده تا در كليه جنبش هاي سياسي و اجتماعي ايران سهيم باشند و نقش مهمي در آنها بازي كنند، اين است كه منبع اصلي در آمد علما از دولت نبوده؛ و در عين حال آنان داراي تشكيلات سراسر كشوري بوده اند. دولت هم كمك مي كرده ولي علما از نوعي استقلال مالي بهره مي بردند و رابطه خيلي نزديكي با بازار و قشرها و طبقات پايين برقرار كرده اند. از زماني كه ميرزاي شيرازي فتواي معروف خود را، عليه استفاده تنباكو در زمان ناصرالدين شاه، صادر مي كند، همچنين در جنبش مشروطه و همين طور در 15 خرداد 1342 و انقلاب اسلامي 1357 علما موفق شدند توده هاي مردم را بسيج كنند. در همه اين موارد علما از تشكيلات و منابع خود در جهت بسيج مردم استفاده فوق العاده مؤثري كرده اند. فكر مي كنم هيچ نيروي سياسي ديگري در ايران داراي چنين تشكيلاتي نبوده است.
نكته ديگر اين است كه در ميان تمام كشورهاي اسلامي و در حال توسعه، ايران داراي سنت اصيل و غني انقلابي است؛ و در 150 سال اخير شاهد رشد چندين جنبش انقلابي، مترقي و ملي گرا بوده است. البته ايران تا امروز انقلابي نداشته، مگر انقلاب اسلامي ايران در 1357. جالب است كه در دوران شكوفايي جنبش مشروطه هيچ موقع لغت انقلاب استفاده نشد؛ و سال ها بعد از آن نهضت است كه تاريح نويسان و محققان صحبت از انقلاب مشروطه مي كنند. جنبش مشروطه يك جنبش اصلاح طلب و مترقي بود كه دستاوردهاي عمده اي، همچون تدوين و تصويب قانون اساسي و تشكيل مجلس شوراي ملي، را نصيب مردم ايران كرد؛ ولي جنبش مشروطه را نمي توان انقلاب ناميد. انقلاب يك دگرگوني كلي در بطن جامعه است كه طبقه حاكمه را، قانون اساسي مملكت را، طرز فكر طبقه حاكم را و ماهيت قدرت دولت را با سرعت فوق العاده عوض مي كند؛ و معمولا با خشونت همراه است و طبقات غيرحاكمه نيز در به وجود آوردن آن سهم مهمي را ايفا مي نمايند.
ما در ادبيات تطبيقي انقلاب، صحبت از اين مي كنيم كه انقلاب با كودتا و رفرم فرق دارد. انقلاب يك پديده مدرن است. ما تا قبل از انقلاب 1791 فرانسه در جهان انقلاب نداشتيم. با انقلاب فرانسه است كه مفهوم انقلاب به عنوان يك دگرگوني عظيم و برنامه ريزي شده سياسي، اقتصادي و اجتماعي به دنيا معرفي مي شود. تا امروز انقلاب در كشورهايي كه عقب افتاده باشند، يا فقر و فلاكت در آنها زياد است اتفاق نيفتاده است. انقلاب در كشورهايي اتفاق مي افتد كه شكافي بين رشد اقتصادي و رشد سياسي وجود دارد.
ساموئل هانتينگتون، وقتي از انقلاب صحبت مي كند، مي گويد انقلاب انفجار شركت اقشار مختلف در روند سياسي است. جامعه وقتي از لحاظ اجتماعي و اقتصادي رشد مي كند، طبقات و اقشار مختلف خواهان شركت در تصميم گيري هاي مهم دولت مي شوند. اگر دولت آنها را سركوب نمايد، براي مدتي مي تواند حكومت كند، كما اين كه شاه كرد. ولي موقعيت به جايي مي رسد كه ديگر نمي شود اين نيروها را كنترل كرد، و در اين حالت انقلاب به وقوع مي پيوندد.
حالا بر مي گردم به سوال اول شما در مورد مصر، اختلاف فاحش بين رشد اقتصادي و اجتماعي از يك طرف، و رشد سياسي از طرف ديگر، در بسياري از كشورهاي جهان سوم، مثل مصر، وجود دارد، ولي در آن كشورها انقلاب نمي شود، زيرا اين موضوع شرط لازم است ولي شرط كافي نيست. از شروط كافي سازماندهي، منابع و استقلال مالي كساني است كه خواهان سرنگوني رژيم حاكم هستند، و اين شرايط در مصر وجود نداشته است. شرط ديگر رشد ايدئولوژي انقلابي و اميدواري به پيروزي انقلاب است. همه مي دانيم تا زماني كه ملت به آينده بهتري اميد نداشته باشد؛ و مردم اميدوار نباشند كه مي توانند رژيم حاكم را از بين ببرند، زور مي تواند باعث تحميل ثبات و وضعيت جاري به مردم گردد. سيستم آپارتايد آفريقاي جنوبي را نگاه كنيد كه در آن در حدود 5 تا 10 درصد جمعيت سفيد 90 درصد جمعيت سياهان را براي ساليان سال در يك نظام غير انساني محكوم كرده بود، ولي زماني كه سياه پوستان معتقد شدند كه مي توانند آن سيستم غير انساني را تغيير دهند، جنبش انقلابي رشد كرد. شايد در ايران سياست دفاع از حقوق بشر آقاي كارتر اميدي به انقلابيون داد كه آمريكا ديگر از شاه طرفداري بي چون و چرا نخواهد كرد. در عين حال كه اين اميد موجود بود، اسلام گرايان صحبت از به وجود آوردن يك نظام جديد انقلابي هم مي كردند. آيت الله خميني بهتر از هر كس ديگري مردم را قانع نمود كه پيروزي عليه شاه ممكن است.
* ما خواننده هاي ايراني با اين موضوعات تا حدي آشنا هستيم؛ و در اين مورد كتاب هاي متعددي هست و آنچه شما مي گوييد در واقع اشاره به تشكيلات مذهبي بود. حالا برمي گرديم به اين كه جهان چگونه با اين انقلاب برخورد كرد؟ آيا مي شود دسته بندي كرد؟
- نكته اول در انقلاب ايران نقش حساس و اصلي دين در آن است. در انقلاب كبير فرانسه، انقلابيون برنامه هاي مشخص ضد كليساي كاتوليك را داشتند. براي نمونه موقعي كه انقلابيون روي كار آمدند تقويم مسيحي را عوض كردند و سال را با سال صفر آغازكردند. اين خيلي مهم است، به خاطر اين كه انقلابيون مي خواستند بگويند كه انقلاب فرانسه انقلاب جديدي است و مي خواهد دوره جديد و آزمايش نشده اي را آغاز كند. انقلابيون تمام ثروت كليسا را گرفته و ملي كردند و از همه مهم تر اين كه كشيش ها را مجبور كردند كه به جاي قسم خوردن به كليساي رم به دولت جديد انقلابي فرانسه قسم ياد كنند. در حقيقت در انقلاب فرانسه نوعي آينده نگري دموكراتيك وجود داشت. انقلاب 1917 در روسيه هم پايه و اساس ضدخدا و دين داشت و مانند انقلاب چين در سال 1949 خواهان تشكيل يك سيستم جديد سوسياليستي بود. در انقلاب ايران دنيا با يك پديده جديد انقلابي روبرو مي شود. ساليان سال متفكرين ماركسيست و غيرماركسيست فكر مي كردند هر چقدر جامعه به سمت صنعتي شدن پيش مي رود و مدرن تر مي شود، منزلت دين در آن كم رنگ تر مي شود. اين تصور باطل از كار درآمد. برعكس انقلاب فرانسه كه از سال صفر مي خواست شروع كند، انقلاب ايران مي خواهد به دوران طلايي تمدن اسلامي بازگردد. اين براي دنيا هم جالب بود، و هم بي نظير. بنابراين انقلاب ايران هم يك انقلاب مدرن و هم يك انقلاب سنتي بود؛ و در آن هم عناصر مدرن و هم سنتي موجود است. بسياري از چالش هايي كه در 27 ساله اخير در ايران با آن ها روبرو بوده ايم ناشي از تضاد بين عناصر مدرن و سنتي است كه اتفاقاً انقلاب هر دو را قوي تر نموده است. مطلب ديگري كه دنيا را متعجب كرد اين بود كه هيچ كس فكر نمي كرد كه رژيم پهلوي آبستن انقلاب باشد و به سادگي و به تندي از هم بپاشد. ايران نه در جنگ شكست خورده بود و نه وضع اقتصادي بدي داشت. در حقيقت دهه 1350 دهه طلايي اقتصاد ايران بود و در آن زمان قيمت نفت به شدت افزايش يافت. به علاوه ساواك قدرت مهيب و مهمي بود؛ و ارتش شاه پنجمين ارتش بزرگ دنيا بود. رژيم تقريبا تمام سازمان هاي مخالف را مات كرده بود. دول اتحاد جماهير شوروي و آمريكا مخالفتي با رژيم پهلوي نداشتند. لذا انقلاب اسلامي دنيا را مات و مبهوت نمود. دو عامل توجه دنيا را به انقلاب ايران جلب كرد. اول اين كه انقلاب ايران يكي از مردمي ترين انقلاب هاي تاريخ بود، و دوم اين كه مظهر و باني اين انقلاب يك رهبر نسبتا مسن ديني و ناشناخته براي دنيا بود. واكنش اوليه آمريكا به انقلاب ايران تركيبي از شگفتي و حيرت، و در عين حال سوءظن، بود. بعد از مسأله گروگان گيري در تهران سوء ظن آمريكا نسبت به انقلاب هر روز بيشتر گرديد.
* ببينيد اين نگاه بيرون به انقلاب بود كه شما گفتيد. آيا اين انقلاب رويكرد و تأثيري در جهان داشت؟
- اصولا تمام انقلاب ها تاثيرات عميق سياسي و جهاني داشته اند و انقلاب ايران نيز از اين اصل تاريخي مستثني نيست. انقلاب اسلامي ايران تأثير مهمي در دنياي اسلام به جا گذاشته است و به نهضت هاي اسلامي دو دهه اخير روح و جان تازه اي دميده است. گزاف نيست اگر بگويم كه انقلاب ايران اسلام را زنده كرد و آن را به عنوان نيرويي مهم در عرصه بين المللي مطرح نمود. انقلاب ايران در سياست هاي خارجي و داخلي دولت آمريكا هم تاثير گذاشته است. به جرات مي توانم بگويم كه انقلاب اسلامي و مسأله گروگان گيري سفارت آمريكا در تهران از عوامل قابل ملاحظه اي بود كه باعث شكست كارتر در انتخابات رياست جمهوري آمريكا در سال 1980 شد. خيلي ها در آمريكا معتقدند هستند كه اگر گروگان ها را دولت ايران قبل از انتخابات رياست جمهوري آمريكا آزاد مي كرد امكان شكست ريگان خيلي زياد بود. شكست كارتر نقطه عطفي در روي كار آمدن محافظه كاران در آمريكا است. از آن به بعد نو محافظه كاران كه با مسيحي هاي دست راستي اتحاد برقرار كرده بودند، حزب جمهوري خواه را زير كنترل خود قرار  دادند. بدين ترتيب نقش و منزلت عقايد مذهبي در سياست هاي داخلي و خارجي آمريكا زيادتر مي گردد.
منظور من اين نيست كه انقلاب ايران باعث به وجود آمدن جنبش محافظه كاري نو در آمريكا گرديد. منظور من اين است كه انقلاب ايران باعث رشد شديد محافظه كاري نو و دست راستي هاي مذهبي در آمريكا گرديد. انقلاب ايران در سياست خارجي آمريكا در خليج فارس نيز تأثير عميقي گذاشته و نيروهاي آمريكايي پس از جنگ اول خليج فارس وارد منطقه شدند. زماني كه انگليس در سال 1968 تصميم مي گيرد از منطقه خليج فارس خارج شود، محمدرضا پهلوي، در صحبت هايي كه با اسدالله علم دارد مخالفت خود را با حضور نيروهاي آمريكايي در خليج فارس به روشني اعلام مي كند. بعد از انقلاب ايران، به دليل تحولاتي كه در منطقه خليج فارس پيش مي آيد، آمريكايي ها نفوذ خودشان را در منطقه بيشتر مي كنند؛ تا جايي كه امروز تعداد قابل ملاحظه اي از سربازان و نيروهاي آمريكايي در خليج فارس حضور دارند.
* آيا انقلاب ها به صورت كلي قابل پيش بيني هستند؟
- اجازه بدهيد كه پاسخ اين سؤال را با اين نكته شروع كنم كه پيش گويي انقلاب به نظر من ممكن نيست. شما اگر دو سال قبل از فروپاشي رژيم پهلوي از من اين سوال را مي كرديد كه آيا در ايران انقلاب مي شود، من مسلما جواب منفي به شما مي دادم.
* در كتاب شما به نام شكل گيري انقلاب اسلامي شما چه رهيافتي را دنبال نموده ايد؟
- براي من خيلي جالب بود كه بدانم چه شد كه در ايران انقلاب شد. چرا اين انقلاب، اسلامي گرديد. براي جواب دادن به اين سؤال ها كتاب خود را به رشته تحرير درآوردم.
* كتاب ساختارش بر محور اين دو سؤال است كه چرا انقلاب شد، و چرا انقلاب، اسلامي شد؟
- چرا انقلاب شد و چرا انقلاب، اسلامي شد؛ و يك سوال فرعي كه چرا ملي گراها و چپ ها در اين انقلاب شكست خوردند؟ اگر طبقات مختلف و گروه ها و اقشار گوناگون در اين انقلاب شركت نمي كردند امكان از بين بردن رژيم پهلوي خيلي كم بود. كارگران، بازاري ها، ملي گراها، چپي ها، دانشجويان، اسلامي ها، غيراسلامي ها همه در انقلاب شركت كردند. اما علما برندگان اصلي انقلاب شدند. دلايل اين پيروزي را من در كتابم توضيح مي دهم.
در انقلاب چين، خيلي ها در آمريكا فكر مي كردند كه چيانكاي چك رهبر آينده چين خواهد بود، تصاوير او را بيشتر از هر كس ديگري روي جلد مجله تايم آمريكا چاپ كردند. اما چنين نشد و مائو برنده انقلاب شد و چين سوسياليست را ساخت. در ايران نيز پيروزي علما همه را شگفت زده كرد.
*در مورد انقلاب ايران نظريات مختلفي وجود دارد. شما بهتر مي دانيد. برخي معتقدند كه انقلاب ايران محصول توطئه غرب عليه شاه ايران كه از لحاظ نظامي ادعاهايي داشت بود. تدا اسكاچ پل، پس از وقوع انقلاب اسلامي در ايران، در مقاله اي نوشت، اگر در دنيا تنها يك انقلاب موجود باشد كه آگاهانه ساخته شده باشد، آن انقلاب، انقلاب ايران است. انقلاب ايران توسط مجموعه اي از تشكل هاي فرهنگي و سازماني ريشه دار و تاريخي شيعه همچون امام حسين(ع)و مراسم اسلامي، شبكه مساجد، روحانيت و... بگونه اي هوشيارانه  ساخته شد. ماروين زونيس شخص شاه را محور اساسي در حكومت پهلوي مي داند و به همين دليل به بررسي روان شناسانه شخصيت شاه پرداخته است. ميشل فوكو، در ريشه يابي دلايل انقلاب اسلامي، معتقد است كه اين انقلاب نمي تواند با انگيزه هاي مادي و اقتصادي صورت گرفته باشد؛ زيرا جهان شاهد شورش و قيام همه ملت ايران عليه قدرتي بود كه مشكلات اقتصادي آن به آن اندازه بزرگ و مهم نبود، بلكه تشيع، نفوذ عميق و تعيين كننده اي در دل انسان ها داشت و توانست نقش آفريني كرده و مردم را اين گونه عليه رژيمي كه بدون شك يكي از مجهزترين ارتش هاي دنيا را در اختيار داشت، و از حمايت آمريكا برخوردار بود، به خيابان ها بياورد. يك گروه از كساني كه بر اساس نظريه ماركسي انقلاب، به تحليل انقلاب ايران پرداخته اند، اين انقلاب را تنها قيام و حركت مي خوانند و معتقدند كه اساسا اين رخداد انقلاب نبوده است. گروه ديگر جريانات سال 1357 ايران را انقلاب مي دانند و مطابق نظريه تكامل تاريخ معتقدند كه انقلاب ايران حركت بورژوازي عليه سرمايه داري و فئوداليسم به صورت هم زمان بوده است. جيمز ديويس معتقد است كه انقلاب ها زماني رخ مي دهند كه مدتي طولاني از توسعه عيني اقتصادي و اجتماعي، توسط يك دوره كوتاه مدت عقبگرد سريع دنبال شود. توسعه طولاني باعث افزايش انتظارات مي گردد و ركود كوتاه مدت سبب ايجاد فاصله غيرقابل تحمل بين انتظارات و دريافت ها شده، و در نتيجه انقلاب به وقوع مي پيوندد. چالمرز جانسون، روند امور در جامعه را ماهيتاً مبتني بر رضايت و نه تضاد مي داند. او بر اين باور است كه تغيير و تحول امري طبيعي است و لزوماً انقلابي و خشونت آميز نيست؛ و انقلاب تنها يكي از شكل هاي تغيير اجتماعي است. شما چه نظري داريد و يا كداميك از اين رهيافت ها را مي پسنديد؟
- روي مطلبي حساس دست گذاشتيد كه فكر مي كنم از اشكالات عمده جامعه ما ايراني ها است. تزهاي توطئه بين ايرانيان بسيار محبوب هستند. همان طوري كه گفتيد يكي از اين تزهاي توطئه اين هست كه ايران پهلوي داشت به تندي جلو مي رفت. يك عده اجنبي برنامه ريزي كردند شاه را سرنگون كردند. بعضي ها مسأله نفت، و نقش شركت هاي نفتي، را مطرح مي كنند. متأسفانه از آنجايي كه فرهنگ ما فرهنگ نوشتني نيست، و فرهنگ شفاهي است، ما از اين تزهاي توطئه زياد داريم. فرهنگ دايي جان ناپلئون در ايران قوي است. معمولا كساني كه طرفدار تزهاي توطئه هستند بهانه مي آورند كه بدون تصميمات مهم در پشت درهاي بسته هيچ اتفاقي نمي تواند بيفتد. البته اين افراد نمي توانند مداركي در اثبات تزهاي خود ارائه دهند. بحث و گفتگو با چنين افرادي اتلاف وقت است. تزهاي توطئه را در حقيقت بايد در حوزه داستان نويسي، و نه در عرصه تجزيه و تحليل علمي، قرار داد.
در مورد انقلاب، من تا امروز مدرك و يا دليل قانع كننده اي نديدم كه من را قانع كند كه نيروهاي مرموز و مخفي خارجي رژيم شاه را از بين بردند. انقلاب اسلامي را ايراني به دست ايراني به پيروزي رساند؛ و مسئوليت آن نيز بر عهده مردم ايران است و بس. شاه در آخرين سال هاي حكومت خود نتوانست بازي را درست انجام بدهد؛ ضعف داشت، نفهميد كه ايران آبستن انقلاب است. من دليلي نمي بينم كه آمريكا بيايد جلوي رشد ايران را بگيرد. چرا آمريكا بيايد انقلاب در كشوري به وجود آورد كه داشت از آن ميلياردها دلار پول نفت، اسلحه و وسائل ديگر مي خريد و يكي از مهم ترين كشورها براي كنترل كردن و مهار اتحاد جماهير شوروي بود؟ البته بودند كساني كه در دولت آمريكا مي خواستند شاه را سرنگون يا تنبيه كنند. امكان دارد كه شركت هاي نفتي هم با شاه اختلاف شديد داشتند. ولي اين نكات اصلاً بدان معني نيست كه يك عده اي نشستند و برنامه سرنگوني رژيم پهلوي را طراحي كردند. كساني كه از اين تزها دفاع مي كنند نه به خودشان احترام مي گذارند، نه به ملت ايران. و از همه بدتر قدرت و بهاي بيش از حد به نيروهاي خارجي مي دهند. تا زماني كه ما نيروهاي خارجي را مسئول عمده اشكالات خود بدانيم قادر نخواهيم بود ايراني آباد و آزاد و مستقل بسازيم.
البته ما مي توانيم بگوييم انقلابيون انقلاب را نبردند، شاه آن را باخت، اين بدين دليل است كه مسأله رهبري در انقلاب خيلي مهم است. محمدرضا پهلوي مرد ضعيفي بود، و با آن كه 37 سال حكومت كرد حقايق جامعه را متوجه نشد. او در شرايط و موقعيت هاي حساس نمي توانست تصميمات قاطع بگيرد. موقعي كه كارتر به او فشار مي آورد كه تو بايد يك مقداري حقوق بشر را رعايت كني شاه دموكرات مي شود؛ ولي روز بعد همان ديكتاتور هميشگي مي شود. لغتي كه من در كتابم استفاده مي كنم دموكرات اتوكرات است، البته اين دو كاملا با هم در تضاد هستند و يك نفر نمي تواند هم خودكامه باشد و هم دموكرات. بنابراين شخصيت محمدرضا و روش حكومتي و خودكامگي او، و خلاصه ضعف در تصميم گيري، همگي دست به دست هم دادند و باعث از هم پاشيدگي سريع سلطنت پهلوي گرديدند. نكته مهمي كه آقاي زونيس به آن توجهي ندارد رهبري آيت الله خميني است. برخلاف محمدرضا پهلوي كه دچار ضعف تصميم گيري بود، آيت الله خميني از قدرت اراده و تصميم گيري قاطع برخوردار بود. او مي دانست چه مي خواهد، و با رهبري بي چون و چراي جنبش انقلابي، رژيم سلطنتي را نابود كرد. در جنبش 15 خرداد نيز ضعف تصميم گيري محمدرضا پهلوي معلوم مي شود. اسدالله علم در خاطرات خود يادآور مي شود كه دستور حمله به تظاهر كنندگان طرفدار آيت الله خميني را او در زماني كه شاه خواب بود، گرفت. در اوج انقلاب اسلامي، ضعف تصميم گيري شاه نيز به حد اعلاي خود رسيد. آيت الله خميني از اين ضعف استفاده كرده انقلاب را به پيروزي رساند.
* به نظر شما انقلاب از چه موقع شروع شد؟
- شروع دور جديد ناآرامي هايي كه منجر به انقلاب شد را من با نامه هايي كه ملي گراها و روشنفكران به امير عباس هويدا نوشتند مي بينم. مقاله اي كه در يكي از روزنامه هاي تهران عليه آيت الله خميني چاپ شد، نقطه عطفي در انقلاب بود. مسلماً عكس العمل مردم به اين مقاله سرعت انقلاب را افزايش داد و به آن جهت داد. آتش سوزي در سينما ركس و جمعه خونين از مسائل ديگري بودند كه ايران را به انقلاب نزديك تر كردند.
برگرفته از شماره 11 ماهنامه همشهري ديپلماتيك.
</TEXT>
</DOC>
<DOC>
<DOCID>HAM2-851119-104</DOCID>
<DOCNO>HAM2-851119-104</DOCNO>
<ORIGINALFILE>/1385/851119/world/_ketabw.htm</ORIGINALFILE>
<ISSUE>پنجشنبه 19 بهمن 1385</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">علمی فرهنگی.علمی.کتاب</CAT>
<CAT xml:lang="en">Science and Culture.Science.Book</CAT>
<TITLE>
گفت وگو با محسن كاظمي، نويسنده كتاب خاطرات عزت شاهي
هزارتوي يك جان ناآرام
</TITLE>
<TEXT>


طرح: داوود كاظمي
آقاي عزت شاهي براي مجموعه اي كاركرد كه سانتراليسم دموكراتيك بر آن حاكم بود، گرچه شاخه اصلي اين سازمان بعدها پيكار نام گرفت ولي مغز اصلي و گرداننده سازمان درون خود زندان بود. سازمان مجاهدين در سال 54 اعلام تغيير مواضع ايدئولوژيك كرد و رسما ماركسيست شد
زهير توكلي
محسن كاظمي در سال هاي اخير به  نامي آشنا در حوزه تاريخ شفاهي ايران بدل شده است. كتاب اخير او خاطرات عزت شاهي كه ارديبهشت گذشته در نمايشگاه كتاب عرضه شد با حجمي 1000 صفحه اي، اكنون تنها پس از گذشت 9 ماه به چاپ چهارم رسيده است. كتاب قبلي او با عنوان خاطرات احمد احمد نيز هفت بار تجديد چاپ شد. خصوصيت منحصربه فرد او در تدوين خاطرات، پژوهش دامنه داري است كه در حين خاطره گويي راوي سپس نگارش خاطرات او، در پيرامون آن انجام مي دهد و حاصل اين پژوهش در كتاب خاطرات عزت شاهي پاورقي هاي مفصل و دقيقي است كه در انتهاي هر فصل در ذيل خاطرات آمده است همچنين او گفت وگوهايي جانبي به عنوان تأييد، نقض يا نقد خاطرات خود راوي با افرادي كه در ضمن خاطرات راوي از آنها اسم برده شده است و در اتفاقات شاهد يا شريك بوده اند، انجام مي دهد كه بخش قابل انتشار آنها در اين كتاب، ضميمه شده است. به بهانه ايام دهه فجر، گفت وگوي مفصلي با او درباره اين كتاب انجام داده ايم و در آن به عبرت آموزي از حركت هاي انقلابي دهه چهل و پنجاه نظر داشته ايم.
***
* يكي از نكته هاي جالب كتاب خاطرات عزت شاهي اين است كه او بنا بر هوش غريزي و تجربه اش تحليل هايي درباره سقوط آدم ها يا جريانات عرضه مي كند كه تا حدود زيادي روان شناختي است.
- زمينه هاي روان شناختي اين كتاب خيلي قوي است. عزت در فقر و مشقت بزرگ شده است. ممكن است برخي بگويند كه روي آوردن عزت به مبارزه مسلحانه، واكنش عقده هاي رواني اش بوده، چنان كه در خاطرات آورده كه مثلا مي زده شلوار هم كلاسي پولدارش را پاره مي كرده، اما اين چنين نيست. جالب است كه بدانيد در محاكم مربوط به همين ساواكي ها، آنها براي نجات خودشان از عزت استمداد مي طلبيدند، وقتي كمالي در محكمه گير مي افتد مي گويد: عزت كجاست كه بيايد مرا نجات بدهد بعضي از آدم ها با دو ماه زندان رفتن شكواييه تنظيم كردند عليه خيلي از بازجوهاي ساواك، ولي عزت شش سال زنداني بود و مي شود گفت كه او را تا مرز مرگ برده اند و آورده اند، بعضي وقت ها به وضعي رساندند كه از مرگ بدتر بوده ولي چنين كسي حاضرنشد كه حتي دو خط عليه آرش يا رسولي يا تهراني بنويسد. شما در هيچ كدام از پرونده هاي اينها نمي توانيد پيدا كنيد كه عزت يك برگ شكايت عليه اينها داده باشد. اتفاقا تا آنجا كه توانست به آنها كمك كرد. مي خواهم بگويم كه فقر و مشقت دوران كودكي و نوجواني تأثير داشت در شكل گيري شخصيت او، مثل درختي در دل كوير كه از نخوردن آب مجبور است مدام ريشه بيشتري بدواند تا به آب برسد. در زندان هم همان خطي را مي رود كه در سال 47 و 48 داشته مي رفته و به خاطر همين، شايد يكي از كساني كه از پرحجم ترين بايكوت ها در زندان آسيب ديد، خود همين آقاي شاهي باشد. يك مثال ديگر براي شخصيت بي خدشه و خراش و منزه از عقده ورزي در اين مرد، مسأله نادرالوقوع تغيير دادن نام است.
بعد از انقلاب، آرش و تهراني در دادگاه هايشان مي گويند كه آقاي عزت شاهي بايد به خاطر شكنجه هايي كه ما داديم، ما را حلال كند. آن روزها هر مبارزي هم كه در هر جمعي خاطره مي گفت، از عزت شاهي و مقاومت نستوهانه او زير شكنجه هاي شديد، ياد مي كرد. ايشان براي فرار از شهرت اسمش را تغيير داد تا نكند يك موقع خداي ناكرده، جايي، ارفاقي يا نظر لطفي در حق ايشان انجام بشود.
اتفاقا جاي كار روان شناسي دارد كه چطور مي شود يك فرد با اين پس زمينه مشقت و فقر در دوران كودكي و آن همه شكنجه هاي هولناك در زندان بدون اين كه حتي يك كلمه اعتراف دست ساواك بدهد و بعد از تحمل بايكوت خفقان آور سازمان مجاهدين خلق در زندان، چنين شخصيت بي كينه و بي عقده اي داشته باشد.
* يكي از مهم ترين زمينه هاي روان شناختي كه آقاي شاهي در خلال خاطرات به دست خواننده مي دهد، آن جاهايي است كه درباره ارتباط تشكيلاتي هرمي در سازمان مجاهدين خلق صحبت مي كند.
- آقاي عزت شاهي براي مجموعه اي كاركرد كه سانتراليسم دموكراتيك بر آن حاكم بود، گرچه شاخه اصلي اين سازمان بعدها پيكار نام گرفت ولي مغز اصلي و گرداننده سازمان درون خود زندان بود. سازمان مجاهدين در سال 54 اعلام تغيير مواضع ايدئولوژيك كرد و رسما ماركسيست شد. رجوي به عنوان رهبر شاخه زندان، اين حركت را فرصت طلبانه عنوان كرد اما حاضر هم نبود اقدامي عليه آن بكند و عملا از نظرات ماركسيستي دفاع مي كرد. اينها تحت تاثير مدزدگي آن زمان بودند. در آن برهه چپ بودن مد بود. اينها در زندان به دليل نداشتن عمق ايدئولوژيك كم مي آوردند و مجبور شدند در كنار ماركسيست ها قرار بگيرند. معدودي مثل عزت شاهي بودند كه مسير خودشان را مي رفتند و در آن ساختار فكري سئوال ايجاد كردند و به خاطر همين بايكوت شدند. مي شود گفت آنچه امروز تحت عنوان تخطئه و سركوب از سازمان مجاهدين مي بينيد، ريشه در گذشته دارد كه هر مخالفي را از سر راه برمي دارند، به هر عنواني و با هر شيوه اي كه خودشان مجاز بدانند.
*اين تا حدودي به خصيصه كيش شخصيت برمي گردد كه سانتراليسم دموكراتيك در اعضاي مركزيت ايجاد مي كند.
- بله، مثلا خود استالين را ببينيد، شايد هر جا بخواهيم مثال بزنيم بارزتر از سركوب هاي استالين پيدا نكنيم.



*آسيب ديگر كه براي كادرهاي چنين احزابي به وجود مي آيد، مريدشدن آنهاست و اين فرآيند مريدبازي در اين كتاب خيلي ملموس توصيف شده است.
- شما مي گوييد مريدبازي، من اسمش را مي گذارم تشكيلات زده كردن آدم ها. اينها براي اين كه به هدفشان برسند، هر وسيله اي را مجاز مي دانند. براي رسيدن به اهدافشان ابتدا بايد آدمها را داشته باشند، آدم ها را با هر شيوه  اي نگه مي دارند، شده بايكوت و اگر نشد، از طريق ترتيب دادن پست هاي كاذب، تعريف جايگاه هاي خيالي برايشان، اگر هم شد با فروريختن باورهايشان. وقتي آدمها از خود تهي شوند و هيچ ازشان نماند مي توانند مثل يك ابزار آنها را در اختيار خودشان بگيرند و استفاده كنند و اگر فرد مقاومي مثل عزت شاهي حاضر نشود كه ابزارشان باشد سركوبشان مي كنند. روندي كه سازمان مجاهدين خلق، بعد از انقلاب طي كرد تا رسيد به 30 خرداد 60، يك ناگزير تاريخي بوده كه علاوه بر پيش زمينه هاي ايدئولوژيك و آن دو آليسم تاريخي آنها، اصلاح رواني و عاطفي آن در زندان شكل گرفته بوده است. تغيير مواضع ايدئولوژيك سازمان در سال 54، انشقاق بزرگي را بين مبارزين به وجود آورد. بعد از انتشار آن جزوه چند نفر از علماي در بند در اوين، براي اين كه اعلام كنند راه ما رسما از راه ماركسيست ها جداست، فتواي معروف نجاست ماركسيست ها را صادر مي كند. چرا اين فتوا شكل گرفت؟ تا قبل از انتشار جزوه تغيير مواضع ايدئولوژيك در سال 54، يك دلبستگي و شوق عجيب در بين مبارزين مسلمان به سازمان بود، شهيد عراقي را ببينيد، خود آقاي هاشمي را كه چه اعتقاد عجيبي به سازمان داشتند ولي اين دنياي خيالي و ذهني به يكباره در سال 54 فرو ريخت و باعث شد كه چنين موضعي اتخاذ شود. از آن طرف شاخه درون زندان سازمان كه خودشان را وارث آن تشكيلات عظيم مي دانستند، بيكار ننشستند، گفتند: صادركنندگان فتوا خودشان نجسند. در اين ميان كساني مثل بهزاد نبوي و صادق نوروزي شدند گروه جوشكارها كه بعدها تبعات اينها مي شود سازمان مجاهدين انقلاب اسلامي. يك سري ديگر اتاق دويي ها هستند كساني مثل لاجوردي  و كچويي كه مي آيند و مي شوند حزب جمهوري اسلامي و اتفاقا بعد از پيروزي انقلاب، همين ماجراهاي درون زندان و اختلاف نظر اين دو گروه در داخل زندان بر سر چگونگي خط كشي بين مسلمانها با ماركسيست ها و مجاهدين خلق كه از قضيه فتواي نجاست شروع شد، به مرور زاويه بيشتري پيدا مي كند و خشت اول كه كج نهاده شده بود ديوار كج را تا ثريا مي برد. همين ماجراهاي درون زندان به نوعي در تسريع روند رويارويي مستقيم سازمان در برابر جمهوري اسلامي، غيرمستقيم اما عمده، تاثير گذاشت. نفرتي كه بعضي از زندانيان سياسي مسلمان در زندان، از سازمان پيدا كردند، مزيد بر علت اصلي شد كه همانا سهم خواهي سازمان بود و در واقع روند رويارويي را تسريع كرد. بالاخره اينها از زندان مشهد مورد بايكوت سازمان واقع شده بودند و بعد از انقلاب، علاوه بر شناخت و تجربه اي كه از آنها به دست آورده بودند، عواطف جريحه دار شده اي نيز داشتند.
*اتفاقا عزت در آنجا بحثي راجع به بريدن ها در زندان مي آورد و نشان مي دهد كه چطور زندان باعث مي شد كه آدم ها ببرند و نشان مي دهد كه چقدر ساواك و شاه موفق بودند. وقتي من اين كتاب را خواندم به اين تحليل رسيدم كه شكنجه ها لزوما براي اعتراف گيري نبوده است، براي شستشوي رواني و از بين بردن شخصيت زنداني ها، آنها را شكنجه مي كردند و بعد از شكنجه، در زندان، مراحل بعدي خالي كردن هويت انقلابي را از وجود آن شخص پي مي گرفتند. عزت بحث مي كند كه چطور خود زندان باعث مي شود كه طرف آرام آرام روحيه اش را از دست بدهد، به بي ثمربودن مبارزه اش معتقد شود. بعد راجع به بايكوت حرف مي زند و نقش آن فتوا را بررسي مي كند در سوق دادن اين آدم هاي بيمار به اين كه بايكوت كنند ديگران را و تاكيد مي كند كه پيش از هر كسي، خود اين بايكوت شده ها بودند كه مي بريدند و مي شدند خبرچين ساواكي ها يا عفونامه مي نوشتند و مي آمدند بيرون. الآن بعد از 27 سال خوب است روي اين ماجراها بازنگري شود.خيلي نادر است كه يك زنداني سياسي باسابقه و شكنجه ديده مثل عزت سعي كند كه در خاطراتش با يك كلام غيرمستقيم، هم زنداني هايش را تبرئه كند كه اگر بريدند، بايد شرايط را ديد.
- وقتي فرد احساس كند كه هيچ برايش نمانده است و هيچ چيزي برايش تعريف شده نيست، حاضر است به هر خس و خاشاكي دست بزند، مي خواهد دنبال تعريفي براي خودش باشد، سازمان رويه اش اين بود و ساواك هم در غليظ كردن آن اختلافات كه به آن بايكوت ها منجر مي شد، نقش داشت؛ چنان كه جزوه  تغيير مواضع را در سطح وسيع در داخل زندان تكثير كرده بود. به نظر من كساني كه در جشن سياسي شركت كردند، خطر اول را خطر مجاهدين مي دانستند و مي خواستند به هر مستمسكي شده، از زندان بيرون بيايند تا با جريان انحرافي مجاهدين مقابله كنند، چون بعضي هايشان هم بعد از بيرون آمدن از زندان دوباره به مبارزه روي مي آوردند و حتي در درگيري ها شهيد شدند. حتي جداي از جشن سياسي، ديگراني هم كه قبلاً عفو نوشته بودند و از زندان آزاد شده بودند، بعضاً به خاطر اين بوده است كه بتوانند دوباره مبارزه را به شكل ديگري در بيرون از زندان سازمان بدهند، بعضي از اين عفو نوشته ها بعداً شهيد شدند. به هر صورت بعد از انقلاب مهم ترين حادثه اي كه صرف نظر از جنگ، روي داد و ما هنوز هم داريم تبعات آن را پس مي دهيم، 30 خرداد 60 بود. عزت بعد از انقلاب تلاش مي كند كه ما به 30 خرداد 60 نرسيم و به خاطر شناخت دقيقي كه از اينها داشت، به مسئولان نظام توصيه كرده بود كه: سران اين سازمان چند نفر بيشتر نيستند، چند ماه اينها را بيندازيد زندان تا ارتباط آنها با هوادارانشان قيچي شود.
* مثلاً رجوي شهردار تهران مي شد، اين اتفاقات پيش نمي آمد.
- جنم رجوي اين نبود. فكر مي كنيد اگر مسعود شهردار تهران مي شد، به همين بسنده مي  كرد. اينها تماميت خواهند؛ همان حالت سانتراليزم دموكراتيك كه تمام مملكت با تمام آحادش بايد پيرو ما باشند، اينها چنين ساختار فكري دارند و مرور زمان هم ثابت كرده كه سازمان مجاهدين خلق هيچ نوع روند رو به اصلاحي را نمي تواند بپذيرد؛ اين مسئله را تنها در خاطرات عزت شاهي نمي بينيم، گريختگان خود سازمان مثل زركش، زرين نعل، بهمن بازرگاني و هادي شمس حائري هم در خاطراتشان بر محتوم بودن اين روند شهادت داده اند.
* يكي از نكات جالب توجه بحثي است كه آقاي عزت شاهي درباره  خانه هاي تيمي مطرح مي كند كه زندگي كردن در خانه هاي تيمي چقدر در شكست مبارزه آنها تاثير داشت، چون يك ذهنيت بسته و مريدوار پيدا مي كردند و هر چه مركزيت مي گفت، مي پذيرفتند چون خودشان نمي توانستند تحليل عيني از جامعه داشته باشند. نتيجه اش اين شد كه سازمان قبل از انقلاب كاملاً از هم پاشيد، به طور كامل قفل شد و بعد از انقلاب هم جوان هاي مردم را با همين روش داد دم تيغ. اين بحث ها مي تواند ره آوردي باشد براي جوان هاي ما كه در دام مريدشدن نيفتند و اين كه تذكري باشد به دولتمردهاي ما كه كيش شخصيت مي تواند آدم را به كجاها برساند؟
- خود عزت هم مريد بوده، در كتاب مي گويد: وقتي كه وحيد افراخته را گرفتند، من با خودم گفتم: مگر مي شود وحيد گير بيفتد؟ اگر دستگير شده باشد، مگر ممكن است يك كلمه هم حرف بزند؟ يا در خصوص عليرضا زمرديان كه گفته مي شود خيلي ها پشت سر او نماز مي خوانده و بعد ماركسيست مي شود. اين نشان مي دهد كه كيش شخصيت در تمام اينها بوده است و فقط مختص به بنيانگذاراني مثل حنيف نژاد يا سعيد محسن نمي شود. بايد دنبال اين رفت كه اين كيش شخصيت براي چه به وجود آمده است. اين در يك پروسه  اجتماعي شكل مي گيرد. اينها آدم هايي هستند كه واقعاً ظرفيت فكري بالايي دارند. بچه هايي هستند كه در دهه چهل وپنجاه نه الآن در آن موقع، غالباً فارغ التحصيل دانشكده فني دانشگاه تهران يا دانشگاه پلي تكنيك يا شريف(آريامهر سابق)هستند. حتي سعيد محسن مسئول تاسيسات وزارت كشور بوده است و اصلاً شايد قيام اينها و حركتشان هم به خاطر غيرعادي بودنشان بوده است. اينها از اين طرف خود بزرگ بيني هايي رابه خاطر همين ظرفيت هاي بالايشان دارند و از طرف ديگر به خاطر مدبودن چپ و نيز به خاطر جلوافتادن چريك هاي فدايي خلق از آنها در حادثه  سياهكل، دچار واكنش انفعالي و خود كم بيني مي شوند و به تبع آن به شتابزدگي مي افتند و در نتيجه در جشن هاي 2500 ساله چنان ضربه اي مي خورند كه مسيرشان را تغيير مي دهد. اين روند افراط و تفريط در تمام مدت حيات سازمان تا همين الان ادامه داشته است و شما هيچ وقت نمي توانيد آنها را در يك نقطه  اعتدال ببينيد.



*بحث ديگر بحث نفاق است. در اين كتاب از تدوين جزوه هاي سازمان در مركزيت اول و سه قشري بودن اين جزوه ها صحبت شده است كه جزوه هاي مختص قشر يك يعني كادرهاي بالا رسما داراي آموزه هاي ماركسيستي است.
- اين نشان مي دهد كه نفاق از همان ابتدا در سازمان وجود داشته است.
* سازمان مجاهدين خلق ناگفته و نانوشته اعتقاد داشت و دارد به اين كه هدف وسيله را توجيه مي كند اين يعني عمل زدگي كه با خودش نفاق مي آورد.
- بسترهاي پيدايش اين نفاق، مقداري به بسترهاي خانوادگي اينها برمي گردد. نمونه هاي زيادي داريم كه مثال بارزش خانواده حنيف نژاد است كه در تبريز زندگي مي كردند و جريان هاي سياسي چپي مثل پيشه  وري را از نزديك ديده بودند. ديگري گريز از يك طبقه اجتماعي به طبقه ديگر است، اينها خانواده هايشان اكثرا متعلق به طبقه پايين جامعه بود و در بررسي زندگي اينها مي بينيم كه غالبا به خاطر فقر خانواده از بورس هاي تحصيلي استفاده مي كردند. ديگر اين كه خانواده هاي اينها معمولا سنتي بودند، اينها در فضاي مدرن دانشگاه قرار مي گرفتند و در جلساتي كه به دنبال علمي كردن دين بودند، دچار يك سري تعارض ها و تناقض ها مي شدند. براي حمل اين تعارض ها و تناقض ها نياز بود كه شخصيتي جدا از شخصيت خانواده و شخصيتي جدا از دنياي مدرني كه به آن پا گذاشته بودند داشته باشند، نه متجدد بودند نه مذهبي سنتي. مجموع اين عوامل را مي توان گريز از يك طبقه به طبقه ديگر اجتماع تعبير كرد. اين را اضافه كنيد به اين كه دانشگاه ها و كلا فضاي روشنفكران و مبارزاتي ما در آن برهه، جولانگاه تفكر چپ بود. در مركزيت اول، حسن نيك بين معروف به عبدي، مسئول نوشتن جزوه هاي آموزشي شد. اين شخص يك ماركسيست بود و جزوه مبارزه چيست به تدوين او، كه از اولين جزوه هاي سازمان بوده است، يك متن ماركسيستي است. حنيف نژاد و سعيد محسن مطلع بودند و اين را سپرده بود به دست او، مثال ديگر كه واقعا تكان دهنده است، بهمن بازرگان است كه سال 52 يعني دو سال قبل از جزوه تغيير مواضع ايدئولوژيك، ماركسيست شده بود اما با امر به تقيه از جانب رجوي، تمام اين دو سال نماز مي خوانده است و حتي رجوي او را در زندان پيش نماز مي كرده است.ببينيد نفاق تا كجا در شخصيت اينها استوار شده بود.
*بحث ديگري كه جسارت مي طلبيد و من آقاي عزت شاهي را تحسين مي  كنم، مروري است كه ايشان بر فعاليت گروه حزب  الله داشته اند و من از آن تعبير مي كنم به نقش ماجراجويي ها در شكل گيري  و متلاشي شدن فعاليت هاي انقلابي. عزت مي گويد: من به اينها مي گفتم: شما اگر با اين بي احتياطي ها و دست كم گرفتن ساواك جلو برويد، اگر كشته شويد نه تنها شهيد نيستيد، خائنيد، چون هر يك انقلابي كه كشته مي شود، ملت است كه سرمايه اش را دارد از دست مي دهد.
- اين ماجراجويي ها فقط در مذهبي ها  نبود، چپ ها هم دچار بودند؛ اصلا ماجراي سياهكل، تا حدودي در نتيجه ماجراجويي و ناشي گري كه لازمه لاينفك آن است، اتفاق افتاد. اين بر مي گردد به سن و سال اين بچه ها. در سازمان  مجاهدين خلق، پيرترين شان عباس داوري بود كه حدود 32 سال سن داشت. روحيات سركش دوران جواني به اضافه نداشتن دانش مبارزه به علاوه حس رقابتي كه بين سازمان مجاهدين خلق و چريك هاي فدايي خلق بود و هر كدام خودشان را صداي طيفي از جامعه مي دانستند به اين ماجراجويي ها شكل مي داد.
* به نظر مي رسد كه كاراكتر انقلابي چپ، كساني مثل چه گوارا و مائو به عنوان يك الگو، تأثير زيادي بر اين شتاب زدگي ها داشته است؛ اينها به تبع جواني، آرمانگرا و در عين حال عجول بودند. اين دو وقتي باهم درمي آميزند، باعث مي شوند كه به نوعي تقليد بدون دانش و تجربه، تقليدي در سطح كه عبارت باشد از بازسازي سريع شخصيت يك چريك چپ دست بزنند از اين طريق بيشتر حس شخصي آنها ارضا شده است والا الان با فاصله گرفتن از زمان پرواضح است كه چقدر حركت چريكي در ايران عقيم بوده است.
- اينها شناخت كافي نسبت به جامعه  ايران نداشتند و بيشتر تحت تأثير انقلاب هاي دنيا بودند. سال هاي قبل از داستان سياهكل، در سال 43، سازمان انقلابي حزب توده كه در رأس آنها سيروس نهاوندي بوده و در اروپا شكل گرفته بود، به ايران مي آيند، اينها بيشتر بچه هاي كنفدراسيون بودند، جوان هايي با شور انقلابي بالا و اطلاعاتي به حد اقيانوسي به عمق يك بندانگشت. اينها و گروه هاي چپ ديگري مثل گروه نيكخواه همه شان با تئوري چريك  روستايي بلند مي شوند از اروپا به ايران مي آيند و به سرعت برق متلاشي مي شوند و در دام ساواك مي افتند اين به خاطر عدم شناخت شان از جامعه  ما به خصوص جامعه  روستايي ما بوده است، يك تقليد كاملا سطحي از مائو. قضيه  سياهكل كه چند سال بعد از اينها اتفاق افتاد، يك تصادف بود، چند نفر از چريك هاي فدايي خلق كه در مرحله  استعداد براي شناسايي مناطق روستايي شمال كشور به جنگل هاي شمال رفته بودند، در تنگناي آذوقه، مجبور شدند به روستايي مراجعه كنند، پاسگاه ژاندارمري سياهكل به اين ها مشكوك مي شود و تعدادي از آنها را دستگير مي كند و اينها صرفاً بر اثر يك تصادف مجبور به درگيري براي آزاد كردن آن ها مي شوند كه اين هم يك ناشي گري فاحش بود. نمونه  اين ناشي گري ها و ماجراجويي ها در كارنامه  سازمان مجاهدين خلق هم به وفور ديده مي شود. نمونه اش، اعزام چندتن از كادرهاي بالاي سازمان بدون توافق كامل با سازمان ساف براي مطالعه مسيرهاي درست، به فلسطين كه منجر به دستگيري تعدادي از اين ها در دوبي در آبان 49 شد پشت بند اين، براي نجات  آن ها، مجبور شدند به اشتباه بدتري دست بزنند كه هواپيماربايي بود مثال ديگرش جريان گروگانگيري شهرام پهلوي است كه بعد از ضربه شهريور 50 با اين كار كه مثلاً براي نجات دستگيرشدگان سازمان بود، باقيمانده  كادرهاي اصلي هم به دام افتادند. آن نكته اي هم كه درباره كاراكتر چپ انقلابي گفتيد خود عزت در كتاب جواب مي دهد. در ماجراي فتواي نجاست به علماي دربند در اوين مي گويد كه: اگر اين بچه ها به سمت ماركسيسم مي روند نتيجه  كم كاري علماي ماست والا ما شخصيت هاي انقلابي در اسلام كم نداريم، چه درصدر اسلام و چه در تاريخ معاصر. اگر امام را در آن روزگار مستثني بكنيد، قاطبه  روحانيت در آن برهه حركت عميقي در جهت معرفي چهره  انقلابي اسلام نكرده بودند و نمي كردند. اينها عبرت هايي است براي امروز ما كه هنوز هم مبتلا به كم كاري هستيم و جايش را مي خواهيم با حركت پوپوليستي پر كنيم.
* يك بحث ديگر كه شما در اين كتاب مفصل به آن نپرداخته ايد و شايد جاداشت اگر درباره آن در بخش ضمايم گفتگوي جداگانه اي با عزت شاهي مي داشتيد، بحث مشروعيت حركت مسلحانه و نيز كارآمدي حركت مسلحانه از ديدگاه مردي مثل اوست كه جواني اش را بر سر اين كار گذاشت. اين قدر را مي دانيم كه تأييد امام پاي  هيچ يك از ترورهاي آن دوران نيست.
- ما نخواستيم با خواننده خيلي مستقيم حرف بزنيم به خاطر اين كه عزت خودش جزء عاملان اين قضيه بوده است و حتي در درگيري اش با ساواك دختر بچه اي كشته شده است و در بمب گذاري هتل عباسي اصفهان كه عزت عاملش بوده، يك نظافتچي آن هتل، بي گناه كشته شده است و عزت خودش را در خلال اين خاطرات محاكمه كرده منتها صداي  اين محاكمه را بايد غيرمستقيم شنيد. وقتي در مقدمه آورده ام كه ايشان، با آن استحكام شخصيت، با ديدن عكس آن دختربچه بهت زده شد و به قول بيهقي گريه اي كرد به درد اين خودش گوياست.
البته يك نكته را تذكر بدهم. عزت جايي در كتاب صحبت از امام مي كند كه حركت سازمان مجاهدين خلق را تأييد نكردند ولي همه  علما آن را تأييد كرده بودند و شهيد مطهري هم در ابتدا تأييد مي كرد اما پس از سكوت امام ايشان هم سكوت و كناره گيري از نفي يا اثبات سازمان را اختيار كرد. در ضمايم كتاب هم ارجاع داده ام به مصاحبه  آقاي معادي خواه با مجله  چشم انداز، ايشان در آنجا گفته است: ما خبر از موضع امام نداشتيم و چه خوب شد كه نداشتيم، چون در هر حال به سمت سازمان رفته بوديم. مي خواهم نتيجه بگيرم كه مسأله در آن زمان اين قدرها هم شفاف نبوده است و واقعاً تصور بسياري از بچه هاي مبارز مسلمان، تأييد سازمان از نظر علما بود ولي به هرحال مشي سياسي آقاي شاهي در سال هاي پس از انقلاب در آن سال هايي كه هنوز انزوا اختيار نكرده بود و در كميته مركزي فعاليت داشت، تلاشي صريح براي كم كردن اصطكاك ها و پيش گيري از خشونت و رو در رو قرار گرفتن نيروها با هم بوده است و پرهيز ايشان از ورود به عالم سياست در بيست و دو سال پس از آن، گوياي آن است كه ايشان تغييرات سياسي سريع و قهرآميز را نامناسب و اصلاً ناممكن مي بينند.
</TEXT>
</DOC>
<DOC>
<DOCID>HAM2-851119-105</DOCID>
<DOCNO>HAM2-851119-105</DOCNO>
<ORIGINALFILE>/1385/851119/world/_ketabw.htm</ORIGINALFILE>
<ISSUE>پنجشنبه 19 بهمن 1385</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">علمی فرهنگی.علمی.کتاب</CAT>
<CAT xml:lang="en">Science and Culture.Science.Book</CAT>
<TITLE>
نگاه امروزدرباره كتاب خاطرات عزت شاهي
الماسي كه تراش خورد
</TITLE>
<TEXT>


 عبدالله شهبازي
در 15 ساله اخير موج خاطره نويسي ايرانيان در داخل و خارج از كشور گستره اي بي سابقه يافته است. اين موج از پايان دهه 1360 آغاز شد و خاطرات ارتشبد حسين فردوست سرآغاز آن بود. در طول سال هاي پسين كتب خاطرات ارزشمندي انتشار يافت و منابع تاريخ نگاري معاصر ايران را غناي بيشتري  بخشيد.
اين موج به رجال سياسي و فرهنگي و اقتصادي دوران پهلوي محدود نماند و فعالين سياسي چپ، از نورالدين كيانوري، دبير اول حزب توده، تا مهدي خانبابا تهراني، از فعالين سرشناس كنفدراسيون، را دربرگرفت و سرانجام به فعالين سياسي نهضت امام خميني(ره)نيز تسري يافت.
در ميان كتب خاطرات منتشر شده در 15 ساله اخير، كه سال هاي رونق خاطره نگاري به شمار مي رود، خاطرات عزت شاهي از جايگاهي ويژه برخوردار است.
موفقيت اين كتاب، صرفنظر از محتواي صريح آن در بيان روانشناسي فعالين سياسي دوران متاخر سلطنت پهلوي دوم و رك گويي فارغ از پرده پوشي مصلحت گرايانه راوي(آقاي عزت شاهي)، مرهون تلاش ويراستار، آقاي محسن كاظمي، است.
در ميان خاطرات منتشر شده فعالين نهضت امام، كتاب هاي ديگر نيز بود كه مي توانست جايگاهي كم و بيش مشابه بيابد، ولي هيچ يك جايگاه خاطرات عزت شاهي را نيافت.
تلاش سخت كوشانه محقق ارجمند، آقاي محسن كاظمي، الماس خاطرات آقاي عزت شاهي را، كه البته در نوع خود كم نظير بود، تراشي چنان بديع داد كه در ميان كتب مشابه سابقه نداشت.
بدين سان، اين كتاب به الگويي فراروي كوشندگان بعدي در حوزه خاطره نگاري بدل شد.
درباره خاطرات آقاي عزت شاهي فراوان سخن گفته شده و خواهد شد.
به اين دليل در يادداشت حاضر متعرض اين بحث نشدم و تنها كوشيدم تا سپاس خود را، به عنوان كسي كه زماني در حوزه تاريخ نگاري و خاطره نگاري تلاشي كرده و رنجي برده، تقديم آقاي كاظمي كنم.
شيراز
14 بهمن 1385
</TEXT>
</DOC>
<DOC>
<DOCID>HAM2-851119-106</DOCID>
<DOCNO>HAM2-851119-106</DOCNO>
<ORIGINALFILE>/1385/851119/world/_ketabw.htm</ORIGINALFILE>
<ISSUE>پنجشنبه 19 بهمن 1385</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">علمی فرهنگی.علمی.کتاب</CAT>
<CAT xml:lang="en">Science and Culture.Science.Book</CAT>
<TITLE>
گزارشي از وضعيت برخي جوايز ادبي در ايران
زير تيغ داوري
</TITLE>
<TEXT>
نيلوفر دهني - پس از سالها برگزاري جوايز ادبي از سوي دولت، 6 سال پيش نخستين جايزه ادبي خصوصي از سوي شركت پكا برگزار شد. جايزه مهرگان ادب با مسئوليت شركت پكا نويدبخش فعاليت و حمايت بخش خصوصي از ادبيات داستاني ايران بود. هر چند با برگزاري همان نخستين دوره اهالي خبر و مردم داوران را به داوري نشستند؛ داوري اي كه هنوز پس از گذشت 6 سال ادامه دارد. اندكي بعد ديگراني هم به فكر اهداي جايزه افتادند بي ترس از داوري هايي كه اكنون نيز پس از برگزاري هر دوره و اعلام نام برندگان گريبان برگزاركنندگان و داوران را مي گيرد.
در طول 6 سال برگزاري جوايز ادبي بخش خصوصي، همچنان اين مسئله ذهن مخاطبان- اهل قلم- منتقدان و روزنامه نگاران را آزار مي دهد كه چه كساني بهترين آثار عرصه ادب ايران را به قضاوت مي نشينند و چگونه؟ اين پرسش  آنجا اوج مي گيرد كه گاه ديده مي شود آثار داستاني داوران امسال از سوي برندگان همين سال و داوران آتي تقدير مي شود. برخي اين موضوع را تعمدي دانسته و اغلب برگزاركنندگان جوايز و داوران آن را اتفاقي نه چندان خوشايند توصيف مي كنند.
وقتي پاي صحبت داستان نويسان جواني مي نشينيد كه آثار خود را براي داوري به اين مسابقات فرستاده اند و روز اعلام برندگان نااميد بازگشته اند اغلب از نوعي گروه سازي در جوايز ادبي سخن مي گويند؛گروه هايي كه عده اي را براي برگزاري، داوري و برنده شدن گردهم مي آورد و ديگراني را كه نام و نشانشان چندان شناخته شده نيست، به اين حلقه راهي نيست.
معمولاً شاهديم برخي اعلام مي كنند در هيچ جايزه اي شركت نخواهند جست و اگر نوقلم بودن سبب راه نيافتن به اين جمع مي شود، پس چگونه است كه بسياري از نوقلمان آشنا با برخي مجامع با چاپ همان نخستين آثار برنده جايزه اي شده و نام خود و آثارشان بر سر زبانها مي افتد.
هر چند برگزاري جوايز ادبي در ايران امري نوپا نيست، اما هنوز پس از گذشت سالها و اكنون با وجود افزايش تعداد اين جوايز هر بار شاهد چنين اظهار نظرهايي هستيم. چرا همواره پس از هر اعلام نامي از سوي اين نهادها آه از نهاد عده اي برمي آيد و برخي را متهم به باندبازي مي كنند؟
مديا كاشيگر مترجم و برگزاركننده جايزه ادبي روزي روزگاري با صراحت اين موضوع را رد كرده و معتقد است در جوايزي كه وي داور آنها بوده هيچ گاه چنين امري ديده نشده است.
وي دلايلي چون تعداد كم منتقدان ادبي كه مي توانند داور شوند را نيز به عنوان يكي از نقص هاي اين گونه جوايز منتفي دانسته و مي گويد: كساني كه اين موضوع را دليل ضعف جوايز ادبي و داوري ها ذكر مي كنند بايد با ذكر آمار ادعاي خود را اثبات كنند.
كاشيگر ادامه مي دهد: اگر در هر جايزه 6 داور حضور داشته باشند و 10 مسابقه ادبي نيز برگزار شود، آيا ما 60 نفر در ادبيات كشورمان نداريم كه قابليت و توانايي داوري آثار را داشته باشند؟
وي همچنين ارزش مادي جوايز ادبي در توجه بيشتر به اين گونه جوايز و افزايش اعتبار آنها را موضوعي غيرقابل قبول دانسته و مي گويد: قرار نيست يك نويسنده براي ارزش مادي جايزه ها داستان بنويسد و ادامه مي دهد: افرادي كه اين گونه فكر مي كنند مي توانند كودتا كنند و نظم نوين اجتماعي خود را ايجاد كنند يا بروند بليت بخت آزمايي بخرند كه شانس بيشتري دارد.
اما رضا نجفي، مترجم و منتقد ادبي آسيب شناسي اين گونه جوايز را متوجه نحوه داوري آنها مي داند و مي گويد: مشكل اصلي جوايز ادبي در مورد داوران است كه اين شامل كمبود داوران و در واقع منتقدان حرفه اي براي داور شدن، تعداد كم آنها در هر كدام از اين جوايز و ثابت ماندن داوران در سالهاي متعدد در برخي جوايز است كه آفت باندبازي را بيشتر مي كند.
وي ادامه مي دهد: به دليل تعداد كم  داوران و منتقدان حرفه اي، بسياري از داوران در جوايز مختلف مشتركند و از سويي هيچ سختگيري براي انتخاب داور صورت نمي گيرد. در بسياري از جوايز ما شاهديم كه براي كم كردن بار داوران يك گروه داوري اوليه تشكيل مي شود كه از بين آثار رسيده تعدادي را انتخاب مي كنند. اين تعداد مورد داوري گروه داوري گروه دوم قرار مي گيرند و در نهايت تعداد محدودي از ميان اين آثار براي داوري نهايي به دست داوران اصلي مي رسد. اما چه بسا در همان آثار اوليه كارهاي قوي تري وجود داشته كه با چنين مكانيسمي از گردونه خارج شده اند.
اين منتقد ادبي معتقد است اصلي ترين مشكل در حوزه داوري ها اين است كه داوران فرصت و حال و حوصله خواندن همه آثار را ندارند.
وي مي افزايد: براي بهترشدن وضعيت برگزاري جوايز بايد از نمونه هاي موفق در دنيا الگوبرداري كنيم. به عنوان مثال در جايزه نوبل هيأت داوران هر ساله ثابت است، اما براي انتخاب افراد از منتقدان ديگر نيز نظرخواهي مي كنند. اگر بنيانگذاران جوايز ادبي نيز به جاي انكار اين آفات از صاحب نظران عيب و ايراد كار را بپرسند، جايي براي تصحيح باقي خواهد ماند.
محمد رمضاني فرخاني، شاعر و منتقد ادبي نيز با تأييد وجود آفت باندبازي در برگزاري جوايز ادبي، آن را امري اجتناب ناپذير دانسته و مي گويد: ما ناچاريم به چنين باندبازي هايي تن دهيم چون نويسندگان و هنرمندان ما اصولا در باندها رشد مي كنند و بالا مي آيند و بالا مي آيند و اصلاً ما خارج از باند نمي توانيم به حيات خود ادامه دهيم. اين شاعر مي گويد: جوايز ادبي به خودي خود به افراد انگيزه مي دهند و در واقع بازار ادبيات را گرم مي كنند، اما دستاوردهاي اين جوايز چيز ديگري را نشان مي دهد چون در اين جوايز نيز ما بيشتر با گروه هاي ادبي طرف هستيم تا افراد و انديشه ها. وي نتيجه اين موضوع را بي اعتبار شدن جوايز و اسامي با مسماي آنها مي داند و مي گويد: اين روزها اغلب جوايز يا نام نويسندگان بزرگ كشورمان را برخود دارند يا نام هاي با مسمايي كه متأسفانه با اين گونه حركت هاي باندي تنها به بي مسما شدن اين اسامي و كم شدن از بار احساسي آنها خواهد انجاميد در نتيجه عملاً كيفيت و جانمايه يك جايزه ادبي پايين مي آيد.
وي تأكيد كرد: از سويي اين گونه رفتارها سبب مي شود خيلي ها بدون داشتن بار ادبي رشد كنند و بر خود غره شوند و اين سبب هرز رفتن خيلي از استعدادها خواهد شد.
فيروز زنوزي جلالي، داستان نويس، اما در اين باره مي گويد: اگر هم باندبازي صورت گيرد اين سبب رشد بي دليل يك نويسنده نخواهد شد چون بهترين داور خود مردم هستند كه اثري را انتخاب مي كنند و مي خوانند و به اين گونه جوايز نيز كاري ندارند.
وي مي افزايد: خوشبختانه آفت باندبازي و سليقه اي عمل كردن به تدريج و در طي سالها از ادبيات ما رخت بر مي بندد اما همه جوايز ادبي ما نيز دچار اين آفت نيستند.
وي با بيان اينكه در هر جايزه اي بر اساس معيارهاي نهاد برگزاركننده برندگان انتخاب مي شوند، گفت: داوران نيز مجبورند بر اساس اين معيارها آثار را بررسي كنند اما اين دليل بر وجود باندبازي نيست و تنها به معيار تحليل و تقدير از آثار مربوط است.
سعيد طباطبايي، برگزاركننده جايزه ادبي والس است. وي مشكل اصلي در اين گونه جوايز را شيوه داوري ها دانسته و مي گويد: در بسياري از جوايز داوران همه كارها را نمي خواندند و در نهايت يك نفر اجماع را روي يك اثر و كتاب ايجاد مي كرد. اين موضوع نيز در نتيجه پيشينه اندك ما در برگزاري جوايز ادبي بود كه البته اكنون اين موضوع نسبت به گذشته كم رنگ تر شده و شيوه هاي داوري دقيق تر و نظام مند شده است.
وي معتقد است در جامعه ادبي ما منتقد حرفه اي بسيار كم است اما اين جوايز كشف داوران و كارشناسان ادبيات را موجب مي شوند و حتي در برخي جوايز كه به آثار آوانگارد توجه مي كنند، طيف جديدي از داوران معرفي مي شوند.
وي در نهايت نتيجه برگزاري جوايز ادبي در چند سال گذشته را مثبت ارزيابي كرده و مي گويد: روندي كه تاكنون در اين 7 سال طي شده، همراه با آزمون و خطا بوده اما بايد آن را مثبت ارزيابي كنيم.
فرشته احمدي، منتقد ادبي، اما معتقد است هنوز براي قضاوت در مورد اين جوايز بسيار زود است ولي با وجود تأثيرات و نتايج خوب و بد در نهايت به نكات مثبتي خواهيم رسيد.
فرزانه طاهري، مترجم و برگزاركننده جايزه ادبي گلشيري، مصاحبه شونده ديگر ماست كه مثل هميشه از صحبت و اظهارنظر در اين مورد خودداري كرده و تنها به گفتن اين مطلب بسنده مي كند كه: با وجود اينكه من همواره تأكيد كرده ام كه تنها نظر داوران براي ما مهم است همواره اين بحث ها وجود دارد كه من ترجيح مي دهم در اين مورد هيچ نگويم.
جوايز ادبي جديدي در اين راه هستند كه هر كدام در چند ماه آينده برگزار خواهند شد. آيا اين جوايز نيز هنوز از گرد راه نرسيده به تيغ تيز داوري ها و نقدها مبتلا خواهند شد؟
</TEXT>
</DOC>
<DOC>
<DOCID>HAM2-851119-107</DOCID>
<DOCNO>HAM2-851119-107</DOCNO>
<ORIGINALFILE>/1385/851119/world/_ketabw.htm</ORIGINALFILE>
<ISSUE>پنجشنبه 19 بهمن 1385</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">علمی فرهنگی.علمی.کتاب</CAT>
<CAT xml:lang="en">Science and Culture.Science.Book</CAT>
<TITLE>
يك كتاب يك نگاه
رامونا هميشه راموناست
</TITLE>
<TEXT>


هيربد كهن
از بورلي كلي يري كتاب هاي زيادي با نگرش روان شناختي در زمينه مشكلات كودكان نوشته شده است كه بسياري از آنها جايزه هاي گوناگون دريافت كرده. برخي از اين آثار مانند آقاي هنشاء عزيز و رامونا و پدرش، در ايران با استقبال خوبي روبرو شده است.
در رامونا هميشه راموناست، رامونا اين بار هم حوادث عجيب و غريب ديگري را توي زندگيش تجربه مي كند. تجربياتي متفاوت از دفعه قبل؛ حوادث عجيب و غريب هم از وقتي شروع مي شود كه حرف از آمدن عموي مرموز و پولدار دوست رامونا به ميان مي آيد. اما رامونا در تمام اين لحظه ها لبريز از شادي و سردر گمي( البته با كمي چاشني اندوه!)واقعا سعي مي كند كه هم دوست داشتني باشد و هم به درد بخور. به همين دليل سعي مي كند به داد آدم ها برسد و خوب بودن را بيش تر از هر وقت ديگر تمرين كند و در مقابل يك رويداد بزرگ ديگر، به يكي از مشهورترين و دوست داشتني ترين شخصيت هاي ادبيات داستاني تبديل شود. رامونا هر چه كه باشد، شجاع يا دوست داشتني، آتش پاره يا خطا كار، هميشه و هميشه راموناست، راموناي فوق العاده.
مترجم اين اثر، پروين علي پور در ارايه اين مجموعه، با توجه به تخصص روان شناختي و تسلط بر زبان فارسي موفق شده تا متني را در اختيار مخاطبان قرار بدهد كه به راحتي با آن ارتباط برقرار كنند.
اين كتاب ها،هر يك با تيراژ 2200 نسخه، و با قيمت 1600 تومان توسط موسسه نشر افق منتشر شده است.
</TEXT>
</DOC>
<DOC>
<DOCID>HAM2-851119-108</DOCID>
<DOCNO>HAM2-851119-108</DOCNO>
<ORIGINALFILE>/1385/851119/world/_ketabw.htm</ORIGINALFILE>
<ISSUE>پنجشنبه 19 بهمن 1385</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">علمی فرهنگی.علمی.کتاب</CAT>
<CAT xml:lang="en">Science and Culture.Science.Book</CAT>
<TITLE>
ياران مهربان
</TITLE>
<TEXT>


قصه عشق
محمدجواد غفورزاده شفق
ناشر: مجتمع فرهنگي عاشورا
قصه عشق، مجموعه اي از نوحه ها و مرثيه هاي مرتبط با قيام امام حسين(ع)است كه با قيمت 600 تومان در 80 صفحه به بازار آمده است.



ابواب الهدي
آيت الله ميرزامهدي اصفهاني
ناشر: بوستان كتاب
از كتاب ابواب الهدي نسخه هاي مختلف و گاه متفاوتي وجود دارد كه حسن جمشيدي با جمع آوري و مقابله آنها، اين كتاب را براي نخستين بار آماده كرده است. اين كتاب به زبان عربي است و دربرگيرنده ديدگاه هاي دانشمند علوم ديني قرن 13، ميرزا مهدي اصفهاني است. ابواب الهدي در 200 صفحه و با قيمت 1950 تومان به بازار آمده است.



ازدواج موقت و چالش ها
سيدحسن شريفي
ناشر: بوستان كتاب قم
ازدواج موقت تلاش كرده است اين موضوع پر بحث و جدل را به دور از رويكردهاي ستيزه جويانه و تعصب آلود مورد بررسي قرار دهد. ازدواج موقت در 145 صفحه و قيمت 1450 تومان به بازار آمده است.



بررسي فقهي پديده غنا
علامه دكتر عبدالهادي الفضلي
آيت الله محمدهادي معرفت
ترجمه: مجتبي الهي خراساني
ناشر:بوستان كتاب قم
مسأله موسيقي و مرز حلال و حرام آن همواره مورد سؤال بوده است. كتاب حاضر، نظرات دو تن از بزرگان عالم تشيع را كه يكي از ايشان چند هفته پيش دعوت حق را لبيك گفته درباره مسأله غنا دربردارد. اين اثر در 150 صفحه و با قيمت 1500 تومان به بازار آمده است.



آراگون
كريستوفر پائوليني
ترجمه: محمد نوراللهي
ناشر: ليوسا و بهنام
آراگون كتاب اول از سه گانه ميراث است كه در 700 صفحه و با قيمت هفت هزار تومان منتشر شده است. همراه اين كتاب پوستري نيز از شخصيت اصلي رمان ارائه مي شود و براي نوجوانان علاقه مند به آثار داستاني افسانه اي مي تواند كتاب شيريني باشد.



نغمه ساز فاراب
علي اكبر والايي
ناشر: سوره مهر
زندگي نامه داستاني ابونصر فارابي 127 صفحه است و به توانمندي ها و نبوغ فارابي در زمينه موسيقي مي پردازد. اين كتاب با قيمت 1200 تومان منتشر شده است.



تقويت حافظه
ديويد توماس
ترجمه: اميرحسين شهبازلو
ناشر: به تدبير
تقويت حافظه نخستين جلد از سري كتاب هايي است كه نشر به تدبير زير عنوان واحد مهارت هاي ضروري زندگي منتشر مي كند. در اين كتاب، مفاهيم كلي حافظه و راه هاي بهبود آن به زبان ساده شرح داده شده است. كتاب در 118 صفحه و به قيمت 1200 تومان منتشر شده است.
</TEXT>
</DOC>
<DOC>
<DOCID>HAM2-851119-109</DOCID>
<DOCNO>HAM2-851119-109</DOCNO>
<ORIGINALFILE>/1385/851119/world/_mycity.htm</ORIGINALFILE>
<ISSUE>پنجشنبه 19 بهمن 1385</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
مناسب سازي محيط شهري، يك گام به پيش
حقوق شهروندان معلول
</TITLE>
<TEXT>


 گروه شهري - براساس آمار سازمان جهاني بهداشت در حال حاضر حدود 10 درصد از جمعيت جهان(بالغ بر650 ميليون نفر)داراي نارسايي هاي ذهني، جسمي يا حسي بوده و به اصطلاح معلول هستند كه حدود 80 درصد اين جمعيت در كشورهاي در حال توسعه زندگي مي كنند. در ايران نيز بخش قابل توجهي از جامعه را معلولان تشكيل مي دهند. لذا رسيدگي به وضعيت معلولان و احقاق حقوق آنان، وظيفه اجتماعي است.يكي از عمده ترين مشكلات معلولان كه مغاير با اصل تساوي فرصت هاي اجتماعي براي همه اقشار جامعه است، وضعيت نامناسب كوچه ها و خيابان ها به عنوان محيط هاي شهري براي حضور مستقل آنهاست. تبعات اين مشكل باعث شده كه حضور معلولان در عرصه هاي مختلف اجتماع به خدمت رسيده و امكان تحصيل، اشتغال، تفريح و... براي آنان غير ممكن شود. اين مسئله باعث مي شود تا نهادهاي قانونگذاري در طول ساليان گذشته قوانين متعددي را براي حمايت از حقوق معلولان به تصويب برسانند.برنامه اقدام جهاني براي معلولان(مصوب سال 1982 سازمان ملل متحد)، اصل برابري فرصت ها را به يك موضوع جهاني مبدل ساخت. اصل مذكور، اين امكان را به همه اقشار جامعه مي دهد كه به يك ميزان از امكانات زندگي(رفاهي، تحصيلي، اشتغال و...)برخوردار باشند.در كشور ما بخش قابل توجهي از جامعه را معلولين تشكيل مي دهند كه اين افراد علي رغم دارابودن توانايي هاي فوق العاده ذهني به دليل عدم امكان حضور مستقل در جامعه از داشتن بسياري از حقوق شهروندي محروم مي گردند. مناسب نبودن اماكن عمومي، فضاها و محيط شهري، نبود سيستم مناسب حمل و نقل عمومي و عدم رعايت قوانين حمايت از معلولين، از عمده موارد نقض حقوق شهروندان معلول مي  باشد.
تاريخچه تصويب قوانين حمايتي از معلولان در ايران
شايد بتوان از مصوبه مورخ 8/3/1368 شوراي عالي شهرسازي و معماري ايران تحت عنوان ضوابط و مقررات شهرسازي و معماري براي افراد معلول جسمي- حركتي، به عنوان اولين اقدام جدي در وضع قوانين حمايتي از معلولان جسمي- حركتي در زمينه مناسب سازي محيط شهري نام برد. هدف از تدوين اين ضوابط كه ويرايش دوم آن نيز در تاريخ 6/10/1378 به تصويب شوراي عالي شهرسازي و معماري ايران رسيد، ساماندهي وضع موجود و شكل بخشيدن به توسعه آتي فضاهاي شهري و معماري براي افراد معلول جسمي- حركتي در جهت دستيابي به استقلال فردي و حقوق اجتماعي آنان عنوان شده است.در سال 1379 و در زمان تصويب قانون برنامه سوم توسعه اقتصادي، اجتماعي و فرهنگي جمهوري اسلامي ايران توسط مجلس شوراي اسلامي، بندي تحت عنوان(بند ج ماده 193)صراحتاً  به مقوله تساوي فرصت ها و مشاركت معلولين در جامعه اختصاص يافت. در اين بند آمده است: به منظور ارتقاي سطح كيفي و كمي خدمات توانبخشي و دسترسي آحاد مردم به اين خدمات با هدف تساوي فرصت ها و مشاركت معلولين در جامعه، مناسب سازي اماكن عمومي(خصوصي و دولتي)در طول برنامه سوم صورت مي گيرد و...
متعاقب آن، هيأت وزيران در جلسه مورخ 26/11/1379 بنا به پيشنهاد مشترك وزارت مسكن و شهرسازي، سازمان بهزيستي و سازمان مديريت و برنامه ريزي كشور و به استناد بند ج ماده 193 قانون برنامه سوم، آيين نامه اجرايي اين بند را تصويب نمود. در ماده يك اين آيين نامه كه در تاريخ 10/12/1379 و در 13 ماده توسط معاون اول رئيس جمهور به كليه وزارتخانه ها، سازمانها و مؤسسات دولتي و نهادهاي انقلاب اسلامي ابلاغ گرديد، چنين مي خوانيم:
تمام دستگاه هاي اجرايي دولتي و سازمان هاي غيردولتي و مالكان ساختمان هاي با مصرف عمومي، مكلفند قسمت هاي مورد استفاده عمومي اماكن و ساختمان هاي(خصوصي و دولتي)خود را براساس ضوابط مصوب شوراي عالي شهرسازي و معماري حداكثر ظرف مدت يك سال براي افراد داراي معلوليت كه از صندلي چرخ دار استفاده مي كنند مناسب سازي نمايند.
ماده 3 اين آيين نامه نيز به نقش شهرداري ها اشاره مي نمايد: شهرداري ها موظفند ظرف دو سال نسبت به آماده سازي و مناسب سازي معابر عمومي با اولويت معابر اصلي و نزديك به تقاطع ها براي تردد معلولين اقدام نمايند. با ناكام ماندن كليه قوانين مصوب، بار ديگر مجلس شوراي اسلامي پيشقدم شد و در جلسه علني روز چهارشنبه 16/2/1383، قانون جامع حمايت از حقوق معلولان به تصويب نمايندگان ملت رسيد. اين قانون در تاريخ 6/3/1383 جهت اجرا به رياست جمهوري ابلاغ گرديد.در ماده يك اين قانون، دولت موظف به تامين حقوق معلولان، به شرح زير گرديده است: دولت موظف است زمينه هاي لازم را براي تامين حقوق معلولان فراهم و حمايت هاي لازم را از آنها به عمل آورد.
در ماده2 اين قانون كه شامل 4 تبصره است، كلاً  به مناسب سازي ساختمان ها و فضاهاي شهري جهت دسترسي و بهره مندي معلولان اختصاص دارد و حتي شهرداري ها را ملزم مي نمايد از صدور پايان كار براي آن تعداد از ساختمان ها و اماكن عمومي و معابري كه استانداردهاي تخصصي مربوط به معلولان را رعايت نكرده باشند، خودداري نمايد.
آيين نامه اجرايي ماده 2 قانون جامع حمايت از معلولان نيز در جلسه مورخ 4/3/1384 هيأت وزيران تصويب و در تاريخ 9/3/1384 توسط معاون اول رئيس جمهور به كليه وزارتخانه ها، سازمان ها و مؤسسات دولتي و نهادهاي انقلاب اسلامي ابلاغ گرديد.
در ماده يك اين آيين نامه در تعريف مناسب سازي آمده است: مناسب سازي به معناي اصلاح محيط و تدارك وسايل حمل و نقل است، به طوري كه افراد معلول قادر باشند تا آزادانه و بدون خطر در محيط پيرامون خود اعم از اماكن عمومي، معابر، محيط شهري و بين شهري و ساختمان هاي عمومي حركت كنند و از تسهيلات محيطي، اجتماعي، فرهنگي و اقتصادي با حفظ استقلال فردي لازم بهره مند شوند. ماده سه اين آيين نامه به صراحت اعلام مي دارد: كليه دستگاه ها موظفند طي يك برنامه سه ساله از زمان تصويب و ابلاغ اين آيين نامه، سالانه حداقل 30 درصد از ساختمان هاي عمومي وابسته را براي استفاده معلولان و براساس ضوابط و مقررات شهرسازي و معماري براي معلولان مناسب سازي نمايند.متعاقب تصويب و ابلاغ قوانين فوق، شوراي اسلامي شهر تهران نيز در يك صد و پنجاه و هشتمين جلسه رسمي خود در تاريخ 14/4/1384، مصوبه اي را مشتمل بر ماده واحده و چهار تبصره ذيل آن با عنوان مناسب سازي فضاهاي شهري براي جانبازان و معلولين جسمي و حركتي به تصويب رساند.
در ابتداي اين مصوبه، مجدداً  بر رعايت حقوق معلولان تأكيد گرديده است:
برخوردار بودن از حقوق مدني متناسب با شأن انساني كم توانان جسمي و حركتي و جانبازان محترم انقلاب اسلامي براي تحرك و دسترسي ايمن به خدمات، فضاها و تأسيسات عمومي شهرها با هدف برقراري و اعطاي استقلال نسبي، فردي و اجتماعي به اين گروه هاي ويژه، بايستي در رديف وظايف مسلم حاكميت و شهروندان و بويژه متوليان مديريت شهري قرار بگيرد...
در ادامه، شهرداري تهران مؤظف گرديده است از تاريخ ابلاغ اين مصوبه، حداكثر ظرف مدت دو سال نسبت به مناسب سازي معابر و فضاهاي شهري اقدام نموده و تسهيلات لازم را در امر رفت و آمد معلولان از طريق شركت واحد اتوبوسراني و شركت مترو و سازمان تاكسيراني فراهم آورد. همچنين كنترل هاي لازم را در صدور هر گونه مجوز ساخت و ساز و پايان كار جهت رعايت ضوابط شهرسازي و معماري براي معلولان به عمل آورد.
و در نهايت مي توان از بخشنامه شهردار تهران كه در تاريخ 10/10/1384، كليه مناطق شهرداري و سازمان ها و شركت هاي تابعه شهرداري تهران را ملزم به اجراي مصوبه شوراي شهر در دو فاز اجرايي تا پايان سال 1384 و 1385 نموده است به عنوان آخرين مصوبات و قوانين حمايتي از حقوق شهروندان معلول نام برد.
قوانين در مرحله اجرا
با نگاهي اجمالي به قوانين موجود، مي  توان ادعا كرد كه كشور ما يكي از پيشرفته ترين كشورهاي دنيا در زمينه تصويب قوانين حمايتي از معلولان است. دامنه اين قوانين از مجلس شوراي اسلامي تا هيأت دولت و شوراهاي اسلامي شهرها را در برگرفته است.
در حقيقت مي توان عنوان نمود كه در مرحله تصويب قانون، هيچ يك از مراجع قانوني كوتاهي نكرده و با داشتن چنين قوانين جامعي نياز به تصويب قوانين ديگر در جهت تحقق حقوق معلولان نيست. اما آيا در مرحله اجراي اين قوانين نيز كشور ما در مقايسه با كشورهاي پيشرفته و با ساير كشورهاي در حال توسعه توفيقي داشته است؟
حضور هزاران جانباز قطع نخاعي در كشور كه دين بزرگي بر گردن ما دارند، بايد مسئولين را در اجراي قوانين حمايتي از معلولان مصمم تر ساخته و زمينه حضور مستقل آنان را در جامعه بيشتر محقق مي ساخت. امروزه حضور در شهري مانند تهران و استفاده از امكانات آن نه تنها براي افراد كاملاً  سالم(از لحاظ جسمي)با ده ها مشكل و خطر همراه است، بلكه براي استفاده كم توانان جسمي و حركتي ناممكن و بنابراين مي توان به اين امر واقف شد كه اكثر قوانين حمايتي از محدوده كاغذ فراتر نرفته اند.
از عمده ترين مسائلي كه حضور معلولان را در شهر غيرممكن ساخته است، مي  توان به موارد ذيل اشاره نمود:
1 - سيستم حمل و نقل عمومي
به جرأت مي توان ادعا نمود كه در تهران حتي يك وسيله نقليه عمومي(تاكسي، اتوبوس و مترو)، قابليت جابه جايي حتي يك معلول سوار بر ويلچر را ندارد و اين در حالي است كه در تمام كشورهاي توسعه يافته و در حال توسعه دنيا، تمامي اتوبوس هاي شهري مجهز به تجهيزات نه چندان پيشرفته اي هستند كه قابليت جابه جايي افراد سوار بر ويلچر را دارند.
متأسفانه امكان استفاده معلولين از مترو نيز كه با تكنولوژي جديد احداث گرديده و اغلب ايستگاه هاي آن بعداز تصويب قوانين ويژه معلولين ساخته شده است وجود ندارد.
2 - پياده  روها
وجود اختلاف سطح، پله، كفسازي نامناسب، عدم ارتباط پياده رو با سواره رو، شيب عرضي و طولي نامناسب و حفاري هاي مكرر از جمله مواردي هستند كه جزو لاينفك اغلب پياده روهاي شهر مي باشند. نصب موانع فيزيكي جهت جلوگيري از ورود موتور سيكلت، پارك وسايل نقليه، اشغال پياده روها توسط واحدهاي تجاري، ساختمانهاي در حال احداث و دستفروشان نيز از جمله معضلاتي هستند كه استفاده ايمن و سهل را براي شهروندان عادي بامشكل و براي شهروندان معلول غيرممكن ساخته است.
موارد مكرر نقض حقوق عابرين پياده هنگام عبور از عرض خيابان توسط رانندگان وسايل نقليه و راكبان موتورسيكلت نيز جزو صحنه هاي تكراري شهر مي باشد.
همچنين وجود رفوژهاي بلند در ميان خيابان تردد ويلچر از عرض خيابان را غير ممكن ساخته است.
3 - پل هاي هوايي ويژه عابر پياده
امكان استفاده از پل هاي هوايي عابر پياده، حتي پل هايي كه جديداً و تحت عنوان مكانيزه به پله برقي مجهز گرديده اند، براي هيچ فرد سوار بر ويلچري قابل استفاده نمي باشند.
4 - پارك ها و بوستان ها
با بررسي اجمالي كليه پارك ها و بوستان هاي پرتردد سطح شهر، مي توان به اين نتيجه رسيد كه بيش از 95 درصد پاركهاي شهر تهران، فاقد سرويس هاي بهداشتي ويژه معلولين بوده و داراي اختلاف سطح هاي فراوان بدون رمپ مي باشند.
5 - محل پارك ويژه خودروهاي معلولين
به جز موارد جزئي، در اغلب معابر تهران محل اختصاصي پارك خودروي معلولين وجود نداشته و آن تعدادي نيز كه با نصب تابلو و علائم افقي تعيين گرديده اند توسط افراد غير معلول اشغال شده و هيچ گونه برخورد قانوني با آنان به عمل نمي آيد.
6 - ساختمان هاي دولتي و عمومي
اغلب ساختمان هاي دولتي و عمومي در سطح شهر، براي استفاده معلولين مناسب نمي باشند. وجود پله در ورودي ساختمان ها، نداشتن آسانسور و سرويس بهداشتي ويژه معلولين، از عمده معضلات اغلب ساختمان هاي با كاربري عمومي جهت مراجعه معلولين مي باشند.
علل ناموفق بودن قوانين در مرحله اجرا
امروزه لازم است به جاي وضع قوانين و بخشنامه هاي جديد، اقدام به آسيب شناسي قوانين موجود در مرحله اجرا نمود و موانع تحقق اهداف قانونگذار را در اين زمينه مورد بررسي دقيق قرار داد. متأسفانه در كشور ما، قوانيني كه با صرف وقت و هزينه بسيار زياد به تصويب مي رسند، در عمل يا اصلاً اجرا نمي شوند و يا اجراي آنها به صورت ناقص و سليقه اي انجام مي پذيرد. قوانين حمايتي از حقوق شهروندان معلول نيز از اين قاعده مستثني نمي باشد.
عمده ترين دلايل عدم موفقيت اين قوانين عبارتند از:
1 - عدم زمينه سازي لازم جهت اجراي قوانين
در حال حاضر، زمان اجراي قوانيني كه در اغلب كشورهاي پيشرفته دنيا به تصويب مي رسند، به حداقل يك الي دو سال پس از تصويب قانون موكول مي گردد تا در طول اين مدت، سازمان هاي مجري فرصت كافي براي زمينه سازي اجراي قوانين مورد نظر داشته باشند. همچنين زمان كافي جهت اطلاع رساني، فرهنگ سازي، انجام دادن امور زيربنايي، مطالعات اساسي، تهيه طرح و نقشه(در صورت نياز)، پيش بيني و تخصيص اعتبارات مورد نياز و هماهنگي با ساير ارگانهاي ذيربط  در اختيار  دستگاه هاي مجري وجود خواهد داشت.
اما با مروري بر دو مصوبه هيات دولت در سال هاي 1379  و 1384  و نيز مصوبه شوراي اسلامي شهر تهران در سال 1384، ملاحظه مي شود كه قانونگذار بلافاصله پس از ابلاغ قانون، دستگاه هاي مجري را ملزم به اجراي آن در يك مهلت زماني يك الي سه ساله نموده است.
2 - تشكيل ستاد
معمولاً جهت پي گيري مصوباتي كه چندين ارگان و سازمان در آن نقش دارند، قانون گذار در همان مصوبه ستادي را كه حول يك محور شكل مي گيرد، پيش بيني مي نمايد.(معمولاً سازمان اصلي متولي اجراي مصوبه، محور مورد نظر  مي باشد.)در ماده 8 مصوبه مورخ 4/3/1384 هيات وزيران، سازمان بهزيستي كشور موظف گرديده است ستادي را به منظور پيگيري و ايجاد هماهنگي هاي لازم براي مناسب سازي با حضور 11 عضو تشكيل دهد.
در تبصره يكم مصوبه شوراي اسلامي شهر تهران نيز شهرداري تهران مكلف گرديده است، با تشكيل ستادي متشكل از نمايندگان بخش هاي مختلف، مصوبات شوراي اسلامي شهر تهران در زمينه مناسب سازي محيط هاي شهري براي آسيب مندان جسمي- حركتي را پيگيري نمايد.به طور معمول، سازمان متولي تشكيل ستاد، در اولين اقدام مكاتبه اي را با ساير سازمان هاي موضوع قانون جهت معرفي نماينده تام الاختيار به عمل مي آورد. در اغلب موارد، نمايندگان معرفي شده از تخصص كافي در زمينه مورد نظر برخوردار نبوده و در گزينش آنها دقت كافي به عمل نمي آيد.تشكيل منظم جلسات ستادهايي كه متشكل از چندين عضو هستند، بخصوص زماني كه اعضاء از ارگان ها و سازمان هاي مختلف انتخاب مي شوند، از بزرگترين معضلات كار ستادي در كشور است، زيرا هماهنگ كردن زمان براي حضور همه اعضا بخصوص زماني كه اعضاي ستاد داراي مسئوليت هاي مهمي در تشكيلات خود باشند، اصولاً غيرممكن است. همچنين جابجايي مرتب مديران و اعضاي ستاد با توجه به سابقه نگارنده كه در چندين ستاد حضور داشته است، يكي از معضلات مضاعف كار ستادي به شمار مي رود. بنابراين بايد گفت كه اجراي قانوني كه به يك ستاد سپرده شود، در مقايسه با قانوني كه به يك ارگان خاص واگذار گردد با ده ها مشكل مضاعف مواجه خواهد گرديد. لذا پيشنهاد مي گردد كه آسيب شناسي  كار ستادي در كشور به عنوان موضوعي تحقيقاتي در برنامه مراكز تحقيقاتي و يا پايان نامه هاي دانشگاهي قرار گيرد.
3 - بي توجهي سازمان هاي مجري به قوانين
آنچه كه بيش از همه عوامل در عقيم ماندن قوانين مصوب نقش دارد، بي توجهي و يا برخورد سليقه اي سازمان هاي مجري قانون است.
در تمامي قوانين و مصوبات حمايتي از حقوق معلولان، مشخص نشده است كه اگر سازمان و يا ارگاني در اجراي قانون كوتاهي نمود چه پيامدي متوجه آن خواهد گرديد؟
امروزه در تمامي كشورهاي پيشرفته دنيا در كنار تصويب قوانين حمايتي، مجازات هايي نيز براي بي توجهي به اين قوانين پيش بيني گرديده است. به عنوان نمونه، در كشور آمريكا چنانچه يك معلول نتواند از يك ساختمان عمومي استفاده نمايد، با طرح شكايت در دادگاه، مسئولين آن ساختمان ملزم به مناسب سازي و پرداخت جريمه سنگين به شخص معلول خواهند بود.
بنابراين به نظر مي رسد، تا زماني كه احقاق حقوق معلولين از طريق نهادهاي قضايي نهادينه نگردد، عزم راسخي در جهت مناسب سازي ساختمان هاي دولتي و عمومي به وجود نخواهد آمد.
</TEXT>
</DOC>
<DOC>
<DOCID>HAM2-851119-110</DOCID>
<DOCNO>HAM2-851119-110</DOCNO>
<ORIGINALFILE>/1385/851119/world/_mycity.htm</ORIGINALFILE>
<ISSUE>پنجشنبه 19 بهمن 1385</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
روند تكامل خدمات شهري
</TITLE>
<TEXT>
محمدجواد ميرزااميني - متناسب با رشد و توسعه شهرها در كشورهاي مختلف جهان، مديريت شهري نيز به مرور تكامل يافته است به طوري كه امروز شاهد ظهور سبك هاي نوين و خلاقانه فراواني در اين حوزه هستيم. روند تغييرات جهاني و منطقه اي چنان پرشتاب است كه امروز بحث هاي فراواني در ميان متخصصان، صاحبنظران و انديشمندان جهان در زمينه شهرهاي آينده(در حيطه علم آينده پژوهي )نيز مطرح است. اين مطالعات حاكي از دغدغه هاي جدي مديران ملي و شهري براي برنامه ريزي پيش دستانه در مواجه با مسايل آينده است به طوري كه بتوانند شاهد توسعه پايدار كيفيت زندگي شهري مردم باشند.
مطالعه ساختار مديريتي شهرهاي مختلف جهان نشانگر اين نكته است كه توسعه مستمر شهر و ارائه خدمات كيفي، در گرو وجود يك ساختار مديريت شهري يكپارچه و آينده نگر و وجود شهرونداني فرهيخته و دغدغه مند است. بايد بتوان حوزه هاي مختلف و به هم  پيوسته زندگي شهروندان را در سايه ساختاري يكپارچه و بهينه سامان داد. متأسفانه به وفور، شاهد  كارآمد نبودن اقدامات پراكنده(و بعضاً حتي بسيار دلسوزانه)مديران كشور هستيم كه اين خود دليلي مستند بر مدعاي صاحبنظران است.
از طرف ديگر، اهميت وجود شهرونداني آگاه، متعهد و دلسوز، تأثيري كمتر از عامل قبلي ندارد. توجه به اين نكته ضروري است كه مفهوم شهروندي فراي مقوله سكنه بودن(ساكن در شهر بودن)است. متأسفانه به دليل نبود رشد كافي فرهنگ شهرنشيني در كشور، بيشتر شاهد وجود ساكنان شهري هستيم نه شهروندان اجتماعي.
خدمات شهري
به جرأت مي توان خدمات شهري را قلب مديريت شهري دانست. چون آنچه در ارتباط مستقيم و منسجمي با زندگي روزانه شهروندان است و كيفيت زندگي آنان را تعيين مي كند نحوه ارايه خدمات شهري توسط شهرداري(و ديگر نهادهاي مرتبط)و نحوه دريافت آن خدمات توسط يكايك شهروندان است. اگرچه گستره و نوع خدمات شهري همراه با نحوه ارايه آنان، از اهميتي فوق العاده  برخوردار است(كه غالباً نيز نسبت به آن اطلاعاتي داريم)اما آنچه ما مي خواهيم در اين جا بدان بپردازيم، توضيح اين نكته است كه بدانيم در زمينه خدمات شهري، كجا هستيم، كجا بايد برويم و چه مراحلي را بايد طي كنيم. امروز در جهان، خدمات از توليد پيشي گرفته است. به نظر مي رسد كيفيت در خدمات، مسابقه اي است بدون خط پايان. به وضوح شاهديم كه اقتصادهاي امروز بيشتر به سمت خدماتي   شدن پيش مي روند به طوري كه كشورهايي كه به خاطر بافت و زيرساخت هاي فرهنگي خود، داراي امتيازاتي در اين زمينه هستند، از ديگران پيشي گرفته اند. به علاوه ماهيتاً خدمات به گونه اي است كه به خاطر انعطاف پذيري و فضاي خلاقانه خود، هيچ گونه محدوديتي را برنمي تابد. خدمات شهري يكي از مهمترين عرصه هاي رقابتي در حيطه  خدمات رساني است.
مطالعه روند تكامل مديريت، پيشرفت خدمات شهري و رشد فكري افراد، ما را در خدمات شهري، در مقابل سه مرحله اساسي قرار مي دهد كه بايد بكوشيم با برنامه ريزي جدي و متعهدانه، فرآيند گذار از اين مراحل را پشت سر بگذاريم:
مرحله اول: روزمرگي و تلاش براي رفع نيازهاي اوليه شهروندان
برمبناي شواهد و قراين و تجربيات خود، بيشتر به نظر مي رسد ما در اين مرحله حضور داريم. در اين مرحله، مديران شهري به برنامه ريزي بلندمدت و جامع نمي پردازند و بيشتر مي كوشند در حد امكانات، منابع و بودجه ها به رفع نيازهاي اوليه شهروندان بپردازند. در چنين حالتي، نظرات شهروندان چندان مورد توجه قرار نمي گيرد و صرفاً هرآنچه انجام شود مطلوب محسوب مي گردد. انبوهي از امور بر زمين  مانده(به روشي درست يا نادرست)اولويت بندي شده و به مرور زمان به انجام مي رسند. هم شهروندان و هم كارمندان شهرداري، دچار روزمرگي محسوس و مزمني شده اند كه پيامد آشكار آن بي تفاوتي نسبت به شرايط فعلي است.
مرحله دوم: تلاشي دغدغه مندانه براي جلب رضايت شهروندان
اين مرحله كه بعد از گذار از مرحله رفع نيازهاي اوليه، ظهور مي كند، مديران به برنامه ريزي جدي، بلندمدت و آينده نگرانه با هدف جلب رضايت كامل شهروندان مي پردازند. پايبندي به ارزش  هايي همچون رضايت شهروندان(مشتريان خدمات شهري)، ارتقاي كمي و كيفي خدمات، و ارزيابي مستمر عملكرد خود(توفيق در جلب رضايت شهروندان)از مشخصه هاي اصلي اين مرحله محسوب مي شود. در چنين شرايطي، نقش شهروندان نيز كمتر از مديران شهري نيست. تعامل سازنده آنان با مديران و انتقال ديدگاه ها و نظرات شان(به عنوان بازخورد)نقشي مهم در توفيق مديران و شكل گيري شهري شكوفا دارد.
مرحله سوم: كوششي خلاقانه براي ارتقاي توقعات شهروندان
در اين مرحله پاياني، ديگر مديران صرفاً به جلب رضايت شهروندان قانع نبوده و مي كوشند آگاهانه، توقعات آنان را افزايش دهند، چون اعتقاد دارند وجود شهرونداني فرهيخته و داراي استانداردهاي بالا، آنان را در كسب موفقيت هرچه بيشتر ياري مي دهد. در اين وضعيت، توسعه يافتگي به طور كامل رخ داده است و ارتقاي خودجوش و مستمر رفاه، كيفيت و استانداردهاي زندگي، يك ارزش محسوب مي شود. در اين مرحله، بايد از مديراني خلاق و دلسوز بهره گرفت.
</TEXT>
</DOC>
<DOC>
<DOCID>HAM2-851119-111</DOCID>
<DOCNO>HAM2-851119-111</DOCNO>
<ORIGINALFILE>/1385/851119/world/_mycity.htm</ORIGINALFILE>
<ISSUE>پنجشنبه 19 بهمن 1385</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
زاويه ديد
اخذ عوارض توسعه
</TITLE>
<TEXT>
گروه شهري- از منظر حقوق شهري و اخلاق شهرسازي، اعمال هر گونه روش اخذ عوارض توسعه، در قالب مفهوم اصل قبول تقصير در جهت تقبل مالي جبران صدمات و خسارات وارده صورت مي گيرد.
يكي از پايه هاي ارزشي هر گونه ديدگاه اخلاقي در زمينة توسعة شهر، جلوگيري از وارد آمدن خسارات و صدمات به افراد و محيط زيست است. با وجود اين از برخي از خسارات و صدمات، به طور كامل نمي توان جلوگيري كرد يا در هنگام بررسي نمي توان همچون برخي ديگر از خسارات، آنها را پيش بيني يا به سهولت ارزيابي كرد. به همين دليل، در نظام مديريت توسعة شهري، قبول تقصير و مسئوليت توسط منبع و عامل اعمال خسارت و احساس تعهد نسبت به جبران خسارت در حد امكان، چه از طريق اقدامات و چه از طريق پرداخت هزينة مالي، ضروري و لازم الاجراست. يكي از مسائل و تأثيرات منفي اعمال روشهاي اخذ عوارض توسعه، در صورت عدم بررسي اوليه و تنظيم صحيح، قابليت انتقال غيرمستقيم مبالغ عوارض، به صورت افزايش هزينة ساختمان، به مصرف كنندة نهايي و در نتيجه افراد با درآمد كمتر است. در حالي كه قبول تقصير و جبران خسارت بايد توسط مالك و سازندة ساختمان يا سرمايه گذار اصلي آن، كه در مسير دستيابي به منافع شخصي، مسبب خسارات و صدمات اجتماعي و محيطي مي شود، صورت بگيرد و در غير آن صورت، علاوه بر اينكه اخذ عوارض توجيه اخلاقي و حقوقي خود را از دست مي دهد، موجب افزايش قميت مسكن و در نتيجه ساير هزينه هاي زندگي مي شود.
در فرايندي شبيه آنچه در تهران از طريق اخذ عوارض تراكم مازاد صورت گرفت، فشار اصلي تأمين هزينه هاي مديريت شهري، كه در قالب عوارض تراكم فراهم مي آيد، به همراه تبعات تصاعدي اقتصادي متوسط غيرمالك جامعه منتقل مي شود. اگر از زمينه هاي مساعدي كه براي سوء مديريتها و سوءاستفاده هاي مالي فراهم مي آيد بگذريم، بهره وران اين وضعيت در وهلة اول سرمايه گذاران و سازندگان بنا و در مرتبة دوم مالكان هستند. بخش عمده اي از واحدهاي مسكوني لوكس و گران قيمت كه در چنين فرايندي احداث مي شوند، از آنجا كه اصولاً در ارتباط با نياز اجتماعي و رابطة  عرضه و تقاضاي واقعي موجود در جامعه احداث نشده اند، تنها به عنوان يك مكانيزم ضدتورمي توسط طبقات پردرآمد ساخته يا خريداري مي شوند و اشغال نشده و خارج از عرضة واقعي بازار مسكن باقي مي مانند. چنين روندي از نظر حقوق شهري و اخلاق شهرسازي مردود و در تضاد با الگوهاي عادلانة  توزيع منابع است.
ساختمانهاي مرتفع يكي از مسئله سازترين انواع ساختمان هستند و به همين دليل صدور مجوز احداث براي اينگونه بناها در نظامهاي كارآمد و پيشرفتة نظارت بر توسعة شهري، علاوه بر نياز به تطابق با مقررات ساختماني و رعايت جوانب فني مانند تهيه و بررسي گزارش مقاومت و ويژگيهاي خاك، مشروط به بررسيها و نظارتهاي متعدد است و احداث آنها فقط در مناطق خاص تعيين شده توسط طرحهاي توسعه امكان پذير است.
عوارض منفي محيطي بناهاي مرتفع كه حقوق افراد را مي توانند مورد تعرض قرار دهند شامل مواردي از اين قبيل اند: ممانعت از دسترسي مستقيم به تابش نور آفتاب، ممانعت از دسترسي به جريان طبيعي و سالم هوا، ممانعت از دسترسيهاي بصري به مناظر شهري با ارزش، تأثيرات منفي احداث بنا بر ترافيك و ظرفيتهاي پاركينگ محلي، تأثيرات منفي بر ظرفيت زيرساختها و خدمات شهري و عمومي، در معرض خطر قرار گرفتن ساكنان و همسايگان در مواقع زلزله و حريق. يكي از كمبودهاي اساسي مستتر در فعل و انفعالات مكانيزم بازار، عدم توجه به ضرورت كنترل عوارض منفي جانبي، اتفاقي و غيرعمد حاصل از اقدامات معطوف به توسعة شهرهاست.به اين عوارض حاصل از توسعة  اراضي شهري، تأثير همسايگي نيز اطلاق شده است، كه به دليل تمايل عاملان توسعه به افزايش منافع مالي خود، در محاسبات آنها مورد توجه قرار نمي گيرد. از ديگر نواقص مكانيزم بازار، توليد و توزيع ناكافي خدمات، تأسيسات و زيرساخت هاي عمومي در سطح شهر است. خدمات و كالاهاي عمومي به خدمات و كاربري هايي اطلاق مي شود كه مورد بهره برداري عمومي قرار مي گيرند. مانند خيابانها، فضاهاي باز، ميدانها، پاركها، پلها و ساير زيرساخت ها، تأسيسات، ساختمانها و فضاهاي عمومي.در مكانيزم بازار، توليد خدمات و تسهيلات و تأسيسات عمومي به دليل نبود انگيزة مالي براي سرمايه گذاري، در حدي به مراتب پايين تر از ميزان مطلوب و مورد نياز جامعه، توليد مي شود كه نمونه بارز اين امر را مي توان به وضوح در توسعة شهري چند سال گذشتة تهران مشاهده كرد.
</TEXT>
</DOC>
<DOC>
<DOCID>HAM2-851119-112</DOCID>
<DOCNO>HAM2-851119-112</DOCNO>
<ORIGINALFILE>/1385/851119/world/_safarz.htm</ORIGINALFILE>
<ISSUE>پنجشنبه 19 بهمن 1385</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">گردشگری</CAT>
<CAT xml:lang="en">Tourism</CAT>
<TITLE>
توسعه و خردورزي
</TITLE>
<TEXT>


عباس جهاني
مي گويند هر انقلابي داراي دوران كودكي و دوران بلوغ است. به طور طبيعي با دوران كودكي ناپختگي ها و افراط و تفريط فراوان همراه است و از آن گريزي نيست. اما وقتي دوران بلوغ فرا مي رسد، بايد شاهد رفتارهاي توأم با خرد و پختگي باشيم.
انقلاب اسلامي مردم ايران كه در بيست و دوم بهمن ماه 1357 به رهبري شجاعانه امام خميني(ره)به پيروزي رسيد، مثل همه انقلاب ها فراز و فرودهاي دوران نوزايي، سير تحولي و بلوغ را داشته است. مردمي كه به قول وقايع نگاران در روزهاي آتش و خون و رويارويي با سركوبگران مسلح رژيم شاه، بانك هاي آن زمان را به عنوان مظاهر اقتصادي رژيم مورد حمله قرار مي دادند و شيشه هاي آنها را خرد مي كردند و يا گاهي دامنه تخريب فزون تر مي شد، از فرداي پيروزي انقلاب از همين اماكن اقتصادي كه جزو دارايي هاي ملي و مردمي محسوب مي شد، همچون ديدگان خود مراقبت كرده اند.
نگارنده به تناسب رشته تحصيلي، تجربه هاي كاري و مهارت هايم، استطاعت و بضاعت آن را ندارم كه به تحليل رفتارها در طول سه دهه از زمان سپري شده بعد از پيروزي انقلاب بپردازيم، اما در حوزه كاري خودم، نكاتي را از سر دلسوزي يادآوري مي كنم كه مطمئن هستم براي نسل امروز و نسل هاي آينده ما مفيد و ثمربخش خواهد بود.
سرزمين ما ايران، از لحاظ ساختار و منابع طبيعي و ميراث هاي فرهنگي و تاريخي در جهان همانند ندارد. يعني نمي توان اين همه تنوع جغرافيايي و طبيعي و فراواني ميراث هاي تاريخي و فرهنگي چندهزار ساله را يكجا در يك كشوري ديد. اين يگانگي ضمن آن كه براي ما همواره مايه مباهات بوده، هم در پيشگاه پروردگار توانا كه اين مواهب را به ما ارزاني داشته و هم در مقابل نسل كنوني و نسل هاي آينده مسئوليت هايي را پيش روي مان قرار داده است كه سزاوار است به آنها توجه كافي داشته باشيم.
در سال هاي اخير به كرات مي شنويم و يا مي خوانيم كه در جريان توسعه- به هر شكل- اعم از سدسازي، ساخت جاده و احداث بناهاي جديد، ملاحظات زيست محيطي و ضوابط مربوط به حفظ ميراث هاي فرهنگي و تاريخي رعايت نمي شود و اين  كم توجهي، گاهي به زيان هاي بسيار سنگين و غيرقابل جبران منتهي مي گردد.
نكته جالب در تركيب اشخاص حقيقي و حقوقي كه به اين مسايل معترض هستند، علاقه  و دلسوزي آنها نسبت به امكانات، ثروت هاي طبيعي و تاريخي اين مملكت است. فرقي نمي كند، روزنامه نگاران، طرفداران حفظ محيط زيست و ميراث هاي فرهنگي، بدون آن كه نفعي مادي يا فوري نصيبشان شود، از سر دلسوزي به دست اندركاران طرح هاي توسعه، يادآور مي شوند كه در حفظ منابع طبيعي و ميراث هاي فرهنگي دقت كافي به خرج دهند. گاهي تحت تأثير احساسات دامنه اعتراضات به حضور مدافعان در مكان اجراي طرح هم منجر شده است. نمي توان همه مداخلاتي از اين قبيل را تأييد كرد.
اما بدون شك، منتقداني كه با ارايه دليل هاي كافي و با انگيزه حفظ يك ميراث طبيعي و يا تاريخي، به نقد عملكرد مجريان طرح هاي توسعه مي پردازند، در زمره فداكارترين و دلسوزترين افراد علاقه مند به انقلاب، نظام جمهوري اسلامي و آينده كشور مي باشند و دست اندركاران طرح هاي توسعه، نبايد اين گونه اعتراضات منطقي به عنوان مانع و يا تزاحم نگاه كنند.
كساني كه برج جهان نما را در اصفهان آن قدر مرتفع مي سازند كه موقعيت يك اثر بي نظير تاريخي مثل ميدان نقش جهان را به خطر مي اندازد، خود بهتر مي دانند، ارزش افزوده چنان بنايي در مقياس منافع ملي هرگز با ارزش افزوده يك اثر مهم و بي نظير مثل ميدان نقش جهان برابري نمي كند. اين آثار تا ساليان دراز براي نسل هاي متمادي، در حوزه صنعت گردشگري، داراي ارزش هاي بيكران اقتصادي خواهند بود. در مورد سد سيوند نيز همين مثال صادق است.
احداث يك سد به اين دليل كه موجبات آبرساني به اراضي و توسعه كشاورزي و همچنين توليد انرژي و رفاه اجتماعي كمك مي كند، قابل تقدير است، همچنان كه مردم همواره قدردان سازندگان سدهاي كشور از طراحان، مهندسان تا كارگران جزء بوده اند. اما وقتي، احداث يك سد موجوديت يك اثر تاريخي بي نظير مثل مجموعه پاسارگاد را با خطر روبه رو مي كند حتماً كار به مقايسه، ميزان ارزش به خصوص ارزش افزوده آن سد با آن مجموعه تاريخي پيش مي آيد و با محاسبه عمر مفيد يك سد، ميزان بازدهي اقتصادي آن و ساير مزايا، باز هم در قبال ارزش افزوده اي پاسارگاد به عنوان يك اثر يگانه در جاذبه هاي گردشگري ايران با درآمدهاي ارزي در طول سال هاي سال دارا خواهد بود، متوجه اين واقعيت مي شويم كه راه خردمندانه، حفظ مجموعه تاريخي بوده است. گو اين كه با برخي توضيحات دست اندركاران سد و مسئولان، اميدهايي براي حفظ پاسارگاد پديد آمده است كه اميدوارم قرين به واقعيت باشد.
اگر بخواهم نمونه هاي ديگري را در اين موارد بشمارم، از حوصله اين نوشتار خارج خواهد شد. اما، تقاضاي من از دولتمردان، آن است كه در چارچوب بحث هاي توسعه پايدار كه چند وزارتخانه و سازمان مهم كشور در آن دخيل مي باشند، بخش محوري را به انجام هماهنگي هاي لازم براي حفظ منابع طبيعي و ميراث هاي تاريخي كشور پيش از اجراي پروژه هاي عمراني اختصاص بدهند تا نظير آنچه كه در هفته هاي اخير در خصوص برج جهان نماي اصفهان و سد سيوند شاهد بوده ايم، پيش نيايد.
ساده ترين راه اين است كه قبل از اجراي هر پروژه كلان عمراني، اگر قرار است يك اثر طبيعي يا تاريخي تحت تأثير و يا تخريب احتمالي قرار بگيرد، توسط كارشناسان، ارزيابي كامل انجام شود تا پروژه هايي كه از اين لحاظ مقرون به صرفه نمي باشند به دست اجرا سپرده نشوند.
به خاطر داشته باشيم، گاهي ممكن است، اجراي يك طرح، به لحاظ ارزش هاي حياتي آن به هر قيمت اجتناب ناپذير باشد، اما نمي توان محيط زيست منابع طبيعي و ميراث هاي تاريخي را كه تجديد ناپذير هستند، فداي طرح هايي كرد كه مي توان، با تجديد مكان يابي آنها، از چنين زيان هاي سنگين و غيرقابل جبراني پيشگيري نمود.
در سالگرد پيروزي شكوهمند انقلاب اسلامي ايران، شايسته است سهم مراقبت از منابع طبيعي و ميراث هاي فرهنگي كشورمان را به عنوان ارزش هاي پايدار انقلاب، محفوظ داريم تا آيندگان نيز از اين ثروت ها و مواهب بزرگ برخوردار شوند.
</TEXT>
</DOC>
<DOC>
<DOCID>HAM2-851119-113</DOCID>
<DOCNO>HAM2-851119-113</DOCNO>
<ORIGINALFILE>/1385/851119/world/_safarz.htm</ORIGINALFILE>
<ISSUE>پنجشنبه 19 بهمن 1385</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">گردشگری</CAT>
<CAT xml:lang="en">Tourism</CAT>
<TITLE>
وقتي مهريه  گره گشا مي شود
</TITLE>
<TEXT>


معمولاً داستانك هاي همشهري را كه در صفحه آخر روزنامه چاپ مي شود، مي خوانم. به اين دليل كه كوتاه است و عصاره فكر، انديشه و ذوق نويسنده كه در عباراتي چند فراهم آمده تا لحظاتي ما را تحت تأثير قرار مي دهد و يا به انديشيدن وامي دارد. اما داستانكي كه روز دوشنبه 2 بهمن ماه 85 تحت عنوان تخيل چاپ شده بود، يك سويه نگري را تداعي مي كرد. متن نوشته، گوياي آن بود كه مردي علاقه مند به همسرش، به خاطر عدم توانايي در پرداخت مهريه كه لابد يكجانبه توسط همسرش به اجرا گذاشته شده، به زندان افتاده است و در زندان، در دايره تخيلاتش النگوي طلايي را جست وجو مي كند كه گويا در سالروز ازدواجشان، دوست داشته براي همسرش بخرد!
جنبه ايجابي اين داستان كوتاه آن است كه اگر زن بي وفايي توأم با سوداگري به خرج نمي داد و مهريه را به اجرا نمي گذاشت، امروز شوهر وفادارش كه در زندان به سر مي برد به مناسبت سالگرد ازدواجشان آن النگوي طلا را كه پشت ويترين طلا فروشي ديده بود، براي او مي خريد!
ضمن تحسين نويسنده در به كار گرفتن حداكثر ايجاز به منظور بيان واقعه، از باب گله و انتقاد ناچار به بازگويي اين واقعيت هستم كه سرگذشت خود من- يك بانوي 51 ساله كه 25 سال از ازدواج ام مي گذرد- گوياي برخي حقايق است كه به ما حق مي دهد،  منصفانه تر به داوري بپردازيم. وقتي در سال 1360، يك جوان مؤدب با موجودي 8 هزار تومان به خواستگاري ام آمد، به خاطر خصوصيات اخلاقي و منش انساني او، به بضاعت مالي اش توجه نكردم و به خانه بخت رفتم. عليرغم آنكه در خانه پدري و ميان خانواده ام با رفاه كامل زيسته بودم، همه مشكلات و مشقت هاي نداري و مسائل اقتصادي را با رضايت قلبي تحمل كردم. 5سال بعد از ازدواجمان پسر دوم ما به دنيا آمد. من با داشتن يك كودك 5/4 ساله و نوزاد جديد، سر كار مي رفتم و صبورانه كوشيدم تا زندگي آبرومندي فراهم كنيم. نتيجه كوشش هاي ما بهبود وضع اقتصادي مان بود، اما در هجدهمين سال ازدواجمان، همسرم به اين بهانه كه ماهي يك ميليون تومان درآمد دارد، صريحاً به من گفت كه با يك دختر 23 ساله قصد ازدواج دارد و باز هم صريحاً سن و سال من را در مقايسه با آن دختر جوان به رخم كشيد و ظاهراً سن و سال خودش را فراموش كرده بود! پسرم كه سال سوم دبيرستان بود به پدرش اعتراض كرد، اما پاسخ شنيد كه اگر تحمل وضعيت جديد را ندارد، منزل را ترك كند!... بحران در شرايطي به اوج رسيد كه حتي يك  شاهي پس انداز نداشتم چون تمام حقوقم را خرج كرده بودم. رفتم مهريه ام را اجرا گذاشتم. قاضي دادگاه پرسيد كه چرا چنين كاري را كرده ام گفتم دو پسر كلاس دوم راهنمايي و كلاس سوم دبيرستان دارم كه به شدت نگران آينده آنها هستم. مهريه ام كه به روز تعيين شد معادل نصف مايملك و دارايي شوهرم بود كه من به عنوان مهريه كامل پذيرفتم. دختري كه قرار بود به همسري شوهرم درآيد، وقتي با واقعيت ها و مقررات مهريه روبه رو شد، از صحنه گريخت و شوهرم با عذرخواهي و شرمساري به زندگي مشتركمان برگشت. حالا اگر امكان دستيابي به مهريه در آن روز براي من وجود نداشت، فرزندانم امروز نمي توانستند وارد تحصيلات دانشگاهي شوند و قطعاً آينده اي مطمئن در انتظار ما نبود.
آيا بهتر نيست در مواردي مثل حذف شيربها كه يك آيين بسيار خوب براي تأمين جهيزيه زن به شمار مي رفت، اقدام شتابزده صورت نمي گرفت و در مورد وصول مهريه هم دچار هيجانات آني و اقدامات شتابزده نشويم و حق و حقوق اكثريت زنان- نه آن اقليت فرصت طلب- را در نظر داشته باشيم.
ع- عرفانيان
</TEXT>
</DOC>
<DOC>
<DOCID>HAM2-851119-114</DOCID>
<DOCNO>HAM2-851119-114</DOCNO>
<ORIGINALFILE>/1385/851119/world/_safarz.htm</ORIGINALFILE>
<ISSUE>پنجشنبه 19 بهمن 1385</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">گردشگری</CAT>
<CAT xml:lang="en">Tourism</CAT>
<TITLE>
از ميان پيام ها و نامه ها
</TITLE>
<TEXT>
افزايش قيمت آجيل
نرخ انواع آجيل در برخي از فروشگاه هاي خشكبار و آجيل افزايش يافته است. با توجه به فرارسيدن ماه هاي پاياني سال و نياز مردم به اين نوع اقلام خوراكي، جا دارد با همكاري دستگاه هاي ذيربط و اتحاديه هاي صنفي، از افزايش بي رويه قيمت ها جلوگيري شود.
عبدالله جواد پور- تهران
راهي براي عرضه ماهي ارزان تر
در حال حاضر با توجه به قيمت بالاي انواع ماهي، اقشار كم درآمد قادر به خريد آن نيستند. در سال هاي گذشته، شركت شيلات با توزيع گسترده ماهي دسترسي بسياري از خانواده ها را به اين غذاي مهم، فراهم مي كرد. آيا بهتر نيست، با انجام برخي تسهيلات همچون گذشته، قيمت انواع ماهي را به توان مالي و قدرت خريد مردم كم درآمد نزديك كرد؟
صدر صدرايي- تهران
خط كشي پاك شده
در مسير جاده چالوس- علمده خط كشي وسط جاده از بين رفته است اين كمبود در شب و با توجه به تاريكي جاده موجب اشتباه ديد رانندگان و بروز حوادث رانندگي ناگوار مي شود.
مهديان- چالوس
تقاضاي آسفالت يك خيابان
بيش از 15 سال است كه ساكن خيابان رودبار شرقي، نرسيده به تقاطع ميرداماد و شريعتي هستم. آسفالت كامل اين خيابان از خواست هاي ديرين ساكنان آن است كه اميدوارم، هر چه زودتر عملي شود.
حسين فرد- تهران
</TEXT>
</DOC>
<DOC>
<DOCID>HAM2-851119-115</DOCID>
<DOCNO>HAM2-851119-115</DOCNO>
<ORIGINALFILE>/1385/851119/world/_safarz.htm</ORIGINALFILE>
<ISSUE>پنجشنبه 19 بهمن 1385</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">گردشگری</CAT>
<CAT xml:lang="en">Tourism</CAT>
<TITLE>
پاسخ مسئولان
</TITLE>
<TEXT>
به علت عدم همكاري، ميسر نشده است
ششدانگ پلاك ثبتي 1186/153 واقع در گوهردشت كرج(اراضي معروف به سياهكلاهان)شهرك شهيد جهازي ها به نفع اين نهاد مصادره و پس از پيروزي انقلاب اسلامي توسط بنياد علوي و طي صورت مجلس تفكيكي شماره 7139 مورخ 22/3/58 به 191 قطعه تفكيك شد و حدود 300 خانوار در آن ايجاد اعياني كرده اند. در اجراي ماده 147 قانون اصلاحي ثبت حدود 146 نفر از متصرفان درخواست سند كرده كه پس از دريافت حقوق بنياد اسناد مالكيت به نام آنها منتقل شد و در خصوص بقيه ساكنان شهرك كه طبق آيين نامه جاري مصوب هيأت امناء بنياد از متصرفان جهت خريداري عرصه تصرفي دعوت شد. در نتيجه آنها درخواست اعمال تعرفه قيمت آيين نامه سابق بنياد را مطرح و تاكنون جهت خريد اقدام مؤثري انجام نداده اند. اين در حالي است كه بر اساس دستور رئيس بنياد مقرر شد كه نسبت به شناسايي افراد مستضعف و واجد شرايط مساعدت لازم به عمل آيد و در اين خصوص از طريق معاونت محرومان بنياد اقدام و بر اساس گزارش ارائه شده تصميم گيري نمايند، اما متأسفانه به دليل عدم همكاري اهالي جهت انجام تحقيقات، اين مهم هنوز ميسر نشده است.
اداره كل روابط عمومي و امور فرهنگي
بنياد مستضعفان انقلاب اسلامي
اقدامات لازم انجام شده است
احتراماً  در پاسخ به مطلب درج شده در صفحه 6 روزنامه همشهري مورخ 20/10/85 به شماره 4179، مطلبي با عنوان هر چيزي به جاي خودش. همان طور كه مستحضريد، بحث خصوصي سازي و واگذاري امور به بخش خصوصي در راستاي سياست هاي دولت مبني بر خصوصي سازي و كاهش تصدي گري دولت صورت مي گيرد.
شايان ذكر است با واگذاري امور حمل و نقل ريلي و پيمان سپاري امور، نه تنها در اين بخش توانمندي مضاعفي ايجاد شده است بلكه تعميرات و نگهداري واگن ها نيز با قابليت  اطمينان بالاتري انجام مي شود. لذا شايسته است با بروز يك يا چند مورد نقص غيرقابل پيش بيني كه ناشي از شرايط نامطلوب جوي هم بوده است، خدمات شايان تقدير و غيرقابل چشم پوشي بخش خصوصي ناديده گرفته نشود. البته هرگونه اشكال در سير قطارها و بروز نقص در خدمات رساني به مسافرين محترم بايد رسيدگي و از بروز مجدد آن جلوگيري شود كه در اين جا ضمن عذرخواهي از كاستي هاي قطار ياد شده اميدواريم- علي رغم سرما و شرايط جوي نامناسب كه فراتر از پيش بيني و برنامه هاي همكاران ما در اين شركت بود- با اقداماتي كه صورت گرفته ديگر شاهد بروز مشكلاتي از اين دست نباشيم.
روابط عمومي شركت  قطارهاي مسافري رجاء
</TEXT>
</DOC>
<DOC>
<DOCID>HAM2-851119-116</DOCID>
<DOCNO>HAM2-851119-116</DOCNO>
<ORIGINALFILE>/1385/851119/world/_safarz.htm</ORIGINALFILE>
<ISSUE>پنجشنبه 19 بهمن 1385</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">گردشگری</CAT>
<CAT xml:lang="en">Tourism</CAT>
<TITLE>
در حاشيه طرح بازنگري در آزمون سراسري دانشگاه ها
مهم تر از كنكور
</TITLE>
<TEXT>


طرح: فريد مرتضوي
گويا رسم چنين است هر سال مقررات و ضوابط برگزاري آزمون سراسري دانشگاه ها و مدارس عالي كشور مورد بررسي مجدد قرار بگيرد.
احتمالاً همراه با تحولاتي كه در تمامي زمينه ها به ويژه فناوري هاي جديد در ارتباطات رخ مي دهد، به ناچار، ايجاد تغيير و تحول در سامانه هايي كه با بخش هاي بيشتري از جامعه مرتبط مي باشد، اجتناب ناپذير مي گردد. اما كنكور دانشگاه ها مبتني بر قواعدي است كه خود متكي به بيش از 50 سال تجربه عيني مي باشد، از اين رو، دست يازيدن به دگرگوني  كامل روش برگزاري كنكور دانشگاه ها، ضمن آنكه شوك تازه اي به جمعيت ميليوني آزمون هاي سراسري وارد مي كند در مقايسه با ديگر معضلات كشور چندان هم از اولويت لازم برخوردار نيست.
به عنوان نمونه، يافتن راهكارهاي مفيد و قابل اجرا به منظور ايجاد اشتغال براي هزاران نفر از فارغ التحصيلان دانشگاه ها و مؤسسات آموزش عالي كشور كه براي خانواده ها در برگيرنده هزينه هاي سنگيني بوده است، از اهم واجبات است.
بنا به قاعده يك داوطلب كنكور با هر انگيزه  و اشتياقي، به خروجي دانشگاه  و سرنوشت آنهايي چشم مي دوزد كه پيش از او اقبال عبور از سد آزمون ها و گرفتن مدرك كارشناسي يا كارشناسي ارشد را داشته اند. البته ظريفي گفته است، داشتن فارغ التحصيل ولو جوياي كار بهتر از جويندگان كار كم سواد و يا بي سواد است.
اين سخن مقبولي است، اما وقتي كشوري با اين همه امكانات و منابع اقتصادي، صنعتي و كشاورزي و استعداد هاي بالقوه سرزميني، توان آن را دارد كه در ميدان هاي گوناگون توليدات كشاورزي، صنعتي، شغل ايجاد كند، آنچه مي ماند، به كار انداختن تدبيرها و اراده هاست.
به همين دليل، تأكيد مي كنم كه آن زمان و انرژي و هزينه هايي كه اين روزها صرف بازنگري در آزمون سراسري دانشگاه ها مي شود و دائم در وجود متقاضيان ورود به دانشگاه استرس ايجاد مي كند، بهتر است خرج يافتن راه هايي براي فعال نمودن بخش هاي توليدي و ايجاد شغل براي دانش آموختگان دانشگاه ها شود. يا بهتر بگويم، حداقل به موازات دلواپسي هايي كه براي كنكور دانشگاه و بحث هايي از قبيل حذف يا اصلاح كنكور پيش كشيده مي شود، به موضوع مهم تر يعني، ايجاد شغل براي هزاران فارغ التحصيل دانشگاه ها و مراكز آموزش عالي هم پرداخته شود. منظور مشاغلي است كه به نوبه خود، چرخ هاي اقتصاد كشور را در بخش هاي توليد فعال تر به گردش درآورد و ثروت هاي ملي را افزون سازد. نقي زنده دل
</TEXT>
</DOC>
<DOC>
<DOCID>HAM2-851119-117</DOCID>
<DOCNO>HAM2-851119-117</DOCNO>
<ORIGINALFILE>/1385/851119/world/_safarz.htm</ORIGINALFILE>
<ISSUE>پنجشنبه 19 بهمن 1385</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">گردشگری</CAT>
<CAT xml:lang="en">Tourism</CAT>
<TITLE>
پرونده اي در چرخه باطل
</TITLE>
<TEXT>


در آبان ماه سال 1385، با هدف تأمين آينده بهتر براي خود و خانواده ام، از طريق يكي از بنگاه هاي معاملات ملكي، ملكي را در شهرك آزادي از دو نفر خريداري كردم.
پس از دريافت وكالت نامه با مراجعه به سازمان زمين شهري واقع در خيابان استاد نجات اللهي و اداره ثبت كن، براي دريافت سند اقدام كردم كه متأسفانه مشخص شد دومين خريدار ملك كه از سازمان زمين شهري تقاضاي سند كرده است، به علت دريافت زمين ديگري از سازمان زمين شهري- پيش از خريد زمين مورد بحث- از دريافت سند محروم شده است.
در نتيجه در خرداد ماه 1358 اولين دريافت كننده زمين از سازمان زمين شهري، در آن ساخت و ساز انجام داده است.
سپس طبق قولنامه رسمي در سال 1368 ملك را به شخص ديگري فروخته كه طبق شرح بالا، موفق به دريافت سند نشده است.
در سال 1382 ملك به دو نفر ديگر فروخته شده و آنها هم پس از مدتي تلاش پس از آن كه موفق به دريافت سند نشدند، ملك را با وكالت نامه رسمي به من فروختند. براي من، فروش ملك با وكالت نامه رسمي، امكان پذير بود كه در واقع به سوق دادن بحران به زندگي ديگران به قيمت خلاصي خودم بود.
اما اكنون براي حل اين معضل متوسل به قانون شده ام و حداقل توقع دارم كه، قانون نيز از من و امثال من كه در صدد پايان دادن به يك چرخه باطل هستيم، حمايت نمايد. اما وقتي به يكي از دستگاه هاي ذي ربط مراجعه كردم، پاسخ اين بود كه شما هم ملك را بفروشيد! كه اگر اين كار را انجام بدهم، ادامه يك تخلف قانوني است.من كه يك پيرمرد بازنشسته ام به قيمت از دست دادن همه اندوخته مالي ام در اين چرخه باطل گرفتار شده ام. حال كه در صدد دسترسي به راهكار قانوني برآمده ام انتظار دارم سازمان زمين شهري به طريق قانوني، مساعدت كند تا گره اين پرونده غرق شده در تخلفات چندين ساله گشوده شود و راضي به اين نباشيم كه با ادامه فروش ملك به شيوه اي كه تاكنون بوده، تخلف از قانون را تداوم بخشيم.
محمدرضا زياري
</TEXT>
</DOC>
<DOC>
<DOCID>HAM2-851119-118</DOCID>
<DOCNO>HAM2-851119-118</DOCNO>
<ORIGINALFILE>/1385/851119/world/_safarz.htm</ORIGINALFILE>
<ISSUE>پنجشنبه 19 بهمن 1385</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">گردشگری</CAT>
<CAT xml:lang="en">Tourism</CAT>
<TITLE>
جدول اعداد(سودوكو)283
</TITLE>
<TEXT>


اعداد 1 تا 9 را در هر يك از سطرها و ستون ها و مربع هاي كوچك 3 در 3 طوري قرار دهيد كه فقط يك بار نوشته شود. پاسخ جدول را فردا در روزنامه ملاحظه خواهيد كرد.
</TEXT>
</DOC>
<DOC>
<DOCID>HAM2-851119-119</DOCID>
<DOCNO>HAM2-851119-119</DOCNO>
<ORIGINALFILE>/1385/851119/world/_siasatw.htm</ORIGINALFILE>
<ISSUE>پنجشنبه 19 بهمن 1385</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
گفت وگو با عضو شوراي مركزي حزب زنان جمهوري اسلامي درباره نقش انقلاب در هويت سازي زنان
احياگري كرامت انساني زن
</TITLE>
<TEXT>


مريم جمشيدي
شنيدن نام مرضيه دباغ، بيش از هر چيزي ما را ياد نامه تاريخي امام خميني(ره)به رهبران شوروي سابق و هشدار ايشان درباره فروپاشي نظام كمونيست مي اندازد. نامه اي كه در دي ماه 1367 به وسيله هيأتي سه نفره از سوي امام به شوروي سابق برده شد تا پيام رهبر انقلاب و دعوت ايشان به اسلام را به گوش سران وقت آن كشور برساند.
آن روزها، علاوه بر اين اقدام امام خميني، حضور يك زن در اين هيئت، توجه بسياري را به خود معطوف كرد و در حالي كه غرب سعي در تحريف واقعيت اسلام در زمينه نگرش اين مكتب و دولت تازه تأسيس جمهوري اسلامي به زن داشت، رهبر فرزانه انقلاب به همگان ثابت كرد كه زن نيز ارزش  همسان مرد داشته و بايد در تمام عرصه ها حضور يابد. مرضيه دباغ(حديده چي)كه در روزهاي آغازين بهمن ماه در دفتر كار وي به ديدارش رفتيم، همان زني است كه آن روزها، امانت دار رسالتي بود كه از سوي امام بر دوشش گذاشته شده بود. زني كه اين روزها همچنان عشق به بنيان گذار انقلاب در نگاهش موج مي زند و وقتي از او مي پرسم با شنيدن نام انقلاب اولين چيزي كه در ذهنتان تداعي مي شود چيست؟، با بغضي در گلو كه متوجه واقعي بودنش مي شوي، مي گويد: امام و اين كه ديگر در بين ما نيست.
او با اشاره به وضعيت زنان و پيشرفتهايي كه به بركت انقلاب حاصل شده است، وضعيت فعلي را مطلوب نمي داند و تأكيد مي كند: از ماست كه بر ماست.با ما در اين گفت وگو همراه باشيد:
* خانم دباغ، به عنوان يكي از ياران نزديك امام(ره)، روزهاي قبل از انقلاب كجا و به چه كاري مشغول بوديد؟
- ابتدا تسليت عرض مي كنم فرا رسيدن ايام محرم و همراهي آن را با دهه پيروزي انقلاب مان و اميدوارم كه به اميد خدا، همان طور كه از به دست آوردن ارزشهاي انقلاب شادمان و راضي بوديم و هستيم، يادمان نرود كه مبدا و منشاء اين دستاوردها محرم حسيني بوده است و اين كه با لبيك گفتن به هل من ناصر ينصرني حسين بن علي(ع)، ما توانستيم مسير را به شكلي طي كنيم كه امروز به حكم آيه كريمه قرآن وارثان بر زمين باشيم. لذا از تقارن اين دو مناسبت بايد درس بگيريم.
اما قبل از پيروزي انقلاب، با توجه به حضور امام در نوفل لوشاتو، بنده نيز با توجه به مسئوليتي كه قبل از پيروزي انقلاب به من داده شد از سوريه به فرانسه رفتم و افتخار خدمتگزاري حضرت امام را داشتم.
* با توجه به اين كه شما قبل از پيروزي انقلاب در ايران حضور نداشتيد، اخباري كه درباره مشاركت زنان و حضور آنان در راهپيمايي و ديگر فعاليت هاي مربوط به انقلاب مي رسيد، چگونه بود؟
- وقتي كه از زن حرف مي زنيم يعني درباره نيمه اصلي جامعه صحبت مي كنيم. مي گويم نيمه اصلي براي اين كه نيمه ديگر يعني مردان اگر زنان حضور لازم را نداشته باشند، نمي توانند حضور يابند. چون آنچه كه يك جوان را به صحنه مي كشاند دامن مادر و تربيتي است كه مادر در قبال فرزندش اعطا مي كند. لذا فكر مي كنم كه براي تحقق هر انقلابي و يافتن دستاوردهايش، حضور خانم ها يقيناً روشن و اثبات شده بوده و شايد پررنگ تر از حضور آقايان است. بنابراين هر وقت كه آن موقع فيلمي، عكسي يا خبري از ايران به نوفل لوشاتو مي آوردند، كاملاً حضور زنان ملموس بود و خود حضرت امام(ره)هم در سخنانشان به اين موضوع تأكيد داشتند كه اگر نگوييم زنان پيشتاز تر از مردان بوده اند، هم دوش آنها بوده اند. شما حتي اين موضوع را در شكنجه گاه هاي ساواك هم به طور كاملاً واقعي مي بينيد. در آنجا خانم ها با همان شيوه و كيفيت مثل مردهاي انقلابي مان شكنجه مي شدند. لذا نقش زن در پيروزي و دستاوردهاي انقلاب، كم رنگ نيست.
دوران هشت ساله جنگ ايران و عراق، اين موضوع را به خوبي اثبات مي كند. درست است كه تعداد كمي اسير زن داشتيم اما گورهاي دسته جمعي زيادي از زنان و دختران در منطقه غرب و جنوب كشورمان داشتيم كه متأسفانه در داخل و حتي مجامع بين المللي اين مسائل خيلي كم رنگ مطرح شد.
البته برخي مي گويند كه به علت درد آور بودن اين موضوع، آن را مطرح نكرده اند كه به نظر من اين منطق قابل قبول نيست زيرا ما مي خواهيم تظلمات دشمنان انسانيت و همچنين وجود استكبار را براي جهانيان مطرح كنيم پس چرا نبايد مثلاً وجود چنين گورهاي دسته جمعي را مطرح كنيم؟ آيا نگران ترسيدن مردم هستيم؟ بايد گفت ملتي كه براي اعتقاداتش از جانش هم مي گذرد از چه مي خواهد بترسد؟! مردم ما هميشه از امام حسين(ع)تبعيت كرده اند. امامي كه خانواده اش را عليرغم علم به اسارت برده شدن شان با خود همراه ساخت. زيرا ايشان مي خواستند تا دنيا دنياست، هر گاه ظلمي مطرح مي شود به طور كامل مطرح گردد و همين طور هم، بحث احقاق حق. لذا ما نيز در انقلاب اسلامي همين موضوع را داشتيم اما نخواستيم كه به طور كامل مطرح شود.
* شما علت حضور زنان ايران را در اتفاق بزرگ سال 57 چگونه ارزيابي مي كنيد؟
- ما شيعه هستيم و مسأله تبعيت از ولايت يك اصل است ولو آنكه در نوع تبعيت، يك اختلافي بين علما وجود داشته باشد، اما اصل موضوع تابع ولايت فقيه بودن است. در آن زمان حتي وقتي به امام گفته شد كه برخي پدران و مردها مانع حضور دختران يا همسران شان مي شوند، امام فرمودند كه دفاع از اسلام اذن شوهر يا پدر نمي خواهد و اين يك حقيقت است كه زنان ما به دليل اعتقاد راسخ شان كه نسبت به اسلام و مكتب خود دارند، به تبعيت از ولايت به ميدان آمدند. حضور همه جانبه آنان در روزهاي قبل و بعد از انقلاب هم، در همين راستا قابل بيان است.
* زنان ما بنابر اصل ولايت در تحقق اين انقلاب سهيم شدند. حالا اين سؤال مطرح مي شود كه انقلاب اسلامي ايران، در عوض چه چيزي را به آنان تقديم كرد و دستاوردش چه بود؟
- ببينيد، من فكر مي كنم تا وقتي كه خباثت تاريخ پيش از انقلاب كه از سوي شاه اعمال مي شد را نتوانيم درك كنيم و از نظر تاريخي نتوانيم بشناسيم كه چه خواب هايي براي زنان ايران ديده شده بود، هرگز نمي توانيم دستاوردهاي اين انقلاب را براي زنان، متوجه شويم و درك كنيم. اين گونه تصور مي شود كه چه مشكلي مگر آن موقع وجود داشت؟! هر كس مي خواست نماز مي خواند و حجاب داشت و هر كس كه دوست نداشت به گونه ديگر رفتار مي كرد. اما آن موقع اصلاً مسأله نماز خواندن يا حجاب داشتن مطرح نبود بلكه موضوع كرامت انساني كه همان آزادگي انسان است مطرح بود. شما نمي توانيد كرامت انسان را با هيچ چيز معاوضه كنيد و اين در حالي بود كه آن موقع وقتي موضوعي درباره ايران و زن ايراني بيان مي شد نگاهي بسيار حقيرانه و پست در آن ديده مي شد و اين بر خلاف آموزه هاي مكتب شيعي ايرانيان بود. مكتبي كه در آن كرامت انساني بسيار ارزشمند است و با وجود اين، چنين فضايي در آن زمان وجود نداشت و ملت ايراني، ملتي بدون كرامت ديده مي شد. اما امروز ايران، ام القراي همه كشورهاي انقلابي است؛كشورهايي كه مي خواهند آزاده باشند.
اين دستاورد را شما بدون شناخت عملكرد رژيم گذشته، امكان ندارد بتوانيد بشناسيد. امروزه نگاهي همراه با عظمت و كرامت درباره ايران و هر ايراني وجود دارد. قضيه كاپيتولاسيون كه در آن دوران مورد اعتراض امام قرار گرفت و در واكنش به آن گفتند: ما را فروختند. حاوي نكات زيادي است. ديگر اينجا قضيه حجاب و نماز مطرح نبود بلكه موضوع فروختن يك ملت با تمام قدمتش به آمريكا است. بنابراين تا وقتي كه قضاياي فروش يك مملكت با تمام دارايي هايش اعم از مردم تا نفت، براي ما ملموس نباشد، نمي توان سخن از دستاوردهاي ارزشمند انقلاب اسلامي گفت.
* بنابر سخنان شما، كرامت انساني مهم ترين دستاورد پيروزي انقلاب اسلامي است كه البته به تمام ايراني ها داده شد. حال به طور خاص، آنچه كه به زنان ايراني از سوي انقلاب اعطا شده، چه مي باشد؟
- اجازه دهيد پاسخ اين سؤال را با سؤال مطرح كنم! چند درصد پذيرفته شدگان دانشگاه هاي كشورمان، دختر وچند درصد پسر هستند؟ نگاهي به آماري كه هر ساله در اين باره اعلام مي شود مي تواند به خوبي يكي از دستاوردهاي انقلاب براي زنان را بيان كنيد.
همچنين در آن زمان اگر زني قصد داشت مهماندار هواپيما شود، يك هيأت ژوري از مردان و نه زنان تشكيل مي شد تا به لحاظ شكل و ظاهر و غيره تأييد كنند كه آيا اين فرد براي اين شغل مناسب هست يا نه! آيا اين كه زنان ما توانسته اند در زمينه هاي متعدد علمي از جمله دانش هسته اي به مدارج عالي برسند، بخشي از دستاوردهاي انقلاب براي زنان نيست؟! اين نمونه ها و ديگر مواردي كه به طور شفاف وجود دارند حاكي از آن است كه انقلاب اسلامي ما، توانسته به خوبي از عهده جبران از جان گذشتگي ها و حضور زنان ايران برآيد.
* آيا اين ميزان تحولات و پيشرفت هايي كه در حال حاضر به آن اشاره مي كنيد، با توجه به ظرفيت هاي موجود در جامعه و توانايي هاي زنان، رضايت آور هست؟
- قطعاً از شرايط آنچنان كه بايد بهره برداري نشده است. در واقع بايد گفت كه از ماست كه بر ماست. اين خود ما زنان هستيم كه نتوانسته ايم از امكانات نهايت استفاده را كرده و باز هم خودمان را درگير ظواهر زندگي كرده ايم و با پرداختن به امور سطحي، از اين كه به مدارج عالي برسيم بازمانده ايم. بنابراين اين كه بگوييم انقلاب چنين ظرفيتي ندارد كه زنان بتوانند شايستگي هاي خود را به منصه ظهور برسانند، برداشت اشتباهي است بلكه اين خود ما هستيم كه نخواسته ايم از همه امكانات بهره مناسب را ببريم.
* به عنوان آخرين سؤال، مي خواهم بپرسم وقتي سخن از انقلاب مي شود، اولين چيزي كه در ذهن شما نقش مي بندد، چيست؟
- فقط شخص امام، اين مرد بزرگ تاريخ.
</TEXT>
</DOC>
<DOC>
<DOCID>HAM2-851119-120</DOCID>
<DOCNO>HAM2-851119-120</DOCNO>
<ORIGINALFILE>/1385/851119/world/_siasatw.htm</ORIGINALFILE>
<ISSUE>پنجشنبه 19 بهمن 1385</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
گفت وگو با امير سرتيپ ناصر حسيني، جانشين فرماندهي نيروي زميني ارتش درباره همراهي ارتش با انقلاب
ارتش در روزهاي آتش و خون
</TITLE>
<TEXT>


ارتش را تا قبل از پيروزي انقلاب اسلامي مي توان تنها نيروي نظامي منسجم دفاعي ايران دانست كه در ايام انقلاب نيز با توجه به مردمي بودن بسياري از لايه هاي فعال در اين سازمان پس از اينكه متوجه شدند خواست مردم سقوط رژيم شاه است به اين خواست احترام گذاشته و با پيوستن به صفوف ملت، مردمي بودن خود را اثبات كردند.
اين تشكيلات نظامي پس از انقلاب نيز با تصفيه جمعي از سران ناسالم خود كه براساس روابط ناسالم و وابستگي به رژيم پهلوي به قدرت رسيده بودند، توانست منشاء خدمات فراواني در طول جنگ تحميلي و پس از آن باشد و سربازان دليري چون شهيد صياد شيرازي را تحويل كشور دهد. از اين رو سعي كرديم در گفت وگويي با جانشين فرماندهي نيروي زميني ارتش، به بررسي بيشتر عملكرد اين سازمان در پيش و پس از انقلاب بپردازيم.
* ارتش پيش از انقلاب و وضعيت آن را در مقابل با اهداف و خواسته هاي رژيم پهلوي چگونه مي بينيد؟
- تاريخ ارتش، بخشي از تاريخ معاصر ملت ايران است و در واقع هر چه در تاريخ ايران اتفاق افتاده، مي توان نمونه هايش را در ارتش هم ديد.
ارتش پيش از انقلاب را شايد بتوان به موسي(ع)تشبيه كرد كه در دامان فرعون پرورش يافت و سرانجام هم نابودش كرد. ارتش در قبل از انقلاب هم به همين صورت بود. در واقع در آن دوره ارتش به شدت در حال تقويت و ساماندهي بود. بخش عمده اي از بودجه كشور در ارتش هزينه مي شد. رقمي در حدود 20 ميليارد دلار در 5 ساله آخر حكومت شاهنشاهي صرف خريد تجهيزات ارتش شد.
پول از مردم بود اما منافع آن براي آمريكا و دست نشانده اش بود. اين كارها انجام مي شد و شاه هم راضي بود. چون اين ارتش قرار بود تاج و تخت شاهنشاهي را حفظ كند. اما درون اين ارتش اتفاق ديگري در حال وقوع بود. مباني اعتقادي و مذهبي مردم ايران به رغم تمام تلاش هاي رژيم پهلوي به جرأت در اكثريت كاركنان همين ارتش ريشه دوانده بود. مباني مذهبي به همراه خود اعتقادات ديگري نيز مي آورد. اعتقاد به استقلال كشور، اعتقاد به قدرت كشور، اعتقاد به ائمه معصومين(ع)، اعتقاد به همراهي مردم و اينكه نبايد زير سلطه بيگانگان باشند.
اين موضوع را سفير وقت آمريكا هم متوجه شده بود كه حدود يك سال قبل از انقلاب در گزارشي به كاخ سفيد مخابره كرده بود: اين ارتش با اين اعتقادات نمي تواند جلوي مردم و انقلاب بايستد و عكس العمل نشان دهد. آنها تشخيص داده بودند كه ارتش در كوران انقلاب از فرماندهان خود اطاعت نمي كند. اينكه ارتش فرمانده ديگري دارد. فرمانده پنهاني به نام امام خميني(ره)كه از ايشان دستور مي گيرد.
اگر خوب نگاه كنيم مي بينيم كه ارتش در آن زمان با وجود حكومت پليسي و ديكتاتوري شاه و ساواك و... با امام در رابطه است، با روحانيون مبارز و مردم رابطه دارد، ساماندهي شده اند، با انقلاب همراهند. اين همان مصداق پرورش موسي در دامان فرعون است. دوران پيش از انقلاب يك دوره از تاريخ ارتش ايران و در واقع يك مرحله از حيات اين نيرو است.
* عملكرد ارتش در دوران انقلاب را چگونه ارزيابي مي كنيد؟
- بخش مهمي از حيات ارتش و يكي از پرافتخارترين دوره هاي آن، دوران انقلاب است. در اين دوره ارتش فداكاري هاي زيادي كرد تا خود را به مردم و انقلاب ثابت كند. از غيرمسلح كردن تانك ها گرفته تا حضور در صحنه هاي انقلابي و تظاهرات و پيوند با مردم. عكس ها و فيلم هاي باقي مانده از آن دوران اين موضوع را ثابت مي كند. در اين زمان ارتباط با امام خميني هم به عينه خود را نشان داد.
وقتي حضرت امام فرمودند فرزندان من در ارتش پادگان ها را ترك كنند، در سريع ترين زمان ممكن پادگان ها خالي شد يا وقتي به دستور ايشان مبني بر بازگشت به پادگان ها، دوباره اطاعت كردند. حتي قبل از انقلاب هم به صورت جمعي و مخفيانه نزد حضرت امام رفتند و آمادگي خود را براي دفاع از انقلاب اعلام كردند. در اين اتفاقات من نقش دين و اعتقاد مذهبي را بسيار پررنگ مي دانم. اينكه اميد را در دل مردم و امام زنده نگه داشت و آمريكا و شاه را كاملاً  نااميد كرد. اگر اين اتفاقات و اعتقادات نبود انقلاب به اين سرعت پيروز نمي شد. نمونه هاي مشابه انقلاب هاي ديگر را ببينيد كه چقدر به طول انجاميد و چقدر كشته داشتند.
* مقطع پيروزي انقلاب و دوران بعد از آن را در تاريخ ارتش چگونه ارزيابي مي كنيد؟
- نقش حياتي ارتش در مرحله سوم يعني دوران بعد از پيروزي انقلاب اسلامي است. دقيقاً  از روز بعد از انقلاب، جمهوري اسلامي صاحب ارتشي نمونه در سطح خاورميانه شد. ارتش تمام تجهيزات، امكانات و قدرتي كه از زمان شاه بدست آورده بود در اختيار انقلاب گذاشت و دست الهي و حضور ملكوتي حضرت امام(ره)مانند دم عيسوي در اين ارتش دميده شد و يك ارتش زنده و پويا بعد از انقلاب بوجود آمد.
همه 29فروردين سال 1358 را به ياد دارند كه ارتش اعلام آمادگي كرد و به فرمان امام به خيابان ها آمد و رژه رفت و طرفداري خود را از انقلاب اعلام كرد. از حيات بعد از انقلاب ارتش تا امروز 27سال مي گذرد و حماسه آفريني هاي فرزندان اين ملت در ارتش روزبه روز بيشتر مشاهده مي شود. آنها بحران 8 سال دفاع مقدس را با پيروزي پشت سر گذاشتند و سربلند بيرون آمدند.
*درباره فرار شاه و مقطع 26 دي تا 12 بهمن چه ارزيابي اي داريد؟
- شاه خود را فرمانده كل قوا مي دانست. رده اول ارتش را از معتمدان خود قرار داده بود اما از درجه سرهنگ به پايين همه انقلابي بودند و پيوند نزديكي با مردم داشتند. تأثير فرار شاه اين بود كه فرمانده ارتش حذف شد و عملاً  اين ارتش در زمان انقلاب توسط فرمانده ديگري به نام امام خميني(ره)هدايت مي شد. سيستم سلسله مراتبي مختل شد و كسي حرف افسران و فرماندهان را گوش نمي داد الا فرمان حضرت امام، فرمانده جديدش را. مفهوم خروج شاه از ايران اين بود كه فرماندهان رده بالا هم ديگر پشتوانه خود را از دست دادند و از دور خارج شدند و نهايتاً  هم بي طرفي خود را اعلام كردند.
* نقش ارتش در وقايع انقلاب از روز 12 تا 22 بهمن را چگونه تحليل مي كنيد؟
- از لحظه ورود امام پاي ارتش در ميان بود. امام با بالگردهاي ارتش جابه جا مي شدند. مراسم استقبال و ورود امام با حضور ارتش صورت گرفت. حتي ارتش در داخل راديو و تلويزيون در نظر داشت كه مراسم ورود امام را به صورت مستقيم پخش كند اما وجود ژنرالي سرسپرده مانع از پخش مستقيم مي شود ولي همچنان مراسم ضبط مي شود. همين اتفاق باعث شورش و بلوا در پادگان ها  شد و از همان زمان خروج كامل نيروهاي ارتشي از سيستم شاهنشاهي شروع شد.
* يكي از حساس ترين مقطع حيات ارتش از روزهاي 22بهمن تا29 فروردين است كه هجمه شديدي عليه ارتش وجود داشت. چگونه ارتش آن مقطع را پشت سرگذاشت؟
- ارتش با كمك نيروهاي معتقد و حمايت كامل حضرت امام خود را حفظ كرد. پادگان هاي ارتش مملو از سلاح و مهمات بود. اگر اين مهمات و سلاح ها ميان مردم پخش مي شد پيش بيني اتفاقاتي كه مي افتاد، غيرقابل تصور بود. همان نيروهاي ارتشي انقلابي اسلحه ها را حفظ كردند تا به فرماندهان جديد خود تحويل دهند. درايت و رهبري امام كه شناخت دقيقي از نيروهاي ارتش و مردم داشت نقش بسيار مهمي در حفظ ارتش و مقابله با درخواست هايي مبني بر انحلال آن داشت.
كساني سعي داشتند كه انقلاب اسلامي را از يك بازوي قوي محروم كنند اما امام هرگز به چنين كاري تن ندادند. توطئه هاي زيادي هم وجود داشت مانند جداسازي بخش هايي از كشور در كردستان و خوزستان و نهايتاً  هم جنگ تحميلي 8 ساله. حال بدون ارتش چگونه مي شد اين توطئه ها را خنثي كرد. اين توطئه ها درايت و پيش بيني امام را در آن زمان نشان مي داد.
* پاكسازي ارتش در چه مواردي بود؟
- بنيه ملي و مذهبي در ارتش چنان قوي بوده كه خودش را تقويت و بازسازي كند. پاكسازي به موارد و نفرات بسيار كم محدود مي شد كه سرسپردگي شان به رژيم طاغوت محرز بود يا اينكه عليه انقلاب درصدد توطئه و مقابله بودند. اما بخش بسيار زيادي از بدنه ارتش با حفظ سمت و درجه ها در ارتش باقي ماندند و در مقابل توطئه ها هم ايستادند. اين نكته را هم بايد در نظر گرفت كه در پاكسازي  ها خود نيروهاي ارتش اقدام كردند و خارج از آن نهادي اقدام نكرد. كودتايي هم كه قرار بود عليه انقلاب انجام شود توسط خود نيروهاي داخلي ارتش كشف و خنثي شد.
* علت گرايش بدنه ارتش با در نظر گرفتن شرايط آن زمان به امام و انقلاب چه بود؟
- افسران و درجه داران ارتش افراد باسواد و معتقدي بودند. تقريباً  تمام آنها در خانواده اي مذهبي و معتقد پرورش يافته بودند و اعتقاد مذهبي و عمل به فرامين مذهبي در خون آنها بود. مردم ايران ارادت عجيبي نسبت به اسلام و اهل بيت دارند و به تبع آن نسبت به روحانيون كه پيوندي ميان مردم و اعتقادات مذهبي برقرار مي كنند هم احترام قائلند. در نتيجه آن زمان هم نسبت به امام خميني(ره)علاقه عجيبي وجود داشت. در ارتش هم همين وضعيت وجود داشت. با اين توضيحات قابل پيش بيني بود كه ارتش در مقابل انقلاب نمي ايستد.
* به نظر شما وارد كردن ارتش به متن انقلاب و استفاده از آن براي برقراري حكومت نظامي اشتباه نبود؟
- نمي توان به عنوان اشتباه ذكر كرد. چون بعد از ژاندارمري و شهرباني قدرت نظامي، ارتش بود. ارتش از 17 شهريور وارد جريان انقلاب شد در حالي كه براي اين كار پيش بيني نشده بود و اصلاً ماهيت آن براي حوادث شهري و مقابله با مردم نيست. اما بايد اين نكته را در نظر بگيريم كه شاه چاره اي جز اين تصميم نداشت. انقلاب آن قدر اوج گرفته بود كه هيچ نيرويي توان مقابله با آن را نداشت. شاه مجبور بود تا از آخرين سلاحش استفاده كند. اما او شناخت دقيقي از متن و درون ارتش نداشت.
روي كار آمدن دولت نظامي ازهاري هم تأثير نداشت و اين آخرين تير تركش شاه بود و او ديگر كاري نمي توانست انجام دهد. شاه وقتي ديد كه دولت نظامي هم نتوانست كاري كند، مأيوس شد و ايران را ترك كرد.
* ارتباط با انقلاب و جمهوري اسلامي را در دوران امروز چگونه مي بينيد؟
- ارتش از بعد از انقلاب پيوند خود را با نظام هر چه بيشتر تقويت كرد و حماسه هاي فراواني آفريد. مردم ارتش را خوب مي شناسند. من مصداق اين موضوع را استقبال و حضور پرشور مردم در مراسم تشييع پيكر امير شهيد سپهبد علي صياد شيرازي مي دانم كه به نظرم بعد از مراسم تشييع امام و فرزند برومندش، سومين تشييع بزرگ بعد از انقلاب است.
دستاورد اين همراهي و پيوند همين استقلال و توانمندي امروز ماست. دستاوردهاي رزمايش هاي ارتش در سالهاي اخير را نبايد دست كم گرفت. اينها نمونه هايي از قدرت نظامي انقلاب اسلامي هستند و لرزه بر دل دشمنان مي افكنند. ما امروز قدرت بسيار مهم و بزرگي در منطقه از لحاظ نظامي هستيم.
</TEXT>
</DOC>
<DOC>
<DOCID>HAM2-851119-121</DOCID>
<DOCNO>HAM2-851119-121</DOCNO>
<ORIGINALFILE>/1385/851119/world/_siasatw.htm</ORIGINALFILE>
<ISSUE>پنجشنبه 19 بهمن 1385</ISSUE>
<DATE calender="Western">2007-02-08</DATE>
<DATE calender="Persian">1385/11/19</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
تجلي مردم
</TITLE>
<TEXT>


دكتر حسن غفوري فرد
در آستانه سالگرد پيروزي انقلاب اسلامي ايران هستيم. امسال سالگرد حماسه بيست و دوم بهمن ماه 57 با ايام تاسوعا و عاشورا و محرم امام حسين عليه السلام و حماسه بزرگ و خونين كربلاي حسيني همزمان و متقارن گرديده است. از يك طرف ياد و نام عاشوراييان است كه در خاطر و در لسان همه مردم ايران تجلي پيدا مي كند و از طرف ديگر نيز ياد روزهايي كه مردم انقلابي ايران اسلامي با درس گرفتن از عاشوراي حسيني كاري كردند كارستان و طومار عمر ننگين دو هزار و پانصد ساله شاهنشاهي را براي هميشه تاريخ در هم پيچيدند و به زباله دان تاريخ فرستادند(اتفاقاً از لحاظ زماني نيز علاوه بر شباهت محتوايي و مفهومي كاملاً اين حادثه با حادثه دهم محرم سال شصت و يك هجري قمري تقارن داشت و اوج آن همان راهپيمايي هاي عظيم روز تاسوعا و عاشورا بود كه به دستور مرحوم آيت الله حاج سيد محمود طالقاني رضوان الله تعالي برگزار شد و براي اولين بار صداي مرگ بر شاه همه ايران را فرا گرفت.)
همه چيز از سال 56 با مجلس ترحيم فرزند رشيد امام خميني(ره)يعني مرحوم آيت الله حاج سيدمصطفي خميني شروع شد و بعد هم 17 دي ماه 56 و سالگرد حادثه شوم كشف حجاب كه به دستور رضاخان قلدر براي مبارزه با روح اسلام خواهي زنان مسلمان ايران انجام شد. بعد هم چهلم آن حادثه يعني 29 بهمن ماه 56 و قيام مردم غيور و متدين تبريز كه در اعتراض به كشتار مردم قم نهضتي عاشورايي برپا نمودند و شهر تبريز را چند روزي به طور كامل در دست گرفتند و بعد هم چهلم حادثه تبريز در يزد و بعد هم راهپيمايي عظيم و يكپارچه مردم مسلمان و نمازگزار كه بعد از نماز عيد فطر كه به امامت آيت الله شهيد دكتر محمد مفتح در تپه هاي قيطريه انجام شد و از قيطريه تا ميدان حر(حدود بيست كيلومتر)مردم راهپيمايي نمودند. آن هم مردمي كه تنها براي برگزاري نماز عيد فطر از خانه خارج شده بودند و بعد از آن با پيشنهاد شهيد دكتر مفتح آن راهپيمايي عظيم را انجام دادند. وه چه زيبا بود راهپيمايي زنان و مردان مومن و متدين و نمازگزاراني كه بعد از يك ماه روزه آمده بودند عيد فطر را با نماز آن شروع نمايند و اكنون با آن صفوف منظم خيابان دكتر شريعتي را پر كرده و چون سيلي خروشان به طرف نقاط پايين شهر در حركت بودند. حضور زنان متدين با چادرهاي مشكي(بدون استثناء)يكي از آن جلوه هاي زيبايي بود كه نه قبل از آن ديده شده بود و نه بعد از آن با آن جلال و عظمت تكرار شد. بعد هم راهپيمايي پنجشنبه و جمعه آن هفته كه ديگر رژيم ددمنش پهلوي نتوانست تحمل كند و فاجعه شهريورماه را به وجود آورد كه ننگي ديگر بود در تاريخ اين خانواده كثيف و جنايتكار و وابسته. تئوريسين هاي داخلي و خارجي و نويسندگان فلسفه شاهنشاهي همه گفتند شاه چنان زهرچشمي از مردم گرفت كه حداقل تا پانزده سال ديگر كسي جرأت راهپيمايي و تظاهرات نخواهد داشت! اما به زودي محرم رسيد و تاسوعا و عاشوراي حسيني و آن راهپيمايي عظيم كه همه رشته هاي رژيم پهلوي پنبه شد. بعد هم برگزاري مجلس سوگواري امام حسين عليه السلام براي اولين بار در دانشگاه پلي تكنيك آن روز(و دانشگاه صنعتي اميركبير امروز)و سخنراني شهيد دكتر محمد جواد باهنر و آتش زدن عكس شاه و متعلقه او در صحن دانشگاه و در مقابل مسجد دانشگاه و حمله دژخيمان پهلوي و شهادت دكتر نجات الهي استاد دانشگاه صنعتي اميركبير و راهپيمايي عظيم در تشييع جنازه او و مراسم سوم و هفتم او در بهشت زهرا(س)و بعد طلوع آن روز شاد يعني 26 دي ماه و فرار شاه. ملت قهرمان و بزرگ ما بالاخره بعد از 2500 سال موفق شده بود شاه را از مملكت فراري دهد و تاريخ بدون شاه خود را شروع كند و بعد هم تجلي اين مصرع كه ديو چو بيرون رود فرشته درآيد يعني دوازدهم بهمن ماه و ورود امام عزيزمان بعد از 15 سال به مملكت. يقيناً در تاريخ چند هزار ساله اين مملكت روزي شادتر از 12 بهمن ماه 57 نمي توان يافت. بختيار هم در مقابل عزم و اراده آهنين اين ملت ناگزير به تسليم شد و فرودگاه هاي كشور را به ناچار به روي امام و هواپيماي او گشود و حدود ساعت 9 صبح روز دوازدهم بهمن ماه سال 1357 هواپيماي امام روي باند فرودگاه مهرآباد به زمين نشست. راقم اين سطور مانند بسياري از مردم شب را در كنار بلوار كشاورز به روز آورد و با طلوع فجر صادق دوگانه اي بر يگانه به جاي آورد و سپس خاضعانه دست به درگاه الهي به دعا برداشت؛ بارالها! امام ما را حفظ فرما. بارالها اين فرزند پيامبر و نايب حضرت مهدي صاحب الزمان(عج)را در پناه امام زمان از جميع بليات ارضي و سماوي محافظت فرما. خداوندا! خميني ما را از كيد دشمنان و كينه  توزان در امان بدار، آنگاه شتابان به سمت فرودگاه مهرآباد رهسپار شد.
هر ثانيه انتظار سالي بود. حتي موقعي كه هواپيماي امام بر زمين نشست تا زماني كه درهاي هواپيما گشوده شد و قامت استوار امام با آن نگاه هاي نافذ در آستانه در هويدا شد گويا بر مردم يك قرن گذشت. همه فضاي فرودگاه از بانگ زيباي صلوات بر محمد و آل محمد پر شد بعد هم ترنم سرود زيباي خميني اي امام كه عده اي نوجوان در شرايط سخت حكومت نظامي در زيرزمين ها تمرين كرده بودند و براي امروز خود را آماده نموده بودند. بعد هم زيارت شهداي هفده شهريور در بهشت زهرا(س)و آن سخنراني عجيب و با قدرت من دولت تعيين مي كنم من توي دهن اين دولت مي زنم كه پاسخي بود به قيام غرورانگيز ملت و مرهمي بود بر دل خانواده هاي معظم شهدا كه همه دريافتند نهالي كه با خون فرزندان آنان آبياري شده است امروز درختي بس ستبر گرديده و مي رود كه شاخه هاي آن همه جهان را دربرگيرد و بعد هم ديدار مجروحين در بيمارستان امام خميني و سپس نزول اجلال در بيتي محقر در مدرسه علوي كه زيارتگاه خاص و عام شد و چنان شد كه حتي همافراني كه شاه فكر مي كرد براي تقويت تخت و تاج سلطنتي آنها را آماده كرده است به  دست بوسي آمدند و اظهار ارادت كردند و با امام عزيز با خون خود بيعت نمودند. بعد هم تعيين دولت موقت و دستور به مردم براي راهپيمايي در حمايت از دولت موقت و بعد هم طلوع درخشان خورشيد اسلام به عنوان دين حاكم در كشور عزيز و پهناور ايران و اعلام نظام جمهوري اسلامي در بيست ودوم بهمن ماه 1357(حوالي اذان مغرب بود كه مرحوم شهيد محلاتي از راديو اعلام كرد اينجا صداي جمهوري اسلامي است)و بعد هم دوازدهم فروردين ماه 1358 و رفراندم جمهوري اسلامي كه با بيش از 98 درصد آراء مردم تأييد شد.
اين روزها يادآور چنين ايام پرالتهاب و در عين حال شاد مي باشد: يادآور مبارزات يك ملت عليه يك ديكتاتور كه تلخي ها و شادي هاي فراوان داشت و در انتها نيز به معجزه بزرگ قرن تبديل شد؛ معجزه ايمان، معجزه پيروزي خون بر شمشير، معجزه نصرت الهي، معجزه احياء مجدد دين، معجزه طلوع دوباره خورشيد اسلام و قرآن بر جهان؛ آن هم درست در زماني كه بسياري از مردم دنيا به اين جمع بندي رسيده بودند كه دوران دين و دين داري سپري شده است!! معجزه شكست ابرقدرت ها كه هرچه كردند نتوانستند مقابل سيل خروشان انقلاب اسلامي كه همه ناپاكي ها و همه خباثت ها را از بين مي برد بايستد. شاه براي هميشه از ايران رفت و نظام منحوس شاهنشاهي براي ابد به زباله دان تاريخ سرازير گرديد. درهاي زندان هاي مخوف شاهنشاهي باز گرديد و علما و بزرگان و انقلابيون از زندان ها آزاد شدند.
حتي پيام انقلاب به گوش شاه هم رسيد او هم مجبور شد در مقابل ملت زانو بزند و ذليلانه اعتراف كند پيام انقلاب شما را شنيدم او كه زماني از انقلاب شاه و مردم و يا به قولي انقلاب شاهانه دم مي زد و براي آن مردم منت مي نهاد و فخر مي فروخت مجبور شد با ذلت تمام در مقابل ملت اعلام كند پيام انقلاب شما را شنيدم اما ديگر دير شده بود او خيلي دير پيام انقلاب را شنيده بود! اين پيام حداقل پانزده سال(از 15 خرداد 42)بود كه كه در مملكت طنين انداز بود حتي اين اعتراف ذليلانه هم براي او سودي نداشت ملت تصميم خويش را گرفت و خدا نيز نصرت خويش را بر مردم نازل كرد.
يا علي مدد
</TEXT>
</DOC>
</HAMSHAHRI2>